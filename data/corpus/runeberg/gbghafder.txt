




<table o>
<td c>TILL
<td c>KONGL.
<td c>VETENSKAPS- OCH VITTERHETSSAMHÄLLETS
<td c>I
<td c>GÖTEBORG
<td c>HUNDRAÅRS JUBELFEST
<td c>ÅR
<td c>1878
</table>
<img></img>
<table o>
<td c><small>UR</small>
<td c><big>GÖTEBORGS HÄFDER.</big>
<td c><small>OM</small>
<td c>DE STYRANDE OCH DE STYRDE,
<td c>1621—1748.
<td c><small>AF</small>
<td c><b>SIGFRID WIESELGREN,</b><br><small>LEDAMOT AF KONGL. VETENSKAPS- OCH VITTERHETS-SAMHÄLLET</small><br><small>I GÖTEBORG.</small>
<td c><img></img>
<td c>STOCKHOLM<br><small>P. A. <sp>NORSTEDT & SÖNER</sp></small><br>1878
</table>

<table o>
<td c>DET NU LEFVANDE
<td c><big><sp>GÖTEBORG</sp></big>
<td c>EGNAS DESSA DRAG
<td c>UR HÄNSOFNE FÄDERS LIF.
</table>


<chapter name="Förord">

De blad, som här framläggas inför allmänheten,
innehålla bidrag till ett svenskt stadssamhälles
utvecklingshistoria. För den, som icke insett, i hvilket nära
sammanhang det stora och det lilla här i verlden stå till
hvarandra, huru de åskådningar och lynnen, som under en
viss tid kunna bemägtiga sig och gifva färg åt det större
samhället, jemväl inom det mindre kunna uppträda och
göra sig gällande, torde dessa bidrag vara i någon mån
upplysande.

Det är om förhållandet mellan ”de styrande och de
styrde”, de förres försök att behålla, de senares att åt sig
eröfra magten inom samhället, framställningen i hufvudsak
rör sig. Striden streds väl icke till slut, förr än tvåhundra
fyrtio år efter det den börjat — det vill säga, förr än
kommunallagarne af år 1862 gjort den länge åtrådda
sjelfstyrelsen till en verklighet; men förf:s af andra göromål
mer än trångt begränsade tid har förhindrat honom att
längre än till år 1748 på sätt, som skett, fullfölja skildringen
af stridens gång.

De källor, hvilka förf. begagnat, äro, utom några få
på vederbörliga ställen angifna tryckta arbeten,
uteslutande otryckta officiella handlingar: Politi- och
justitieprotokoll, registratur, brefböcker, privilegii samlingar och
borgarförteckningar i <i>Göteborgs magistrats-arkiv,</i> bouppteckningar
m. m. i <i>sterbhuskammarearkivet,</i> stadsräkenskapsböckerna
i <i>stadskamrerarearkivet</i> samt borgerskapets äldstes protokoll
och registratur dersammastädes, resolutioner och registratur
i <i>länsarkivet</i> i Göteborg, kriminalprotokollen i <i>Göta
hofrätts arkiv,</i> borgareståndets, sekreta utskottets och
riksrådets protokoll i <i>riksarkivet</i> jemte smärre anteckningar
ur Carlstens slotts- och Göteborgs domkyrkoförsamlings
pastorsarkiv. Då emellertid af sjelfva framställningen klart
framgår, hvarifrån förekommande uppgifter måste vara
hemtade, har förf. icke ansett nödigt vid hvarje tillfälle
särskildt anföra källan.

Göteborg, 1878.

*
</chapter>
<chapter name="Första kapitlet">

<img></img>

<table o>
<td c><big>FÖRSTA KAPITLET.</big>
<td c>——
</table>

Det var icke utan skäl k. Gustaf II Adolf i
<i>privilegierna</i> för Göteborg den 4 Juni 1621 insatte
bestämmelserna rörande den nya stadens styrelse; ty sjelfva denna styrelse
innebar ett privilegium.

Sedan något antal infödde nederländske och andre
invånare bofast nedersatt sig i staden, skulle nämligen,
heter det i privilegiernas 9:de §, ”efter vederbörlig
denomination, som de fleste rösterna inlägga, fem och tjugu
fridälskande, skickelige, välbemedlade och i synnerhet
dertill qvalificerade personer af ärlig börd och härkomst
— — till höga General Stads-Råd ordineras och väljas,  hvilke
efter aflagd vederbörlig Rådsed, som de förut oss och staden
skola göra, så länge de lefva och borgare blifva, samma stånd
och ställe bekläda skola”. Detta råd egde åter att konungen
presentera dels ”trenne invånare af adel och trenne
välbesutne förståndige personer utaf borgerskapet”, bland
hvilke konungen stode fritt utvälja en till Burggrefve, dels
jemväl årligen sju eller fem ”gode qvalificerade personer” af
deras medel, utaf hvilke
konungen ville utnämna trenne till borgmästare för året, samt
slutligen äfven ”in administrandam justitiam” årligen välja
”sju välförfarne besutne discrete Schöffen” likaledes för
ett år, hvilka hade att såväl i civile som i criminelle saker
öfver Borgarne i Göteborg och dess jurisdiktion ”rätt och
rättvisa i följe af allmänna stadslagen och Constitutioner,
som Vi dem af besynnerlig nåde i framtiden vilje
meddela och på deras stad dirigera samt in defectum illius
såvida samma intet rätt och uttryckligen utstakar, i kraft
af sunda förnuftet, allmänne kejserlige, nederländiske och
andre lagar, med godt samvete, utan någre affekter eller
fåfängelige omsvep i förmågo af deras aflagde ed,
ofördröjeligen administrera”. Vad till Hofrätt tillätes, såvida
saken vore appellabilis och i värde öfversteg 1,000
svenska daler, men sådana domar, som för Höga Rådet vore
”antingen retracterade eller ratificerade” skulle ”sub
praestita cautione” exeqveras.

Det var således den höge grundläggarens mening
att beskära sin nya stad en kommunal sjelfstyrelse, till
hvilken något motstycke icke kunde inom hela riket
uppletas. Han hade härvid följt sin fader efter; ty för det
Göteborg, hvilket Carl IX år 1603 anlagt på Hisingen i
Lundby socken midt emot (gamla) Elfsborgs fästning, hade
denne konung den 14 Aug. 1607 utfärdat privilegier af i
dessa stycken lika lydande innehåll med de ofvan anförda.
Men om än den utländska befolkning, efter hvars vanor
dessa bestämmelser blifvit lämpade, icke helt och hållet
uteblef från den nya staden, infann den sig likväl icke
derstädes till det antal och den beskaffenhet, som för
en riktig tillämpning af den meddelade sjelfstyrelserätten
syntes gifvaren nödigt; och i ett den 23 Februari 1624
utfärdadt memorial säger han derför, att då i Göteborg
”icke funnes ämne på sådana män som det höga rådet
fullkombligen kan blifva besatt med och staden efter
privilegierna administrerad varda”, så hade han ”af konungslig
magt och myndighet godt befunnit, så länge och intill
dess staden något mer tillväxa kan och med sådana män
försedd varda som dertill tjenliga äro, att välja låta tolf
rådmän, fyra svenske, tre tyske, tre nederländske och två
skottar, som stadens regering förestå skola, på det att
de måge lefva uti desto större enighet och med mer

allvar och flit efterkomma hvad deras dragande kall och
embete fordrar och kräfver”. Dessa rådmän skulle
”practisera alla de punkter i stadens privilegier, som för tidens
lägenhet nu practiseras kunna”, in till dess det höga rådet
kunde fullkomligen efter privilegierna satt varda, samt
jemväl öfvertaga den domareverksamhet, som anförtrotts
de sju Schöffen. Ordförandeskapet skulle gå i tur mellan
desse rådmän, en månad för hvar. I Burggrefvens ställe
skulle en konungens kommissarie vara, och denne egde
tillsammans med rådmännen välja efterträdare åt den
bland desse, som före årets utgång med döden afginge.
Till sådan kommissarie utnämdes den ädle och höglärde
Doktor Jacob van Dyk.

Den 5 Nov. s. å. ändrades dock på hemställan af
rådet bestämmelserna om det vexlande ordförandeskapet,
och tre presidenter utsågos af konungen, en svensk, en
nederländare och en tysk, hvilka tre månader i sender
skulle presidera; och skulle stadens regering med dessa
trennes samfälte råd föras, men så ofta någon ”svår sak”
förefölle, hela rådet kallas tillsamman och af dem samtlige
resolveras. De nio rådmännen egde äfven i
presidenternas frånvaro ”administrera justitien”; hvarjemte rådet
ålades att ”öfverväga stadens inkomster, beflita sig om att
öka dem och göra till H. K. M:ts ratification öfver alla
stadens embetsmäns och tjenares besoldning en ordning,
den H. K. M:t öfverse och der hon skälig och nyttig
finnes” ratificera ville.

Inom få år erhöll emellertid v. Dyk burggrefve-titeln<footnote>I den s. k. ”<i>Hvita privilegieboken</i>”, som förvaras å Rådhuset i
Göteborg, förekommer v. Dyk under denna titulatur första gången i en kongl.
resolution d. 23 April 1629. Enligt uppgift i Historisk-Statistisk Beskrifning
öfver Göteborg p. 211, utnämdes dock v. Dyk till Burggrefve redan 1626</footnote>.
Men om ock staden ansetts tillräckligen utvecklad för att
nu varda hugnad med denne i privilegierna utlofvade
embetsman, kom derför icke till stånd det slags
sjelfstyrelse, af hvilken han skulle varit högsta toppen.
Deremot ordnades stadsstyrelsen ytterligare å den efter
”tidens lägenhet” lagda grunden genom riksmarsken Jacob

De la Gardies och rikskansleren Axel Oxenstjernas den
27 April 1639 i Göteborg å drottningens vägnar och ”till
vidare den kongl. regeringens ratification” för
presidenterna och rådet utfärdade instruktion. Enligt densamma
skulle stadens styresmän, utom burggrefven, som
företrädde ”H. K. M:ts höghet och rätt i staden”, utgöras af
tre presidenter<footnote>Tydligen hade flere af de förut varande magistratsmedlemmame aflidit
eller af andra orsaker upphört att göra tjenst. I instruktionens första punkt
nämnes, hurusom vederbörande funnit nödigt ”först formera sjelfva stadsens
regering, dess defecter att insättia och bota”. <i>Peder Erickson Rosenschiöld,</i>
som sedan 1636 varit president, konfirmeras i detta embete, <i>Peder Canutius</i>
utnämnes. Den förre hade 1635 blifvit adlad af Carl Stuart och blef det nu
äfven af svenska regeringen, ehuru han ”raderat kongl. bref, när han var
sekreterare” i kammarkansliet; hans rykte var derför så fläckadt, att
ridderskapet och adeln blott på regeringens befallning vid 1642 års riksdag
medgåfvo honom introduktion. R. erhöll afsked från presidentskapet 1650 och
blef några år senare häradshöfding i Kåkinds, Gudhems och Laske härader i
Vestergötland. — Magister Peder Canutius, f. 1607, adlades 1650 och antog
då namnet Bäfverfelt. Dog 1669.</footnote> och tolf rådmän; en af de förstnämde
skulle förordnas att året omkring från Valborgsmessa till
Valborgsmessa föra ordet i allmänna samqväm, de
allmänna ärender proponera, samla stämman, dirigera rådet,
gifva resolutioner i hela rådets namn och befalla till
exekution; men i öfrigt skulle alla stadens ärenden
fördelas i tre klasser, och hvardera af desse ombesörjas af
en president. Första klassen skulle utgöras af de ärenden,
som rörde ”stadens byggnader och intrader”, den andra
”justitiens administration” och den tredje ”Commerciernas
erhållande”<footnote>Ordet ”erhållande” torde vara det tyska <i>(sich) erholen,</i> iklädt svensk drägt.</footnote>. Fyra rådmän indelades å hvar president
att bistå honom och vid hans sjukdomförfall eller frånvaro
förrätta honom åliggande sysslor<footnote>Peder Ericksons bisittare blefvo Erick Siggeson, Hans Makeler, Johan
Braun och Jacob v. Hagen. Peder Canutius fick till medhjelpare: Anders
Amundson, Jacob Svensson, Baltzar v. Camitz och Johan Bengtsson; den
tredjes ställe skulle tillsvidare förestås af: Johan Amenia, Hans Spalding,
Antoni Knip och Cornelius Kyllman. — Till commercie-president blef nämde
Antoni Knip kort derefter utsedd.</footnote>. Slutligen gjordes till
de vidlyftiga anvisningar, hvarigenom hvardera
presidentens embetsområde begränsades och faststäldes, genom
nåd. förklaringen d. 20 Juli 1642 ett tillägg, hvarigenom
en underrätt anordnades, bestående af en dertill deputerad

från hvar klass af rådet med tvenne beskedeliga män
af borgerskapet, hvilka skulle tjenstgöra ett år och derpå
efterträdas af andra, i deras ställe förordnade; från denna
underrätt finge vädjas till öfverrätten, och skulle sådane
vädjade saker ”inför samtlige magistraten upptagas,
examineras och ändtligen genom en definitivam afhjelpas
och slitas”. En underdomstol hade dock länge förut
funnits i staden, hvilket synes af dess ännu qvarvarande
domböcker. ”<i>Im nahmen der heiligen und hochgelobten
dreyfaltigkeit ist Anno 1630 den 3 Augusti Untergericht
gehalten in Gothenburg</i>” — så börjar den äldsta af dem; för
åren 1630, 1631, 1633 och 1634 äro de affattade på tyska
språket, men åren 1632, 1635—37 synes rätten legat nere
— ett förhållande, som med hänsyn till det efter
Burggrefven v. Dyks död inträdda tillstånd af vanvård i
stadens styrelse och förvaltning, icke är otroligt<footnote>Han nämnes vara död i ett bref från Rådet d. 27 Juli 1632 till
”Hr President så ock Borgmästare och Råd i Götheborg”. Äfven före
hans frånfälle torde vederbörandes embetsförvaltning icke hafva varit den
bästa.</footnote>. År 1638
upptagas domstolens förhandlingar och föras på svenska
språket. Då emellertid någon fortsättning af dem icke
förefinnes förr än 1643, synes regeringens ofvan
omförmälda förordnande väl hafva varit på sin plats och jemväl
åstadkommit hvad dermed åsyftats.

Göteborgs stadsstyrelse hade härmed erhållit form.
I Burggrefvens, Presidenternas och Rådets hand var
magten samlad. Den för rikets öfriga städer gällande 1619
års stadga hade anbefalt upprättandet af tvenne, i
städernas förvaltning i någon mån deltagande korporationer,
Borgerskapets äldste och ”sjumanskammaren”; men härom
nämdes intet ord i Göteborgs privilegier, i hvilka
borgerskapets intressen antagligen förmenats tillräckligt
bevakade genom den borgarne meddelade rätten att utvälja
general-stadsrådet. Då detta emellertid tillsattes på lifstid
och dess åligganden, oafsedt den sedermera vidtagna
ändringen i medlemmarnes antal och sättet för deras

utväljande, ovilkorligen måste göra detsamma till ett slags
magistrat, hade med <i>stadens</i> sjelfstyrelse någon sådan
visserligen icke blifvit dess <i>borgerskap</i> förunnad. Detta
stod tvärtom så fullkomligt under sin magistrat, att det
icke egde minsta talan hvarken i fråga om sin beskattning
eller användningen af stadens medel. Väl heter det i
privilegiernas trettionde punkt: ”Likaledes gifve Wi <i>Wår
stad Götheborg</i> och dess Burggrefve, Borgemästare och
Råd fullkomlig makt, att de för alla tider måge lägga så
väl på sine egne personer som på deras Borgares
ägodelar, jemväl ock på deras arf, hus, landerier och tomter
ränta, tull och skatt och detsamma använda till
byggnaders och kyrkors, hospitalers, presters och skolmästares
underhåll” o. s. v.; men då för utöfvandet af den åt
staden jemte dess styrelse medgifna makten icke annat organ
än den sistnämda blifvit anvisad, måste också falla af sig
sjelft, att ensamt denna tog ärendet om hand.

Om det ock varit med fullt fog Gustaf II Adolf funnit
sig icke kunna sätta mycken lit till den nya stadens
borgerskap, tyckes han dock snart böra hafva
öfverbevisats om det okloka uti att göra dess styrelse enväldig.
De män, åt hvilka han beredt så mycken magt och så
litet ansvar, visade inom kort, att de ej voro hans
förtroende vuxna. Af ett strängt bref från regeringen den
20 Aug. 1635, ser man, att de ännu då icke stält sig till
efterrättelse en förlidne vintern undfången befallning att
”upptaga och efterse stadens räkenskap på all slags
drätsel, opbörd och utgift ifrån A:o 1623 till innevarande
år”<footnote>Hvita privilegieboken, pag. 165.</footnote>; af K. M:ts förklaring på visse frågepunkter d. 16
Dec. 1636, inhemtas, att staden var fördjupad i gäld,
tillkommen, enligt hvad handlingarna från denna tid visa,
genom oredlighet och underslef vid förvaltningen af
stadskassan; justitiepresidenten Nils Börjesson anklagades att
hafva slagit under sig en mängd af stadens inkomster,
räntmästaren underlåter att sköta sin tjenst och mellan

rådets ledamöter herska split och oenighet<footnote>Hist.-Stat. Beskrifning öfver Gbg, pag. 253.</footnote>. Under
sådana förhållanden fördrages sällan länge någon
envåldsmagt. År 1639 inlägger stadens ”gemena” borgerskap
hos regeringens förordnade kommissarier, riksmarsken och
rikskansleren, vissa klagopunkter, deruti de bland annat
begära, att dem måtte efterlåtas, ”<i>när riksdagar skola
hållas, att forsända en eller två af deras medel jemte
magistraten opp till riksdagarne</i>”; och då man erinrar sig, att
det i all synnerhet var genom enskilde, vid riksdagarne
framlagde besvär, som de tvenne lägre stånden buro fram,
hvad dem låg på hjertat, visar nyssnämda begäran, att
bland borgerskapet i Göteborg redan nu förefans det
missnöje med och den misstro till stadens ”förnäme”
styresmän, som särdeles under det följande seklet så starkt
skulle göra sig gällande. Deras omförmälda begäran blef
väl afslagen, ”emedan”, lydde svaret, ”såsom det står uti
magistratens disposition att välja och förordna till
Herredags män sådana som förstånd hafva med Riksens Ständer
öfver dess vårdande ärender att deliberera och sluta och
veta hvad de på riksdagar sollicitera skola, utan anseende
antingen de äro in- eller utom Rådet, så står detta, när
tiden så fordrar, hos magistraten att söka”<footnote>Privilegieboken p. 257.</footnote>; men att de
likväl visste förskaffa sig en mera erkänd ställning än
privilegierna tillernat dem, framgår deraf, att de inom
något antal år visa sig vara i besittning af de
”Borgerskapets äldste”, om hvilka vi ofvan nämt. När detta först
inträffat, är oss icke kunnigt; men i ”<i>Götheborgs
Stads-Rådhs Resolutionsbok</i>” 1670, den äldsta ännu qvarvarande
från stadens första sekel, förekomma de såsom en redan
vanlig institution.

I allmänhet tyckes dock densamma ännu hafva
utöfvat blott ringa inflytande. Borgarne sjelfva hafva, efter
allt att döma, varit föga bemedlade och haft nog med
att sträfva för sin utkomst. Af deras 24 äldste infinna
sig, då de kallats att sammanträda, vanligen blott ett fåtal,

ofta så litet, att det föreliggande ärendet icke kunde
företagas. ”Emedan förutan vice inspektören Jonas
Ekebom”, heter det t. ex. i nyssnämde resolutionsbok den
10 Maj 1670, ”allenast någre få af de 24 borgerskapets
män tillstädeskommo, nämligen Woldmar Frindt, Mats
Jordan Bakare, Olof Tollesson, Bengt Svensson Anckersmed
och Caspar Schröder, och man fördenskull intet till
bakugnstaxeringen göra kunde; alltså uppdrogs rådmännerne
Christian Schotte och Anders Svensson nu strax efter
middagen med de 24 män och rotemästarne på Rådhuset
sammanträda, och det förre års bakugnslängd med den
nye collationera, aktandes att de deruti en likhet träffa.
Det öfriga förbehåller sig magistraten”. Den behöfde
knappast göra sådana förbehåll. Den 27 Juni 1670
uppräknar underskulten Nils Andersson för magistraten, hvilke
af de 24 äldste, ”som äro hemma”, men tillägger, att desse
undskylla sig och vilja ”icke ytterligare för stadens
ärenders skull på rådhuset komparera”. Och i protokollet
den 17 Juli 1671 läses: ”Samma dag kom rådet med de
tjugu och fyra af borgerskapet tillsamman på rådhuset,
hvarest bemälte 24 blef förehållet hvad ansenligt förskott
stadens cassa för borgerskapet gjort hafver i
vaktpenningar och annat mera, hvilket hon, för andra oomgänglige
högnödige tarfvors skull, icke längre kan mista; vill
fördenskull en ny taxering öfver borgerskapet anställa,
förmedelst hvilken stadskassan kan blifva betalt; hvaröfver
magistraten reqvirerade, att borgerskapet sjelft ville
tillstädes vara; men som (sedan) de sig särskildt derom
betänkt hade, defererade de, tillbakakommandes, <i>magistraten
taxan allena att förrätta,</i> beropandes sig på rådmannen
Jacob von Ackern i synnerhet, att han borgerskapet och
dess vilkor väl skulle känna”. Och denna de äldstes
beskedlighet är icke inskränkt till blott borgerliga frågor.
Man läser i prot. den 14 Febr. 1671: ”Emedan såsom
icke allenast stadens välfångne privilegier förmå utan
också stadens och församlingens tarf och angelägenhet
kräfver, att en from lärd och gudfruktig man må väljas

uti den aflidne stadens kyrkoherdes, Vördige och
Höglärde Mag. Jonas Torinii ställe till att förestå och förrätta
Gudstjensten i församlingen, fördenskull voro de 24 af
borgerskapet denna dag upkallade till ett rådslag om
detta ärendet; uti hvilket deras tankar i förstone föllo på
efterskrefne trenne i valet att sättjas, neml. Kyrkoherden
i Vingåker M:r Erland Broman, Kyrkoherden i Sköfde
Kåkind M:r Anders och Theol. Lectoren i denne stads
Gymnasio M:r Johan Florander; men såsom den förste
sitter i bättre lägenhet än han här kan få och derföre
detta tillböd icke skall vilja antaga, den andre är lågmält,
sittjandes i godt vilkor der han är och den tredje hafver
ett svårt bryst, släpte de detta sitt förslag, hemställandes
Magistraten att bekymra sig för menigheten om en god
själasörjare efter som han sådane bättre än de känner,
som till sådant embete kunna bäst tjenlige vara; gifvandes
sig således alldeles till frids med det Magistraten här uti
gör och de män, som han dem föreslog, neml.
kyrkoherden, Mag. Johan i Irrstad vid Vesterås, konungens
Hofpredikant, Mag. Daniel Wallerius och Benedictus
Benzelius, Professor Upsaliensis: Hvarpå blef resolverat valet
H. K. Maj:t i underdånighet föreställa och ens af desse
förenämde förordning till kyrkoherdeembetet begära”.

Man uppträder väl svårligen med sådan slapphet,
derest man icke är medveten om svaghet och
underlägsenhet. Men der man är detta, faller det sig i
allmänhet helt naturligt, att den starkare och öfverlägsne
begagnar sig deraf, och att han stundom gör det på ett
sätt, som synes äfven den med sin omyndighet belåtne
alltför närgånget eller till och med tryckande. Och då
hämnar sig den senare vanligen med att <i>klaga.</i>

Tiden är också full med klagan och kif. De olika
skråen klaga på hvarandra och på bönhasar, de lägre
borgarne klaga på de högre, begge tillsammans klaga på
magistraten; både magistrat och borgerskap förena sig i
klagan öfver Uddevalla-, Kongelfs-, Varbergs- och
Venersborgsboarnes sjöfart, Fjäreböndernas köpenskap,

frakthandeln på Venern, Vermlänningarnes jernhandel o. s. v.,
och huru än regeringen resolverar, upprepas klagomålen
åter och omigen, om än med smärre förändringar.
Grunden till både olägenheterna och dessas följder var
naturligen att söka i tidens förvända näringslagstiftning, hvilken
genom att vilja med påbud och yttre tvångsåtgärder
reglera allt, bragte allt i oreda och åstadkom en allas strid
emot alla; men för det då lefvande slägtet var detta en
okänd synpunkt<footnote>Att man dock äfven nu kunde <i>i någon mån</i> hafva blick för saken,
visas af här och der förekommande yttranden. D. 10 April 1671
”remonstrerade Burggrefven Edle och Velborne Hr Israel Norfeldt huru både städerne
och landet här i riket lida men och brist af någre monopolis i manufakturerne
bestående; förmedelst hvilkas privilegier, tullen är så förhöjd vorden på
Sucker, Lerfft och någre risselske varor (finare ylletyger), så att de utan förlust
icke kunna från utrikes orter inhemtas, och kunna dock af de privilegierade
handtverkshusen icke i den qvantite tillverkas, att landet deraf kan få sin
tarf; hvilket handelen mägta stjelper och försvagar. Syntes fördenskull rådligt
H. K. Maj:t detta besväret att föredraga och om remedio supplicera”.</footnote> och orsakerna söktes, under inbördes
ovilja och afund, i allt, som tycktes vara den klagande till
förfång. Kom så härtill särskildt för Göteborg, att det
gång på gång härjades af eldsvådor och under ofta
inträffande krigsoroligheter led månget afbräck samt fick sin
borgerliga tunga ökad; och det var icke underligt, att
dess grundläggares högt flygande förhoppningar ännu
alltjemt dröjde att varda verklighet.

Med sin ringa och obemedlade fölkmängd<footnote>År 1635 uppgick antalet af i staden mantalsskrifna personer till 1,150.
Under senare hälften af 1600:talet ökades väl folkmängden, men kan svårligen
antagas hafva under denna tid öfverstigit 4—5,000, äfven om i denna summa
inberäknas i staden förlagd garnison. — Jmfr Hist. Stat. Beskrifning p. 252 f.</footnote> uppbar
dock staden fortfarande den stolta öfverbyggnad, som i
dess styrelse blifvit densamma beskärd. Det hörde till
vanligheten att ej mindre burggrefven än äfven
presidenterna hugnades med adligt stånd; de åtnjöto jemväl
företrädesrätten att i sitt rådskall få brefvexla
omedelbart med regeringen, och deras såväl som deras
underordnade embetsbröders aflöningar, hvilka utgingo ur
”stadens intrader”, voro icke till siffran små. Men det var i
sjelfva verket icke mycket bevändt med deras i yttre
hänseende jemförelsevis så upphöjda ställning. Vid

närmare granskning synes den hafva varit temligen ihålig.
Äfven om man icke bör bilda sitt omdöme rörande
antalet af deras göromål på grund af t. ex. magistratens
protokoll d. 24 Januari 1670 — det lyder in extenso så
här: Närvarande: "<i>Hr Praes:n Grijpenklow, Hr Syndicus
Lundenius, Arvid Gudmundsson, Hans Makeleer, Torbern
Berling, Johannes Petrejus, Olaus Östring, Christian Schotte,
Gerdt Braun Johan. — Är beviljadt, att tvenne Eldgafflar
till Rådstufvun bestälte, skole af stadens medel betalas”</i> —
så inser man dock lätt vid granskningen af handlingarna
från denna tid, att de ärenden, som ålågo stadsstyrelsen
att ombesörja, visserligen icke för sitt vederbörliga
tillgodoseende kräfde, oberäknadt underordnade tjenstemän
och betjente, <i>sexton</i> magistratspersoners kraft. Det, som
kanske mest fyller de dagarnes små protokollsböcker, är
de vanliga klagomålen mot bönhasar samt deraf föranledda
varningar eller hotelser, ofta rörande de största
ömkligheter<footnote> Ett par exempel må anföras. <i>Den 30 Maj 1670:</i> ”Uppå Jürgen
Pottemakares klagan öfver Båtsmännerne Anders Andersson och Olof Bergesson
att de här sälja krukomakarearbete för Kongelfsboer, honom till förfång uti
sin näring, så ock bemälde Båtsmäns egen bekännelse blefvo de af Senaten
derför tilltalade, med åtvarning att de hädanefter dermed afstå, vid tillbörligt
straff och poen. Blef ock Jürgen Pottomakare förmanat att göra pottor och
annat tillfyllest efter stadens tarf; och så godt arbete, samt för så billigt pris
som andre, om han den näringen sig allena vill förbehållen hafva”. — <i>Den
19 Jan. 1682:</i> Uppå Jockim Schönfeldts Bakares efterlefverskas, gudfruktig
Hustro Estry Werlers supplik och anhållande, att henne må som tillförene af
Lofl. Magistraten och Bakaregillet hafver varit efterlåtet, måtte förundt blifva,
låta ombära bröd till salu uti en korg, resolverade Rätten på innevarande
dato, det hon så i anseende till hennes släta vilkor som ock frånhändes och
afsides boende, hvarest hon nu för tiden alls ingen afgång på sitt bröds
bakande kan hafva, skall få till påsk näst instundande, nu som tillförene låta
bära omkring sitt bröd i korgen att försälja; men imellertid må hon antingen
förskaffa sig någon särdeles brödbod på belägeligare ort eller på annat sätt
sig förse. Det vederbörande taga sig till efterrättelse och låta henne i detta
mål omolesterad blifva”.</footnote>. Magistratens, såsom oss synes, vigtigaste göromål,
tjenstgöringen i underdomstolen, ansågs såsom ett svårt
onus och sköttes med knot af de trenne, som dertill inom
Rätten hvarje år utsågos. Och om än lönebeloppen på
papperet vid jemförelse med andra dylika synas försvarliga,
torde de, med hänsyn till de i staden af eldsvådor,

krigsoroligheter m. m. icke sällan framkallade dyra tider för
innehafvarne, icke alltid så betraktats, aldra helst som de
ofta, till och med flere år i rad<footnote>Under senare hälften af 1600:talet bokföras årligen stadens räkenskaper
å dess skuldkonto obetalda löner för rådmän från denna tid. Till fordom
rådmännen A. Gudmundsson för åren 1665—73 tills. 738 dlr, A. Amundsson för
samma år 738 dlr, Peder Haraldsson för åren 1666—72 tills. 818 dlr, Hans
Krakau åren 1665—71 tills. 574 dlr o. s. v. På samma sätt fortgår det under
18:de seklet, tills de sista slutligen 1801 ur räkenskaperna afföras.</footnote>, af brist i kassorna blott
oregelbundet och till någon del eller till och med alls
icke kunde utbetalas. Så framkallades lätt förbittring
mellan de rådsmedlemmar, som fingo, och de, som icke
fingo sin ”förtjenta lön”; och af samma grunder inleddes
de samtlige på den af borgerskapet länge och häftigt
öfverklagade utvägen att mellan sig under arrenderätt
skifta de staden tillhörige jordar och landerier, för att på
detta sitt jordbruk erhålla en af stadens öfrige inkomster
oberoende, i någon mån säker inkomst.

Såsom med afseende på magistratens inbördes
förhållanden och ekonomiska ställning ganska belysande
bidrag till tidens historia, tillåta vi oss anföra följande utdrag
ur magistratens protokoll för nedannämde dagar:

<i>Den 28 September 1670.</i>

Närvarande voro: Hr Burggrefven Norfeldt, Hrr
Presidenter Gripenklow, Lejoncrantz och von Eich, samt
Rådmännen Hans Krakow, Torbern Berling, Johannes
Petrejus, Olaus Östring, Cornelius Bruun, Christian Schotte
och Gerdt Braun Johan.

”Såsom”, heter det, ”tvenne höge Riksens
Regeringsherrar<footnote>Deras Exc. Riksdrotzen och Riksmarsken. — Prot. 29 Aug. s. å.</footnote> hafva Magistraten recommenderat Rådmännernas,
välaktade Erik Gunnarssons Sethelii och Barthold
Dellinghusens angelägenhet om deras löns förbättring, så hade
fuller Magistraten gerna sett det Stadens lägenhet så hade
varit att dess ringa medel som vid närvarande tid till
kostsamma publique byggningar employeras måste, sig
så vidt hade kunnat sträcka att de, Rådmännerne, något
rundeligen hade kunnat blifva behulpne: icke desto mindre

på det de efter cassans förmögenhet samt sin nödtorft
och qvaliteter någorlunda måge accommoderade blifva,
hafver Magistraten dem beviljat och deputerat för ett
årligit augment på deras lön åttatio och en daler, 9 öre
silfvermynt, att ställas dem af stadens cassa i händer.

I lika måtto ock de öfrige af deras colleger af
litteratis, Rådmännerne Peder Haraldsson, Thorberno Berling
och Johanni Petrejo, hvardera till förhöjning på lönen
årligen 81 d:r 9 öre silfvermynt, i betraktande att desse
inge andre medel än sin ringa lön hafva att lefva af och
låta sig i sine embeten oftare och stadigare wid
Rådstufvun och Stadens arender bruka än andre som på sina
resor i private ärender vistas och sig förkofra. Hvilket
augment de hafva att njuta af de 1,800 daler silfverm:t
som af Kongligit beneficio Magistraten till lönens
förhöjning Anno 1660 meddelte äre<footnote>Genom en kongl. resolution hade nämde år medgifvits, att ”så snart
staden genom Guds bistånd kommer till några ymnigare intrader, så att öfver
dess nödtorftiga utgifter något kan öfverskjuta, Mag:n då för de expenser,
som den är underkastad, må till förbättring på sin årliga lön af berörde
öfverskott njuta 1,200 R:dr” (= 1,800 dlr s:mt). Först 1665 kom mag:n i
åtnjutande af detta augment, som dock ofördröjligen måste förskottsvis
utanordnas åren 1665—73 för nya rådhusets uppförande, emot löfte till
vederbörande om framtida godtgörelse af stadskassan. — Hist. Stat. Beskrifning
öfver Gbg, p. 170. Huru detta löfte iakttogs, framgår af not. I pag. 12.</footnote>.

Hvad Rådmannen D:r Olaum Östring anbelanger
bestås honom samma lön oförändradt hvilken han åtnjutit
hafver då han stadens Medicus war så länge Magistraten
icke till någon allgemen Statens reduction necessiterat
warder eller ock Hans Kongl. Maj:t deruti någon
förändring gör.

Och emedan desse ofvanbenämde sex Literati för
de andre Rådmännerne njuta ett särdeles beneficio, ty
är så förordnadt och afskedadt att de per vices hvar sitt
år i underrätten Domare embetet förrätta skole, så att
de andre dermed lisade blifva.

Och kan i framtiden när cassan så tillåter hvar och
en af de öfrige Rådstufvu-betjente sitt för reductionen
åtnjutna augment hafva igen att förmoda.


Vota om ofvanskrefne resolution föllo så att
Rådmännerne Christian Schotte höllt för billigt att literati få
augment, Cornelius Bruun sade sig intet deruti hafva att
säga hvarken till eller från, ty han med extra ordinariis
njuter ingen lön. Hans Krakow war icke häremot, men
talte för sig sjelf, efter han hafver lidit skada af wådelden.
Presidenten Herr Abraham von Eich höll skäligt att de
måtte hafva det de kunna lefva af, som således på
Rådstufvun och i sina embeten arbeta. Presidenterna
Välborne Herr Lejoncrantz och Herr Gripenklow höllo för
skäligt att literati af Rådet njuta ofvanskrefne augment.
Burggrefven, Välborne Herr Israel Norfeldt war i samme
mening. De öfrige hvars vota icke äro här ikomne woro
endels de som saken angick, endels ock bland extra
ordinarios som icke ville sig i detta ärendet utlåta”.

<i>Den 20 Juni 1670:</i> ”Ehuruväl Mag:n i förstone hölt
före sig icke kunna eller böra förtiga Hans Maj:t huru
åtskillige Presidentens Ehrborne och Wälbetrodde
Abrahams von Eich embetes ärender, Stadens negocier och
handtverk angående, ligga neder uti hans frånvaro, icke
utan Stadens skada i manquement af en god och
ordentlig direction; icke desto mindre inclinerade Rätten mer
till att hålla ett förtroligit correspondentz och resolverade
härom ofvanbemälde Herr President att advertera och på
hans hemkomst örka”.

<i>Den 30 September 1670:</i> ”Denne dag lät Presidenten
Ehrb:e och Välbet:de Herr Abraham von Eich höra sitt
förslag huru han förmenar Stadens inkomster någorlunda
kunna formeras, neml. så att ehvar någon tjenst i Staden
tillträdandes worde, densamma skulle till Stadens cassa
tiondedelen deraf för det första året lemna. Hvilket
Rådet på lägligare tid wille betänka”.

<i>Den 16 Januari 1671:</i> ”Uppå Presidentens Ehrb:e och
Välbet:de Abrahams von Eich begäran att Magistraten
ville honom committera någre Stadens ärender och
angelägenheter hos Hans Kongl. Maj:t att fordra medan han
nu i Stockholm vid hofvet vistas — — — — — blef på

det sista så slutit att man för denna villighet Presidenten
skulle betacka och derjemte påminna han ville sitt Embete
betrakta och dess förrättningar genom en snar hemkomst
sig företaga”.

<i>Den 13 Maj 1671:</i> ”Samma dag insinuerade
Handelsmannen Nicholas Preuss Rikscantzlerens Excellences
Högvälborne Grefve Magni Gabriels De la Guardies
recommendationsskrift till Magistraten att han till
Rådmans-embetet måtte antagen blifva, hvilket bref Anno 1669
hafver warit utgifvet. Hvaruppå Rätten honom i förstone
om det första vacante Rådmansställe förtröstade så att
ingen honom skulle föregå; men ändteligen honom till
Rådman antog och lät honom sin ed derå Sollenniter
svärja; men med det vilkor, att han utan lön skulle tjena
till dess ordinarius locus honom kunde tillfalla och
ordinarie i Underrätten sittjandes blifva. Hvaruppå han sig i
Rådmansembetet bland Rådmännerna nedsatte”.

<i>Den 23 Mars 1682.</i> ”Herr Burggrefvens skrifteliga
anhållande att njuta nådår blef honom afslagit, alldenstund
inga medel är att tillgå, så att de som tjena, deras lön
njuta kunna”.

<i>Den 24 Juli 1682</i> (sedan rådmannen Gerard Braun
Johan gjort anspråk på och medgifvits få träda till det
arrende af ”det landeriet vid Gamle staden”, som kort
förut aflidne Rådmannen Barthold Dellinghusen
tillsammans med sin broder Lambert innehaft); ”Vid hvilket
tillfälle Hr President Spalding anhöll om de andre 2:ne
parter, som han förmente sig så nära vara att för arrende få
nyttja som en annan privat, hvilket ock skäligit syntes;
och resolverades att så ske må, och de andre uppsägas
böra”.

Bland de ”för staden nödige och nyttige punkter”
den driftige och klarsynte kommerse-presidenten von
Eich<footnote>Om tvenne af denne rastlöse mans förslag nämnes i prot. d. 8 Sept.
1670: ”Samma dag proponerade Presid. Ehreb. och Välbetr. Abraham v. Eich
huru här en <i>General-Penninge-Cassa</i> och <i>Banque</i> för nöden vore, och ville
man skulle det Kongl. General Commerciorum Collegio derom tillskrifva,
med begäran att en sadan här upprättas måtte.

Senaten önskade, att detta måtte vara practicabelt och lät dervid bevända.

Desslikes proponerade ock ofvanbemälde Hr President om Farskutor till
att löpa continue emellan Stockholm och här. Hvilket Senaten icke heller
tyckte vara onyttigt, allenast det läte sig practisera”.

D. 19 Sept. s. å. ber han om en ledig plats ”näst vid tullstufvun nordan
om store hamnen” för att der på egen bekostnad anlägga och sedan uthyra
”slagtare- och fiskebodar”, i hvilka alltid färskt kött och färsk fisk kunde
hållas fale; hvarjemte han föreslår inköp af en mudderpråm för hamnarnes
och skeppsledens fördjupande. — Magistraten finner omöjligheter vid alla
hans förslag. Än har ”cassan” icke råd, än möta andra hinder. Den 7 Nov.
1670 tillkännager han ”sig veta en man att skaffa till att lära stadens ungdom
bokhålleri, allenast det måtte honom blifva tillstadt och han får sig här
nedsätta. Senaten kunde icke detta utstå, såvida en sådan scholorne och de
privilegierade Paedagogos icke praejudicerar”. Om frågans utgång torde man
emellertid kunna bilda sig en föreställning vid att om en likartad sak läsa i
prot. den 9 förutgångne Maj: ”Samma dag var Christian N. för Rätten, som
håller Schole mot Senatens förbud, beropandes sig på kyrkoherdens tillåtelse;
denne befaltes Skulten utur staden skaffa”.</footnote> år 1670, före en af sina månge och långvarige

Stockholmsresor, framlade för sina embetsbröder, var en,
som påminde dem om ”<i>Stadens Stats reformation och
inkortande efter närvarande tids lägenhet och inkomsterne</i>”.
Dertill svarade rådsmedlemmarne, att ”sådant läte sig
nogsamt af Magistraten sjelf göra, så att det icke vore
nödigt Hans Kongl:e Maj:t dermed besvära”. Men
Magistraten underlät att i detta stycke vidtaga någon åtgärd;
och följden deraf blef, att Kongl. Maj:t verkligen öfvertog
besväret. Karl XI, den store rikshushållaren, kunde
svårligen undgå att märka det slöseri, som på grund af
längesedan felslagna förutsättningar, ännu allt jemt bedrefs i
fråga om Göteborgs stads styrelse; och den 11 Januari
1681 fick dervarande Magistrat inregistrera en skrifvelse
från fältmarskalken och generalguvernören, friherre Rutger
v. Ascheberg, af innehåll, att Kongl. M:t på nästförledne
riksdagen nådigst täckts återkalla den staden medgifna
tolag, Säfvedals härad m. m. samt reducerat
magistratspersonerna till mindre antal, således, att Burggrefven,
Byggningspresidenten och Syndicus skulle afgå<footnote>Härmed rättas uppgiften i Hist. Stat. Beskrifning öfver Gbg, p. 213,
att Burggrefve-Embetet först 1683 indragits. Sistnämde år afled väl
Burggrefven Lejoncrantz, men embetet hade då redan från härofvan uppgifna tid
upphört, hvilket förklarar hvarför L., såsom af prot. den 23 Mars 1682 synes,
kunnat söka erhålla nådår.</footnote>.


Burggrefve var då Gerhard Leijoncrantz,
Byggnings-president Alexander Cock och Syndicus Laurentius
Lundenius. Den förstnämde lät sig efter sitt afskedande ej
mera se i rådet; Cock, som samtidigt utnämts till Lagman
i Bohuslän, uppträdde bland sina embetsbröder d. 18
Januari och betackade dem ”för all god plägad vänskap och
förtroenhet så länge han här varit och presidentembetet
förestått hafver”, derefter han tog afsked, under
magistratens tillönskan af lycka i sin nya tjenst; Lundenius
utverkade sig genom Aschebergs rekommendation
tillstånd att ”till sin heder och respect” i sitt syndicat
qvarstå, dock endast med rådmans lön, ehuru han med harm
tillbakavisade ett framstäldt yrkande, att jemväl göra
rådmans tjenst i underrätten.

Härmed var lönestaten minskad med en utgift af 2,340
dlr s:mt; men genom indragningen af tolagen, Säfvedals
härad, sågqvarnen vid Mölndal och laxfisket i Partilled
hade jemväl inkomsterna minskats med öfver 10,000 dlr;
det gälde att återvinna dem. En böneskrift uppsattes i
detta syfte och blef d. 24 Juli s. å. inför mag:n uppläst.
”Vid samma tillfälle”, heter det helt öppenhjertigt i
dagens protokoll, ”vardt discurreradt om förähringen till
Hr Cantzeli Rådet Lindskiöld, om han god resolution
utverka kan; och stannade Rätten enhälleligen deruti att,
så framt tolagen kan återbekommas, skall han njuta en
discretion af 1,000 dlr silfvermynt”<footnote>Dylika ”discretioner” äro icke ovanliga. Så t. ex. besluter mag:n d.
29 Aug. 1670, att eftersom Sekreteraren (i Rådskammaren, Kongl. Kansliet)
Sven Franc ”ännu icke hafver fatt någon recompense för sin möda i allehanda
stadens ärenden och angelägenheter att utverka och författa K. M:ts nådige
resolutioner till stadens och borgerskapets märkeliga nytta, och man honom
för det gemena bästa än mera behöfver att anlita”, skulle honom till ett
”tacksamhets tekn” af stadens medel 50 dukater ”skickas och föräras”. —
Franc och andra dylika hjelpare kunna dock kanske betraktas såsom stadens
ombud; men Lindsköld var sjelf en af ”reduktionsherrarne”.</footnote>. Säfvedals härad
återlemnades också till staden s. å., och, ehuru i första
resolutionen någon ändring i fråga om tolagen icke
medgafs, fick dock mag:n redan följande året rätt att uppbära

en derefter proportionerad qvarntull, och 1685 återstäldes
såväl tolagen som laxfisket till staden.

Med 1681 års indragning afstannade emellertid icke
Karl XI:s åtgärder i fråga om Göteborgs magistrat. Då
kommersepresidenten Gabriel Spalding 1687 afled, blef
hans efterträdare, Hans von Gerdes, utnämd icke till
kommerce-president utan till handels- och politie-borgmästare.
I kongl. resolutionen d. 18 Mars 1691, hvarigenom
magistraterna i riket beröfvades rätten att brefvexla
omedelbart med regeringen, gjordes icke något undantag för
Göteborg; och då konungen 1695, den 18 Oktober,
utfärdade en ny inkomst- och utgiftsstat för staden,
afskaffade han deruti jemväl justitiepresidentsembetet, hvadan
detta embetes dåvarande innehafvare, Johan Makeleer
eller Macklier, sedermera beklädde det i presidenturens
ställe insatta justitie-borgmästare-embetet, ehuruväl med
bibehållande af sin förra titel.

Magistraten bestod enligt 1695 års stat af tvenne
borgmästare jemte fem lagfarne och fem ”i handel förfarne”
rådmän. Då aflöningsstaten i sin helhet dessförinnan
uppgått till 14,565 daler, gick den nu blott till 10,885 dlr
med utsigt till ytterligare minskning, i händelse af
bristande tillgångar för andra ändamål; derest så skulle
inträffa, borde nämligen ”bristen på hvar och ens aflöning
proportionaliter ankomma”. Macklier hugnades med ett
årligt extra anslag af 400 daler, ”så länge han är vid
tjensten, men sedan upphörer slik, vid 2,000 Dal. s:mt
vite för Successorn, om han understår sig ansökning göra
att det samma åtnjuta”. Samma dag och år som den nya
staten, utfärdade konungen jemväl en instruktion för
stadsbokhållaren i Göteborg, hvarigenom denne gjordes till
en statens edsvurne tjensteman med sjelfständig, om än
under ”Kongl. Cammar-Collegio, Landshöfdingen samt
Borgmästare och Råd” anvisad ställning. Och ehuruväl i
sagda instruktion inseendet öfver stadens inkomster och
rättigheter samt uppgörandet af den årliga stadsbudgeten
ålåge honom ”näst Landshöfdingen med Borgmästare och

Råd”, samt budgetens granskning och fastställande
tillhörde dessa senare myndigheter, så stadgades dock
genom ett på samma gång utfärdadt reglemente, att, när
helst någre taxeringar förekommo, skulle sådant ske i
närvaro af ej endast landshöfdingen, borgmästarne och
rådet utan äfven <i>Borgerskapets tjugufyra Äldste,</i> hvilka,
derest brist i det uttaxerade beloppet skulle yppa sig,
åter borde sammankallas och bemälde brist ibland hela
menigheten fördela.

Härmed hade då borgerskapet erhållit laglig
stadfästelse å rätten att sig sjelf beskatta, om än i öfrigt denna
rätt väl icke tänkts under stora proportioner. Men dessa
senare bruka vanligen utvidga sig sjelfva, i den mån
förmåga finnes att begagna hvad som står till buds. Det
var ock från nämda uppslag, borgerskapet utgick i kampen
för sin sjelfstyrelse.

Men Magistraten kunde svårligen undgå att känna
ofvannämde åtgärder såsom en svår förödmjukelse. Ej
nog med att deras göromål ökats och deras löner, der
de icke minskats, föga höjts — de hade jemväl mistat
den rang, heder och värdighet, hvilken i dåvarande tider
var, icke minst för värdet i andras ögon, af så oändligt
stor betydelse. De måste emellertid böja sig för den
stränge sjelfherrskare, som sannolikt i den lilla stadens
pompöst utrustade styrelse sett ingenting annat än
onödig flärd.

Dock — hvad sjelfherrskaren tager kan sjelfherrskaren
också gifva. När Karl XI samlats till sina fäder, och hans
son efter äfventyrliga bragder 1715 i December
återkommit till sitt förödda rike, fästade han sina tankar vid
planen att genom Norges intagande åstadkomma en
gynsam ändring i sitt dåvarande betryckta läge. Från Skåne
hade han icke lyckats nå Danmark; planen att öfver det
isbelagda Sundet i Januari 1716 gå öfver till Seeland hade
af ett inträffande töväder tillintetgjorts, och han vände
sig nu mot Norge, derifrån ju icke något vatten stängde
honom. I Februari s. å. bröt han med sin afdelning af

hären öfver gränsen vid Östevallskogs kyrka; i spetsen
för en annan inryckte general-löjtnanten v. Ascheberg
från Strömstad samt general-guvernören öfver Göteborgs
och Bohus län, gref Mörner med en tredje från Vestra
Ed. Tillsammans utgjorde hären omkring 9,000 man.
Bekymmer för densammas förseende med nödigt
munförråd instälde sig inom kort; i det sparsamt bebyggda
fattiga landet fans föga att få, hvad som erfordrades måste
dit förskaffas från Sverige. I detta var Göteborg närmaste
orten af någon betydenhet. Redan förut hade Karl XII
af denna stad kräft stora uppoffringar och han tvangs att
förnya sina kraf; särskildt behöfde han nu förstärkning af
den lilla flottilj, som skulle skydda förrådsforslingen från
Bohuslän till Dynekilen. Han önskade veta hvad
Göteborg kunde vara i stånd att gifva. Befallning kom till
dåvarande justitie-borgmästaren Wilhelm Silentz att
inställa sig i högqvarteret Torpum i Norge, och han begaf
sig skyndsamt åstad.

Denne Silentz, nu 56:årig, hade börjat sin bana såsom
militär, men vid 19 års ålder erhållit afsked och, till en
början handsekter hos landshöfdingen i Kristianstad,
sedermera i Göteborg, generalmajor Lybecker, blifvit efter
hvartannat landskanslist, landssekreterare, stadssekreterare
och justitieborgmästare i sistnämde stad. Det omdöme
vi under studiet af handlingarna från denna tid om honom
bildat oss, visar oss honom såsom en energisk och duglig
men egennyttig och fåfäng man; och särskildt det senare
draget finna vi vitsordadt af hvad han under sin
nyss-berörda färd företog sig att utverka.

Vi tillåta oss att verbotim anföra följande bref från
honom till magistraten i Göteborg.

”S. T. Edle Herrar och Medbröder.

Sedan jag i så bekant hastighet efter nådig befallning
måst förfoga mig hit och här ankom den 17:de om
morgonen bittida, har jag haft den nåden att åtskillige resor
hafva audience hos Hans Kongl. Maj:t och fick intet ens
stiga af hästen inne på hufvudqvarteret, förr än Hans

Maj:t af sig sjelft lät fordra mig in, det är en nådig och
mild konungs och hoppas att min hitresa icke skall
förtycka mina Herrar Colleger eller borgerskapet i gemen;
Och som nöden här är så stor att den stackars soldaten
för hunger måste dö och försmägta, ja, att konungen
sjelf har svårt om bröd! så ber jag för Christi skull att
hvar och en i synnerhet och alla i gemen skaffar hit
igenom natt och dag bröd, bröd, bröd för Christi skull, jag
hade några små rågskorpor i en hast fått med mig, dem
tog Gen. Excell. för H. Maj:t, som heldre sjelf svälter
och allt hvad ankommer ämnar soldaten, nog om den
materien efter min mening nog kan förstås och tiden är
mig pretieus och oviss att få skrifva; och som jag här
lärer bli ophållen öfver Tingsterminen, så ber jag att
antingen Hr Eckman eller någon annan af Hrr Collegerna
som bäst undvaras kan må in termino förrätta Tinget,
som är anstält på d. 30 hujus, jag tager på mitt eget
ansvar, att derom kongl. förordningar likmätigt ej kan
förut communiceras kongl. Hofrätten, för resten påminner
jag om bröd bröd för Christi skull och der, med aldra
första, någon qvantitet ankommer från vår stad, jag då
försäkrar att den närvarande och alla efterkommande skola
hafva hugnad af den nåd, H. Maj:t lärer göra oss och
staden och vore värdt om hvar och en med egen häst
ville sända hvad förråd som han hade i sitt eget hus vare
sig af hvad slag det ville; det Borgerskapet måste (om
det än vore i natten) straxt communiceras och derpå med
alfvar oaflåteligen drifvas, så man må vara försäkrad att
alla våra och stadens Blodiglar rundt omkring oss ska få
deras ända, jag tager mig den friheten att employera allt
hvad jag kan till Hdl. brödernas och stadens allmänna
bästa, i förhoppning att min indemnisation intet lärer mig
afslås, Bröd bröd för allt det som heligt är, jag lefver och
dör mine medbröders trogne och ergifnaste tj:e

Kongl. Högqvarteret Torpum

Norie den 18 Maj 1716.

<i>W. Silentz.</i>


Generalen Excell:n är mer än nådig emot oss och vår
stad och har (oläsligt) nåd hos H. Kongl. Maj:t, och är
intet väl förnöjd, att icke efter mitt och Mag:ns förslag
brödbakningen och anstalterne ginge för sig af Gatens
och Knapens provisioner, H. Maj:t låter göra den anstalt
att 400 hästar på 3 ställen skola stå i beredskap att
befordra alla ankommande provisioner, bröd, bröd för Christi
skull och om arméen icke skall crepera”.

Samma dag magistraten emottog detta bref, afsändes
derå följande svar:

”Vi hafva väl erhållit H. Hr Borgmästarens
angenäma under den 18 hujus med gårdagsposten och fägna
oss ej allenast öfver Hr Borgm:s lyckeliga ankomst till
kongl. fältlägret utan jemväl deröfver att Hr Borgm:n
har funnit vår allernådigste och milde Konung och vår
nådige och höggunstige General och Gouverneur uti
välbehagligt och helsosamt tillstånd. Gud låte det städse
continuera och förläne Hr Borgm:n en god Success uti
dess angelägenheter. Hvad Hr Borgm:n eljest behagat
förmäla

1) om en flitig tillförsel till kongl. arméen med bröd
och andre victualiepersedlar så vet Hr Borgm:n med hvad
flit vi derpå arbetade, innan han reste bort, men med
liten framgång emedan Hr Knapes och Gathes provisioner
gingo oss emot all förmodan undan, som kunde något
förslagit, och sedermera hafva vi intet stält det ärendet i
förgätenhet, utan stundeligen derom påmint och genom
Sjöström erindra låtit, hafvandes ock någre af sitt ringa
förråd redan affärdat hvad de kunnat åstadkomma, såsom
Hr Rådman Rambeau, Hedenberg, Häger, Wolfdauer,
And. Liedbom, Rubbo, Per Hansson, Nils Wilhelmsson,
Ström och andra, och flere söka ännu lägenhet och
fartyg dertill. Man hoppas ock att galleyerne genom de
medtagne farkoster hafva bragt något ansenligt med sig
och kommer dageligen en myckenhet af gärd in, som till
arméens Subsistence destinerad är, om den så hastigt
kan transporteras, varandes i dag emot 200 vagnar anlända

från Halland, som inläggas i magasinerne. Det vill ock
menas att i Lydköping och der omkring skall finnas råg
hos en och annan som tvifvelsutan vänta på dyr tid, och
vore väl värdt att de beordrades lemna sådant till
konungens tjenst att förbrukas och om de ville föra den hit så
skulle väl finnas afnämare. In summa, stadens invånare
äro villige, men förrådet är i mangel af tillförsel intet
tillräckligt.

2) Hvad tingets hållande vidkommer, som till den 30
hujus utskrifvet är, så skall derom blifva bestält, så framt
Hr Borgm:n till den tiden ej kan vara här tillbaka.

3) Emedan Hr Borgm:n skrifver att tillförselens
nödvändighet ännu måste communiceras Borgerskapet, ja, om
det än vore vid nattetid; Ty hafve vi i dag, som är tredje
dag pingst låtit sammankalla dem fast månge äro reste
på sina egne gårdar eller till andra vänner, och på det
högsta budet, förmanat och påmint dem att gripa sig och
sin husprovision an och deraf göra tillförsel till arméen.
En del hafva det utlofvade i beredskap och nu snart torrt
bröd, som de ärna bortsända, men de befrukta sig för
fientliga slupar, som stundom visa (sig) i skären, dem man
åter animerar, att de behöfva intet frukta sig inomskärs
särdeles till Saltkällan.

4) Det följer af sig sjelft, att den som genom
Konungens nåd vinner någon förmån, lönsförbättring eller nytt
avancemente, den bör ock bestå kostnaden och vara
tacksam, och Hr Borgm:n hållas skadeslös, hvilket vi ock
anlitat Hr Rådmannen Uthfall att communicera Hr Borgm:n.
Och der Staden eller Stadens Borgerskap något till godo
njuter, så lära de ock förmodligen intet unddraga sig.

För det öfriga är intet föränderligit hos oss förefallet
utan vi äre och städse förblifve etc.

Borgmästare och Råd<br>
i Göteborg”.

Innehållet af detta svars fjerde punkt tyckes antyda,
att magistraten på förhand haft kännedom om Silentz’
planer. Med generalguvernören, gref Mörners bistånd

lyckades han genomföra dem. Redan innan magistratens
anförda skrifvelse kommit honom tillhanda, hade Karl XII,
den 23 Maj s. å., undertecknat nya privilegier för
Göteborg.

”Såsom”, heter det i dessa, ”staden Göteborg så väl
uti krigsåren som ock alltid tillförene har vist en särdeles
underdånig och trogen nit för vår tjenst samt
beredvillighet att verkställa det som kunnat lända till vårt nöje
och nådige viljes befrämjande, alltså vele vi till denna
stadsens heder och ytterligare uppkomst samt till att
uppmuntra andra städer uti vårt rike och underliggande
länder att efterfölja dennes berömmeliga exempel, i nåder
velat förunna som vi ock härmed i kraft af detta vårt
öppna bref förunne staden Götheborg, dess innevånare
och magistrat följande dels nye dels ock på förre
förordningar sig grundande friheter och rättigheter”.

Derefter följa dessa fördelade i nitton punkter. Det
egentligen nya uti dem är att finna i nedanstående
förmåner:

a) För stadens utvidgning skänktes densamma ”hela
det gamla Varfvet med all dess åbyggnad Ladugården
och Ladugårdsegorna med gamle Elfsborgs backe samt
tillhörig skog och mark”, hvilket område borde af
magistraten till tomter utdelas åt dem, som der ville nedsätta
sig och taga burskap; egande staden jemväl att ”i denna
dess vestra del inrätta så många nya församlingar och
dertill uppbygga så många nya kyrkor, som
beqvämlig-heten fordrar samt bemälde kyrkor med behörige namn
förse”<footnote>Det torde böra anmärkas, att frågan om inrättandet af flera
församlingar inom staden än Gustavi domkyrkoförs. icke var ny. I mag:s
resolutionsbok 1670 läses för d. 17 Mars: ”Uppå Hagaboernas itererade anhållande om
bistånd till kyrkogård och kyrkobygning blef dem föreläsen deras capitulation
med stadens kyrkoherde uti Consistorio gjord och vedertagen; hvaribland de
sig uti en punkt och annan till bem:te kyrkoherde och domkyrkan bebinda;
hvilket deras utskickade, Byggemästaren Clas Jacobsson och Rotemästaren
Torbjörn Nilsson, tillstodo och vidkändes; begärandes stadens ofvanför
Stigbergs port liggande plan till kyrkogård: hvilket rådet dem vägrade, viljandes
någre af sine medel deputera någon annan beqväm plats för dem att utse”.</footnote>.


b) På det så mycket flere måtte uppmuntras att
nedsätta sig i den nya stadsdelen, beviljades dess bebyggare
tolf års frihet från alla både ordinarie och extraordinarie
utskylder och contributioner till kronan och staden, ”den
stora sjötullen allena undantagen”.

c) Stadens gamla rätt att slå eget guld- och
silfvermynt utsträcktes derhän, att dess myntverk jemväl tilläts
slå mynt af koppar.

d) Den förut med kronan delade rätten till danaarf
öfverläts helt och hållet på staden, som jemväl fick
begränsad jus detractus sig tillerkänd.

e) På det att icke något tillfälle måtte gifvas att till
något annat än stadens bästa använda dess medel,
befriades staden från att ”visa dess böcker eller att uppgifva
dess förslag” för någon annan än guvernören, magistraten
och borgerskapet.

f) ”Som hvar och en stads både förkofring och heder
mycket deruppå ankommer, att densamma med en
ansenlig Magistrat är försedd och har både förstånd,
myndighet och förmåga att skipa lag och rätt och att i alla
måtto se staden till godo, alltså och emedan vi finne att
det antal, som i början af denne stadens uppkomst varit
förordnadt, intet lärer vara tillräckligt, nu sedan staden
tilltagit eller än mer i följe af desse privilegier tilltagandes
varder; Ty vele vi stadens Magistrat på det sättet hafva
inrättat att den skall bestå af en Buhrgrefve, Tre
Praesidenter, tre Magistratens Äldsta, en Praeses i
Kjämnärs-rätten, nio Rådmän, en Syndicus, en Sekreterare, en
Notarius och Actuarius, utom desse skall jemväl
Kjämbners-Rätten förutan ofvannämde Praeses, bestå af fyra
Kjämnärer och tvenne Notarier, en vid Civil och den andre
vid Criminal-protocollet, jemte en Cammererare, Casseur,
Qwartermästare och flere betjente, som på staten varda
uppförde”.

g) ”Och på det att hvar och en må njuta någon
vedergällning för dess beställning, hafve Vi tillagt dem
en sådan lön som hosgående af Oss underskrefven stat

utvisar, hvilka löningar hvar och en af stadsens medel
hafva att undfå samt en sådan heder, <i>att
Magistratspersonerne skola för deras egne personer, så länge de bekläda
Magistrats-embeten, räknas för Adel och njuta Adeliga
privibegier och förmåner,</i> omskönt de tillförene intet varit Adel,
ej heller särskilde sköldebref derpå bekomma. Utomdess
skola desse personer njuta följande rang, nemligen:
<i>Buhrgrefvarne</i> lika med <i>Stats-Secreterarne,</i> som de äro gamle
till i tjensten. <i>Praesidenterne</i> lika med <i>vice Praesidenterne i
Hofrätterne och Collegierne. Syndicus</i> lika med <i>Secreterarne
i Kongl. Maj:ts Cancelli. De Äldste</i> lika med
<i>Statscommissarierne. Praeses</i> i Kiämnerskammaren lika med <i>Rådmännen
och Stadssecreteraren i Stockholm. Rådmännen</i> såväl som
<i>stadens Secreterare</i> lika med <i>Gouvernamentz-Secreterare.</i>
Stadens <i>Cammererare</i> lika med
<i>General-Gouvernamentz-Cammereraren,</i> som de äro gamle till i tjensterna”.

h) Jemte bekräftelse å det gamla stadgandet, att vad
från magistraten icke tillätes i andra mål än sådane, der
saken i värde öfverstege 1,000 dir s:mt, stadgades nu, att
ingen sak, som understege 50 dlr s:mts värde, finge genom
vad dragas från kämnersrätten till rådstugurätten, der
icke hos domaren kunde visas fel i processen, i hvilket
fall part deröfver finge anföra besvär.

i) Tilläts magistraten upprätta en sådan
förmyndarekammare som funnes i Stockholm.

k) Konungen förbehölls rätten, att, obehindrad af det
förslag, med hvilket magistraten egde till guvernören
inkomma, utnämna Buhrgrefven, Praesidenterne och
Magistratens Äldste; men vid tillsättning af Praeses i
kämnersrätten, Stads-Secreterare, Rådmän, Cammererare och öfrige
betjente, egde borgerskapet ”nembna till Magistraten tre
åtskillige personer, hvaraf Magistraten utväljer en, som
sedan af Gouverneuren installeras”.

l) Berättigades borgerskapet att i stället för 24 välja
48 äldste, ”på det att borgerskapets rätt och förmåner så
mycket bättre må blifva iakttagen”.


”Och”, heter det till slut i detta särskildt i språkligt
afseende så märkvärdiga kungabref, ”som Staden en
ansenlig Inkombst i följe af ofvannembde Privilegier tillfaller,
så måste Staden deremot, och till sin egen
Handelssäkerhet, innan nestkommande Wåhr för egne Medell låta
anskaffa Tre wäll beseglade Skjepp, hvardera af Twå
däck, med några och Sextio Stycken, det nedersta laget
af 24 pundige och det öfre af 18 pundige, försedde med
alt tillbehör, börandes Staden, så ofta, som behöfves
utreda desse med Ammunition och Besättning, samt
underhålla och löhna Besättningen af Officerare, hvilka senare
till deras egen så mycket större förmån och heder, med
Wåra Fullmackter skola wara försedde, och föreslås de
utaf Magistraten, samt sedan till Oss af Gouverneuren, på
samma sätt, som i föregående 11 § om Buhrgrefve etc.
förmält är. Och lemnas desse Skjepp fritt, at brukas til
Stadens enskylte tjenst och bästa i Fredlige och
Krigstyder, så wäll till Stadens hägn och beskydd, som ock till
dess Handels befrämjande”.

Den åtföljande lönestaten visade en slutsumma af
23,874 dlr 17 öre s:mt. Af desse voro icke mindre än
4,000 dlr i årlig lön anslagne ”guvernören”, — ehuru denne
embetsman icke var <i>stadens</i> och icke hade att med dess
angelägenheter befatta sig i annan mån, än att för honom
borde uppvisas stadens böcker samt förslag till visse
tjenster till honom insändas, hvarjemte han egde verkställa
åtskillige embetsmäns installation. Att då burggrefvens
lön bestämts till 1,800 daler, förberörde
guvernörsåligganden ansetts böra gäldas med 4,000 dlr, påtvingar
betraktaren lätteligen den åsigten, att dåvarande guvernörens,
af Silentz lofordade stora ”nåd” icke gafs utan utsigt till
rundlig vedergällning.

Oss veterligen, finnas inga uppgifter om Göteborgs
innevånareantal vid denna tid. Men af de förteckningar,
som 1716 i April, med hänsyn till dä rådande
”eftertänckelige och vidtutseende conjuncturer samt derunder
befarade fiendtlige anfäcktningar”, under magistratens

tillsyn blefvo upprättade öfver alla i staden befintlige
”provisionsförråder”, hafva vi funnit, att hushållen inom stadens
tio rotar, deruti dock förstaden Haga såsom liggande utom
stadens fästningsverk väl icke inberäknats, då uppgingo
till ett antal af <i>957;</i> beräknar man, öfverhufvud taget, sju
personer på hvart hushåll, skulle derutaf framgå talet
6,699 såsom angifvande folknummern för sagde år. Till
högre siffra än 6—7,000 torde man icke heller komma,
derest man till grund för sina beräkningar lägger den
uppgift, som af stadens båda fullmägtige vid 1719 års
riksdag framlades i yttrandet ”att de skattdragande
borgarne icke voro flere än 400, mer eller mindre förmögne,
men mest fattige”<footnote>Riksdagen i Sthm 1719. Utg. af P. S. Cederschiöld. Pro t. i
borgareståndet d. 12 Maj; pag. 558.</footnote>. Tillståndet i staden kan ej heller,
särskildt nu under krigsåren, hafva varit mycket lysande.
Då konungen i bref af d. 8 Juni 1716 tillbjöd i staden
varande ”private folck”, att på visse vilkor få låna ”K.
Maj:ts i Göteborg varande fregatter och fartyg med tackel,
stycken och ammunition” till ”caps och annat bruk” under
minst en månad och kanske ”hela sommaren öfver”,
derunder dock låntagaren skulle bestå besättningen och dess
underhåll<footnote>Låntagaren skulle ställa borgen för fartygets återställande i mottaget
skick eller för dess ersättande, derest det skulle förolyckas; i kontanta penningar
gälda förbrukad ammunition och efter fjorton dagars uppsägning återställa
fartyget. Tagne ”prijsär” skulle låntagaren få behålla. — Gouverneurens,
Landshöfdinge och privatorum Bref 1716 i Gbgs Rådhusarkiv.</footnote>, måste magistraten i sitt svar meddela, att ingen
mer än Caperredaren Lars Gathenhjelm kunnat förmås
till någon ”fullkomlig utlåtelse” rörande anbudet och ingen
funnits villig antaga det, ”emedan utredningskostnaden
är viss men eröfrandet ovisst”, samt stadens borgare
hvarken ”äre så bemedlade eller veta tillgång till
besättning och sjöfolk, <i>emedan det som tjenligit finnes är
merändels uti H. K. M:ts tjenst upfordrat, undantagandes gambla
män eller unga gossar,</i> som de på små capare på nödfall
måste betjena sig utaf”, hvadan dem icke återstode något
annat än att hembära H. K. M:t ”de allerunderdånigste

tacksägelser för den tillbudna nåden”. Och af de
förteckningar, som under dessa år upprättats öfver tecknade
skatteförskott, köpmännens lager af spannmål eller
hvarjehanda ”viktualieperzedlar”, samtlige innevånarnes förråd
af födoämnen, mynttecken o. s. v. ser man än otvetydigare
bevisadt, i hvilka tryckta vilkor staden genom det
långvariga kriget var försatt. Det långt öfvervägande flertalet
af innevånarne utgjordes af sådana, som af handel och
andra blott under fredstid blomstrande förvärf hade sin
näring; dessas välstånd var nu skakadt eller förstördt.
På listorna öfver hushållens munförråd m. m. äro för hela
skaror antecknadt: ”<i>fins intet</i>“; och att icke långtifrån
detsamma kunnat sägas i fråga om stadens kassa, finner
man vid att se, hurusom, enligt magistratens skrifvelse till
generalmajoren och vice guvernören v. Patkull, då denne
begärt att medel till underhåll af öfverste Arvedssons
regemente måtte lemnas ur stadskassan, denna kassa så
anlitats i all synnerhet ”för det allmänna väsendet”, att
vid 1715 års utgång i densamma blott funnits <i>35 daler s:mt.</i>
Atskillige handteringar måste, enär de borgare, som förut
drifvit dem, ofta mot sin vilja och under högljudd klagan
stuckits in i hären, nu skötas af krigsfångar, och då allt
verkligt mynt blifvit aflyst samt mynttecknen omöjligen
kunde skaffa sig något förtroende, herrskade inom alla
kreditförhållanden och icke minst vid det dagliga utbytet
en öfver alla gränser gående misstro och förvirring, som
svårt förvärrade de redan förut mindre bemedlade
innevånarnes betryck.

Det var inför denna menighet magistraten skulle
framställa den oväntade underrättelsen om konungens
nyutfärdade privilegier för staden, — privilegier, hvilkas
hufvudsakligaste innehåll ovedersägligen innebar, att
staden, mot bekostande af ”tre väll beseglade Skjepp” skulle
erhålla förmånen, att till aflönandet af en upphöjd och
betitlad magistrat, som, genom densamma förunnade adliga
förmåner, jemväl befriats från de flesta afgifterna till
stadskassan, se af dennas sålunda minskade inkomster användt

mer än dubbelt så stort belopp som förut. Tvifvelsutan
såg den tidens borgerskap åtminstone i någon mån sin
stads heder i dess magistrats; men det kunde väl vara
ovisst, huruvida de skulle finnas villige att för denna
heder utgifva det faststälda priset.

Den 18 Juni 1716 var borgerskapet sammankalladt
och infann sig, vi känna icke till hvilket antal, inför sin
magistrat. Silentz, nu återkommen, förde ordet.

Kongl. Maj:t, sade han, hyste en nådig önskan att
förbättra stadens vilkor och hade derför meddelat
magistraten ett ”förslag” till förbättrade privilegier för denna
stad. Han uppläste derefter det kongl. förslagets nitton
punkter, lika lydande med de sedermera i ”Confirmationen”
förekommande, men utan dessa senares afslutning — ”till
yttermera wysso hafve Wy detta med Wår egen hands
undersättjande och stora Kongl. Sigills wedhängjande
bekräftat” —, ehuru de stadfästade privilegierne bära
förslagets datum.

”Nu förmodar man väl”, fortsatte han, ”att en och
hvar af stadens innevånare lära hugna sig så af deras
egen välgång som stadens tilltagande i commercier,
handel och vandel”. Men som bevis på erkänsla för den
visade nåden, äskade konungen af staden tre stycken
skepp. För dessas anskaffande kunde väl något tagas af
den nyskänkta ladugården och dess inkomster, men i
öfrigt måste man för ändamålet proportionaliter tillskjuta
ett kapital.

Borgerskapet visar icke någon glädje öfver de nådiga
privilegierna. Den ene efter den andre bland dem tager
till ordet blott för att göra svårigheter. Skeppen kunna
omöjligen byggas här, ty det grofva virke här fanns, är
redan användt; lika litet kan sådant fås från andra inrikes
orter. Att förskrifva det från Pommern eller Mecklenburg
går ej heller för sig, så länge ännu de orterna stå under
fiendens gewalt och farten genom Sundet genom kriget
med Danmark är spärrad.


Silentz spörjer då, hvad det skulle kunna kosta att
köpa skeppen färdiga och sedan förära dem åt K. Maj:t.
Alexander Vilhelmsson svarar dertill, att man icke får skepp
af det fordrade slaget för mindre än 200,000 dlr s:mt
stycket. Silentz frågar omigen. Man svarar med samma
omöjligheter; blott utredningen af hvartdera skeppet skulle gå
till 20,000 dlr s:mt, — och hvarifrån skulle dessa penningar
tagas? Stadsbokhållaren uppmanas att yttra sig. Han
förklarar, att hela stadens egendom i löst och fast, inberäknadt
icke-borgares tillhörigheter samt förskotter till Bergslagen,
bestege sig till högst 1,476,090 dlr s:mt, men icke uti
penningar, utan största delen i hus, mobilier, skeppsparter,
köpmansgods m. m. Skulle förberörde förskotter dragas
åter, skulle Bergslagen ”blifva underliggande till Kongl.
Maj:ts och rikets otjenst och skada”, och likaledes skulle
manufakturerna gå öfver ända, om för dem använde medel
skulle dragas bort. Han för sin del ansåge, det
borgerskapet icke utan sin ruin kunde utgöra den för skeppens
anskaffande erforderliga summa.

Borgerskapet instämmer. Magistraten söker en utväg
för stunden genom att förordna tvenne borgare att närmare
utreda kostnaden för dessa trenne skepp, derefter
sammankomsten upplöses och borgerskapet tager afträde. Men
sedan desse gått, ”talar Magistraten sinsemellan härom och
ser väl att det går ut på en omöjlighet, då här i staden
ej finnes 100,000 dlr contant hos de trafiquerande”.

Silentz befinner sig emellertid i en svår ställning. Han
har för mycken del i anbudet af dessa privilegier för att
icke, i händelse de skulle tillbakavisas, känna sig svårt
blottstäld. Och likväl måste han, kanske till sin
öfverraskning, finna, att stadens borgerskap icke synes skygga
tillbaka för en så djerf åtgärd. Dermed skulle då ock hans
stolta planer vara stäckta, liksom förfeladt hans syfte att
återställa stadsstyrelsens forna glans.

Den 20 Juni hålles åter allmän rådstuga för ärendets
slutliga behandling.


Borgmästaren Silentz uppträder ånyo och föreställer
det samlade borgerskapet, att det väl ändå ej vore så
omöjligt att åtaga sig det vilkor, konungen faststält; det
kunde väl för tillfället kännas besvärligt, men saken skulle
dock ”<i>lända posteriteten till godo oeh H. K. M:ts högst
nådiga kongl. intention till stadsens utvidgande och förbättring,
handel och vandel samt ansenliga inkomster vinna ett
nådigt nöje</i>”.

Handlanden, assessor <i>Sebastian Tham</i> tog nu till ordet:
”Jag kan icke se”, sade han, ”hvarigenom de inkomster
skulle tillflyta staden, hvilka skulle kunna stoppa utgifterna,
som reqvireras till en ansenlig stat samt skeppens anskaffande
och underhållande”.

Både Silentz och krigskommissarien <i>Jacob Maull</i>
förmena, ”att man af Myntet skulle förmoda en vacker inkomst”.

”Det är ett långsamt arbete”, svarar Tham, ”och det
vill mycket till, innan det kan inrättas och få sin gång.
Vinsten af privilegierna är oviss, äfven med hänsyn dertill,
att om någre nye undersåter vilja sig här nedersätta i nya
staden, så äre de skattefrie och gifva intet till staden i
frihetsåren”.

Rådmannen och handlanden <i>Wilhelm Utfall</i> fann saken
kosta öfver borgerskapets krafter.

Caperredaren <i>Lars Gathe</i><footnote>Så benämd härstädes, ehuru redan i Dec. föregående året adlad under
namnet Gathenhjelm. Han var sedan 1715 burskapsegande borgare i
Göteborg. Vi begagna tillfället för meddelande af några uppgifter rörande den i
Fryxells berättelser ur Svenska Hist. 29, 79 icke utan smärre misstag
omförmälda rättegång mot Gathenhjelm för upptäckt försök till ”silfverutförsel” ur
riket. Han blef nämligen i början af år 1718 af en major Ruthensparre
angifven att hafva velat med holländska galioten ”Jonge Jacob” olofligen
utskeppa 5,000 dlr s:mt i myntade kopparplåtar; kammarfiskalen Johan Fredrik
Ulf förordnades att derför åtala honom hos magistraten i Göteborg. Den 15
Mars 1718 förekommer målet derstädes första gången, men Gathenhjelm
anmäles vara dödssjuk och inställer sig icke personligen. Af hvad som under
handläggningen af målet förekommer, tyckes vara antagligt, att G. erhållit
konungens tillstånd att utskeppa 7,500 plåtar, men att han öfverskridit detta
medgifvande; vitnen intyga, att till inlastning å fartyget kommit från Göteborg
23 enkla och 2 dubbla kistor med plåtar, samt 14 kistor från någon plats i
Halland, der fartyget lagt till. Af prot. den 10 Maj 1718 synes framgå, att
angifvaren Ruthensparre och generaladjutanten Sparre af Gathenhjelm antingen 
mottagit eller åtminstone erbjudits ”två sedlar” å tillsammans 31,000 dlr s:mt
i syfte att få saken ”förlikt”. Gathenhjelm var emellertid redan då död, och
på konungens befallning den 23 Juni s. å. nedlades åtalet.

Beträffande Fryxells uppgift l. c. om de af Gathenhjelm för sin och sin
hustrus räkning använde, för danska konungafamiljen afsedde två
marmor-sarkofager, hvilka han under sina kaperier uppsnappat, hafva vi, utan att
kunna ifrågasätta riktigheten af uppgiften, ansett oss böra, till den kraft och
verkan det hafva kan, upplysa, att i Göteborgs tolagsförteckning för år 1718
finnes fru Ingela Gathenhjelm under den 19 September ”<i>för en alabasterlikkista
inpackad i sex brädekistor</i>” i tolag påförd 220 dlr och i stämpelpappersafgift
4 dlr 13 öre.</footnote> instämde med den sistnämde.
”Jag tror”, sade han, ”att Borgerskapet icke mägtar med

<i>ett,</i> långt mindre med <i>tre</i> örlogsskepp, ty folks värfning,
hyra, kost och annat tillbehör kosta mera än man så
rätteligen nu kan besinna eller tänka”.

Det var och förblef omöjligt att förändra stämningen.
Öfverläggningen drogs ut, flere yttrade sig, alltid samma
åskådning. Man måste skrida till beslut. Dervid utlät sig
borgerskapet: ”att ehuruväl intet skulle här i verlden dem
kärare vara än med allerunderdånigste devotion visa sin
skyldighet och medelst sådana monterade skepps anskaffande
och underhållande förnöja H. K. M:t och göra sig värdige
den höga kongl. nåd och mildhet, som af H. K. M:t dem
till denna stadens uppkomst och heder tillbjudes, hvarom
de ock genom åtskilliga kongl. nådetecken, för detta dem
vederfarne, nogsamt försäkrade äre, och de med undersåtlig
vördnad och tacksägelse till döden erkänna och underdånigst
berömma skola och hos dem en undersåtlig och trogen vilje
aldrig fela skola; likväl nödgas de beklagligen tillkännagifva
att förmögenheten hos dem brister, att anten nu strax köpa
sådana kostbara skepp och dem underhålla, emedan sådana
medel, som dertill reqvireras, intet finnas i deras våld; ty
omskönt de finge skeppen för intet, så skulle dock
utredningen med folkets hyra och förtäring, ammunition och
extra utgifter belöpa sig till öfver 24,000 dlr s:mt
månadtligen i det ringaste”, — ej heller kunde de, i betraktande af de
kontributioner och skatter, hvilka af dem dageligen till Kongl.
Maj:t och staden utgjordes, på annat sätt dem åstadkomma,
helst de på sjunde året sutte utan seglation och kommers.

Det torde icke varit med blida känslor magistratens
styrande män åsett denna utgång af saken. Också förklarade

de, att borgerskapet sjelft finge underteckna sitt svar; de
ansågo sig icke hafva dermed att skaffa.

Men borgerskapet å sin sida ville heller icke gerna stå
för det oerhörda uti att tillbakavisa af kongl. nåd dem
tillbjudna ”förmåner och rättigheter”, hvilka af gifvaren
förklarats åsyfta deras heder, ytterligare uppkomst och
evärdliga beröm. De påstodo derför, att magistraten nu som
annars borde framföra den mening, de uttalat, och för hvars
afgifvande de kallats.

Magistraten var dock, af begripliga skäl, obeveklig, och
borgerskapet måste slutligen åt tolf af sine medel uppdraga
att underteckna det beslutna svaret.

Vi äro icke i tillfälle att redogöra för den brefvexling,
som med anledning af denna sakens utgång egt rum emellan
magistraten och guvernören, gref Mörner; skrifvelserna
omnämnas, men återfinnas icke i tillgängliga handlingar. Men
den 7 Augusti s. å. sändas privilegierna, denna gång icke
såsom förslag utan af K. Maj:t ”Confirmerade”, af guvernören
till magistraten, som den 10 i samma månad emottager
dem, dervid till protokollet betygande sin ”allerunderdånigste
tacksägelse” och beslutande att till annan dag uppkalla
borgerskapet, ”<i>att de ock må kunna fägna sig af Hans Maj:ts
kongl. nåd och ynnest</i>”.

För sådant ändamål infinner sig borgerskapet den 20
Augusti inför magistraten. Denna underrättar dem då, att
H. Maj:t ”framhärdat i sin nåd och mildhet emot staden
och dess innevånare i gemen samt Magistratspersonerna och
Rättens betjente i synnerhet”, genom att, ehuru en klausul
i det sistl. Juni månad dem meddelade förslag till nya
privilegier icke synts dem drägelig, likväl bekräfta och
utfärda dem. Sedan härefter desse åter blifvit högtidligen
upplästa, ”befaltes” borgerskapet, att hvar för sig gifva goda
förslag vid handen, så angående myntväsendet ”som andra
påminnelser till handels och vandels förbättring och florerande
samt stadens utvidgande”; hvarefter dem jemväl tillsades
att upprätta förslag till de nye embetenas besättande. Och
ehuru de nya privilegierna icke medgåfvo borgerskapet

någon rätt att ens deltaga i upprättandet af förslag till
embetena ofvan rådmansgraden, tillåtes dem dock sådant vid
detta tillfälle, på grund af konungens derom meddelade bud;
och föreslå de i följd häraf till burggrefve:
kommercie-borgmästaren Hans von Gerdes såsom den äldste i
magistraten, till justitie-president: justitie-borgmästaren Wilhelm
Silentz, till handelspresident: rådmannen Wilhelm Utfall
samt till politiepresident: krigskommissarien Jakob Maull
o. s. v.; efter hvilken förrättnings afslutande magistraten
besluter, att, jemte insändandet af de nu uppgjorda förslagen
till guvernören, aflåta tacksägelsebref till Kongl. Maj:t.

Att borgerskapet för sin del beslutit någon dylik
skrifvelse, är icke nämdt; men magistratens var af följande
lydelse:

”Sedan E. K. Maj:t uti sistl. Juni månad allernådigst
behagade genom Högvälborne Herr Kongl. Rådet General
och Generalguvernören Mörners höggrefliga Excellence låta
kommunicera sina trogne undersåtare, Magistraten och samtl.
Göteborgs stads invånare ett projekt till de nye privilegier
och förmåner, hvarmed E. K. M:t allernådigst var sinnad
att benåda denna staden, samt dess invånare och stadens
borgerskap då fant sig oförmöget till att anskaffa och
underhålla de tre vährbare skeppen; så hade vi näpligen kunnat
förmoda att E. K. M:t skulle vidare tänkt på en sådan nåd;
men som E. K. M:t nu sedermera efter Borgerskapets
aller-underdånigste berättelse om deras för tiden varande ringa
vilkor, allernådigst har behagat continuera uti dess högkongl.
nåd och välmening för denne staden, och oaktadt invånarnes
oförmögenhet fortfara uti en oförliknelig mildhet och å nyo,
under eget högkongl. namn och sigill, genom Hans
Höggrefl. Excellence tillsända oss samma privilegier, med
befallning att de genast skulle extraderas och den anstalt
förfogas att de ju förr ju heldre må komma att nyttjas; så
hafve vi dess mera blifvit betagne af en undersåtelig och
oförmodelig förundran och glädje öfver E. K. M:ts mildhet
nåd och omsorg för denna stadens välgång, tillväxt och
förkofring uti Justitien, Politien, Commercien, handel och

vandel, samt de fördelar som deraf följa och flyta. Hvarvid
vi icke heller böre förtiga den kongl. nåd och ynnest,
hvarmed E. K. M:t allernådigst har täckts fägna oss, sine
ringaste undersåter till heder och myndighet uti embetena,
utan fastmera, så för det ena som för det andra hembära
E. K. M:t vår allernådigste (!) tacksägelse med den
allerunderdånigste försäkring, att vi ej allena så skole använda
vår skyldige omsorg och bearbetande, att de nye
privilegierne och förmånerne må blifva employerade till E. K. M:ts
allernådigste behag, stadens vältrefnad och invånarnes nytta,
så vida som oss nånsin möjeligt vara må, utan jemväl
behålla E. K. M:ts oförlikneliga nåd för oss och posteriteten
uti ett odödeligt och evigt ähreminne, önskandes för det
öfriga af hjertat, att den allerhögste Gud af sin höga himmel
täcktes välsigna E. K. M:ts kongeliga Thron med stadigt
varande lycksalighet och välgång, befästa densamma arfvinge
efter arfvinge och förläna E. K. M:t en oföränderlig helsa,
lycka och seger emot sine och riksens fiender, och änteligen
försätta E. K. M:ts rike uti fred och rolighet, uti hvilken
troinnerlig önskan vi till döden framhärda skola såsom” etc.

I hemsk motsats till dessa magistratens glädjebetygelser
och varma lyckönskningar, står den stämning bland folket,
af hvilken också ett prof från dessa tider blifvit bevaradt.
Ty kyrkoherden vid Christine församling i Göteborg, teol.
d:r Georg Friedrich Niehenck anmäler hösten 1718, att
han med egna öron hört folket i staden önska, att den
första kula, som afsköts i Norge, måtte träffa konungen<footnote>Fryxell, Berättelser ur Sv. Hist. 28, p. 163, anför yttrandet ur ett i
Linköpings bibl. ark. förvaradt bref från Z. Esberg till E. Benzelius.</footnote>.

Med anledning af förutnämda förslags insändande till
gref Mörner, aflät magistraten till honom följande bref:

”Eders Höggrefl. Excellences nådgunstiga skrifvelse,
daterad hufvudqvarteret Norby den 7 hujus tillika med de
nya Kongl. Privilegier för denna Stadens innevånare, hafve
vi den 10 dito på Laurentii dag med skyldig wördnad
undfått; för hvilket wi underdån-ödmjukligen betacka och intet
högre önske än att Göteborgs Stad med dess samtlige

innevånare och Posteriteten evärdeligen måge hafva deraf att
hugna sig. Och som Eders Höggrefl. Excellence derjemte
nådgunstigt befaller att vi skulle närmare öfverlägga om
de personer, hvilka till de nye embeten komma att föreslås;
så hade wi genast skolat lagt handen dervid, om det icke
warit i marknadsdagarne, då borgerskapet hvar för sig war
begrepet i sina handelssysslor med de främmande och hade
ingen lägenhet att afbryta och utomdess hafva en del af
de förnämste warit bortreste, hvilke man gerna hade hört;
men som Herr Borgmästaren Silentz emellertid har
uppvaktat Eders Höggrefl. Excellence om methoden dertill och
Eders Höggrefl. Excellences Nådgunstiga svar af den 15
hujus sedermera influtit att der måtte gå ett val efter Hans
Kongl. Maj:ts Nådige vilje, så har man redan i lördags låtit
uppbåda borgerskapet till en allmän Rådstugu och i dag
inhämtat borgerskapets förslag, hvilke personer de funnit
tjenlige att föreslå till att bekläda de nye embeten som
Eders Höggrefl. Excellence af bifogade Extracto Protocolli
Nådgunstigst täcktes förnimma på hvilket wi oss i det öfrige
beropa och med underdånödmjuk wördnad hemställa Eders
Höggrefl. Excellences Nådgunstige omdöme och wälbehag
att wi icke kunnat för denne gång yttra oss med wåre
oförgripelige anmärkningar om de af Borgerskapet föreslagne
personers skickelighet eller meriter, mera än det vi hålla
dem alle för gode och habile män och vi intet kunne förut
weta hvad rörelse eller ändringar genom det förra förorsakas
och flyta kunna.

För det öfriga hembäre Eders Höggrefl. Excellence wi
en underdånödmjuk tacksägelse för den nåd och gunst,
som Eders Höggrefl. Excellence behagat påskina låta för
denna Staden och dess innevånares wälgång och bedje om
en Nådgunstig Continuation samt deremot till döden
förblifve” etc.

Den 3 September är åter allmän rådstuga samlad för
att erhålla underrättelse om då skedda utnämningar till
ifrågavarande värdigheter. Förbemälde af borgerskapet
föreslagne män äro icke blott alla af konungen utnämde till

hvar sitt af de nya embetena utan Silentz, Utfall och Maull —
v. Gerdes var redan förut adelsman — derjemte upphöjde
i adligt stånd. För desse torde tillfredsställelsen hafva varit
oblandad. Icke så hos de öfrige, bland hvilka ”Magistratens
Äldste” nu utsågos utan hänsyn till åldern; i följd hvaraf
åtskillige bland rådmännen kände sig förorättade och visade
missnöje. Rådmannen Wadst, som fått åtnöja sig med
kämners-praeses-befattningen, anmärkte, att enligt hvad han
fått veta af presidenten Maull, hade, å det "<i>af Kongl. Maj:t
i nåder approberade concept</i>” till aflöningsstat, för
kämnerspraeses varit uppfördt ett lönebelopp af 600 daler, men att
detta sedermera ”af förseende” ändrats till 500 dlr; då han
nu fått nöja sig med nämda befattning och ”förstår att detta
icke kan ändras”, anhåller han, att åtminstone felet med
lönebeloppet genom magistratens rekommendation måtte
varda rättadt. Magistraten gifver visserligen det begärda
löftet, men deraf följer icke något resultat; och Wadst
mottager 1718 med belåtenhet lagmansbeställningen i Småland.
Missnöjet bland de öfriga tystades, om icke förr, åtminstone
sedan de mest högtsträfvande ibland dem genom yppad
ledighet vunnit vidare befordran.

Samma rådstugudag — den 3 Sept. — anmodades
borgerskapet jemväl utse ”fyratioåtta duglige och skicklige
män till stadens äldste, som Magistraten vid hvarjehanda
tillfällen och allmänna förrättringar kunde hafva till hjelp
— — och som kunde bevista Magistratens consultationer
samt med tiden till någon employ recommenderas”. Efter
någon öfverläggning inger borgerskapet förteckning å de
personer, hvilka synas dem företrädesvis för uppdraget
lämplige, och ibland de sålunda uppgifne utväljer magistraten
dem, hvilka synas dem skickligast.

Så var nu den nya stadsstyrelsen fullfärdig. En bland
den nye justitiepresidentens första embetsåtgärder blef, att
(d. 12 Sept.) för magistraten förklara, det han, alldenstund
en del af magistratsmedlemmarne vid rådstugutimmarne sig
ej i rättan tid infunno, de öfrige samt ärendenas tillbörliga
behandling till men, funnit sig nödsakad anmoda fiskalen

uppteckna ”sero venientes”. Vi känna icke med visshet
huru vida åtgärden medfört önskade följder; men efter allt
att döma, torde så icke hafva skett.

De fördelar, med hvilka staden i gemen eller dess
borgerskap i de nya privilegierna tillgodosetts, och af hvilka
således den i dessa dem förebådade ”ansenlige Inkombst”,
”heder och ytterligare upkombst” måste varit att förvänta,
voro antagligen ätt söka i gåfvan af <i>Elfsborgs
kungsladugård</i><footnote>Utan hänsyn till den redan gjorda donationen af <i>gamla varfvet</i> till
Göteborg, förlänade Karl XII detta varf sedermera till fru Ingela Gathenhjelm,
som innehade det till 1720. — Cederbourg, Gbgs Beskrifn. p. 105.</footnote> samt rättigheten att upprätta ett myntverk. Vi vilja
tillse i hvad mån dessa förväntningar uppfyldes.

I bref till generalguvernören den 15 Oktober 1716<footnote>Anfördt i Hist. Stat. Beskrifning öfver Gbg, p. 26. — Hvad
dersammastädes säges rörande verkställigheten af konungens befallning, torde knappast
kunna vara riktigt. Vi hänvisa till hvad i fråga om gåfvans användning här
ofvan upplyses.</footnote> förklarar konungen, att emedan tomternas på ladugårdens
egor upptagande och åbyggnad ”ej så skyndsamt, som eljest
lärer ske, för sig gå, så framt egorna än blifva besådde,
hvarigenom de som sig der vilja nedersätta, föranlåtas att
uppskjuta med deras byggnad till dess grödan i tillkommande
år blifver mogen; fördenskull hålla vi bäst vara, att all
åker blifver ödelagd och alla egor få stå till tomter afdelte,
till dess de kunna blifva bebygde; till hvilken ända I kunnen
tillsäga Magistraten att strax låta utmäta berörde egor till
behörige tomter, torg och gator”. Men den 27 Maj 1717
meddelar i magistraten politiäldsten Rambeau, att excellensen
(Mörner) utlåtit sig, ”det Magistraten står fritt att
förarrendera ladugården och derunder sorterande egor till hvem
dem behagar, undantagandes Slottsskogen, som Hans
Höggrefl. Excellence tänker för sig mot skäligt arrende behålla;
hvad angår ängarne, så vill H. K. M:t att de skola till
tomter afsättas. ”Men”, heter det vidare i protokollet, ”som
ännu ingen sig angifvit att vilja der bygga och nedersätta,
ty har Magistraten ej velat låta den delen vid ladugården
alldeles ligga öde och för fäfot, utan deraf departerat

Magistratspersonerna emellan, så att Hr Burggrefven von Gerdes,
Hr Presidenten Silentz, Hr Presidenten Utfall, Hr Presidenten
Maull, Syndicus Håkan Ekman, Magistratens Äldste: Hr
Thorsson, Hr Schilt, Hr Rambeau, Rådmännen Böcher,
Cederbourg, Bruhn, Schwartz, Aurell, Olbers, Häger,
Svedmark, Sekreteraren Silentz och Cammereraren Hans
Andersson komma deruti att åtnjuta en 20:dedel hvardera”.

Detta var den nytta staden, så länge ladugården denna
gång förblef i dess ego, drog af densamma. Den delade
öde med, såsom här nedan synes, största delen af stadens
öfriga jordagods. Dock betaltes för dessas innehafvande visst
arrende; men för hvarken ladugården eller slottsskogen hafva
vi funnit någon afgift under dessa år stadgad eller betald<footnote>Att sådant jemväl annars kunde förekomma synes af ett och annat.
Så t. ex. är antecknadt i sist anförda dags protokoll, att ”för fem år sedan
bestämts, det Burggrefven skulle betala arrende för den byggnad han låtit
uppsätta vid Stigeberget, <i>men som det ej än är skedt,</i> beordras kamrern nu
formera en räkning, pa huru mycket han bör betala”. — Det har icke lyckats
oss att återfinna någon sådan.</footnote>.

Efter ofvan anförda fördelnings verkställande, följer i
samma dags protokoll redogörelse för en annan likartad
förvaltningsåtgärd, hvilken det må tillåtas oss i detta
sammanhang beröra: ”Hvad angår de öfriga staden tillhöriga ängar,
så komma de på följande sätt under arrendevilkor att fördelas
magistratspersonerna emellan, så, att Herr Justitiepresidenten
Silentz behåller Härlanda äng<footnote>På denna hade Silentz under sin ofvan omförmälda norska resa
utverkat sig af Karl XII evärdlig besittningsrätt för sig och sina arfvingar mot
årligt arrende till staden af — <i>50 dlr s:mt.</i> Ett sätt att förvalta stadens
egendom som under de dagame synes hafva förekommit vederbörande icke
blott klokt utan äfven rätt! Det användes, till dess föga af stadens jord
oförskingradt återstod, och sträcker sina för staden känbara följder till den dag
i dag är.</footnote>, Herr Commercepresidenten
Utfall Manufakturiängen, Hr Presidenten Maull 2/3:delar uti
Gullbergsängen, Hr Rådmannen Schröders Successor 1/3:del,
men för detta året behåller Presidenten den allena”.

”Herr Burggrefven åtnjuter för sig krogen och ängen
vid Skantzen Lejonet samt 2/10:delar uti tegelbruket och
dess tillhörige äng, Hr Äldste Thorsson 1/10 uti bemälde
senare äng, Hr Schilt 1/10, Hr Rambeau 1/10, Hr Preses

Wadst 1/10, Hr Bruhn 1/10, Hr Schwartz uti
Vahammarsengen 1/5, Hr Rådmannen Aurell 1/5, Hr Olbers 1/5, Hr
Häger 1/5, Svedmark 1/5.

Och uti Getebergsängen Hr Syndicus samt Hr
Sekreteraren Silentz”.

Den andra fördelen af privilegierna skulle för stadens
borgerskap vara att söka i det medgifna myntverket.

Den 17 Sept. 1716 infann sig också borgerskapet,
efter kallelse, inför magistraten och tillspordes af denne,
”om de skulle behaga efter hvar sina vilkor medel till
ett så angeläget och för staden högnyttigt verk inskjuta,
hvilka de sedan hafva att igenbekomma af den första
nytta, som verket af sig kastandes varder”.

”Wy wehle jembväll”, lyda privilegiernas ord rörande
myntverket, ”i Nåder hafva tillåtet Staden Götheborg, at
inrätta dess egit Mynte-werck, och at slå dess egit
Hufwud- och Skilje-mynt så wäl i Guld som Silfwer och Koppar,
hvilket bör wara lyka uti skrot och korn med Wårt Mynt,
och således uti alt Wårt Ryke wara lyka gångbart med
detsamma, men som uty stempelen bör wara någon
åtskillnad; så tillåte Wy, at uppå Hufwud-myntet ena sydan
sättes Wår Bröstbild och Titul deröfwer, och på den
andra sydan Stadsens Wapen; men uppå Skilje-myntet
sättes på den ena sydan allenast Wårt Nambn och på
den andra sydan Stadsens nambn, den winst, som wed
sielfwa Myntningen eller i Slagskatt flyta kan, wele Wy
hafva tillagdt Staden, men winsten af den skjedde
förhögningen på myntet, förbehålla Wy Oss sjelfwe, at disponera
öfwer. I öfrigt måste Staden ställa sig dhe förordningar
till efterrättelse, som i slyke måhl redan äro utfärdade
eller hädanefter kunna utfärdas. Waradin, som härwed
kommer at brukas, måste utan Kongl. May:tts nådige
samtyckjo intet antagas”.

Efter förutgånget rådgörande tecknades följande
bidrag för myntverkets bringande till stånd: af burggrefven
v. Gerdes 1,000 dlr, af kommercepresidenten v. Utfall

1,500 dlr, af assessor Gothenstjerna<footnote>Tullinspektor vid packhuset i Göteborg; hette Peter Tillroth, men
adlades 1716 under ofvanstående namn. Hade samtidigt undfått assessors titel.</footnote> 1,000 dlr, af
rådmannen Olbers 2,000 dlr, af rådmannen Schröder 1,500
dlr, samt af rådmännen Bruhn och Rambeau jemte
handlandena Oluf Persson, Krantz, Mårten Edenberg, Abr.
Pettersson, Bornander, Örthegren, Köhler, Lars Hansson,
Liedgren och Alex. Vilhelmsson hvardera 500 dlr, allt s:mt.

Härpå uppstod fråga, hvilken person som ”kunde vara
tjenlig att inrätta verket”. Dertill föreslog ”störste delen”
assessoren <i>Pohlheimer,</i> och, efter anmodan, åtog sig
magistraten att skrifva till honom med begäran ”att han ville
på stadens kostnad resa hit”.

Brefvet uppsattes samma dag. ”Det hafva”, lydde
det, ”någre vänner berättat oss, som skulle välborne Herr
Assessoren emot dem hafva utlåtit sig, att han hade lust
att bese denna orten och dess situation, om här i nejden
vore någon lägenhet till inrättande af ett eller annat
nyttigt verk eller manufakturer till det allmänna bästa;
och som det skulle vara oss en särdeles fägnad om en
så förfaren och berömlig man uti alle mekaniske saker
skulle vela taga sig den mödan uppå och visa sin
inclination till denna stadens och ortens välgång emedan vi
derjemte i Herrans namn äro sinnade att i följe af H. K.
M:ts allernådigste gifne privilegier upprätta ett Mynt här
i staden; ty hafve vi intet kunnat underlåta att gifva Herr
Assessoren vid handen, att det skulle vara oss kärt, om
Hr Assessoren ännu vore i så goda tankar och behagade
komma hit neder, och taga en och annan lägenhet i
ögnasigte samt derpå meddela så publico som en och
annan privat i synnerhet någon anledning till nyttige och
gagnelige verks inrättande, hvaraf invånarne med tiden
kunde profitera, och der Hr Assessoren ju förr ju heller
skulle behaga att gynna oss (med) sin närvarelse, så äre
vi erbödige att bestå Hr Assessoren en skälig
resekostnad; hvaröfver vi vele förvänta ett behageligt svar och
städse förblifva etc.

Burggrefve, Presidenter och Råd i Göteborg”.


Den 15 derpåföljande Oktober hade Pollheimer<footnote><i>C. Pollheimer</i> skrifver han sig sjelf vid denna tid. S. å. i December
blef han adlad och kallade sig då <i>Polhem.</i></footnote>, som
då vistades å Stjernsunds bruk i Dalarne, bekommit ”deras
förnäme skrifvelse” och besvarade den med försäkran, att
den föreslagna resan ”skulle falla honom så mycket mera
förnöjsam som han dessutom åstundat tillfället att bese
den orten, särdeles den namnkunniga strömmen
Trollhättan”; och skulle han med det första hafva företagit
färden, derest han icke vore hindrad af uppdraget ”att
inrätta ett Myntverk för Kongl. Upphandlingsdeputationen
till de bekante Myntetecknens omvexling till säkrare form
för eftermyntning; hvilken maskin fuller vore färdig, men
hvilade på de resolutiones, som i Stockholm vidare dervid
göras skola, innan sjelfva myntningen kunde varda
företagen”. Allra senast vid jultiden hoppades han kunna
komma; och, säger han, ”det skall vara mig så mycket
kärare att kunna göra staden och orten någon tjenst, som
någon nöjsam syssla och boställe der i orten snart nog
skulle kunna beveka mig att boflytta ur denne magre
bergslagen och till ett ställe, hvarest kök och källare
beqvämligare stå att underhållas än emellan dessa sterila
bergen i Bergslagen. Till äfventyrs torde jag kunna göra
någon tjenst medelst nya myntverket, som förmäles om,
samt annat som närvarelse bäst lärer gifva anledning till”;
hvarjemte han i ett postscriptum utlofvade med nästa
post ”några anmärkningar om mynt samt annat, som till
Göteborgs stads dubbla fördelar” (lände)<footnote>Under öfverskrift: ”<i>Några anmärkningar till Göteborgs större förmåner
i längden</i>” kommo de magistraten tillhanda den 29 i samma månad, dock icke
fullständigt, ty vid afsändandet hade den tankspridde författaren i omslaget
nedlagt blott det första af de två ark, på hvilka framställningen var skrifven.
Magistraten bad ofördröjligen om återstoden, men fick den icke. Den erhållna
hälften påpekar först huru ofördelaktigt det måste vara för Sverige, att
”Holland och andra utrikes handelsstäder skola njuta den vinst af Sveriges varor,
som eget land sjelf kunde behålla” samt föreslår, för att åstadkomma ändring
häruti, bildandet af ett handelskompani, ”med säte i Göteborg för de
vesterhafske och i Stockholm för de österhafske varor”, hvarjemte åtskilligt ordas
om kompaniets sammansättning och vilkor; derefter erinrar förf. om
svårigheten med den inrikes transporten till och ifrån Göteborg, och föreslår för
dennas hjelpande ”ett slussverk till Mälaren genom Venern och Hjelmaren”,
hvilket ”fuller vore det största och säkraste medlet”. Slutligen öfvergår han
till tal om det i fråga satta myntverkets lämpliga ordnande, och säger sig
anse att om Göteborg inskaffade spanska piaster eller silfverbarr och sloge
det i smått och purt mynt till 4 el. 5 öre s.m. stycket, ”då skulle det samma
förorsaka en otrolig tillförsel från alla orter öfver hela riket”. Med ett
”Eljest” — slutar derpå arket och framställningen.</footnote>.


Kort före julen 1716 eller i början af Januari 1717
anlände Polhem verkligen till Göteborg, besåg stadens
lägenheter ”såsom Mölndals ström och Ladugårdsegorna
samt platserna här i staden, hvarest beqvämlige myntehus
uppbyggas kunde”, samt hugnades med en ersättning af
40 dukater eller 200 dlr s:mt ”för sin resa och besvär”<footnote>Ännu den 1 Juli 1719 var denna gratifikation icke betald, men blir
sagde dag utanordnad.</footnote>;
men att någon vidare följd af denna hans färd för det
ifrågasatta myntverket inträffat, hafva vi icke lyckats finna.

Med de så högljudt bebådade stora fördelarne för
Göteborg af dess nya privilegier, blef således ingenting
bevändt; och i sjelfva verket blef också förhållandet
enahanda med dem, på hvilka magistraten gjort sig räkning.
Oafsedt den förhöjda rangen och de ståtliga titlarne
bestodo förmånerna för denna väl egentligen uti de ökade
lönerna; men än kunde desse icke utbetalas<footnote>Efter 1715 års räkenskaper var stadskassan skyldig till borgmästaren
v. Gerdes 5,400 dlr s:mt, rådmannen Beckman 1,800 dlr, rådm. Wadst 1,650
dlr, rådm. Cederbourg 450 dlr, sekreteraren H. Ekman 2,175 dlr o. s. v.
Sammanlagda beloppet af stadens skulder till sina tjenstemän var nämde år
<i>35,057 dlr 24 öre.</i> Detta skuldbelopp qvarstår oförändradt i 1716 års bok.
I derpå följande årets har det sjunkit till <i>31,505 dlr.</i> Samma summa möter
i räkenskaperna för år 1718. Huru långsamt det går med afbetalningen kan
måhända förstås, då vi nämna, att de ännu efter mer än ett fjerdedels sekel
fortgå; den 7 Juli 1730 afbetalas till v. Gerdes arfvingar 600 dlr, till Ekmans
400 dlr, i Januari 1742 till de förstnämde 1,605 dlr o. s. v.; obetalde belopp
qvarstå ännu länge derefter, tills de slutligen i början af 19:de seklet afskrifvas.</footnote>, än
afstympades de genom afdrag för det allmännas räkning, och den
del af dem, som utgick, lemnades, såsom v. Gerdes i ett af
sina qvitton missnöjdt klagar, ”i myntsedlar och myntetekn”,
hvilka knappast någonsin i allmänna rörelsen godvilligt
mottogos och snart förlorade allt värde. Så utanordnades
t. ex. till guvernören, hvars lön var 4,000 dlr, hvarje halfår
2,000 dlr; men derifrån drogos först ”femtepenningen” 800
dlr och vidare ”centonalen” 40 daler från burggrefvens

1,800 dlr drogos femtepenningen 360 dlr och centonalen
18 dlr o. s. v. — och när det sedan gälde att använda
den verkligen erhållna återstoden i det dagliga utbytet,
vägrade vederbörande att emottaga dem. ”Jag har,” skref
generalguvernören, gref Mörner, efter en kortare
inledning<footnote>”Som det icke är nog att af höga öfverheten goda förordningar efter
tidernas omständigheter varda gjorda och påbudna, utan böra de ock genom
noga och allvarsamt handhafvande vid deras kraft och verkan bevaras och
bibehållas, så framt höga öfverhetens myndighet icke skall komma att lida
och det åsyftade ändamålet, som är den allmänna nyttan, rätteligen skall
vinnas och träffas”.— — —</footnote>, d. 16 Nov. 1716 till magistraten, ”med största
missnöje och icke mindre förundran förnummit huru såsom
de af Kongl. Maj:t till en allmän gångbarhet och gällande
emellan dess trogna undersåtare och invånare i Riket
påbjudna myntetecken, utan någon sky och fruktan warda
ratade, så att de som dem innehafva kunna med största
möda och icke utan ansenlig förlust och skada dem
afsätta, hvarigenom de, men särdeles de fattiga och den
gemena Soldatesken, som intet annat mynt undfår, kommer
otroligen att lida, i det de utan oskäligt stegrande af
warorna samt ett obilligt lage på hvart myntetecken, icke
skola få för dem något till deras uppehälle köpa, blifvande
således den hugnad som hans Kongl. Maj:t medelst
åtnjutande af deras riktiga underhåll dem ämnat hafver
igenom en sådan okristelig, tvärt emot Kongl. Maj:ts
påbud löpande egennyttighet och stegring dem alldeles
betagen; fördenskull och emedan högstbemälte Hans
Maj:t uti dess nådiga påbud om myntetecken dat. den 8
Martii uti innevarande år i Nåder har befallt alla
Gouverneurer och Landshöfdingar sådan anstalt göra att Dess
högstberörde öppna påbud i alla delar må efterlefvas och
isynnerhet att öfverallt dess trogna undersåtare måtte
njuta hjelp och handräckning, på det hvarken
kronobetjenterna emot dem eller ock de private emellan dervid
någon egennyttighet måge kunna föröfva; så fordrar mitt
dragande kall och Embetes plikt att vid en sådan
öfverhandentagande osed och straffbart sjelfsvåld, som med

myntetecknens ratande och warornas stegrande sig skall
hafva inritat, handen lägga, densamma att i tid hämma
och förtaga; har alltså jag härmed till hvars och ens så
mycket närmare efterrättelse och åtvarning allmänneligen
welat kungöra, att eho sig understår att vägra till att
emottaga myntetecken såväl de nye som de gamle (hvilka
så länge skola löpa och gängse wara till dess med
säkerhet en viss termin till deras afstadnande kan utsättas), de
mål undantagne som uti ofvanberörde Kongl. Maj:ts
påbud finnas nämde och utsatte, densamme skall straxt af
fiskalen anklagas och med vederbörliget Exemplart straff
och böter ansedd blifva, hvilket äfven wäl dem öfvergå
skall som med obilligt stegrande af de waror som de
för myntetecken aflåta, fördrista sig någon egennyttighet
drifva; hvarför hafver den ädle och högtärade Magistraten
här i staden att igenom vederbörande låta noga tillse
och utforska, om någon sig emot Kongl. Maj:ts nådiga
påbud i detta mål förbryter, och den som å Embetes
wägnar eller eljest derföre någon angifver all prompt och
laga handräckning låta wederfaras, så att den dermed
beträdes och öfvertygas må allvarligen och Exemplariter
näpst och straffad warda, åliggandes wederbörande fiskaler
och uppsyningsmän utan anseende till personen sådant
angifva och wederbörligen ifra”. — Och denna samt andra
likartade kungörelser eller straffbref upplästes från stadens
predikstolar och inskärptes i menige borgerskapet såväl
vid allmänna rådstugor som genom enskildes åtalande; men
man envisades dock fortfarande med att icke räkna för
en daler hvad som blott var ett rundstycke, den
bestraffade egennyttigheten fortfor och den öfverklagade
uppgälden stegrades.

Så visade sig redan från början den af Silentz
genomförda kuppen utan annat värde än det vederbörande
magistratspersoner kunde finna i sina titlar och sin
förhöjda rang. Om dessa underrättades i siratliga skrifvelser
vissa öfverordnade embetsverk, — Göta Hofrätt,
Kommers- och Kammarkollegium — samt Konungens Högste

Ombudsman, så vidt man kan se, utan annan följd, än att
dessas fåfänga kände sig sårad af de underordnades
sällsporda lycka; Kommarkollegium visade sig till och med
så förbise den om stadens och magistratens nya ställning
kollegiet meddelade underrättelse, att det år 1717, på
samma sätt som förut, infordrade stadens räkenskaper
till sedvanlig granskning, med någon förundran, att de
icke utan påminnelse inkommit. Möjligen såg man ock i
konungens välvilja mot Göteborgs magistrat en yttring af
hans kända missnöje med statens embetsverk och kollegiala
myndigheter.

Men Karl XII föll — och med honom den enväldiga
konungamagten. Ett nytt skede tog vid, folkmagten,
representerad af de fyra riksens ständer, uppträdde som
arftagare till herradömet och bildade äfven åt sig ett
envälde, en ”frihetstid”. Men om också magten erkändes
såsom ”de månges”, visste desse dock icke genast af sin
styrka och häfdade ej heller allestädes så fort sin rätt.

Riksdagskallelsen till den 20 Januari 1719 träffade
bland städernas borgerskap nästan öfverallt blott lugna
lynnen. Den 20 Dec. 1718 öfversändes nämde kallelse
af generalguvernören till Göteborgs magistrat med
anmodan att draga försorg om densammas kungörande och
”strax derefter med Borgerskapet på Rådstugan
sammanträda <i>att utvälja och förordna dem, som utaf Magistratens
ledamöter till den föresatta tiden skola sig i Stockholm
infinna</i>” Redan den 23 Dec. hålles det påbjudna
sammanträdet. Närvarande äro, utom magistraten, 58 borgare.

Sedan det tillkännagifvits, att med öfverläggningen
afsåges att bestämma, hvilke som skulle ”väljas och
affärdas” till instundande riksdagen, ”utläto sig borgerskapet
att de gerna skulle önska att Hr Justitie Presidenten Silentz
ville påtaga sig det besväret för staden och borgerskapet
i gemen; men som dem förestäldes att han är en
Riddersman och lärer intet få hafva något säte ibland
borgerskapet, så gjorde de afträde ut på stora Rådhussalen
med hvarandra att öfverlägga, hvem af Magistratens

ledamöter och Borgerskapet de förmente härtill vara skickelig
och tjenlig; och när de sig emellan blefvo enige, anmälde
de sig, och uti Rådhuset för Magistraten instälde, med
utlåtande, att samtlige deras tankar fallit på Hr Commercie
Äldste Schilt och Hr Politi Äldste Olbers samt
Handelsmännen Hr Johan Casper Haberman och Hr Jacob
Sahlgren; men som samtlige Borgerskapet vidare anhöllo, det
Hr Justitie Presidenten ville nu icke mindre än för detta
åtaga sig Borgerskapets besvär och angelägenheter inför
höga Öfverheten i underdånighet att andraga och om
nådig ändring uti ett och annat mål, hvarmed
Borgerskapet är betungadt, ansökan göra och erbjödo sig gerna
vilja bestå resan och de omkostningar, som till en och
annan förnödenhet erfordras, så lofvade Hr Presidenten,
att vilja göra Borgerskapet härutinnan till viljes och med
råd och dåd vara de deputerade till hjelp och understöd,
der han nu skulle få hafva sitt säte ibland Borgerskapet,
hvarmed de väl voro förnöjde och kommo derjemte
öfverens att af de föreslagne utvälja Hr Politi Äldste Olbers
och Handelsmannen Johan Casper Haberman; och som
de icke vägrade sig att vilja Borgerskapet härutinnan
betjena, så vida de kunna och förmå, så blef ock nu om
valet härmed beslutat; hvarpå Borgerskapet påmindes
uppsätta sina besvär, som de åstunda vid riksdagen i
underdånighet att blifva andragne, hvarom de utläto sig
att vilja sinsemellan öfverlägga”.

Denna sammankomst torde emellertid böra anses blott
såsom ett ”valmöte”, derest icke får antagas, det tidens
seder medgåfvo vederbörande att tvenne gånger företaga
och afgöra samma sak. Den 3 Januari 1719 sammanträder
nämligen borgerskapet åter inför magistraten; efter det
snart är tid att resa, heter det i samma dags protokoll,
”så synes nödigt, att det blifver vidare faststäldt, hvilka
på stadens och Borgerskapets vägnar komma att antaga
sig detta besväret”. Fyratioen borgare äro denna gång
tillstädes. Silentz andrager, att emedan han förnimmer
”en och annan obehaglig känsla i sin kropp”, ville han

helst ursäkta sig; Olbers säger sig, på grund af sin hustrus
iråkade sjukdom, vilja detsamma. Men borgerskapet
utlåter sig, att de alldeles förlåtit sig på, att Silentz och
Olbers skulle ”behaga för borgerskapet sig denna möda
åtaga, ej betviflandes med mindre de lära hugna
Borgerskapet med denna för dem och staden högst angelägna
förrättning, som på annan händelse icke torde förnöjeligen
aflöpa, försäkrandes, det ingen af Borgerskapet lärer
undandraga sig utan af en god vilje contribuera till resan
och andra omkostningar, som behöfvas”. Härtill svarar
Silentz, att, ehuru svårt det vill falla sig för honom ”såväl
för förändringen af dess stånd” som hans svaga helsa,
trägna embete m. m., skall han likväl åtaga sig uppdraget,
och ej underlåta deras välfärd vid hvarjehanda tillfälle
för höga öfverheten söka att förfordra. Olbers lofvar ock
att resa, derest hans hustru skulle blifva bättre; och, på
fråga, hvilka besvär borgerskapet önskade få inför
öfverheten andragne, svarade nu hatt- och skomakarne med
klagan deröfver, att köpmännen börja utifrån att införa
hattar och skor, förmenandes, att deruti borde sökas
ändring. Men härmed anser magistraten böra uppskjutas
tills ”beqvämligare tider”; hvaremot den tillkännager att
de allmänna besvären skola uppsättas och lemnas
borgerskapet att genomse, om de hafve något dervid att
påminna.

Den 8 Januari utfärdar magistraten fullmagt för Silentz,
Olbers och Hagerman, hvilka jemväl underrättats om
förständigandet i Kongl. brefvet d. 26 förutgångne Dec. för
riksdagsmännen, att ej mindre efter sitt tillstånd, råd och
ämne vara försedde med tjenlige sorgekläder, för
bivistandet af den förestående kongl. begrafningen, än äfven
låta lända sig till underdånig efterrättelse, att Hennes
Maj:t ”vill låta kröna sig i Uppsala i Februari månad och
de dagarne ämnar alldeles aflägga sorgen och i det stället
bruka sådana kläder som vid ett slikt tillfälle äro tjenliga”.
Olbers, en af stadens förmögnaste köpmän, lofvar att förse
riksdagsmännen med medel; hvaremot magistraten

försäkrar honom, att han längre fram skall få dem tillbaka
”i samma myntesort”.

Sannolikt har Silentz föredragit att dväljas bland
riksdagens riddersmän framför att räknas bland medlemmarne
af tredje ståndet; vi hafva åtminstone icke funnit honom
nämd bland de senare, af hvilka deremot Olbers väljes
till medlem af sekreta utskottet, som, då han rest hem, i
hans ställe inkallar Haberman. Det är också dessa begge
som vid striden i ståndet rörande fördelningen af
städernas kontingentsumma tala för Göteborg och söka utverka
minskning af det belopp, som för denna stad föreslagits<footnote>Riksdagen i Stockholm år 1719, Sthm, 1825; utg. af P. G.
Cederschiöld, p. 558.</footnote>.

Både Silentz och Olbers hade dock redan lemnat
riksdagen, då derstädes bragtes å bane en sak, som på
det närmaste rörde dem båda. I sekreta utskottet väcktes
nämligen den 28 April af lagmannen, friherre Ernst Creutz,
den fråga, ”om icke, efter alla nyheter skola enligt
Hennes Maj:ts kallelsebref afskaffas de, som blifvit införde i
Göteborg och dess stat nu borde upphäfvas”.
Borgmästaren i Stockholm <i>Anders Hylthén</i> fann icke kunna
skada, att härom taltes, och ansåg för sin del att de
anmärkta förhållandena borde återställas till sitt gamla skick.
Äfven erkebiskopen, d:r <i>Mathias Steuchius</i> instämde; och
då utskottet, inom hvilket vid tillfället ingen Göteborgs
representant fans närvarande, utan anmärkning biföll
förslaget, ”resolverades, att ett memorial skulle afgå till
Hennes Maj:t derom, att Göteborg borde återställas i dess
förra stånd både till rang och stat, och att de, som vid
förändringen blifvit satte ifrån sina tjenster, måtte deruti
nu åter insättas” — med hvilket senare blott torde menats,
att vederbörande burggrefve, presidenter m. fl. borde
återgå till sina, före 1716 års upphöjelse, innehafda
embeten. Den 8 Maj, då Göteborgs stat hos utskottet
förekom, strökos också nyssnämde embeten likasom derå
uppförde guvernören, hvaremot tvenne brottmålsnotarier
tillades; och voro härmed Karl XII:s nådiga privilegier

af den 23 Maj 1716 åter reducerade till noggrann
öfverensstämmelse med Karl XI:s förfoganden af år 1695, icke
blott beträffande ”stadens rättigheter samt medelns och
inkomsternas administration”, utan äfven med afseende å
lönestaten, hvilken, sistsagde år bestigande sig, såsom
sagdt, till 10,885 dlr, nu nedgick från 1716 års 23,874 dlr
till 11,085 dlr, allt s:mt, med åter bifogadt tillägg, att
derest medeln icke försloge att betäcka utgifterna ”till
statens aflöning och publike byggningar”, så borde bristen
på hvars och ens aflöning proportionaliter ankomma.

Härmed voro således fallne de — såsom en af
Göteborgs magistratspersoner vid denna tid<footnote>D. v. rådmannen <i>Eric Cederbourg</i> i sin beskrifning öfver Göteborg,
pag. 157.</footnote> nämner dem —
”<i>härrlige förmåner</i>” öfver hvilka Göteborgs stadsstyrelse
på grund af Silentz’ käckhet, gref Mörners bistånd och
Karl XII:s nådiga frikostighet icke fullt tre år haft att
glädja sig. Underrättelsen härom föreföll bitter för de
degraderade. Den nya staten med dertill hörande kongl.
bref utfärdades den 11 juni 1719 och generalguvernören
erhöll i det senare befallning att draga ”skyndesam och
behörig försorg att densamma från årets början aldehles
må effterlefwas och på intet sätt öfverskrijdas utan
altsammans derefter bringas i skieck och ordning”; redan
den 20 Juni afsändes den till magistraten af vice
landshöfdingen, generalmajoren Johan von Mentzer med
upprepande af nyss anförde kongl. befallning. Men allt
fortfarande tecknas i protokollerna de forna ståtliga titlarne,
om än magistraten i öfrigt visar sig känna nödvändigheten
att ställa sig till efterrättelse sina förändrade vilkor. Den
25 Juni befaller drottningen, på hemställan af
Kammarkollegium, landshöfdingen i länet att allvarsammeligen
tillhålla magistraten ofördröjligen till sagde kollegium efter
förra vanligheten insända stadsräkenskaperna för åren
1716, 1717 och 1718 samt hvart år vidare; och huru
friheten från denna kontroll under nyssnämde år uppfattats,
får en viss belysning genom Silentz’ klagan i magistraten

den 18 Juli 1719, att 1717 års räkenskapsbok ännu icke
vore färdig, derför han ernade å högre ort göra sin
ursäkt, på det att anmärkta förhållandet icke skulle anses
vara hans skuld. Men den 3 Augusti gör den efter f. d.
guvernören, gref Mörner — som förflyttats till
presidentstolen i Göta Hofrätt — nyutnämde landshöfdingen, baron
Nils Posse sitt första besök hos Magistraten och spörjer
dem då, huruvida de ställt sig till efterrättelse den nya
staten. De svara med märkbar sinnesrörelse, att fastän
de trädt tillbaka till sine förre tjenster och löner, skola
dem dock icke betagas de titlar och den rang, som genom
kongl. fullmagter dem förlänats, och hvilke förmåner de
således anse sig icke vara skyldige att frånträda. Dertill
genmäler Posse, att ”han kan intet annorlunda göra
härvid, än att de måste gå till sine förrige rum och säten,
så framt de vilja sig åtnöja att vara rådmän och vid
rådstugan bibehållne blifva, kunnandes (han) utom Rådstugan
intet betaga dem deras rang, men uti Rådstugan komma
(de) att considereras såsom rådmän”. Dock lofvar han
dem, att till det bästa anbefalla deras suppliker att få
behålla sin dittills åtnjutna rang.

Desse suppliker lände dock icke till det resultat,
supplikanterna önskat; och den 22 i samma månad infinner
sig åter landshöfdingen Posse, denna gång för att utan
vidare tidsutdrägt verkställa degradationen och af de
degraderade taga ny tro-, huldhets- och tjensteed. Besöket
var väntadt, en och annan af magistratsmedlemmarne hade
icke infunnit sig utan måste efterskickas; hos alla rådde
harm och förbittring, några anhöllo om afsked, andra
tvistade om den ordning, de efter nedflyttningen skulle
intaga. De Silentz hade aflidit två dagar förut och slapp
således att öfvervara det förödmjukande uppträdet. Von
Gerdes blef åter kommerceborgmästare, Maulls
efterträdare, presidenten Rambeau, rådman o. s. v. ”gradatim”;
somlige fingo en lång tid tjena utan lön, andra måste
lemna sina platser, utan att, förr än i mån af ledigheter

eller särskilde anordningar längre fram, kunna till andra
förflyttas<footnote>Cederbourg, l. c. pag. 157.</footnote>.

Samtidigt med denna rubbning af magistratens
privilegierade embetsställning, började de ändrade tiderna att
åstadkomma en ny uppfattning af ej mindre de grunder,
på hvilka dess styrande magt hvilade, än äfven de
gränser, inom hvilka den borde hålla sig. I stället för att
såsom förr anse all magt gå ”uppifrån och nedåt”, härflyta
från konungens vilja och derigenom förbinda folkens
hundratusental, hade man nu, påverkad af de politiska
förhållandena, vexlat synpunkt, och såg magtens upphof
i <i>folkets</i> vilja samt konungen eller de regerande såsom
af denna beroende. Den ställning, rikets ständer intogo
i förhållande till konungen och rådet, blef inom kort det
mål, hvilket äfven inom smärre förhållanden och trängre
kretsar de hittills styrde sökte att tillvinna sig gentemot
sina styresmän.

Åtskilliga omständigheter voro särskildt i Göteborg
gynsamma för utbredningen och ett allmännare omfattande
af ofvannämda mening. Ända sedan i början på 1640:talet
säges borgerskapet haft sig tillerkänd rätt att deltaga i
upprättandet af förslag till de högsta magistratsembetena,
dervid de dock voro bundna till tre af rådets medlemmar,
samt att till rådmanstjensterna för magistraten föreslå tre
af sine medel<footnote>Cederbourg l. c. pag. 161. Vi äro ej i tillfälle att kontrollera
uppgiftens riktighet. Först genom kongl. resolutionen på städernas besvär 1664
berättigas städernas borgerskap i allmänhet att med magistraten deltaga i
stadsstyresmännens val. Bovallius, ”En blick på borgareståndet i början af
frihetstiden” i Frey, 1846 p. 318.</footnote>; men om så ock skulle hafva varit fallet,
är säkert, att denna rätt icke alltid utöfvats och i hvarje
fall i sjelfva verket varit blott en formalitet. Genom 1716
års privilegier blefvo emellertid dessa rättigheter
stadfäste; och vid de öfriga ”förmånernas” aflysande, bevarades
dock den, som berättigade borgerskapet till jus
praesentandi vid utseendet af magistratspersoner. Redan detta
gaf stöd åt den nya uppfattningen om magten såsom ett

utflöde nedifrån. Kom så härtill det vigtigaste, nämligen
att ibland de styrde uppvuxit män, som i någon mån voro
eller ansågos skicklige att häfda folkmagtens öfverordnade
ställning; och dermed var ock gifven uppkomsten af den
under sådana förhållanden vanliga striden mellan dem,
som egde magten, och dem, som ville hafva den — här:
mellan magistraten och borgerskapet.

Under loppet af år 1719 gör det anmärkta omslaget
sig allt mera märkbart. Borgerskapets äldste eller som
de nu vanligen nämnas: borgerskapets deputerade börja
redan spela en roll. De fordra uti ingifne memorialer,
att magistraten skall åt dem öfverlemna en nyckel till
stadens kassa, och utse ibland sig tvenne — handlandena
Jöns Holst och Holmgren — att omhänderhafva den; de
tilltvinga sig delgifning af å stadens kassa utstälde
räkningar och förse dem till och med med sitt godkännande.
Och då magistraten<footnote>Se politiprot. d. 19 Dec. 1719.</footnote>, retad häraf, förehåller dem, att de
härigenom öfverskridit sin befogenhet, enär räkningarne
delgifvits dem blott för att bereda dem tillfälle till
påminnelser, svarar å deras vägnar helt lugnt Jacob
Sahlgren, att då deputerade haft att välja emellan att bestrida
eller godkänna räkningarne, det väl ej borde kunna
klandras, att de gjort det senare.

Men allra klarast framgår den förändrade ställningen
vid en jemförelse mellan riksdagsmannavalet i början och
i slutet af sistberörde år. Göteborg har väl icke att
uppvisa något motstycke till de häftiga strider, som vid
valet af ombud till 1720 års riksdag upprörde Stockholms
borgerskap; men icke desto mindre är hvad som vid
sagde tillfälle i förstnämde stad tilldrog sig, synnerligen
betecknande.

Den 20 November 1719 skulle riksdagsmannavalet
försiggå. Åtta af borgerskapets deputerade infinna sig
hos magistraten och anhålla, att justitieborgmästaren
Håkan Ekman måtte ”taga sig uppå det besväret”. Han

nekar med hänsyn till sin framskridna ålder; men de äro
envisa i sin anhållan och tillägga jemväl, att
handelsmannen Jacob Sahlgren lofvat ”vara honom följaktig och
efter möjeligheten honom assistera”. Då gifver han efter
och åtager sig uppdraget.

Men den 2 derpå följande December begära sagde
deputerade åter företräde inför magistraten och utlåta sig
dervid, att justitieborgmästaren Ekman för påkommen
sjuklighet förklarat sig icke kunna resa, samt att de derför
i hans ställe till riksdagsman utsett handelsmannen Lorentz
Bagge. ”<i>Derpå</i>” heter det i protokollet, ”<i>förestäldes dem,
att såväl här som på andra ställen alltid varit brukligt att
en magistratsperson rest i sådana angelägenheter</i>”; och för
att åstadkomma nödig rättelse i deras omtalade åtgärd,
besluter magistraten att kalla borgerskapet.

Den 7 December inställer sig detta. Magistraten
tillkännagifver, att borgmästaren Ekman aflidit, och
uppmanar borgerskapet att i hans ställe utvälja en
riksdagsman, ”<i>alldenstund alltid varit brukligt, att en
magistratsperson varit tillstädes vid sådana tillfällen att bevaka stadens
rättigheter och fördelar</i>”.

Handelsmannen Clas Habicht begär ordet. ”Vi vilja
icke hafva”, säger han, ”någon mer herredagsman än Jacob
Sahlgren, så mycket heldre som den kongl. publicationen
icke nämner mer än <i>en</i> herredagsman från de större
städerna; och drager borgerskapet för öfrigt till magistraten
det förtroende, att Herr Sahlgren med extracter af
privilegierna i nödiga stycken försedd blifver”.

Med honom förena sig de öfrige borgarne enhälligt.
Sahlgren är sjelf närvarande och förklarar sig icke hafva
något emot att fara ensam; och utan vidare invändning
låter magistraten <i>härvid bero.</i>

I nära sammanhang med denna borgerskapets hållning
stå också visse af dess vid 1720 års riksdag insinuerade
besvärspunkter. I en af desse begär det, ”att vid alle
borgerskapets taxeringar så i gemen som i synnerhet af
bakugnspenningar, kontributioner och sammanskott,

borgerskapet så väl af köpmän som handtverkare sjelfve
eller genom deras deputerade måge få vara tillstädes”;
detta bifalles. I en annan klaga de, att magistraten allena
tillegnat sig det mulbete, som hela staden tillagts, så att
borgerskapet icke egde att disponera och betjena sig af
så mycket betesmark, att ett endaste kreatur deraf kunde
födas; i hvilket förhållande de begära ändring, så mycket
hellre som sådan dem förut utlofvats genom en kongl.
resolution den 27 Sept. 1675; och ålägger K. M:t i
anledning häraf landshöfdingen i orten att göra borgerskapet
”härutinnan sitt embetes handräckning” att det må
verkligen njuta sin rätt till godo. Men å sista punkten,
innehållande magistratens anhållan att få sig tillagd ”en
anständig och med stadens värde proportionerlig rang” —
derå lemnas intet annat svar än att K. M:t ”vill <i>fram bättre</i>
sådant hos sig i nådig consideration komma låta”.

<img></img>
</chapter>

<chapter name="Andra kapitlet">

<img></img>

<table o>
<td c><big>ANDRA KAPITLET.</big>
<td c>——
</table>

Samma ständer, som satte i utöfning den mångtydiga
satsen, att ”folket” vore magtens källa, och derför läto
sig af sin blifvande konung erkännas såsom ”<i>magtegande</i>”
ej blott hvad anginge fattandet af för riket gagnande
beslut utan ock beträffande förfogandet öfver hans tron,
<i>derest han skulle finnas öfverträda förevarande försäkran
”eller hvad ständerna vidare pröfvade nödigt till deras
religions, välfärds och säkerhets bibehållande att fastställa</i>”<footnote>Fredrik af Hessens försäkran till rikets ständer den 20 Mars 1720.</footnote> —
samma ständer hyste mycket ringa aktning för den del
af nationen, som i våra dagar företrädesvis kallas ”folket”.
Bondeståndet uteslöts från ständerväldets magtcentrum,
sekreta utskottet, och gentemot magistratspersonerna i
borgareståndet egde vanligen dettas öfriga ledamöter icke
mycket inflytande. Af de två öfriga stånden, bestående
nästan uteslutande af militära, civila och ecclesiastika
embetsmän, gjorde det första, det adliga, anspråk på så
omfattande företrädesrätt, att den gamla åsigten om
undersåter ”mediate” och ”immediate” åter tycktes vilja göra
sig gällande. Också gjorde detta stånds öfverlägsenhet i
politisk bildning att detsamma verkligen intog en ledande
ställning inom riksdagen; och det behöll densamma, så
länge ännu icke dess medständer förmått upparbeta sin
erfarenhet och förmåga i liknande grad. Men på
bitterhet och afund dem emellan var under hela skedet ingen
brist; och den uppkomna ”principalats-quaestionen” visade,
att äfven den tidens menniskor förmådde att draga en
radikal slutsats och hade mod att förfäkta den. Så växte
och frodades kifvet om magten mellan konungen och
rådet, mellan rådet och sekreta utskottet, mellan detta
och ständerna samt mellan de ofrälse stånden och deras
valmän; och efter mer än femtio års bidan enades till slut
både konung och folk i den öfvertygelsen, att af det ur
detta kif uppväxta ”folkvälde” icke vore något ens för
folket att hoppas; och från de om magten tvistande
folkklasserna öfvergick densamma åter till konungen.

De skiftningar, som under denna tid på antydda sättet
röjde sig i förhållanden, som tillhöra hela rikets häfder,
möta, såsom vi redan förut antydt, jemväl den blick, som
fördjupar sig i betraktandet af det mindre samhällets.
Äfven här stredos häftiga strider på grund af anspråk,
som drogos ur ståndsrättigheter och privilegierade
förmåner; äfven här fans en styrelse att bekämpa, ett hittills
regerande råd, mot hvilket folkväldet reste sig i syfte att
kringskära och i möjlig mån å sig öfverflytta dess
regemente; äfven här söndrade sig folkväldets representanter
genom inbördes afund och hat; och slutligen gjorde sig
äfven här gällande principalatgrundsatsen, stälde sig äfven
här valmannen mot sitt ”ombud”, fordrande af detsamma
ett oförbehållsamt erkännande af den högre magten hos
den, som vore magtens grund.

I de häftiga strider, som under ifrågavarande tid
upprörde Göteborg, spelade borgaren <i>Anders Drake</i> ganska
länge en framstående roll. Så vidt vi rätt förmått urskilja
hans i arkivernas dunkel längesedan undangömda och
förgätna personlighet, var han en djerf, ovanligt driftig
och företagsam man, med öppen blick för både sina egna
och det allmännas angelägenheter, men på samma gång

häftig, envis och obetänksam, hersklysten, full af
skråintressen och partinit, med ett ord: en verklig typ för
tidsskicket. Upprunnen ur bondeslägt<footnote>Hans fader var dock sannolikt borgare i Göteborg. Vi hafva nämligen
någonstädes i politiprotokollen från tiden 1718—22, utan att anteckna stället,
sett, hurusom en borgare Drake vid något tillfälle under sagde år hos
magistraten begär ett pass eller anbefallningsbref för sin son, som då för sin vidare
utveckling ernade någon tid vistas i Stockholm; och förmodligen har denne
son varit Anders Drake, som just då befann sig i ynglingaåldern.</footnote>, erhöll han vid
24 års ålder burskap i Göteborg den 25 September 1723
och synes hafva börjat sin bana såsom ensamt
trähandlande; men inom kort utvidgar han sin verksamhet, blir
bryggare, anlägger bränneri, öfvertager på entreprenad
utförandet af en mängd allmänna arbeten och utvidgar
samtidigt härmed sin träaffär till icke obetydligt omfång.
Derunder samlar han förmögenhet, blir känd bland sina
medbröder, det lägre borgerskapet, och står snart såsom
anförare och taleman för en ur dettas leder bildad, icke
fåtalig ”venster”-grupp.

Första gången vi påträffat honom inför magistraten,
är 1729, då han der uppträder med klagan å egne och
kollegers vägnar öfver en bondes trähandel såsom
görande intrång i hans och deras näring. Hans klagan
afvisas, men han förnyar den 1731. Magistraten tillbakavisar
den äfven då, under erinran, att om bonden förbjödes
sälja sitt trä i staden, men Drake och öfrige ”små handlare”,
på sätt han begärt, beviljades uteslutande rätt att på
landet uppköpa och till staden införa nämda vara, skulle
derigenom bringas till stånd sådant ”landsköp” han nekar
vara lofligt, jemte det träprisernas bestämmande
fullkomligt blefve lagdt i hans och öfrige klagandes hand. Med
detta besked får han låta sig nöja.

Redan dessförinnan har han emellertid börjat sitt
folktribunat. Den 28 April 1730 träder han, följd af åtta
andra småborgare, inför magistraten och andrager till dess
protokoll, efter dettas utsago, ”ord från ord” följande:

”Vi fattige och förtryckte borgare, som på alla sidor
är näringen ur händerna tagen, underkastar oss
ödmjukeligen under ädle magistratens godtfinnande, täcktes oss

arma borgerskap taga i beskydd för en så stor fara, som
vi stå uti såsom öfvas dageligen efter annan hos en del
af våra medborgare, hvilket nu intet annat kan se än det
lärer flyta af, det de arma förtryckta borgare fordra på,
att vi måtte åtnjuta våra friheter, som Gud och Höga
Öfverheten dem förunt hafva, som är så afsigkommen
och flyter till garnisonen, som kan finnas uti
skrifningstaxeringslängden, huruväl 2:ne Rotar var skrifne, när som
orderne kom, att de skulle annoteras, som såto af
garnisonen, så tro vi väl, att ändå fins en temligen stor
myckenhet, som upptecknade äro”.

”Vi undra intet på att vi blifva öfverfallne, som derpå
talar, enär K. M:ts förordnade tullbetjente blifver gång
efter annan hotade med hugg och slag, ja, och till ett
öfverflöd är ock yxan satter på betjäntens lif, som gång
efter annan skulle göra sin tjenst K. M:t till gagn och
nytta och oss arma borgerskap till förkofring och
uppehälle samt ock till våra skatters utgörande, hvilket nu
har skett på en så lång tid, som vi hade den äran att
njuta friheten, att erlägga vår accis, som vi ock till dato
har gjort, jemte all vår annor borgerliga näring”.

Här slutar det ordagranna återgifvandet af Drakes
anförande. Lättare torde det ådagalägga talemannens
”färg” än den sak, om hvilken han talar. Af det följande
inhemtar man dock, att föredraget innebär en angifvelse
emot åtskillige förlupne soldater, hvilka satt sig ned i
staden och der öppnat försäljning af ärter och gryn, samt
hotat tullbesökarne, när de å tjenstens vägnar, på
klagandenas anmaning, hos dem infunnit sig.

Så vidt vi känna, deltog icke Drake på något mera
märkbart sätt i de strider, som mellan magistraten och
borgerskapets deputerade under 1730:talet pågingo och
hvilka vi längre fram komma att något beröra. Det var
först år 1737, som han upptog striden med förstnämde
myndighet. Se här anledningen:

Under många år hade tegel tullfritt fått införas till
Göteborg. År 1735 blef införsel af sagda vara deremot

alldeles förbjuden. Drake, alltid vaksam, bildade, så fort
de införda lagren hunnit förbrukas, ett bolag för
uppförande af ett tegelbruk på den s. k. Ranängen, erhöll, i
trots af magistratens motstånd, tillåtelse att bringa
företaget till stånd och började ofördröjligen tillverkningen.
Men antingen det med staden jemnåriga och sedan 1629<footnote>Cederbourg, 1. c. p. 139.</footnote>
jemväl staden tillhöriga ”gamla tegelbruket”, hvilket under
arrende innehades af magistraten<footnote>Genom en k. resolution d. 9 Juni 1630,
åberopad i magistratens förklaring d. 14 Nov. 1741, hade ”Magistraten och
Rådet” blifvit beviljadt ”låta slå så mycket tegel som de mest kunna och uti
staden betarfvades, emedan de private arrendatorer af stadens tegelbruk,
befunnos dermed försummeligen umgå”. Denna tillåtelse ansåg magistraten 1741
hafva varit grunden till dess företrädares första öfvertagande af tegelbruket.</footnote>, sålde sin tillverkning
för billigare pris än ”nya tegelbruket” förmådde, eller för
att hämnas på magistraten för dess försök att hindra hans
företag eller af något annat skäl — nog af, Drake och
hans bolagsmän ingingo till landshöfdingen, baron Bengt
Ribbing med ett tillkännagifvande, att de för sin del voro
benägne att för gamla tegelbruket betala dubbelt så högt
arrende som magistraten; hvadan och då de icke kunde
förstå, att magistraten egde, med åsidosättande af stadens
fördel, till sin enskilda nytta använda dennas och
borgerskapets egendom, — gamla tegelbruket och stadens ängar
— de yrkade, att brukningen af desamma måtte genom
auktion till den högst bjudande upplåtas.

Landshöfdingen, baron Ribbing, som högeligen
förtörnats på magistraten för dess djerfhet att våga
öfverklaga den resolution, genom hvilken han meddelat Drake
tillstånd att anlägga nya tegelbruket<footnote>Han säger i sin förklaring öfver magistratens besvär, att de till sådana
icke varit berättigade och icke haft skäl: ty 1:o) har magistraten ”tvärtemot
stadens privilegier i synnerhet kongl. Reglementet och stadsbokhållarens
instruktion af den 18 Okt. 1695, utan att höra och sluta kontrakt med
Borgerskapet som af det gamla tegelbruket och landerierna äro egare, satt (sig) i
possession af alltsammans för ett så ringa arrende, som de sjelfva behagat
gifva och 2:o) borde enligt k. kommerse-kollegii bref år 1720 all
uppmuntran gifvas åt dem, som ville anlägga tegelslageri; hvarjemte han ”af egen
erfarenhet” hade sig bekant att tillverkningen vid gamla tegelbruket länge
varit otillräcklig för stadens behof, samt att magistraten, oaktadt det ringa
arrendet, låtit af stadens medel bekosta alla reparationer å tegelbruket.</footnote> — förständigade
magistraten, att dels öfver Drakes skrift höra

borgerskapet, och dels, i anledning af hvad deruti förmälts,
rörande magistratens sätt att förvalta stadens egendom,
afgifva förklaring. Sedan detta skett och borgerskapets
flertal<footnote> I landshöfdinge-embetets resolution d. 17 Mars 1741, som i sagda års
samling af dylika å länsarkivet förefinnes, uppgifves dagen för borgerskapets
uttalande hafva varit d. 12 Oktober 1737; men något protokoll för denna dag
finnes ej i magistratsprotokollen för sistnämda år, liksom icke heller något
för annan dag befunnits innehålla redogörelse för berörda sammankomst.</footnote>
yrkat ett bättre ”fruktbargörande” af ifrågavarande
bruk och ängar samt stadsfiskalen, tvifvelsutan på hög
befallning, ingifvit ett memorial, deruti yrkades brukets
och ängarnes bortauktionerande till den högstbjudande,
meddelade Ribbing den 19 Dec. det utslag, att som
magistraten hvarken kunde visa något kontrakt med
staden om tegelbrukets och ängarnes arrendering, ej heller
någon kongl. eller dess kollegiers resolution, som dem
vid arrendet bibehölle, ty funne han magistraten icke på
något sätt berättigad längre innehafva dem för den hittills
erlagda ringa arrendesumman, utan förständigar
magistraten, att utbjuda dem på offentlig auktion, hvilken skulle
försiggå den 7 påföljande Januari; och öfverlemnade han
af stadsbokhållaren infordrade utdrag ur stadens böcker
och räkenskaper rörande förvaltningen af oftanämde
stadens egendom från 1720 till närvarande tiden, till
stadsfiskalen, ”att i anledning deraf taga de steg, som han
likmätigt sin embetspligt funne sig befogad till”.

Det var verkligen så — magistraten innehade stadens
ängar under samma arrende som deras företrädare för sig
faststält under senare hälften af 1600:talet, och tegelbruket
med en förhöjning i dåtida arrendesumman af 40 daler.
Men de ansågo sig sannolikt hafva häfdvunnen rätt att
uppfatta detta såsom en dem tillkommande löneförmån;
och genom en framstäld begäran om anstånd med
auktionen samt bifogade ”oförgriplige föreställningar” tycktes
de visa afsigt att åtminstone icke med det första ställa
sig landshöfdingens förständigande till efterrättelse. Då
inträffar från baron Ribbing annandag jul en ny skrifvelse
deruti han anmanar magistraten att låta hans utslag inom

bestämda tiden vinna sin fullbordan ”emedan i annat fall
han ändå lärer taga de utvägar, hvarigenom hans utslag
och hvad dessutom är förmält, skall blifva efterkommet
och fullgjordt”. Och tredjedag jul sammanträder
magistraten efter särskild kallelse, på morgonen, besluter anslå
kungörelse om auktionen samt ånyo på eftermiddagen
komma tillsammans för att öfverlägga, huru med saken
vidare bör förfaras.

Vid detta senare sammanträde infinna sig sju af
borgerskapets deputerade, hvilka, efter erhållen underrättelse
om hvad i saken förelupit, säga sig finna ”ganska
betänkligt att låta stadens lägenheter sålunda under fri
auktion, för hvem som behagar, utbjudas, <i>emedan då
säkert skulle finnas officerare och andre, som med tiden torde
vilja skaffa sig eganderätt dertill och göra staden praejudice
i dess tillständiga rätt</i>”; och begära de af sådan anledning,
att före auktionens företagande borgerskapet måtte kallas
att öfverväga huru man härmed bör tillvägagå.

Att man ännu hade i friskt minne huru den s. k.
kommendantsängen vid Gullbergs skans tillkommit<footnote>Se härom förf:s framställning i ”Bidrag till kännedom om Göteborgs
och Bohusläns fornminnen och historia”, Sthm, 1874, s. 97, f.</footnote>,
visade sig yttermera vid den allmänna rådstuga, som, på
grund af de deputerades begäran, hölls den 30
December. Ehuru baron Ribbing sjelf infann sig och öppnade
sammanträdet med att omförmäla sin ”på borgerskapets
begäran” gifne resolution i ärendet, utläto sig ”någre af
det handlande borgerskapet” att de höllo betänkligt ”låta
arrendet ske styckevis, emedan det med tiden torde hända
att en eller annan arrendator kunde förskaffa sig
besittningsrätt på den äng, som låge honom tillhanda och på
hvarjehanda sätt, särdeles under praetext af nyttigare
anläggning, betaga staden dess fria disposition, tyckandes
fördenskull bäst vara, att låta alla ängarne ånyo värdera
och Magistraten dem till arrenderande hembjuda”. Men
”störste delen af borgerskapet”, som väl lika litet glömt
magistratspersonen Silentz’ förfarande med Härlanda äng

som de förre Ribbings med Gullbergsängen, motsatte sig
detta förslag och beslöt, att ängarne styckevis skulle för
tre års tid till den högstbjudande bortarrenderas, dock icke
till någon, som ej tillhörde magistraten eller borgerskapet,
samt med iakttagande af vissa andra vilkor, hvilka vi här
kunna förbigå. Hvad tegelbruket deremot beträffade,
öfverläts åt visse deputerade att uppgöra förslag till
arrendevilkor derför. Härom öfverlades i Ribbings
närvaro d. 2 Januari 1738; och faststäldes arrendetiden till 3
år, högsta salupriset å 1,000 goda takpannor till 22 daler,
å 1,000 st. enkelt bränd tegelsten till 9 dlr och å 1,000
st. dubbelbränd d:o till 12 dlr m. fl. vilkor. Magistraten
medgafs, att mot redan bestämda arrendet få sex år
ännu bruka Ekmansängen, derå de bekostat en
tobaksplantering; men vid arrendeauktionen d. 7 Jan. inropades
Getebergsängen, för hvilken magistraten dittills betalt 1
daler 14 öre, af Drake för 9 daler, Burggrefslyckan, som
magistraten haft för 4 daler, af en handlande H. Liedgren
för 21 daler 8 öre, Gullbergsängen, af magistraten betald
med 30 dlr 24 öre, af Drake för 80 dlr, Vahammarsängen,
af magistraten betald med 60 dlr, af en Lennert Thim
med 121 dlr, och slutligen tegelbruket, för hvilket
magistratsarrendet varit 240 dlr, af murmästaren Rancke för
481 dlr. Antagligen har denne Rancke tillhört det nya
tegelbruksbolaget; han och Drake nämnas åtminstone
såsom gamla tegelbrukets innehafvare under ifrågavarande
arrendetid<footnote>Se t. ex. magistratsprot. den 5 Maj 1741.</footnote>. Men då Rancke med år 1740 upphör att
underteckna dess räkningar å stadskassan, hvilka
sedermera utställas och qvitteras af Drake, synes, såsom ock
af annat göres troligt, från och med sistnämde år Drake
ensam hafva öfvertagit det i Ranckes namn uppgjorda
arrendet. Under hvilka förhållanden i öfrigt detta skett,
känna vi icke; men från denna tid uppträder alltid Rancke<footnote>Mannen var illa ansedd. Vid ett tillfälle — den 9 Juni 1747 —
brännmärkes han af deputeraden Tanggren inför magistrat och borgerskap å
allmän rådstuga såsom en ”oärlig oeh orättfärdig karl” samt ”en stadens
förrädare och infam skälm”, hvilket senare uttryck synes åsyfta anklagelse för
svikligt beteende vid utförandet af något stadens byggnadsarbete. Jemväl
vid andra tillfällen ser man honom få tåla, snart sagdt, hvilka utlåtelser
som helst.</footnote> såsom Drakes hätske motståndare.


Från detta ögonblick var fiendskapen emellan Drake
och magistraten också en afgjord och beseglad sak.

Den i April 1741 utgick arrendetiden. Stödd på den
meningsflock, som redan 1737 funnits och utan tvifvel, på
grund af Drakes åtgöranden i andra fall, nu ytterligare
tillvuxit, beslöt magistraten våga en kupp för att
återvinna sina då förlorade fördelar och på samma gång
hämnas å Drake. Förloppet härvid tecknas bäst af
politiprotokollet den 4 Februari 1741, hvilket vi derför in extenso
anföra:

”Efter förut skedt anslag under den 30 sistlidne
December, samt särskild i husen genom Stadsbetjenterna
skedd kungörelse om stadens tegelbruk och ängars
bortarrenderande till den mestbjudande inställde sig nu
handelsmännen Hr Olof Holmgren, Hr Peter Jernstedt, Hr
Niklas Borgström, Hr Peter Silvander, Hr Olof
Westerling, Hr Daniel Wetterling, Hr Lars Schröder, Hr Anders
Wass, Hr Olof Wenggren, Hr Lorentz Tanggren, Hr
Caspar Wolfart, Hr Anders Dam och Hr Erik Lidberg tillika
med ett ansenligt antal utaf handtverkare och det öfriga
borgerskapet. Hvarefter och sedan Magistraten samtl.
lofl. Borgerskapet utbjudningen af berörde tegelbruk och
ängar som nu genom offentligt upprop, undantagandes
ängen Burggrefslyckan kallad, hvilken till
Spinnhusbyggnadens fortsättande behöfves, till den mestbjudande
kommer att bortarrenderas på sätt och med de vilkor, som
vid deras bortarrenderande 1738 skett, hvaraf till närmare
underrättelse ett af de då upprättade och fastställde
kontrakter upplästes, än ytterligare meddelt och kungjort,
framgaf Murmästaren Johan Samuel Ranke en af honom
och Åldermannen Pihl å Embetets wägnar underskrifven
skrift af innehåll att vid begge tegelbruken teglet icke
allenast på en kort tid skall hafva blifvit från 12 tums

längd och 6 tums bredd till 9 tums längd och 4 1/2 tums
bredd förminskadt, utan ock ganska löst och obrändt
handteradt, så att Staden dymedelst en obotlig fara
igenom allt för tunna och för ruttna samt multnade murar
öfverdragas skulle, de der hvarken eld, wäder eller
watten uthärda kunna; Anhållandes allt derföre till Stadens
och allmän säkerhet om Magistatens Embetes
handräckning till ändring härutinnan.”

”Med denna Ranke och Pihls klagan instämde ock
någre af handtverkarne, hvilke sade sig i dessa sista
åren hafva köpt slik tegelsten, som bortmultnat och
oförsvarlig warit, men borgaren och
upphandlingskommissarien Drake invände deremot att hvar och en köpare haft
frihet sjelfve till att utse och låta vraka teglet;
begärandes få bemälde skrift till kommunikation, som beviljades.
Hvarefter och ehuruväl samtl. lofl. Borgerskapet sig
utläto att de finna fullt och alldeles nödigt vara det begge
tegelbruken åtskiljas böra och ej längre i ens mans hand
lemnas; förklarande sig derjemte vilja upplåta Magistraten”
— (här äro i margen sedermera, som det tyckes, af annan
hand tillagda orden: <i>nu och framgent</i>) — ”såväl Stadens
Tegelbruk som ängarne emot det arrende, hvilket årligen
blifvit uti de sistförflutna trenne åren gifvet och betaldt,
så framt Magistraten skulle vara dermed nöjd; Så
protesterade dock bemälde Drake och Bokbindaren Torsten
Winberg deremot, intet mindre än Hr Handelsmannen
Olof Wenggren, hvilken senare förmente, att det icke
skulle stå uti lofl. Borgerskapets magt, att sedan Stadens
Tegelbruk och Ängar nu redan efter anslag till den
mestbjudande å denna dag bortarrenderas skulle och
Borgerskapet till den ändan uppkomne voro, göra deruti någon
ändring och i så måtto Stadens förmåner bortgifva; men
alldenstund hela det öfriga Borgerskapet häremot
enständigt påstod, att så ske måtte, som de begärt, helst desse
landerier och egor intet högre arrende skulle tåla kunna,
utan lända fastmera innevånare i staden både i gemen
och i synnerhet till skada och nackdel om de än högre

uppjagades, emedan i en sådan händelse teglet såväl som
höet, som utomdess redan är dyrt nog, skulle komma att
kosta köparen ännu mer, och priset efter arrendets
förhöjning ofelbart stegras; alltså och som Borgerskapet,
oaktadt Hr Wenggren, Drake och Winberg deras
föregjorda protest häremot åter upprepade, icke desto mindre
blefvo fast vid sin förra mening och ingen af dem på
trenne särskildt till dem öfverljudt gjorde tillfrågningar,
om någon mer skulle vara af samma mening som de trenne
missnöjde, svarade alla, liksom med en mun, <i>Nej;</i>
utlåtande sig fastmera att de alldeles förblefvo vid sitt en
gång gjorda tillbud” — (härvid i margen tillagdt: ”Så
mycket mer som ifall någon förmån skulle vara vid dessa
arrender, så har borgerskapet fast större orsak, att ämna
den till magistraten, som har besvär och omsorg för dem
alla, än till någre borgare, af hvilke de hvarken någon
tack eller förmån hafva att förvänta”) — ”så tackade
Justitie-Borgmästaren på Magistratens wägnar dem alla för
en slik deras willfarighet, hvilken man intet annat än för
ett kännbart rön utaf deras ömhet och kärlek för
Magistraten anse kunde, som deremot intet underlåta lärer, att
vid alla tillfällen visa med hvad lust och nöje Magistraten
skall om hjertat wara, att förfordra allt hvad som till lofl.
Borgerskapets så gemensamma som hvars och ens
enskilta wältrefnad och bästa länder uti allt hvad möjeligt
må wara och på Magistratens göromål ankomma kan.”

Nu tycktes det som skulle magistraten hafva erhållit
bot för nederlaget 1737. Men Drake var icke sinnad att
låta saken så aflöpa. Han och Winberg ingingo med
klagomål till landshöfdingen, och anförde dervid, att de voro
villige för tegelbruket betala tvåhundra dlr mera än
hittills, och jemväl för någre af ängarne höja det förra
arrendebeloppet under förbindelse, att det oaktadt icke höja
tegelpriserna, hvarjemte de påpekade huru som i den
förmenta öfverenskommelsen hvarje bestämning om
arrendetiden saknades. Magistraten inkom med förklaring, deruti
de stödde sig vid borgerskapets rätt att såsom Hr

Landshöfdingen tre år tidigare sjelf förordnat, på sätt, de kunde
finna för godt, förfoga öfver ifrågavarande lägenheter, och
hemstälde huruvida ett par borgares egennyttiga afsigter
skulle ega betydelse emot hela det öfriga borgerskapets
enhälliga beslut. Emot denna förklaring afgåfvo Drake
och Winberg, efter magistratens ord, ”ofanteliga
påminnelser” på elfva ark, deruti de påstodo, att magistraten
drifvits af eget intresse, hvarjemte de ”icke en, utan åtta
resor” nagelforo med orden ”nu och framgent” i prot. den
4 Febr., hvilka ord de nekade vid tillfället hafva blifvit
sagde. Magistraten svarade med en skrift om sex ark,
deri de återkasta beskyllningen för egennytta på
klagandena, med förklaring, att hvad de sagt om magistratens
partiskhet, vore och skulle i evighet förblifva ”en ohemul,
osannfärdig och straffvärdig förklening och tillvitelse”;
påstå, att orden ”nu och framgent” af någre, få eller flere,
vid tillfallet utsagts, ehuru magistraten icke kunde
uppgifva hvilka desse varit, samt förklara vidare: att
magistraten icke fattat sagde ord såsom innebärande arrendets
öfverlåtelse längre än till dess borgerskapets flertal
funnit för sig och staden ”nyttigt och tjenligt att dermed
göra någon ny författning, det vare sig då efter tre år
eller flera”; att magistratens antagande af det oförmodade
anbudet icke föranledts af hopp om en sannolikt liten
vinning utan af den åsigt, att de icke borde plötsligen
afslå och tacklöst förbigå borgerskapets genom detsamma
emot dem betygade välvilja, utan fastmera anse
densamma ”såsom ett ostridigt medel till upplifvande af den
före detta hos mången förkolnade kärleks- och
förtrolighetselden såväl stadens innevånare som Magistraten och
Borgerskapet emellan”; att magistraten väl hade sig
anförtrodd styrelsen af stadens inkomster och lägenheter,
men att detta icke borde hindra dem att för bestämdt
pris, hvilket de ärligt gäldade, innehafva de senare under
arrende; att lägenheternas uppgift icke vore att inbringa
det högsta möjliga i stadskassan, utan att vara stadens
innevånare till största möjliga nytta, hvilket senare säkrare

inträffade genom lägre arrenden och billigare pris på hö
och tegel än tvärtom; samt att, om båda tegelbruken
sammanfördes i en hand, tegeltillverkningen i staden blefve
ett monopol, och tegelprisets fallande derigenom satt utom
all förhoppning; på grund af hvilka med flera andra skäl
magistraten anhölle om ett högrättvist afslag å
klagandenas besvär.

Landshöfdingen, baron Ribbing, som redan låg pä
sin sotsäng<footnote>Ribbing afled den 29 Mars 1741.</footnote>, meddelade den 17 Mars s. å. utslag i
ärendet. Derigenom medgafs arrendet åt magistraten,
alldenstund borgerskapet åt densamma öfverlåtit det; men
öfverlåtarne borde dock närmare höras rörande den tid, för
hvilken arrendet skulle gälla.

Då emellertid magistraten synts hafva ämnat på ett
mindre offentligt sätt åvägabringa denna närmare
bestämning af arrendetiden, ingingo Drake och Winberg
ofördröjligen med ett nytt memorial till landshöfdingen, som
i resolution den 21 Mars befalde magistraten att ej mindre
på allmän rådstuga inhemta borgerskapets mening rörande
den obestämda punkten, än äfven dessförinnan underrätta
honom om dagen för nämnda sammankomst. I följd af
denna befallning uppkallades borgerskapet å rådstugan
den 31 i samma månad. Dervid infann sig jemväl
öfverstelöjtnanten, baron Carl Sjöblad, åtföljd af
landssekreteraren Jonas Klingborg, och yttrade Sjöblad, att då han,
”i anseende dertill att ingen högre regementsofficerare
eller befälhafvare nu för tiden vore närvarande (i staden),
hade den äran att interim och till K. Maj:ts vidare
nådigste approbation och förordnande att såsom vicarius
förvalta” det genom Generalmajoren m. m. Baron Ribbings
beklagligen inträffade död lediga Landshöfdinge-Embetet,
så hade han icke kunnat undgå att i Landshöfdingens stad
och ställe här infinna sig för att afhöra huru
borgerskapet sig i saken yttrade och utläte: antingen de ville, att
Magistraten ”nu och framgent” eller endast på vissa år
skulle bruka ängarne och tegelbruket.


Till en början upplästes ärendet rörande protokoll
och handlingar; hvarefter Drake framträdde och tillsporde
det församlade borgerskapet, ”<i>om eller hvilken af dem vid
förra sammankomsten utsagt de orden ”nu och framgent”?</i>

Kommissarien <i>Johan Busck</i> — en man, som vanligen
ställes först i raden bland dem af borgerskapet, hvilka
såsom närvarande vid allmänna rådstugorna antecknas i
protokollet — svarade med att fråga Drake, ”hvars
fullmagt och auctoritet han hade, att skrifva och tala som på
hela borgerskapets vägnar samt göra förfrågningar, som
honom icke tillkomme, uti en sak som af hela
borgerskapet vore beslutad, jemväl ock, hvem som gjort honom
till borgerskapets eller stadens förmyndare”.

Härtill svarade Drake ingenting, utan lemnades ordet
åt en högeligen ansedd man, manufakturisten <i>And. Damm,</i>
som förklarade, att enligt hans mening, borgerskapet
uppdragit arrendet af bruket och ängarna åt magistraten
”alldeles på samma vilkor som de förre arrendatorerne dem
innehade och således, hvad tiden angår, <i>på trenne år</i>”.

I en svårare och mindre angenäm ställning än den,
i hvilken magistraten, synnerligen efter detta yttrande,
måste känna sig försatt, torde en styrelse med aktning
för sig sjelf näppeligen kunna råka. Väl påstod
murmästaren Rancke, att han hört en namngifven
handtverkare yttra de der orden ”nu och framgent” och erbjöd
sig att ”besvärja” sanningen af sin utsago; men ingen
annan instämde med honom, och hans erbjudna
vitnesmål torde blott hafva gjort saken sjukare. Magistraten
kände sig icke ega annan utväg än att genom
justitieborgmästaren Svedmark göra den från ekonomisk
synpunkt för magistraten sjelf ganska menliga och från
språklig synpunkt omöjliga förklaringen, att magistraten icke
fattat orden ”nu och framgent” betyda något annat än
på <i>oviss</i> tid; huru lång eller kort borgerskapet under
möjligen inträffande omständigheter kunde vilja göra den.

Med denna förklaring, genom hvilken magistraten i
sjelfva verket lemnat sig på nåd och onåd i

borgerskapets händer, förklarade detta senare sig tillfreds och med
magistraten ”alldeles ense”, samt bestämde ”att det
derefter, hvad tiden af arrendet anginge, förblifva måste”.

”Jag begär,” yttrade nu Drake, ”att ett af Winberg
och mig denna dag ingifvet memorial måtte varda uppläst”.

Detta berörde högst ömtåliga punkter, bland andra
den, att det måtte förbjudas magistraten betjena sig af
stadens medel för tegelbrukets drifvande — det vill, med
andra ord, säga: att magistraten icke, såsom den under
sitt föregående långa innehafvande af bruket haft för sed,
måtte tillåtas, i allt hvad tegelbrukets underhåll och
skötsel anginge, anse detsamma såsom ett stadens verk, hvars
omkostnader af stadskassans medel bestredos, men
deremot för sig sjelfve behålla dess vinst.

Sedan en af rådmännen med mycken ifver bestridt
en underordnad, honom rörande punkt i memorialet, tog
justitieborgmästaren till ordet och androg, att ”enär det
icke anstode tvenne borgare att göra nya inkast och
förfrågningar uti en sak, som redan vore afgjord och genom
laga kraftvunna utslaget den 17 i samma månad befästad,
helst dermed endast nya irringar och oväsende
åstadkommes, funne Magistraten sig icke befogad derpå gifva
något svar utan hölle sig vid hvad som redan vore
afgjordt och faststäldt”.

Då framgåfvo handelsmännen <i>Petter Ekman</i> och <i>Nils
Borgström</i> — båda kända såsom Drakes anhängare — en
skrift, som rörde förevarande ärendet och den de anhöllo
måtte för borgerskapet uppläsas. Men detta ville icke
höra flere skrifter, säger protokollet, utan yrkade att få
öfvergå till företagande af det rådmansval, som jemväl
till samma dag blifvit utsatt. Ekman betygade väl, att
med skriften icke åsyftades någon ”irring eller oreda,
utan hade han endast såsom en ärlig borgare deruti
föredragit hvad han efter ed och samvete funnit sig befogad
till”, i hvilket yttrande Borgström instämde; men
borgerskapet förklarade sig anse saken redan afgjord och
vidblef sitt nekande.


”Som nu”, heter det i protokollet, ”Holtzhandlanden
Drake med rop och ifrighet påstod och inhaererade hvad
han förr andragit och dess skrift innehåller, så att Hr
Justitie-Borgmästaren fann sig föranlåten förehålla honom
sin hitsighet och att han med moderation och saktmod
bör tala inför en sådan sammankomst som här är, så
svarade derpå Drake med följande ord: ”<i>Nej, det är
Magistratens hitsighet, att de nu intet hafva tid till att höra
tvenne borgares skrifter, men då hade de god tid, när en
Rådman fick sitta vid hvardera ugnen, medan teglet togs ut”;</i>
hvilka ord han sjelf begärde i protokollet måtte införas.
Hr Justitie-Borgmästaren lemnade detta till stadsfiscalens
laga åtal.”

Nu uppsteg Sjöblad och förklarade, att eftersom
borgerskapet redan hörts rörande arrendetiden och han blott
för detta ärendes öfvervarande uppkommit, fann han
onödigt att flere skrifter nu upplästes, helst borgerskapet,
om det skulle finna sig missnöjdt med magistratens
disposition, hade öppet tillfälle att derpå tala; och aflägsnade
sig derefter han och landssekreteraren.

Drake och hans parti lemnade icke denna vink
obeaktad. Den förre ingaf till Sjöblad, som emellertid
förordnats till vice landshöfding i länet, en skrift af
hufvudsakligen samma innehåll som den vid ofvan skildrade
sammankomst af honom och Winberg framlemnade, och ett
större antal af det öfriga borgerskapet ingaf en annan,
deruti de framstälde andra mot magistraten riktade
yrkanden. Den förra remitterade Sjöblad till magistraten
för delgifning åt borgerskapet; men <i>emot hans
trenne gånger upprepade förständigande,</i> vägrade magistraten att
verkställa den anbefalda delgifningen. Deremot undertecknades
den 8 Maj af borgerskapets deputerade och magistraten
arrendekontraktet i fråga, dervid dock minimitiden för
arrendet förutsattes vara tre år — således en tid, icke fullt
så ”oviss” som den vid sammankomsten den 31 Mars
öfverenskomna och faststälda.

Sjöblads svar blef ett den 21 Maj meddeladt utslag,
af innehåll: att utslaget den 17 Mars hufvudsakligen
grundat sig på magistratens föregifvande, det borgerskapet
enhälligt, med undantag af Drake och Winberg,
öfverenskommit att erbjuda magistraten oftanämnde arrende; att
likväl borgerskapet, den 31 Mars härom hördt, icke
vidkänts orden ”nu och framgent”, hvilka således emot deras
vilje och bejakande införts i protokollet, utan sagt sig
hafva menat, att allenast på vissa år upplåta arrendet till
magistraten; samt att, då mer än tjugu borgare påstått att
magistraten för nämde arrende borde betala samma pris
som Drake, men magistraten, ehuru
landshöfdinge-embetet sökt dem dertill förmå, icke velat till sådant
beqväma sig, arrendet tillerkändes Drake på de af honom
erbjudne vilkor för ett års tid, derunder Kongl. Maj:ts
förklaring, på hvad sätt stadens förlänte egendomar böra
disponeras, kunde förväntas och derigenom varda afgjordt,
huruvida ”den fördel och nytta, som de af sig kastandes
varder, bör komma staden och publicum eller Magistraten
till nytta”; och borde lägenheterna genast inventeras till
Drake, derom landshöfdinge-embetet, enär Drake stält
fullgod borgen, ernade draga försorg, för den händelse
magistraten icke skulle kunna dertill beqväma sig.

Drake försummade icke att ofördröjligen begagna sig
af sin sålunda vunna seger. Är allt sant, som af
magistraten honom påbördas, gjorde han det på ett hårdhändt
sätt. Hans vederparter åter, som i förlitande på sina
framgångar den 4 Febr. och 17 Mars, redan anstält styresman
vid bruket, inköpt oxar och inventarier samt, efter sin
egen uppgift, för sådana ändamål utgifvit 600 dlr s:mt,
blefvo högligen uppbragte, och hade härvid på sin sida
nästan hela det borgerskap, hvars myndighet af utslaget
den 21 Maj så snabbt undanskuffats. Allmän rådstuga
sammankallades till den 26 Maj, borgarne instälde sig till
”ansenlig myckenhet”, och justitie-borgmästaren Johan
Svedmarck uppmanade dem, sedan han underrättat dem

om sakernas ställning, att ”taga de mått och steg, som
de skäligen och bäst kunde finna sig befogade till”.

Drake var ock tillstädes och yrkade genast, att
stadsfiskalen och stadsbokhållaren måtte inkallas. Detta skedde.
Derefter sporde han om icke landshöfdinge-embetet tre
gånger tillskrifvit magistraten att höra samtl. borgerskapet
öfver en af honom i fem punkter uppsatt skrift, och om
magistraten icke emottagit dessa trenne bref? Härtill
jakade magistraten. Dermed förklarade sig Drake vara
nöjd och icke hafva här vidare att göra; hvarpå han
aflägsnade sig.

Nu upplästes en skrift af borgerskapets deputerade,
hvaruti de uttalade sin förundran öfver
landshöfdinge-embetets senare tillvägagående, och, erinrande, att de
med magistraten i ärendet kontraherat endast å
borgerskapets vägnar, hemställa till detta ”såsom sine
<i>Hufvudmän och Principaler,</i> hvilke saken egentligen anginge” om
icke vid så förelupne omständigheter och till
förekommande af vidare olägenhet, genom behörigt missnöjes
förklarande samtlige borgerskapets rätt och talan å högre
ort borde förvaras. Och sedan det afslutna kontraktet
af den 8 Maj blifvit uppläst, förklarade sig samtl.
borgerskapet till alla delar nöjde med sina deputerades göromål
i saken; beklagandes derjemte en stor del af dem
högeligen, ”att de i en så ringa och så fullkomligt afgjord sak
skulle föranlåtas gå ifrån sitt arbete och näringsmedel till
allmänna rådstugan för en enda borgares hvarjehanda
upptåg och inkast”. Då emellertid handelsmannen
Gustaf Ekman nu framgaf ett memorial från handelsmannen
Olof Holmgren, af innehåll, att borgaren Drake, såsom
innehafvare af nya tegelbruket, väl borde alldeles
utestängas från det gamla, men att deremot detta och
ängarne borde till den för öfrigt mestbjudande
bortauktioneras, anmärktes, att denna mening väl kunde vara bra,
men framkommit för sent; och nu tillspordes
borgerskapet, om de beslöte anföra besvär öfver utslaget den 21
Maj; dertill svarades ”ett samdrägtigt <i>ja</i>”. Handelsmannen

Petter Bagge, Tunnbindaren Fahlbeck och Bokbindaren
Winberg sade sig dock vara af denna mening, <i>endast för
så vidt nämde utslag vore stridande mot stadens privilegier
och gällande stadgar.</i> Då uppmanades ”<i>öfverljudt</i>” en hvar,
som ej instämde i det fattade beslutet, att gifva sådant
tillkänna; hvar om icke, borde alla, man för man,
uppgifva och låta anteckna sina namn ”på det man sedan
framdeles må vara fullkomligt trygg och säker för all oreda,
skingring och skiljaktighet”. Detta sattes strax i verket;
110 personer antecknades, deraf 37 tillhörande det
handlande borgerskapet.

Innan ännu de beslutne klagomålen hunnit afsändas,
var borgerskapet åter samladt till allmän rådstuga. Det
var den 9 Juni. Än en gång tillspörjas de samlade
borgarne, om de stå vid sitt beslut den 26 Maj; frågan
bejakas af de fleste, och ett par handtverkare, som göra
invändningar, underrättas af murmästaren Rancke, att de
ej ”förstå denna saken” och att ingen utan de ”gör
oreda bland borgerskapet”, hvilket ”de begärte i
protokollet måtte införas, dermed mäster Rancke sade sig vara
väl förnöjd”. Derefter frågar kommissarien Busch hvad
sanning låge i de rykten, man förnummit, om magistratens
afhysning från tegelbruket. Till svar upplyser
magistraten, att Drake med landshöfdinge-embetets bistånd för
några dagar sedan satt sig i besittning af tegelbruket,
uppsagt deras der anstälde mästare och med det öfriga
folket börjat arbetet för sin räkning.

I anledning häraf föreslår Busch, att borgerskapet
måtte besluta sjelfve genom sina deputerade
omhändertaga och för stadens enskilda räkning drifva tegelbruket
samt öfvertaga den ved, det folk, redskap m. m. som
magistraten påkostat.

Härtill lemnar borgerskapet ”sitt enhälliga ja-ord” och
anförtror åt sina deputerade att fullfölja ansökan om
sådan lösning af saken hos landshöfdinge-embetet.

Deputerades begäran afslås. Och till de förra besvären
fogas nu en böneskrift till K. Maj:t om meddelandet af den

önskade tillåtelsen, båda handlingarna uppsändas af
magistraten till stadens ena riksdagsman, rådmannen Kling,
under den förmodan, att han efterkommer borgerskapets
åstundan och utverkar för dem en nådig resolution; och,
tillägges det, ”skulle H. H. kunna förmå det respective
Borgareståndet att lemna sitt promotorial i detta målet
till H. K. M:t, så tror man att det verkeligen mycket
skulle facilitera verket”.

Ännu den 8 Juli har dock någon kongl. resolution
icke afhörts. Magistraten skrifver åter till Kling,
berömmer ”den activitet”, han i saken för dem haft ospard, men
vill icke fördölja, att man förstått, det ”borgerskapet icke
gerna skulle se någon hemresa företagas” förr än
resolutionen erhållits. Och magistraten går det ”högeligen till
sinnes” att se hö-anden närma sig och få tåla att Drake
bergar och gör sig lägenheterna så nyttiga som han kan.
Men den 5 Aug. får dock magistraten anledning att
öfversända till Kling ”mycken tacksägelse” för vunnen
resolution. Redan den 14 Juli hade nämligen K. M:t på
förberörda böneskriften meddelat det besked, att
borgerskapet medgafs ”antaga, drifva och bruka tegelbruket och
ängarne för stadens enskilda räkning” till dess nådigt
utslag i hufvudsaken meddelats. Och den 7 Aug.
meddelar magistraten, på deputerades begäran, nödig
handräckning för Drakes afhysning från nämde ängar och
tegelbruk.

Drake hade emellertid icke heller å sin sida varit
overksam. Redan den 8 Maj hade han låtit magistraten
plikta för sitt begär att af stadens styresmän göra en
samling näringsidkare, då han, i ett hos dem såsom
domstol anhängiggjordt tvistemål, emot dem anfört jäf, och
derigenom stält dem på ett prof, hvilket de genom det
utslag, hvaruti de friade sig från jäfvet, visade sig icke
förmått bestå.<footnote>I anledning af stadsfiskalens yrkande att han för jäfsförsöket borde
pliktfällas, yttras i utslaget, att han för påstådda plikten så mycket skäligare
befrias, ”som han det förmenta jäfvet med beskedeliga ordalag förebragt
hafver”. — Justit. prot. den 6 Maj 1741.</footnote> Derjemte hade han begärt att få del af

vissa magistratsprotokoll, stadsräkenskaperna från 1720 och
åtskilliga andra handlingar. Detta hade magistraten
vägrat honom. Nu ingafs af 47 borgare en protest ej
mindre mot det samtycke magistraten ansågs hafva den 9
Juni förskaffat sig af borgerskapet, att nämligen af stadens
medel bestrida kostnaderna för sin process med Drake,
än äfven mot magistratens vägran att lemna honom del
af ofvannämda handlingar. Sjelf ansökte Drake hos K.
Kommerskollegium, med åberopande af en kort förut af
kollegiet till städernas magistrater utfärdad uppmaning
att på allt sätt befordra anläggandet af tegelbruk, att få
någon af staden Göteborgs ängar för sådant ändamål åt
sig upplåten. Och slutligen utarbetade han samt ingaf i
början af juni samma år till Kongl. Maj:t underdåniga
besvär öfver magistratens embetsförvaltning, i hvilka han
under yttrande, att mycket vore föröfvadt och äfven
framdeles mycket att befrukta emot stadens privilegier och
reglementen i fråga om stadens inkomster, rättigheter och
egendomar af dem, som voro satte sådant att vårda och
handhafva, mot magistraten framstälde en följd af svåra
anmärkningar: såsom, till exempel, att de ända till 1738
nyttjat tegelbruket utan kontrakt med staden mot ringa
afgift, till och med lägre än hvad de vid ett tillfälle 1718
offentligen uppgifvit, men ändå bekostat dess reparationer
med stadens medel; att detta oaktadt, bruket, vid
magistratens afträdande deraf, varit i förfallet skick;<footnote>Detta bestreds af magistraten, som ock anförde, att de användt ej blott
stadens medel utan vid åtskilliga tillfällen jemväl sina egne vid brukets
reparerande. Att emellertid omvårdnaden deraf icke alltid varit god, läses i mag:s
egne protokoll. Så t. ex. heter det i prot. den 27 Maj 1717: ”Sedan
förekom Magistraten att ventilera, om den stora omkostnad som på Tegelbruket
användes, hvaremot arrendet af bruket och ängarne intet kan förslå eller göra
tillfyllest, hållandes före staden vara nyttigare att tegelbruket förarrenderas till
en främmande; men om någon af Magistratspersonerna tänker det under
arrendevilkor behålla, åligger dem hålla det vid magt och bestå de andre
reparationer, som dertill erfordras”. — Justitieborgmästaren Swedmarck var vid
denna tid yngste rådmannen och satt såsom sådan i magistraten.</footnote> att ehuru
magistraten ”hvarken under namn af arrende eller annan
afgift varit berättigad att sjelf nyttja denna stadens
egendom utan bort i ty mål anses såsom domare i sin egen

sak eller såsom en förmyndare den der utan redogörande
för någon menniska förvaltar sin pupills egendom”,
magistraten likväl vid utgången af Drakes och hans
intressenters arrendeår, sökt draga bruket under sitt enskilda
arrende; att magistraten tagit lån ur stadskassan utan att
derför erlägga ränta<footnote>Magistraten medgaf, att så varit förhållandet, men ursäktade sig med
att det skett för nöds skull efter 1721 års eldsvåda, då mynttecknen blifvit
aflyste och stor brist på mynt varit i staden.</footnote> o. s. v.

Beträffande de 47 borgarnes protest, kunde magistraten
i sin deröfver infordrade förklaring rörande första punkten
svara, att densamma helt enkelt berodde på ett misstag;
något beslut sådant som det öfverklagade hade icke
fattats.<footnote>Magistraten ansåg nämligen, att processen var icke deras utan
borgerskapets; och var således icke nödigt besluta, att detta senare skulle bekosta
sin egen process.</footnote> Andra punkten bemöttes med en hänvisning till
borgerskapets eget, vid allmän rådstuga den 9 Juni 1741
fattade beslut, ”att ingen insigt i stadens räkenskaper eller
extradition deraf enskilde borgare borde tillåtas”; på grund
hvaraf magistraten, i trots af landshöfdinge-embetets Drake
meddelade tillstånd, att ”i någre Borgerskapets
Deputerades närvaro ega fri tillgång till stadens böcker och
räkenskaper från och med 1720 samt derutur meddelas så många
utdrag och underrättelser som han åstundade, helst han
derför bjöde skälig betalning” — framhärdade i sin vägran
att tillstädja honom tillträdet till de handlingar, ur hvilka
de redan visste honom ämna söka stöd för sina tilltänkta
anklagelser emot dem. Och hvad slutligen angår dessa
senare, värjer sig magistraten emot dem i en den 14
November 1741 afgifven förklaring,<footnote>Då denna lät vänta på sig tillstälde landshöfdingen Stobee mag:n ett
strängt förständigande att vid 20 dlr s:mts vite skyndsamt inkomma dermed.
Mag:n erfor detta ”med häpenhet och sinnesrörelse” samt utbad sig den 11
Sept. anstånd, så mycket heldre som Drake ”haft några års tid att tänka och
arbeta på sina besvär” och mag:ns tid vore mycket upptagen. — Registr. 1741.</footnote> om hvars vidlyftighet
man kan göra sig en föreställning af den omständigheten,
att den upptager 49 tätt skrifna sidor i årets registratur,
och i hvilken, jemte många skarpa utlåtelser om Drake,<footnote>Han framställes redan från början såsom en ”orolig och trätosjuk”
man, hvilken uteslutande af egennytta ledes vid sin nitälskan mot magistraten.
Förklaringsskriften slutar sålunda: ”Men om någon understår sig särdeles
inför högsta Öfverheten framkomma med sådana klagomål, som tydligen utvisar,
att han med högsta flit söker sak emot androm och granneligen letar efter
nodum in scirpo och grandet i brödrens öga, samt tigger sig målseganderätt
för androm, som honom dertill icke befullmägtigat, förtydandes, vridandes och
vrängandes innocente och välmente gemingar, efter sin egen onda vilja, till
det värsta, så aflägger ju en sådan ofelbara prof af hat, illvilja och
hämdgirighet emot den anklagade, åstadkommer och uppväcker mycken misstanke,
oenighet och förargelse, som annars hade kunnat blifva tillbaka men under
folkrika societeter gör impressioner hos mångom, som i långa tider icke så
alldeles utslockna utan bestyrka det gamla ordspråket: <i>callumniare audacter,
semper aliquid adhaeret.</i> Vidlyftigheten hindrar och betager oss att inför E. K. M:ts
milda ögon beskrifva all den misshällighet, oro och förbistring, samt möda
och hinder i våra embetes förrättningar som Borgaren Drakes svåra och
uppenbara hat emot Magistraten i denna staden förorsakat, förnämligast derför
att tegelbruksarrendet, som likväl är en ringa och ovärdig sak, den
Magistraten sannerligen icke eftersträfvat, som borgerskapets egna besvär nogsamt
utvisa, icke har honom tillerkändt och lemnadt blifvit; hvaraf han bland annat
tagit sig anledning att hånligen och oförsynt vilja jäfva oss från vår i nåder
anförtrodda domstol, i de saker honom såsom svarande röra och angå, men
i de mål, som han behöft Mag:s embetes handräckning på ett eller annat
sätt, har han alltid pretenderat skyndsamt biträde; men vi hafva sådant med
allt möjeligt tålamod allt härtills uthärdat, i förhoppning att han väl omsider
torde besinna sig och blifva varse bjelken i sitt eget öga samt betänka det
hårda straff, som Guds ord föresätter dem, som förargelse åstadkomma: dock
som det synes som ville hans bitterhet ingen ända taga, så taga vi nu vår
tillflykt under E. K. M:ts höga nåde och rättvisa, underdånigst bönfallandes,
det täcktes E. K. M:t denna klagandens otidiga djerfhet så anse och näpsa
att lusten måtte honom förgå till att vidare otillbörligtvis oroa och qvälja
sina förmän, och hans exempel jemväl tjena androm till varnagel.
Framhärdandes” etc.</footnote>

dennes anklagelser tillbakavisas, dock i de flesta fall utan
att verkligen vederläggas.

Den slutliga utgången af ej mindre detta mål än äfven
den ofvannämda ansökningen hos kommersekollegium, kom
emellertid att bero på händelser, med hvilka vi längre fram
skola sysselsätta oss.

Den, som blott toge kännedom om magistratens och
borgerskapets inbördes förhållande under tegelbruksstriden,
skulle tvifvelsutan hålla sannolikt, att detta varit af en
oblandadt fredlig beskaffenhet, samt magistratens ord om det
mellan dem bestående ”kärleksbandet” oemotsägligen sant.
Men så torde dock icke hafva varit fallet. Väl var det
egentligen först med denna strid magistratens dittills hafda
höghetsställning ohjelpligt gick förlorad, till och med i dess
egna bundsförvandters ögon, väl var det först härefter

samma borgerskap, bakom hvilket magistraten måst i förut
skildrade kritiska lägen söka skydd och försvar, visade sig
hafva uppfattat behaget af ett sådant ombyte utaf rollerna
dem emellan och derjemte hemtat mod att med dittills
oerhörd djerfhet förfäkta den rätt i fråga om deras
stadsförvaltningsmyndighet, som magistraten dittills hårdnackadt
bestridt men nu sjelfmant proklamerat — det fans dock
både förut och vid samma tid mellan magistraten och
borgerskapet nog många tvistepunkter för att man med full
sanning skulle kunna framställa dessa år såsom, den
Drakeska fejden undantagen, en tid af arkadiskt lugn.

Redan under de första tiotalen af adertonde seklet
hade borgerskapet börjat visa lust att något deltaga i
bestyret om stadens ekonomiska angelägenheter. Denna lust
växte i samma mån borgerskapet började ega män, som
voro vuxne detta bestyr, och på samma gång af de ofta
tryckande tiderna manades att tillse, huruvida icke de
skatter och pålagor, som tyngde dem, genom en
ändamålsenligare användning af stadens inkomster skulle kunna
lättas.

Vi hafva sett, hurusom redan år 1719 borgerskapets
deputerade fordra tillträde till stadskassan och rätt att gilla
eller ogilla de räkningar, som till densamma ingåfvos.
Sedan emellertid genom 51 § i 1720 års regeringsform det
blifvit tillerkändt städernas borgerskap att med
magistraterna deltaga i dispositionen af stadens medel, blifva
deputerades anspråk bestämdare, under det magistratens
hållning blifver allt mera osäker och vacklande. Ändtligen
samla deputerade år 1732 sina anspråk. De kräfva: att få
samfäldt med magistraten förfoga öfver stadens medel efter
stat och privilegier; att erhålla särskild nyckel till stadens
kassa; att varda kallade till öfverläggning med magistraten,
då beslut komme att fattas rörande byggningar och andra
ansenliga utgifter, hvilka blott finge ske med deputerades
minne och rådförande; att sjelfve få öfverse stadens
räkenskaper med verifikationer från 1720; att borgerskapet
lemnades fri disposition öfver egne medel, hvilka ej härrörde

af kronans förläning, såsom borgerskapets sammanskott
och båtsmanspenningarne; att borgerskapets kassa
dermed blefve skild från stadens, och det förras enskilde
uppbördsman ej vidare betungades med kronans uppbörd
som rätteligen borde tillhöra stadskassören; samt slutligen,
att enligt k. resolutionen å städernas besvär den 16
Oktober 1723 inqvarteringstolagen måtte af borgerskapet
fritt få disponeras, förvaltas och distribueras. Härpå
svarade magistraten den 12 Januari 1732 med ett utslag,
hvarigenom borgerskapet medgifves, att med magistraten
hafva inseende öfver stadens <i>enskilde</i> medel, på sätt sedan
år 1720 skett, så nämligen, att magistraten med
borgerskapets deputerade öfverlaggt så väl rörande byggnader
som andre angelägne utgifter; att erhålla nyckel till det
rum, der öfverskottsmedlen vid hvarje års slut förvaras,
”<i>sedan hvar och en blifvit aflönad samt allt klarerats och
betalts</i>” som staten innehåller beträffande löner, byggnader
m. m.; att få öfverse räkenskaperna sedan 1720 samt
enskildt disponera öfver båtsmanspenningarne; men anspråket
att stadskassören skulle åläggas kronouppbörden blir, jemte
hvad i öfrigt fordrats, afslaget.

Då går borgerskapet med besvär häröfver till
landshöfdinge-embetet. Ribbing, som, af allt att döma, bekänt
sig till de grundsatser, hvilka senare häfdades af
mösspartiet, förklarar den 2 Oktober s. å. på grund af § 51 i
1721 års reg.-form, att deputerade och magistraten skola
<i>gemensamt</i> disponera både stadens inkomster och
öfverskott; att deputerade, i följd häraf, skola hafva nyckel
och fritt tillträde till stadens kassa <i>hela året om,</i> samt
obehindrad tillgång till stadens böcker sedan 1720, i något
rum inom Rådhuset, ”som dertill kunde apteras”; att
borgerskapet egde fritt disponera öfver båtsmanspenningarne,
såsom magistraten medgifvit, så vida det i tid droge
försorg om båtsmanshållets kompletterande, beklädande och
aflönande ; att, ehuruväl magistraten vägrat deputerade
disposition öfver sammanskottskassan på den grund, att
till densamma kontribuerades ej blott af borgerskapet utan

af alla stadens husegare och den derjemte stode under
magistratens inseende, dessa förhållanden voro enahanda i
fråga om båtsmanspenningarne, och att, då magistraten
kunnat lemna desse, intet hinder mötte för äfven den förra
kassans lemnande; att deputerades yrkanden om borgerskapets
kassas skiljande från stadens, kronouppbördens
öfverflyttande till stadskassören och inqvarteringstolagens ställande
under borgerskapets förvaltning och fördelning, såsom
skälige biföllos; hvarefter utslaget ändades med en vänlig
maning till magistraten och borgerskapet att vinnlägga sig
om inbördes frid och endrägt.

Med detta utslag var dock i sjelfva verket föga
vunnet, enär magistraten, utan att öfverklaga det, likväl vid
de fleste tillfällen under hvarjehanda omsvep underlät att
ställa sig detsamma till efterrättelse. Det skulle föra oss
för långt, om vi ville redogöra för alla de små tvister,
som rörande förvaltningsfrågan under årens lopp pågingo
emellan borgerskapet och magistraten; och vi föredraga
derför, att, med förbigående af det följdfattiga
ordvexlandet, något längre uppehålla oss vid framställandet af de
mera betydelsefulla tillfällena i striden mellan
embetsmyndighetens och sjelfstyrelsens män i Göteborg under
landets ”frihetstid”.

Så vilje vi då till en början låta vederbörande sjelfve
få taga ordet, och anföra för sådant syfte ur 1743 års
politi-protokoll följande:

<i>Den 22 November:</i> ”Ehuruväl alla fredagar blifvit till
politidagar af Magistraten utsatta, så att Magistraten
allenast i dag sammanträdt att öfverlägga angående
inqvarteringens reglerande för de tvenne sistförväntade finska
regementen, på det Magistraten icke thermed måtte
hindras på de ordinarie Justitie- och Politiedagar; dock som
Hr Just.-Borgmästaren förmälte, att Borgerskapets Herrar
Deputerade någre gånger begärt att få företräde, ville
Magistraten dem deruti icke undfalla, hvarföre de
påkallades, då sig af dem följande inställde neml. Handelsmännen
Herrar Niklas Borgström, Olof Wenngren, Jöns Muhr,

Peter Ekman, Niclas Jacobsson, Peter Lauterbach, Anders
Wahrenberg, Christopher Didric Borg samt Åldermannen
och Mästarne Peter Norman, Christian Fiedler, Magnus
Borg och Johan M. Zimmerman.

Derefter uppläste och framgaf Herr Olof Wenngren
ett skrifteligen författadt dictamen, som efter begäran
infördes i protocollet och lyder ord från ord, som följer:

”Ehuruväl de Deputerade förmodat, det den Edle och
Högtärade Magistraten, i anseende dertill, att de
Deputerade representera det hela Högtärade Borgerskapet och
således icke skyldige att såsom private Rättegångssökare
den ena gången efter den andra fåfängt sammanträda,
uppassa och afbida svar uppå wåre på Regeringsform,
lag, privilegier och förordningar grundade påminnelser och
ansökningar till befordran af en rättskaffens oeconomie
och politie; skulle genast lemnat oss de så munteligen
som skrifteligen reqvirerade protokoller, Herr Coopmans
bref, Stadens böcker och Räkenskaper med mera, som
våre memorialer innehålla, så måste vi dock beklagligen
af de omständigheter, som förfarandet emot oss gifver wid
handen, finna, det den Edle och Högtärade Magistraten
antingen anser de Deputerade för ziffror och deras
göromål för null och intet, allenast denna Stadens oekonomie
och politie samt den Rättens i ackt tagande, som
Borgerskapet tillkommer, för det allraminsta nödiga, ty om intet
sådana orsaker eller dylika låge i wägen, visserligen hade
vi fått svar på saker som erfordra mindre än 1/4:dels
timmes betänkande. Det må nu wara hvad orsak det will,
så begära vi skrifteligit utlåtande huruvida det ena med
det andra som wi begärt, kan bli värckstält. Nyckeln
hafva vi fått, men huru skall kassan utan att se
räkenskaperna, inventeras. Wi begära än ytterligare
hörsamligen, det den Edle och Högtärade Magistraten behagade
lemna oss de räkenskaper och böcker, som vi finna nödige
igenomse, in på wårt rum, på det vi om stadens nu
förfallna hushållning och huru den skall förbättras må få ett
rätt begrepp, och således underrättelse huru vi med bättre

drift och sorgfällighet än hittills skett skola wår kallelse
med heder förestå”.

För öfrigt begärde Herrar Deputerade att få utdrag
af protokollet öfver hvad nu andraget är, hvilket
beviljades”.

<i>Den 24. November:</i> — — — — ”4:o förmäla Herrar
Deputerade hurusom åtskillige ärenders öfvervägande gifvit
dem anledning att skrida till det nödiga öfverseendet af
stadens räkenskaper, begärandes, att i följd af Högvällofl.
Landshöfdinge-Embetets resolution af d. 2 Oktober 1732,
som gifver dem fritt tillträde till Stadens böcker och
Räkenskaper ifrån och med 1720, herr Stadsbokhållaren
Ekman måtte tillsägas att uti deras behörige rum lemna
dem stadens böcker och räkenskaper, alt efter som
angelägenheten kan anfordra och omständigheterna tillåta
dem dermed at fortfara.

Häröfver discourerades åtskilligt, jemväl upplästes
förbemälte resolution af åhr 1732, hvarvid Herr Rådmannen
Kling utlät sig vara af denna mening, att ehuruväl det
icke bör förvägras Borgerskapets Deputerade, att utur
Stadens räkenskaper och böcker få all den upplysning
som de begära, håller dock Herr Rådmannen före, att
den bör genom Herr Stadsbokhållaren meddelas dem
utur böckerna, men icke böckerna såsom stadens
angelägne handlingar lemnas ut ur Contoiret och Herr
Bokhållarens förvar, helst Herr Rådmannen håller det så
mycket mera betänkeligt, som en del af de nuvarande
Deputerade på åtskillige sätt söka laedera Magistraten och
man således har skäl att icke draga till dem något
förtroende.

Herr Rådman Bratt sade sig wara af samma mening,
hvarefter Herr Rådmannen Kling trädde till Hallrätten.

Som Herr Rådmannen Olbers hade för några dagar
sedan ingifvit sitt skriftlige votum angående denna sak
att upläsas, när den kom att förehafvas; ty vardt det ock
nu framtagit och upläsit, lydandes som följer:


”Sedan jag till följe af mitt uti protokoll af den 12
hujus gjorda förbehåll, nu mera gjort mig underrättad om
den grund, hvarpå Borgerskapets Deputerade vilja stöda
deras påstående, att bekomma en nyckel till Stadsens
kassa och att öfverse Stadsens räkenskaper, samt till den
ändan Böckerna dem tillställas uti deras eget rum, med
mera; så har jag befunnit sjelfva grunden till sådant att
härflyta ifrån framlidne Herr Baron General Major
Landshöfdingen och Öfverkommendanten Ribbings resolution,
gifven den 2 Oktober 1732, hvarigenom Borgerskapets
Deputerade erhålla bifall både uti förenämde deras
andragande som ock elliest uti annat, och hvad
sammanskottet och Inqvarteringstolagen angår, som till deras
enskilte förvaltning är vorden lemnad. Hvad anledning
Magistraten haft till att icke söka ändring uti detta Herr
Landshöfdingens Utslag, det är mig obekant. Jag tycker
oförgripligt att Kongl. Reglementet för denna Staden af
år 1695, samt Bokhållareinstruktionen gifver nog skäl till
att i underdånighet hemställa detta Hans Kongl. Maj:ts
nådigste bepröfning, särdeles som den af Herr
Landshöfdingen åberopade 51 § uti Kongl. Maj:ts och Riksens
Ständers regeringsform af år 1720, icke gifver anledning
till en sådan stadens enskilde medels och sammanskottets
samt Inqvarteringstolagens disposition, som Herr
Landshöfdingens resolution föreskrifver, hvarförutan äfven 51 §
uti högstbemälte Regeringsform uttryckligen stadgar, att
städerna i Rijket förblifva vid deras välfångne privilegier
och rättigheter, som dem af forna Konungar gifne och
förlänte äro, in till dess de, af Riksens Ständer efter
tidernas omständigheter kunna lämpas: och är alltså min
mening, att ändring uti underdånighet bör sökas uti
merbemälte Herr Landshöfdingens Resolution: i medlertid
och intill dess Hans Kongl. Maj:t i Nåder häröfver sig
yttrat, kan jag wäl icke vägra Borgerskapets Deputerade
det begärda tillträdet till Stadens böcker, dock att sådant
sker uti Bokhållarens Contoir och dess när- och öfver-varo.

<i>Jean Olbers</i>”.


Efter något vidare diskurrerande, utlät sig Herr
Stadsbokhållaren Ekman, att ehuru ganska wäl wore om
ändring blefve sökt uti Landshöfdinge-Embetets resolution,
så tyckes honom dock wara bäst så länge det icke sökt
och vunnit är, att till förekommande af all den oro, som
elliest skulle upväckas, utlemna böckerna till Borgerskapets
Deputerade i deras egit rum, viljandes han, till att kunna
hafva all möjlig säkerhet räkna hvart och ett folium, och
låta de Deputerade derför gifva sitt qvittence. I anseende
till hvilket Herr Bokhållarens utlåtande och så vida han
finner trygghet vid att lemna böckerna utur Contoiret, de
öfriga Magistratens Ledamöter yttrade sig wara af den
mening at böckerna måge till Herrar Deputerade i deras
egit rum utlemnas<footnote>I margin. läses: NB detta Slut om Böckernas utlemnande har aldrig
blifvit extraderadt eller värkstäldt. Se orsaken i protokollet den 30
November 1744.</footnote>.

Och som Pluraliteten således warit af denna senare
meningen, så kommer ock dervid at förblifva och böckerna
till Borgerskapets Deputerade, enär de dem begära, af
Herr Stadsbokhållaren at utlefvereras uti deras här på
Rådstugun hafvande rum, dock icke at af dem revideras
och öfverses, hvilket dem så mycket mindre competera
kan, som efter Stadens privilegier sådant allena uti
Höglofliga Kongl. Cammar-Collegio och Cammar-revisionen
ske bör, utan allenast, att de deraf måga inhemta
uplysning i de mål, som kunna nödige pröfvas: hvarföre ock
Herrar Deputerade skola wara förbundne, att hvar och
en bok med snaraste till Contoiret återställa, emedan
Herr Stadsbokhållaren både vid räkenskaperna och under
sysslor esomoftast måste hafva dem till rättelse”. — — — 

<i>1744, den 9 November:</i> — — — — ”Vid detta tillfälle
androg Herr Stadsbokhållaren till protokollet följande:
Som Borgerskapets Deputerade hafva begärt af mig at
få Stadsböckerna i deras dem här på Rådstufvan uplåtne
rum; så har jag nu innan jag sådant kunnat tillåta, velat
inhemta Magistratens mening derom, som jag ock redan

låtit dem förstå mig ålegat göra: Imedlertid är min
mening, den jag ock gifvit dem uttryckeligen, at de väl hos
mig i Contoiret skola få utur böckerna all den uplysning
som de med Magistratens vetskap skäligen kunna begära,
men at lemna dem från mig utur Contoiret i et annat
rum och det derjemte under namn af reviderande, som
deras skrifteliga utlåtelse lyder, förmenar jag mig för
Embetes skull, hvarken böra ej heller eljest understår
mig för min del at göra, så vida Contoiret med alla
dertill hörande skrifter och handlingar är mig anförtrodt,
hvilket jag lemnar till Magistratens vidare bepröfvande,
med förbehåld, att om Deputerade vidare hos Magistraten
skulle detta iterera, jag då må få deraf part”.

<i>Den 30 November:</i> ”Emedan Borgerskapets Deputerade
åtskillige gånger påmint om slut i deras begäran att
stadens böcker och räkenskaper måtte utur
Bokhållarekontoret till dem i deras egit här på Rådhuset hafvande rum
till genomseende utlemnas; ty blef detta mål nu företaget,
berättandes Herr Justitie-Borgmästaren, at han wäl låtit
upkalla Herr Stadsbokhållaren Ekman, at vid deliberationen
häröfver wara närvarande, men han har anfört den ursäkt
at för tillstött opasslighet ej kunna komma tillstädes”.

”Therpå uplästes de till detta mål hörande handlingar
och befinnes väl af protokollet under den 24 November
sistlidet år att pluraliteten af Magistratens ledamöter då
stannat i det slut att böckerna och räkenskaperna skulle
till Deputerade, när det begäres, utlemnas, men
expeditionen och verkställigheten af detta slut har allt
sedermera kommit att innehållas, aldenstund såväl Herr
Stadsbokhållaren som en del af Magistratens ledamöter fallit
på andra tankar, och förbehållit sig vid tillfälle (helst detta
icke är någon så angelägen sak at dermed för någon
Stadens derunder till bevarande nytta skull framför andra
ärender borde skyndas) förändra sina meningar, hvilket
ock Herr Stadsbokhållaren för sin del den 9 hujus gjort
med förbehåld att få part utaf, hvad Deputerade till
äfventyrs vidare derom skulle erindra”.


”I anledning häraf återhemtade nu Magistratens
ledamöter utur protokollet den förra voteringen, och förblefvo
såväl Herr Rådmannen Olbers som Herr Rådmännen Kling
och Bratt vid deras förra yttrade meningar, tilläggandes
de tvenne senare, at Deputerade wäl måge få nödig
uplysning genom Herr Stadsbokhållaren utur Stadsböckerna,
dock ej förr än de gifvit målet tillkänna och pröfvat
vordet, om det är sådant att de efter deras instruktion
kunna wara befogade dertill”.

”Herr Justitie-Borgmästaren Paulin och Herrar
Rådmännen Busch och Mellenberg yttrade sig, att som de
förra gången förnämligast byggde sina meningar om
böckernas utlemnande utur Contoiret till Deputerade deruppå,
att Herr Stadsbokhållaren, hvars vård de egentligen äro
anförtrodde och som närmast för dem bör wara ansvarig,
sig dertill begaf, efter han fann sin trygghet dervid, så
finna de sig nu föranlåtne, så vida Herr Stadsbokhållaren
nu mera annorlunda sig utlåtit, at jemväl ändra sina
meningar, helst ock andra dertill styrkande omständigheter
förekomma, dock emedan bemälde Herr Stadsbokhållare
förbehållit sig att få part af hvad Deputerade sedermera
till vinnande af sin begäran kunde påyrka, hvilket icke
ännu kunnat ske, eftersom han för opasslighet ej i dag
kommit tillstädes; ty kunna de icke fullkomligen yttra
sina meningar, innan Herr Stadsbokhållaren Ekman sitt
ytterligare utlåtande afgifvit”.

”Således fann Magistraten att med detta målets
afgörande får hvila till en annan dag, då så väl Herr
Stadsbokhållaren som flere af Magistratens ledamöter kunna
tillstädeskomma”. — — — — — —

<i>Den 7 December:</i> ”Wid detta tillfälle androg
Handelsmännen Wohlfart och Tanggren, at som de icke warit
Deputerade då den ena nyckeln till Stadskassan blef af
Magistraten Borgerskapets Deputerade öfverlåten, alltså
och som uti deras tid icke något blifvit uti Cassan inlagt,
Deputerade ej eller på deras gång efter annan gjorde
begäran fått antingen räkenskaper, böcker eller förslager,

så reservera de sig at wara frie från allt ansvar, och vilja
hellre lefverera nyckelen åter från sig, än at hafva
densamma utan något bruk och nytta; itererandes emellertid
deras anhållan at få Magistratens slut angående böckerna,
hvarå dem svarades, att saken wäl är förehafd, men
förmedelst det Magistratens ledamöter icke tillräckligen warit
tillsammans ej kunnat blifva afgjord”. — — — — — —

Hela följande året förgick, utan att något annat
resultat vanns. Vid de tillfällen frågan af magistraten
företogs till öfvervägande, fanns alltid någon ledamot eller
tjensteman frånvarande, för hvars hörande ärendet
ytterligare uppsköts. Ännu i början på Mars 1746 har, oaktadt
mångfaldiga meningsutbyten emellan vederbörande,
ingenting annat i sak framkommit, än att borgerskapets
deputerade på grund af sina beräkningar anse en
behållning af 45,000 daler s:mt böra finnas i kassan, under det
att stadskassören för magistraten uppgifver densammas
belopp till 37,711 daler s:mt. Deputerade tilltvinga sig
emellertid löfte af magistraten om borgerskapets kallande
till allmän rådstuga före då förestående påskhelg, och
den 25 Mars 1746 sammankomma borgerskapet och dess
deputerade å rådhuset. Magistraten är misstänksam i fråga
om hvad deputerade erna framkomma med, inkallar dem
före sammanträdets öppnande och spörjer, hvilka de
vigtiga angelägenheter äro, för hvilkas skull de begärt
borgerskapets uppkallande. Deputerade kunna icke dölja,
att deras afsigt vore att låta hela borgerskapet döma
emellan dem och magistraten, samt sjelft utröna, å hvilken
sida skulden för den dem emellan rådande missämjan
vore att finna. Härtill svarar magistraten, att de icke
kunna underkasta sig att ”på sina domsäten sitta och göra
reda för borgerskapet” liksom ej heller deputerade
tillkomme att föra ordet å rådstugan. Ordbytet dem emellan
slutar så, att deputerade lofva hålla sig vid några vissa
frågor, i hvilka de begära inhemtande af borgerskapets
mening.


Sedan detta inträdt för magistraten, låta deputerade
genom sin ledamot, handlanden Caspar Wohlfart, uppläsa
en vidlyftig skrift, hvilkens första punkt rör deras på 1732
års resolution grundade rättighet att deltaga i tillsynen
öfver stadskassan. De önska inför sina principaler fulltyga
sin oskuld och hindra de rykten, som kringflyga, att fläcka
deras goda namn. Otaliga gånger hafva de inför
magistraten yrkat, att få tillse kassan och granska, huruvida
”<i>allt, mera eller mindre vore i behåll, skildt utur private
händer</i>” — men de ha dermed ingenting kunnat uträtta. De
hafva då hos landshöfdingen och generalmajoren Stobée
anhållit, det han måtte bringa till verkställighet
resolutionen af den 2 Oktober 1732; ”men allt fåfängt”.
Således, ehuru de länge haft i sina händer tvenne nycklar
till kassahvalfvet, hafva de ännu aldrig kunnat skaffa sig
kännedom om kassans tillstånd. Men vid den svåra
vådelden natten emellan den 13 och 14 förutgångne Januari
hade man måst berga de i kassan förvarade penningarne;
och hade vid detta tillfälle icke deruti funnits <i>mera än
3,000 dlr s:mt.</i> Då sedermera kassans tillhörigheter skolat
åter ditläggas hade kassören icke haft mer än <i>samma
3,000 dlr.</i> Detta hade förefallit deputerade så mycket
underligare, som väl bekant vore, att under senare åren
icke hade för stadens medel uppförts några byggnader,
och man derför egde skäl förmoda, att kassans behållning
skulle vara ansenlig; de hade af sådan anledning frågat
efter års- eller månadsförslagen, som på sina vissa tider
borde till magistraten ingifvas. Svaret härpå hade blifvit,
att dylika förslag icke på lång tid inkommit till magistraten.
Efter deputerades påyrkande insattes emellertid i
kassahvalfvet den 7 i nu innevarande månaden 3,000 dlr, den
8:de efter ytterligare påyrkande 5,000 dlr, och slutligen
den 21:ste omkring 14,000 dlr s:mt. Men huruvida denna
summa vore den rätta eller icke, derom visste deputerade
ingenting. Skulle hon nu måhända vara mindre än hon
borde vara — finge man väl då underlåta att spörja

derefter eller skulle man fortfara att famla i mörker rörande
stadens ömmaste angelägenhet?

Om deputerade trott sig kunna genom dessa sina
uttalanden mera än förr aflocka magistraten något för dem
gynsamt utlåtande i saken, bedrogo de sig fullkomligt.
Visserligen uttalade rådmannen Wenngren, sedan
borgerskapet tagit afträde, såsom sin mening, att, då magistraten
icke anfört formelt besvär mot nämde resolution af år 1732
utan fastmer densamma verkstält och lemnat deputerade
en nyckel till stadskassan samt låtit dem få se böckerna
i kontoret, deputerades nu framstälda begäran måtte
bifallas; men alla de öfriga magistratsmedlemmarne bestredo
denna åsigt och, sedan borgerskapet åter inkallats,
lemnades dem till svar, att magistraten icke vore skyldig ”stå
lofl. Borgerskapet i detta mål till ansvar eller redogörande”
utan skedde detta inför K. Kammarkollegium; hvarjemte
meddelades, att öfver 1732 års utslag besvär vore anfördt
af magistraten.<footnote>Denna uppgift förklarades falsk af deputerade och betviflades af
rådmannen Wenngren. På den senares, hos magistraten enskildt, framstälda
tvifvel, lemnades den upplysning, att magistraten verkligen besvärat sig mot
nämde utslags bestämmelse rörande dispositionen af inqvarteringstolagen och
att dervid ”något om det öfriga uti bemälde resolution anfördt är”.
Wenngren afgaf derefter sitt i texten anförda votum.</footnote>

Efter afkunnandet af detta besked, afsade sig samtlige
deputerade sin befattning; men borgerskapet förklarade
sig icke kunna dertill samtycka, och alla utom två läto
sig beqväma att fortfarande qvarstå.

Om deputerade ännu icke kommit till full klarhet med
afseende på magistratens ändrade hållning och således icke
förstått, att det numera icke kunde blifva tal om någon
delning af honom förlänad magt, bibragtes dem likväl
insigten härom genom ett landshöfdinge-embetets utslag den
8 Augusti s. å. Den gamle Holsteinaren, generalmajoren
<i>Lorentz Christoffer Stobée,</i> som för sina riksdagsmeriter i
Hattpartiets tjenst år 1741 befordrats till landshöfding i
Göteborgs och Bohus län, förklarade nämligen sagde dag<footnote>Vi hafva förgäfves eftersökt samma utslag i landshöfdinge-embetets
registratur för nämde år.</footnote>

till svar å deputerades anhållan, det han måtte ”antyda
Magistraten, att så sjelfve som genom vederbörande
fullgöra” resolutionen af den 2 Oktober 1732, det han icke
vore i stånd att ålägga magistraten verkställighet af sagde
resolution, alldenstund densamma vore stridande emot Kongl.
Reglementet d. 18 Oktober 1695.

”Vår förundran”, yttrade hrr deputerade vid företräde
inför magistraten den 14 Aug. — ”wår förundran öfver ett
så oförmodeligt utslag som det är, hvilket förleden
lögerdag oss kungjordes, kan af oss intet exprimeras. Wi hafva
trott att der ingen wore kärande, gåfves icke heller någon
domare. Wi hafva warit alltför laglydiga och förnuftiga,
att ställa ett fjortonårigt laga kraftvunnet utslag in
quaestione, utan har wårt göromål och åliggande plikt allenast
warit att befordra dess nödvändiga verkställighet.

Icke dess mindre har det behagat Högvälborne Herr
General-Majoren, Landshöfdingen och Öfver-Kommendanten
Stobée, att upphäfva Kongl. Landshöfdinge-Embetets på
Regeringsformens samt Ständernes vunne privilegier och
resolutioner grundade rättmätige, aldrig öfverklagade och
för fjorton år sedan laga kraftvunna utslag; till hvilkets
verkställande den Edle och Högtärade Magistraten
meddelt åtskillige äfven kraftvunna resolutioner, isynnerhet en
af den 9 Juni 1741<footnote>Under pågående tvist med Drake, då han, stödd på
landshöfdinge-embetets resol., anhöll att få del af stadens räkenskaper, men magistraten
förklarade, att sådant tillkom endast borgerskapet genom dess deputerade och
ej enskilde borgare.</footnote> dem vi i handom hafva. Nu som det
är omöjeligt att ett och samma embete kan wara emot
sig sjelft uti en och samma sak, så hålla vi detta senare
utslaget förmodeligen för Högvälborne Herr Generalens
egne och enskilte, helst det icke finnes vara
contrasigneradt, som Embetets utslag äro och böra wara, tänkandes
ock uti wår enfaldighet att det senare emot det förra ingen
kraft eller werkan ega kan. Icke desto mindre skola wi
intet underlåta att hos Hans Kongl. Maj:t i underdånighet
och uti rättan tid remonstrera så godt vi kunna, hvad i

så måtto passeradt är, då vi äfven få anledning med den
Edle Högtärade Magistratens protokoller visa att på de
år, som wi haft nyckelen till kassan, har deruti ej warit
inneslutet mer än en summa af tretusen daler s:mt i stället
för att behållningen efter 1744 års bokslut torde med samma
års Stadens bok kunna visas hafva warit öfver sextiotusen
daler s:mt uti redbart mynt: att en sådan summa warit
många år uti private händer och att Stadens angelägne
byggnader emellertid alldeles förfallit, såsom tegelbruk,
Slussen och andra publique Stadens werk och isynnerhet
att brandredskapen wid sista eldswådan fanns uti ett
förderfvadt tillstånd, hvilket allt H. K. Maj:t i nåder torde
finna förtjena någon undersökning och efterfrågan.

Täckes då H. K. Maj:t förklara wår omsorg och nit
om Stadens wälfärd för onödig och öfverflödig, så träde
vi med nöje både ifrån omsorg och ansvar härutinnan;
men dessförinnan understå vi oss intet att begifva oss ett
steg ifrån regeringsformen, 1723 års Kongl. resolution, samt
Kongl. Landshöfdinge-Embetets samt den högtärade
Magistratens sig derpå grundade och laga kraftvunna utslager,
dem ingen utan Kongl. Maj:t allena tillkommer att häfva.
Emellertid är det för oss allra nödigast att veta,
hvilketdera den Edle Högtärade Magistraten ärnar till rättelse
antaga, antingen Kongl. Landshöfdinge-Embetets utslag af
den 2 Oktober 1732 eller detta senare Högvälborne Herr
General-Majoren Landshöfdingen och Öfver-Kommendanten
Stobées utslag af den 8 innevarande? Hvaröfver vi i
ödmjukhet utbedja oss ett gunsträttvist utslag, om möjligt
wore innan lögerdagen, på det tiden med brefvens
affärdande ej må allt för länge blifva utdragen. För det öfriga
utbedja sig Deputerade, att detta uppkomne mål ej måtte
i någon måtto fördunkla den wälvilja och det förtroende,
som vi någon tid försport lysa för oss, helst den
högtärade Magistraten lärer af sjelfva saken nogsamt erfarit —
det vi sjelfve ej behöfva betyga — att wåre göromål ej
syfta på någon egennyttig, utan tvärtom, att de haft
Stadens sannskyldiga wälfärd för ändamål, hvilken genom

otrogne betjenter redan länge nog i en allt för märkelig
måtto lidit. Göteborg den ii Augusti 1746.

Jeuns Muhr. Olof Wengren. Lorentz Tanggren.
Peter Lauterbach. M. Wetterqvist. Anders
Fahlbeck. And. Söderberg. Peter Norrman. Joh.
Wennervall. Peter Öhncke. Christ. N. Fiedler.
And. Winberg. Anders Kieller. Jonas Törngren.”

Utlåtandet, som följde på denna deputerades
framställning, var temligen kort och lydde, som följer:

”Magistraten finner Borgerskapets Deputerades gjorda
fråga wara mindre anständig och fördenskull ej något svar
förtjenar”.

Vi skola i fjerde kapitlet redogöra för slutliga utgången
af denna sak.

Det begär efter utvidgadt inflytande, som förde
borgerskapet i strid med magistraten, röjde sig lika tydligt
och medförde liknande split mellan det högre och lägre
borgerskapet inbördes. Handtverkareklassen och de s. k.
”småhandlarne” gjorde ett med hvarandra i syfte att
förvärfva sig del i de medborgerliga förmåner, som af den
handlande klassen egdes eller tagits i bruk. Det gälde
att förskaffa män af deras medel inträde i riksdag och
magistrat, att jemte handelsmännen i riksståndet och
stadsstyrelsen bereda plats åt handtverkaren.

Göteborg hade vid denna tid ansenligt tillvuxit i
folkmängd och förmögenhet. År 1739 räknades stadens
innevånare, oberäknadt skolstaten, amiralitetet m. fl., utgöra
12,761 personer och i staden förlagde garnison med
dithörande familjer 2,179, eller tillsammans omkring 15,000
personer. Bland dessa funnos icke mindre än 295
burskapsegande handtverkare.<footnote>Till hvilka jemväl tvenne <i>apotekare</i> räknades. — Cederbourg l. c.
pag. 89 f.</footnote> Skilnaden mellan desse och
köpmännen, till en början liten eller ingen, hade blifvit
märkbarare i samma mån de senare höjt sig genom ökadt
välstånd, vidgad erfarenhet och större bildning; och det hade
icke behöfts, att, såsom ofta inträffade, köpmännens främste

genom förlänadt adelskap öfverflyttades i annat stånd, för
att ingifva de lägre borgarne föreställningen om en mellan
dem och de förre bestående olikhet i intressen, jemte deraf
från de förstnämdes sida följande benägenhet att ”förtrycka”
sina ringare medbröder. För att skydda sig mot det
befarade förtrycket, sökte nu desse att åt sig skaffa tillträde
till de myndigheter, i hvilkas händer <i>magten</i> hvilade; och
häraf föranleddes de strider, borgerskapets olika klasser
emellan, som alltid åtföljde dessa tiders val af
magistratspersoner och riksdagsmän. Vi stanne vid några af dessa
tillfällen.

Den 5 September 1740 samlades borgerskapet att välja
fullmägtige till då förestående riksdag. Magistraten
uppmanade de tillstädeskomne, att ”med förenta hjertan i sämja
och enighet” företaga valet, och då ”ärender af högsta vigt
och värde” kunde förväntas å riksdagen förekomma, också
utvälja sådana män, som ”egde förstånd och mogenhet att
befrämja det allmänna bästa”. Derefter öfverlades om
valsättet. De handlande tillfrågade då handtverkarne,
”huruvida de någon af sine medel denna gången vore sinnade
att välja”, hvartill de senare svarade, att det vore deras
mening få någon af magistraten, ”som embetenas rätt och
bästa befordrar”, men att, om de, ”emot förmodan, icke
finge någon, som de kunde förtro sig till, så ville de välja
en handtverkare”. Efter något rådslående besluta de
handlande att välja <i>en</i> af de sina och <i>en</i> magistratsperson,
hvarefter handtverkarne sade sig önska en af de båda
borgmästarne, helst justitieborgmästaren Svedmarck. Denne
undanbad sig förtroendet på grund af sin svaga helsa. Då
yrkade de handlande, att ”en viss metod” för Valet måtte
bestämmas, antingen med elektorer eller genom votering
efter utskylderna. Men handtverkarne lade sig emot detta
förslag och ville hellre, att de handlande nämde sina
kandidater, om hvilka sedan måhända alla kunde förena sig.

Då någon enighet icke uppnåddes, resolverade
magistraten, att valet skulle genom röstning efter utskylderna
verkställas.


Nu uppstod ny tvist. Drake hemstälde nämligen, <i>hvilka</i>
utskylder härvid borde beräknas. Magistraten svarade:
alla utskylderna till staden. Men Drake och en mängd
handtverkare påstodo, ”att jernhandeln och deraf flytande
utskylder i sådant fall måtte uteslutas, emedan jernhandeln
står allom fri, och mången kan hafva stora kommissioner
att köpa jern, som eljest litet nog kontribuerar; men
häremot protesterade åter större delen af de handlande,
tagandes dermed afträde, emedan klockan var öfver tolf”.

”Under utgåendet framstego bokbindaren Winberg med
åtskillige flere handtverkare och förklarade sig nöjde att
välja hädanefter genom elektorer”. Dem lemnades det
besked, att derom finge vid nästa sammankomst öfverläggas.

Men då denna, den 11 i samma månad, inträffade,
uppnåddes enighet genom handtverkarnes eftergifvenhet.
Herrar handlande utnämde för sin del till stadens
fullmägtige justitierådmannen Kling och politierådmannen,
handlanden Bagge, och handtverkarne läto sig dermed nöja,
dock ”med förbehåll, att handtverkarnes affärer vid
riksdagen föredragas måtte”.

Det dröjde emellertid icke länge, förrän borgerskapet
åter sammankallades för lika ändamål. Det magtegande
Hattpartiet hade den 21 Juli 1741 genomdrifvit den
ödesdigra krigsförklaringen mot Ryssland, en krigshär med
bristande förråd och dålig ledning hade sändts i fält, lidit
nederlag vid Willmansstrand, tågat längre och längre
tillbaka och förmådde nu, utsvulten och af brist och
sjukdomar förödd, icke längre uppehålla de stolta
förhoppningar, med hvilka kriget begynts. Finland var
öfversvämmadt af ryssarne, man fruktade för Sveriges egna
kuster och missnöjet med de styrande gjorde sig märkbart
öfverallt i landet. Under dessa omständigheter beslöt
regeringen åter sammankalla ständerna och riksdag utsattes
till den 20 Aug. 1742. Den 16 Juni samlades Göteborgs
borgerskap för att till samma riksdag välja fullmägtige.

Magistraten öppnade sammankomsten med ett tal,
hvari den, jemte annat, uttalade den önskan ”att den

Nådige Guden wille låta det förestående walet så lyckeligen
aflöpa, att det högt Ärade Borgerskapet måtte få sådana
(herredags-) män, som wid desse vidtutseende farlige
omständigheter först och främst kunna med råd och dåd gå
Hans Kongl. Maj:t i underdånighet tillhanda, att rikets
trygg- och säkerhet derigenom warder befrämjad, och
sedan låta sig i det högsta derom wårda, att staden måtte
blifva bibehållen wid dess privilegier och rättigheter samt
i öfrigt utverka gode resolutioner på de vid tvenne
förflutne riksdagar underdånigst ingifne, men ännu oafgjorde
postulata”. Sedan härefter Drake framställt ett yrkande
om uppläsning af protokollerna vid tvenne borgerskapets
föregående sammanträden, men afspisats af såväl
magistraten som den rike vinhandlaren, kommissarien Selle,
dervid den senare beklagade, att Drake vid hvarenda
sammankomst skulle ”göra sig onyttig och alltid inkomma med
något hinder och inkast”, företogs frågan om de blifvande
fullmägtiges antal; och inföll dervid bokbindaren Torsten
Winberg, att man ”först borde sluta köp med dem, som
skulle blifva fullmägtige och förutsätta huru mycket dem
dervid borde bestås uti underhåll”. Detta förslag blef
likväl tillsvidare undanskjutet af magistraten, som vidhöll sin
förut framställda proposition angående fullmägtiges antal.
Härtill svarades allmänt, att de endast borde blifva två.
”Men”, heter det vidare i protokollet, ”som
Handelsmannen Herr Niklas Jacobsson dervid inföll, sägandes, att de
handlande förbehålla sig att desse tvenne fullmägtige skola
begge wara af deras medel, lemnandes derjemte till
handtverkarne, antingen de vilja göra dermed ett, eller ock taga
tillika tvenne utaf sine, med hvilket Herr Jacobssons
utlåtande några andre handlande läto allt mer och mer
förmärka sig ense wara; ty framsteg Slagtaren mäster Peter
Norman tillika med någre andre handtverkare och androgo,
att ehuruväl ännu ingen fråga är hvilka skola väljas, och
de icke heller besinnat sig på antingen de vilja välja tvenne
handlande eller tvenne andre, eller ock en handlande och
en annan, så är likväl obilligt, att de handlande skola

förbehålla sig begge fullmägtigarne af sine medel, påståendes
i sådan händelse, att äfven få å sin sida utse tvenne
handtverkare, som deras angelägenheter kunna bevaka.”

”Detta gaf nu anledning till mycket discourrerande både
pro et contra, hvarunder Herr Jacobsson med några flere
handlande itererade ånyo sitt gjorda förbehåll,
föreställandes jemväl handelsmannen, Herr Olof Wenngren samtelige
handtverkarne, att som de tvenne förre riksdagarne, då
man haft tvenne fullmägtige, kostat staden 18,000 daler
s:mt,<footnote>Af utlåtelser här och der i protokollen erhåller man någon
kännedom om anledningarne till riksdagsmannaunderhållets dryga belopp. Så t. ex.
bestod staden sina riksdagsmän för resan till Stockholm tvenne vagnar, deraf
den ena täckt, samt bekostade en sekreterare, som medföljde dem för att stå
dem till tjenst vid författandet af skrifvelser, memorialer m. m.; och det vill
derjemte synas, som om hvarken mutor eller kalaskostnader saknats å
utgiftssidan i riksdagsmännens räkningar. — Se härom politie-prot. 18 Febr.
1743, Borgerskapets Äldstes prot. 1 Aug. och 28 Nov. 1743, m. fl. st.</footnote> så skall ock denna riksdagen, ifall 4 fullmägtige
warda utsedde, komma att nästan kosta äfven så mycket
som begge de förre, hvilket likväl skulle falla borgerskapet
odrägeligt; derpå Slagtaren Norman, tillika med flere
handtverkare, svarade sig wäl finna kostnaden blifva dryg, dock
kunna de icke tåla, att de handlande genom sina förbehåll
vilja föreskrifva dem någon lag och såmedelst inskränka
deras fria val”.

Magistraten afbröt nu den pågående tvisten med
erinran, att man före afgörandet af den omtvistade frågan
borde bestämma huru många fullmägtige man ämnade välja;
och då borgerskapet ännu en gång ”öfverljudt” tillspordes
för hvilket antal man bestämde sig, svarades ”samhälligt”,
att de icke ville hafva flere än tvenne. Och fann
magistraten således, att det härvid borde förblifva, förklarade
det nu icke vore någon ”tillåtet, att häremot göra widare
inkast”.

Då härefter af magistraten hemställdes, huruvida icke
borgerskapet kunde komma öfverens om de tvenne
personer, som skulle antagas, ”och således all annan
vidlyftighet undvika”, yppade sig många olika meningar, i fråga
om så väl valsättet som personerna. Somliga höllo på ett

”samdrägtigt” utväljande, andra kräfde val genom
elektorer eller votering efter utskylderna; somliga föreslogo
kommissarien Johan Busck, andra herr Peter Coopman,
ännu andra, företrädesvis handtverkarne, önskade
kämnären herr Johan Olbers, och så delade voro tankarne, att
man icke tycktes kunna uppnå något slut. Ändtligen
framsteg målaremästaren Ross och yttrade, att ifall de
handlande vore nöjda med bemälte herr kommissarie Busck,
ville handtverkarne ock bjuda till att öfverenskomma om
någon på sin sida, det måtte nu bli en handlande eller
en ”handtverksperson”. Men ”de handlande utläto sig ånyo,
att vilja hafva tvenne af sina medel dertill och i öfrigt att
valet bör ske genom elektorer”. Man försökte, att
åvägabringa enighet genom att låta borgerskapet taga afträde
och på stora rådhussalen sinsemellan ostördt öfverlägga;
men, åter inkallade, förmälte de, att någon enighet icke
kunnat uppnås, ”emedan någre handtverkare woro
enständigt deremot”. Tiden hade emellertid förrunnit, och utan
resultat afslöts sammankomsten.

Den 22 i samma månad företogs åter ärendet. Samma
tvistepunkter, som vid förra tillfället yppats, förekommo
äfven nu; men då Drake såsom talman för handtverkarne
börjat tvist med magistraten rörande de utskylder, efter
hvilka rösterna borde beräknas, tog direktör Sahlgren till
ordet och yttrade, att oaktadt hvad redan under ärendets
behandling förekommit, torde honom icke kunna betagas
att ännu en gång hemställa om allmän förening och
herredagsmännens utväljande i all sämja. ”Härtill förklarade
det närvarande borgerskapet sig helst benägne”; och sedan
Sahlgren föreslagits, men förklarat sig ovilkorligt hindrad
att mottaga förtroendet, begärde handtverkarne, att de
handlande ville nämna en, ”så ville de sig, om möjeligt
vore, med dem förena, och åter en, på sin sida utnämna”.

”I anledning deraf förente sig de handlande om Råd-
och Handelsmannen Herr Peter Coopman, med hvilken
samtelige det öfriga borgerskapet förklarade sig wara nöjde;

och blef således enhälligt fastställt, att bemälte Herr
Coopman blifver den ene af Stadens riksdagsfullmägtige”.

Handtverkarne å sin sida tvekade i valet emellan
målareåldermannen Alexander Fox,<footnote>Fox hade redan förut, vid 1738 års riksdag, varit ”herredagsman”.
Hade ännu den 23 Juli 1742 icke fått betald sin räkning å kostnaden för
förstnämda års riksdag; men erhöll sagde dag deputerades medgifvande att före
sin nya riksdagsresa få betald sin gamla fordran. Den utgjorde 547 dlr s:mt.</footnote> skräddaremästaren Bengt
Westerdahl, hattmakaren Ulrik Falkensten och juveleraren
J. H. Halik, ”men omsider efter något öfverläggande blef
enhälleligen beslutit, att Mäster Alexander Fox blifver den
andre riksdagsfullmägtigen, och beslutades fördenskull med
allmänt ja-ord, att behörig fullmagt för Handelsmannen
Herr Peter Coopman och Mäster Alexander Fox uppsättas
och underskrifvas skall”.

Nu framkom bokbindaren Winberg åter med sitt
förslag om afslutande af kontrakt rörande riksdagsmännens
”traktamente”. Men Coopman sade sig förmoda, att, då
han försäkrade sig ”skola hafva alla krafter och förmåga
osparde att uträtta och bevaka stadens angelägenheter”,
honom icke mer än förre fullmägtige torde föreskrifvas,
”hvad eller huru stor depencen blifva skall”. Och
samtlige borgerskapet svarade härtill, att de sådant icke
åstundade, utan medgåfvo desse fullmägtige samma rätt som
deras företrädare; dermed saken slöt och borgerskapet
afträdde.

Vid detta tillfälle fingo således handtverkarne sin vilje
fram, om de än sedermera, såsom af handlingarne längre
fram ådagalägges, kommit underfund med att de vid sitt
val bort lägga större vigt vid <i>hurudan</i> än <i>hvad</i> den valde
vore. Deras försök att bereda någon af de sina inträde
i stadstyrelsen, vunno deremot icke framgång.

Den 31 Mars 1741 skulle rådmansval företagas i
ledigheten efter den ”ålderstegne hedersmannen Abraham Bruhn,
som i många år såsom en gudfruktig, ärlig och förståndig
domare biträdt Rätten”. Bruhn hade tillhört
handelsklassen, och det var således på en af stadens köpmän, som

valet skulle falla. Men magistraten ville hafva till platsen
befordrad en af sina lägre tjenstemän, den gamle notarien
Törnsten, som befann sig i små omständigheter och led
af förminskad synförmåga; och en del af det lägre
borgerskapet var icke emot att gå denna magistratens önskan
till mötes. Törnsten föreslogs af en bland handtverkarne,
och förslaget mottogs med de öfriges samdrägtiga ja. Men
Drake, som låg i tvist med Törnsten, yrkade att tre
personer måtte sättas på förslag och derefter komma under
omröstning; och häruti instämde de handlande, under
bestämdt påstående, att alla tre skulle vara af deras medel
”alldenstund reglementet förmådde att här skulle vara <i>fem
handelsförfarne</i> rådmän”. Då förklarade handtverkarne, att
om icke Törnsten finge anses redan vald, fordrade de, att
på förslaget måtte sättas, jemte en köpman, ”en Betiente
och en skickelig Handtwärcksman”, såsom de visste vara
brukligt i Stockholm och annorstädes. Detta bestreds af
de handlande, som sade ett sådant förfarande strida mot
både sed och privilegier. Men handtverkarne höllo på
sin fordran och anhöllo om anstånd med valet, för att
dessförinnan få utrönt, huruvida icke handtverkarne såväl
som de handlande vore ”under Commercien begrepne”.

Anståndet gafs. Men redan den 3 April återupptogos
valförhandlingarna. I enlighet med framställt yrkande,
afgaf magistraten utslag i tvistefrågan mellan handlande och
handtverkare, och förklarade deri, att emot handlandenas
på K. Maj:ts stater 1695 och 1719 grundade bestridande,
de senares yrkande icke kunde vinna afseende. Men lika
litet nu som vid andra tillfällen ansågs genom ett
meddeladt utslag saken afgjord; den afdömda tvisten fortsattes
tvärtom med ny ifver och magistraten var sjelf den förste
att åsidosätta respekten för utslaget, genom att, sedan de
handlande på grund af detsamma yrkat valets anställande
”låta borgerskapet förstå” att Törnsten inkommit med en
skrift, som jemväl blef af magistraten föredragen. Samma
skäl och motskäl, som före utslaget framställts af de olika
partierna, återupprepades nu å nyo, och först efter ett

långvarigt meningsutbyte blef genom öppen votering,
dervid de, som jakade, skulle gå ut och de nekande blifva
inne, ett förslag upprättadt samt derå uppförde trenne
köpmän — Niclas Borgström, Petter Silvander och Petter
Bagge. Väl invände en mängd af dem, som vid valet
gått ut, att de ej förstått meningen dermed utan varit ”i
mörkret”, hvarför de begärde att valet måtte göras om;
men derpå sade sig magistraten icke kunna fästa afseende.

Vid ett den 14 i samma månad för annat ändamål
hållet sammanträde fortsatte handtverkarne sitt motstånd
och ingåfvo till magistraten en skrift, deruti de anhöllo,
”att magistraten ville förunna dem, som icke äro mindre
till antalet än herrar handlande, att innan något
ytterligare val företages, för deras del utvälja trenne eller 2:ne
skickelige och handelskunnige män, till de trenne redan
af hrr handlande utkorade, och att sedan så väl
handlande som handtverkare samfäldt måtte öfver alla desse
fritt och utan någon inskränkning gemensamt få votera,
och den af dem, som efter ordentlig omröstning finge de
mesta röster, till beställningen antagas, ”hvarjemte de
förklarade sig i annor händelse och derest deras påstående
icke skulle vinna bifall, protestera emot allt val”; men
häremot protesterade åter de handlande på det skarpaste,
under fordran, att ”concepisten till den upplästa skriften”
skulle namngifvas och jemväl underteckna den.
Glasmästaren Petter Friberg framsteg och sade sig hafva uppsatt
skriften, i hvars innehåll samtlige handtverkarne enhälligt
förklarade sig instämma. De handlande ”inhaererade”
emellertid påståendet, att det skulle förblifva vid valet den 3
April; och så blef också förhållandet, då handelsmannen
Petter Silvander den 4 påföljande December af
landshöfdingen, generalmajoren Stobée högtidligen blef i
rådmansembetet installerad.

Vi hafva förut nämnt, att i 1716 års privilegier
antalet af borgerskapets äldste ökades från tjugufyra till
fyrtioåtta. Under andra förhållanden hade härmed varit
bildad en borgar-representation, som icke bort hafva svårt

att tillvinna sig inflytande; men den menighet, af hvilken
den skulle väljas samt bestå, var ännu icke mogen för
dylika framsteg. De 48 synas icke hafva gjort mycket buller
af sig, och försvinna från skådeplatsen utan uppseende.
Till hvilket antal de efter 1719 inskränktes, kunna vi icke
med någon säkerhet uppgifva, då deras tidigaste, ännu
qvarvarande protokoll är 23 år yngre och de, vid sina
inställelser inför magistraten svårligen kunna antagas hafva
alla varit tillstädes. Det vill emellertid af åtskilliga
omständigheter synas, som om de icke varit flere än tio.<footnote> Så t. ex. undertecknas kontraktet d. 8 Maj 1741 mellan magistraten
och staden rörande tegelbruket och ängarne, af magistratsmedlemmame å ena
sidan, och å andra af borgerskapets deputerade — tio till antalet. Allt gör
antagligt, att alla då varande deputerade underskrifvit det. Men möjligt kan
ju vara, att någon ledighet för tillfället bland dem förefunnits. Visst är
likväl, att icke, såsom uppgifves i Hist. Stat. Beskrifning etc. pag. 218,
deputerades antal sedan 1695 alltid varit minst 24.</footnote>
Vare sig härmed huru som helst — säkert är, att de icke
underläto hvarken att tillegna sig den åskådning, som med
enväldets fall spridde sig ut öfver landet, eller att i den
mån, de kunde, bringa den till utöfning. Vi hafva redan
omtalat 1732 års utslag i förvaltningsfrågan, deras å
densamma grundade fordringar samt tvistens slut.

Innan ännu Stobée hunnit bryta med sin företrädares
uppfattning och derigenom undanröjt den grund, på
hvilken borgerskapets anspråk närmast voro fotade, såg det
dock ut som om borgerskapets deputerade skulle vara en
verklig ”myndighet” eller åtminstone snart nog kunna till
en sådan utvecklas. Deputerade hade sig ett särskildt rum
å rådhuset upplåtet, och af de genom 1732 års utslag dem
tillerkände rättigheter lät magistraten dem ett eller annat
är till någon del komma i åtnjutande. De hade egen
uppbördsman och egen sekreterare samt ansågos allt
allmännare såsom borgerskapets betrodde män och ”förmyndare”.
Deraf följde sjelfklart, att de måste känna sig skyldige att
tillvarataga dettas intressen och, såsom vi sett, gjorde de
det jemväl när de derigenom fördes till strid mot stadens
magistrat.


Men största antalet af borgerskapet var dock föga
intresseradt af annat än sina egna angelägenheter, och i
detta fall öfverensstämde deputerades flertal med sina
”principaler”. Ofta infunno sig deputerade vid
sammankomsterna så fåtaligt, att ärendena icke kunde företagas,
och långa tider kunde förgå utan att svar å dit remitterade
frågor kunde åstadkommas. Detta gjorde, att man började
inse behofvet af någon tillökning i deras antal; och
slutligen framstäldes anhållan derom i bref till magistraten
den 18 Mars 1742, af handels-societeten under hemställan,
huruvida icke ”Stadens Deputerade kunde utsättas och
förordnas till ett antal af 24 personer, på det när en eller
annan af dem äro hindrade att intet kunna komma
tillstädes, förrättningarna ej må tillskyndas uppehåll genom
de öfriges otillräckliga antal”.

Den 23 Mars 1742 företogs denna fråga till behandling
å allmän rådstuga. Det tillstädeskomna borgerskapet
förklarade, utan invändning, förslaget "nödigt” och samtyckte
till detsamma så, att 24 personer skulle utses till
deputerade, halfva antalet handlande och andra hälften
handtverkare.

”Jag för min del”, invände Drake, ”anser deremot att
af senare hälften <i>tio</i> böra vara handtverkare och <i>två
hökare</i>”.

Deremot protesterade handtverkarne med största
bestämdhet, och påstodo, att hökarne i stället borde höra
under handels-societeten; men de handlande ”nekade
härtill alldeles”.

Då utlät sig Drake, ”att Hr Isac Gunnarsson<footnote>D. v. disponent af tegelbruket, hvilkets skötsel honom af deputerade
anförtrotts. Deruti låg väl anledningen till Drakes härofvan omtalade
uddighet mot honom.</footnote> ej lärer
kunna anses för annat än hökare: men Herr Gunnarsson
svarade, det han är en ledamot i Handels-Societeten.
Hvarefter Drake berättade, att en hökare ger så mycket
skatt som två stycken i Handels-Societeten, och fördenskull
frågar, hvarföre de nu skola föraktas”.


”Hr Commissarien Selle utlät sig, det Drake talar mera
än han kan försvara, och borde plikta derför, att han
griper Hr Gunnarsson an”.

Redan af detta lilla ordbyte torde kunna gissas, att
icke ens i fråga om deputeradevalen strid mellan
borgerskapets olika klasser kunde undvikas. Här var dock
platsernas lika delning en öfverenskommen och stadgad sak;
striden kom derför att uteslutande vända sig om de
personer, hvilka inom de olika klasserna skulle anses värdiga
förtroendet. Och att en särdeles häftig strid skulle
uppblossa, då Drakes anhängare sökte att öka hans betydelse
och inflytande genom att invälja honom bland de
deputerade, torde icke vara svårt att förstå.

Innan vi gå att meddela ett och annat drag från
sistberörde ”valstrid”, anse vi oss böra anföra ett bland många
exempel på den ställning, hvilken deputerade, icke minst
genom Drakes åtgörande, intogo till stadens borgerskap.

Den 23 Januari 1742 var borgerskapet samladt inför
magistraten för behandling af åtskilliga ärenden. Knappt
hade det första af dessa hunnit affärdas, förrän Drake
begärde uppläsning af protokollet för den dag, då <i>taxeringen</i>
förehafts. Detta skedde. Åter tog Drake till ordet och
anmärkte först några förbiseenden i det upplästa
protokollet, samt derefter det klandervärda förhållandet, att
borgerskapets deputerade icke före den nu påbörjade
taxeringen vårdat sig om att låta indrifva utestående
restantier. ”Det heter”, sade han, ”att i borgerskapets kassa
icke finnes några penningar. Men jag vågar erinra, att
enligt Göteborgs stads räkenskapsbok af år 1739, fol. 1461,
finnas för åren 1714, 1731—3 och 1735—8, obetalde
restantier till ett belopp af 3,000 och några hundra daler,
och jag yrkar, att dessa måtte varda uttagne, innan nu
förestående taxering försiggår. Detta bör så mycket hellre
ske, som de innestå mest hos förmöget folk, hvilka godt
hafva råd att betala. Sjelf resterar jag med 62 dlr s:mt
för år 1740; men jag betalar dem icke förr än de andre
betalt sina rester, så framt icke lofliga borgerskapet i

fråga om desse <i>eftergifver</i> sin rätt. Gören I detta?”
frågade han.

”Härtill svarade en stor del af borgerskapet <i>nej;</i>
undantagande herrar Handlande som dervid ej något sig
utläto”.

Nu förestäldes honom, ”huru oanständigt det vore att
andraga sådant vid en allmän sammankomst, helst som
han detta å vederbörlig ort kunde anmäla, i fall han
dertill funne sig befogad”. Men Drake ”androg deremot att
han i följe af sin borgerliga ed funne sig föranlåten, att
så väl å kronans som stadens vägnar gifva tillkänna hvad
dess medborgare i en eller annan måtto kunde lida”.

”Sedan tillfrågade Drake Handelsmannen Hr Niclas
Borgström, om han, som är en deputerad, vetat
Borgerskapskassans tillstånd då han antog sig sysslan; dertill han
svarade nej, sådant har han intet vetat utaf”.

”Hafven I då”, fortsatte Drake, ”sett instruktionen för
Herrar Deputerade, år 1724 utgifven, förrän förliden vår?”

Äfven härtill måste Borgström svara nej.

”Holtzhandlaren Drake”, inföll nu handelsmannen Isac
Gunnarsson, ”har i en sin skrift inför Kongl. Maj:t skrutit,
att han är den sjuttonde i ordningen bland dem, som
betalt största utskylderna här i staden; men nu måste han
tillstå, att han innestår med sina utlagor för 1740 års
sammanskott!”

”Nej”, svarade härtill Drake, ”att jag så skrifvit kunnen
I icke visa; jag har sagt mig vara den adertonde i
ordningen uti borgerliga utlagorna. På Kitzes källare hafve
vi talats vid om den der de Deputerades instruktion, som
är år 1724 utgifven och ej förr än förliden våras, 1741,
veterlig blifvit; om I, Herr Gunnarsson, hade läsit öfver
den som Fader vår, så haden I intet gifvit bort, det I intet
hade bort. I, Deputerade, ären våre förmyndare och vi
edra pupiller, för hvilka I bören göra räkning. Och I, Hr
Gunnarsson, hafven gjort det, I ej kunnen försvara: I
hafven ibland de Deputerade så godt som bortgifvit 636 dlr
s:mt!” — Han vände sig derpå mot de samlade borgarne.


”<i>Viljen I med mig göra ett eller intet?</i>” frågade han ”med
hög röst”.

”Dertill svarade en del af lofliga borgerskapet,
undantagande herrar Handlande, <i>ja</i>”.

”Hr Gunnarsson frågade Drake, om han kunde säga
något specielt, hvad som de bortgifvit”.

”Ja”, svarade Drake: ”20 dlr s:mt till stadsmajoren”.

”Drake förestältes, huruledes han snart på det sättet
skulle kunna intala en del af de enfaldiga, som allt hade
sin goda grund hvad han säger och förebringar, hvilket
likväl ännu är obevist och hit intet hörer”.

”Eljest omtalade Drake, att i en viss sak är utbetaldt
320 dlr s:mt efter qvittence, som han har i sin taska, och
likväl är derpå 4 dlr 16 öre s:mt för staden afkortadt;
men som det är å högre ort anhängigt, så vill han nu ej
nämna derom; utan påstod, att restantierna måtte indrifvas
förr ju heldre, och är ej dess mening att taxeringen skall
derför uppehållas, utan må den för sig gå”.

Då nu sammankomsten skulle upplösas, framträdde
hr Gunnarsson och begärde ”så af magistraten som
borgerskapet, att emedan han blifvit så angripen till sin person
af holtzhandlaren Drake”, honom måtte beviljas utdrag af
protokollet, på det han måtte kunna tilltala Drake, tvinga
honom att in meritis svara och visa hvad han bortgifvit,
så ock på det han ”<i>intet må blifva öfverfallen af en sådan
karl</i>”.

”<i>Är jag icke en ärlig karl?</i>” frågade Drake.

”<i>Det lärer visa sig med tiden</i>”, svarade Gunnarsson. —

En annan sak, hvarigenom borgerskapet blifvit
högeligen missnöjdt med sina deputerade, var deras förfarande
med stadens tegelbruk och ängar. Sedan dispositionen
häröfver genom 1741 års kongl. resolution anförtrotts åt
deputerade, hade desse lemnat dem åt en af borgerskapet
i allmänhet ytterst illa sedd man, stadskassören Nils
Kollinius. Drake hade icke svårt att få ett antal af icke
mindre än 60 borgare med sig i en klagan hos
landshöfdingen m. m. Stobée, deröfver, att deputerade

”tvärtemot borgerskapets öfverenskommande” utlemnat bruket
och ängarne till Kollinius, som så vårdslöst medfore dem,
att ängarne blefvo af svinkreatur uppgrafne och förderfvade
o. s. v. Väl anmärkes i deputerades protokoll, att desse
60 utgjordes af ”det ringare borgerskapet”; men af
klagandenas alternativ, att antingen deputerade måtte åläggas
”sjelfve bruka och kultivera” sagde lägenheter eller desse
på auktion till den mestbjudande utarrenderas, funno
deputerade dock bäst vara att välja det förra; hvadan de åt
tvenne sina ledamötar, handelsmannen Isac Gunnarsson
och tunnbindarmästaren And. Fahlbeck anförtrodde deras
skötsel och vård<footnote>Möjligen skedde öfverlåtelsen genast till dem. Så vill nästan synas
af polit. prot. den 18 Aug. 1741. I så fall var det desse, som öfverlåtit
lägenheterna till Kollinius, och efter de anförda klagomålen måste återtaga dem.</footnote>. Någon bättring i tegelbrukets
omständigheter, förmärktes likväl icke; Gunnarsson uteslöt
Fahlbeck — så påstod åtminstone den senare — från all
del i förvaltningen deraf, underlät sjelf att delgifva
deputerade verkets räkenskaper och kunde icke förmås att
redovisa för sitt fögderi. Under tiden förföllo byggnaderna
och tegeltillverkningen försummades; det rådde en allmän
klagan häröfver och man kom öfverens om, att med dessa
stadens lägenheter aldrig varit så illa bestäldt som efter
det de kommit under deputerades tillsyn.

Det ena med det andra gjorde, att detta ”ringare
borgerskap”, som just derför, att det visste sig sjelf föga
begripa af de allmänna ärendena, hade lättast för att fatta
misstanke mot dem, af hvilka de ombesörjdes, och
derjemte för sin tryckta ställnings skull kände sig hafva
största intresse af stadsinkomsternas ökning och lämpliga
förvaltning — beslöto, att bland sina deputerade insätta den
man, om hvars oberoende af hvarje hänsyn till vare sig
stadens magistrat eller borgerskapets ”förnäme” de icke
kunde hysa ringaste tvifvelsmål. Vid de val, som, på
grund af beslutet den 23 Mars 1742 angående förökning
af deputerades antal, under närmast följande tiden skulle
anställas, var Drake ”de ringares” kandidat. Men då de

icke ansågo sig kunna genomdrifva hans väljande inom
”embetena”, beslöto de, att på annat sätt söka utverka
hans val; och den 29 Maj s. å. ingafs till magistraten en
af ett antal handtverkare och lägre borgare undertecknad
skrift, i hvilken de dels föreslogo till handtverkarnes
deputerade: bagaren Lars Sundgren, guldsmeden Abraham
Wirgman, murmästaren Pihl, <i>bryggareåldermannen Drake,</i>
snickaren Mårten Zimmerman, smeden Magnus Borg och
slagtaren Peter Norman; dels ock anhöllo, att en ny
instruktion måtte för deputerade uppsättas och, före
fastställandet, sökandena delgifvas; hvilken skrift af magistraten
till deputerade öfverlemnades.

Vi anse oss icke kunna bättre framställa fullföljden och
utgången af denna sak, än genom att ur vederbörliga
handlingar återgifva följande:

”År 1742 den 12 Junii sammanträdde Borgerskapets
Herrar Deputerade, närvarande: Handelsmännen Hr Niclas
Borgström, Hr Philip Otterdahl, Hr Isac Gunnarsson, Hr
Niclas Jacobsson, Hr Olof Wenngren<footnote>Nyvald, bivistade deputerades sammanträden första gången den 3 Juni
s. å. och dikterade då, efter sin helsning å de närvarande, till protokollet:
”Jag för min del frikallar mig ifrån allt det ansvar, som kan påfölja våre
herrar antecessorers göromål, så angående dispositionen utaf
inqvarteringstolagsmedlen, uppehåll med denna stadens tegelbruks och ängars
förrarrenderande genom offentlig auktion, som allt annat som i någon måtto kan
gravera denna stadens privilegier samt dess och stadens sannskyldiga intresse”.
— Hr Gunnarsson fann denna reservation alldeles ”onödig” men hade
ingenting emot att den togs till protokollet.</footnote>, Hr Sam. Schiultz, Hr
Peter Ekman<footnote>Började vid sammanträdet den 3 Juni med förklaring, att hvad Hr
Gunnarsson vid tillfället föreslagit ang. infordrande af de upprättade
taxeringslängderna, för desammas censurerande, vore ”bara narri”, samt att ingenting
kunde göras eller företagas förrän man förfärdigat en instruktion. Då derpå
honom föreläsits den 1724 faststälda instruktionen, vidblef han likväl sitt förra
utlåtande, tilläggandes, ”att som han uti denna instruktion icke är nämd, så
är han heller icke derigenom autorizerad samt har alt derföre här icke något
att göra, hvarpå han ock, oaktadt man böd till än vidare föreställa honom»
att ehuruväl han, som vid denna instruktionens uppsättande icke är nämd till
Deputerad, som ock varit en omöjlig sak, så är han dock dertill fullkomligen
blifven autoriserad genom det icke längesedan försiggångna valet, i anledning
hvaraf han ock bör låta denna instruktion vara sig till rättelse, sitt afträde tog”.</footnote>, Hr Anders Wahrenberg, Hr Peter
Lauterbach, Hr Christopher D. Borg, Aldermän och Mästare
Skräddaren, Mäster Bengt Westerdahl, Skomakaren, M:r

Caspar Schmidt, Smeden, M:r Magnus Borg, Murmästaren
M:r And. Pihl och Snickaren, M:r Johan Zimmerman.

”Emedan Borgaren och Bryggareåldermannen Anders
Drake, under det Borgerskapets Deputerade sig nu
församlade, äfven inkom och sig nedsatte i den tanke och
mening, att Borgerskapets Dep:es sammankomster bivista;
alltså och innan någre saker och ärender företogos,
uppsteg Hr Handelsmannen Samuel Schiultz, förestälde, att
Borgaren Drake ingen rättighet hafver, att såsom en
deputerad sig här infinna, sägandes, det han för sin del icke
kan finna, att merbemälte Drake bör bland Borgerskapets
Dep:e tålas, så länge han ännu ligger uti en svår och
ärerörig process med stadsnotarien Hr Hans Törnsten, och
från de derutinnan skedde tillvitelser sig icke purgerat<footnote>Törnsten hade stämt Drake såsom äreskändare, enär Drake förevitat
Törnsten mannamån vid protokollsföringen o. s. v.</footnote>,
utan i sådan händelse afsäger sig alldeles sitt Deputerskap,
med hvilket Hr Schiultzes utlåtande Skräddaren, Mäster
Bengt Westerdahl sig äfven conformerade. Som nu
härvid erinrades, att den ädle och högtärade Magistraten
insändt en skrift, hvaruti någre borgare och handtverkare å
samtlige handtverkarnes vägnar begärt att både borgaren
Anders Drake och någre andre personer såsom bagaren
Sundgren, Guldsmeden Abraham Wirgman, Murmästaren
Pihl, Snickaren Zimmerman, Smeden Magnus Borg och
slagtaren Norman måtte antagas till deputerade, samt tillika
genom remiss af den 29 sistl. Maj infordrat deröfver
Borgerskapets Deputerades påminnelser, hafvandes väl
Borgerskapets Deputerade densamma en gång tillförene förehaft,
men sig icke deröfver fullkomligen utlåtit; alltså och till
förekommande, att inga vidare ledsamheter må vid hvar
och en sammankomst förorsakas medelst det, att Borgaren
Drake, som nu skett, tillsäges och sig inställer, hvarigenom
angelägne ärenden till allmän otjenst blifva liggande
oafgjorda, beslutade och öfverenskommo Borgerskapets
Deputerade, att nu aldra först häröfver och i synnerhet angående
Borgaren Drakes antagande såsom hvilket mest bestrides,

sig utlåta, dervid Borgaren Drake blef påmint att afträda,
som skedde. Och som efter något discourrerande härom
Borgerskapets Deputerade icke kunde förena sig om något
visst slut, emedan åtskillige meningar härom vore;
beifrandes i synnerhet de Deputerade af handtverkarne
ganska mycket, att de, som ingifvit denna skriften, hafva
underskrifvit densamma å samtlige handtverkares vägnar,
då dem likväl sådant icke blifvit committerat, påståendes,
att sådant bör den ädle Magistraten tillkännagifvas; alltså
och som jemväl under det härom discourrerades borgaren
Drake lät ingifva en copia af en fullmagt, dat. d. 20 sistl.
Maj, hvarigenom af 79 subscribenter och deribland
snickaren, Mäster Zimmerman honom uppdrages att wara
stadens deputerad, och sådant gaf anledning till flera
raisonnementer, anförandes isynnerhet Mäster Bengt Westerdahl
jemte flera af de deputerade, att denna skriften eller så
kallade fullmagten gått ikring ifrån den ene till den andre
att underskrifvas; ty beslutades att låta om denna saken
komma till omröstning, då handelsmannen Herr Isak
Gunnarson först sig sålunda utlät: Alldenstund 1:o borgaren
och holtzhandlaren Anders Drake icke på något laga och
ordenteligt sätt blifvit till Borgerskapets Deputerade
utsedd, utan han dels sjelf, dels genom andra omkringburit
en skrift, att samla och förskaffa sig röster och
underskrifter och således på ett olofligt sätt sökt tränga sig in
bland Borgerskapets Deputerades antal; han ock 2:o förer
inför Högsta Öfverheten en öppen och ännu oafslutad
process med den Ädle och Högtärade Magistraten,
samtlige borgerskapet och deras Deputerade angående Stadens
lägenheter, medels disposition och andre göromål, jemväl
3:io för sitt oroliga och trätosamma sinnelag råkat med
herr Notarien Törnsten, hvilken han med ärerörige och
ännu obeviste tillmälen angripit, uti en svår och till
påståelserna ärerörig process, ifrån hvilken Drake sig ännu
icke hafver purgerat; alltså finner han, nemligen Herr
Gunnarson, hvarken med Borgerskapets Deputerades eller
sin egen heder compatibelt, att borgaren Drake, så länge

han är olagligen vald, så länge han ännu är Stadens
Magistrats och Borgerskaps samt Borgerskapets
Deputerades uppenbare wederdeloman och så länge han för
sina obevislige tillvitelser står sub reatu, antages bland
Borgerskapets Deputerades antal att der såsom en
målsman tala och svara angående allmänne och Stadens nytta
rörande ärender, utan i sådan händelse till fullo afsäger
sitt Deputerskap på det han måtte undgå att åskåda de
påföljder, som en dylik olaglighet warder ofelbarligen
med sig förandes; med hvilken Herr Gunnarsons mening
handelsmännen Herr Philip Otterdahl, Hr Niklas Jacobsson,
Hr Samuel Schiultz, Hr Christopher D. Borg, Hr And.
Wahrenberg och Hr Petter Lauterbach samt Skräddaren
Mäster Westerdahl, Smeden M:r Borg, Murmästaren M:r
Pihl och Skomakaren M:r Schmidt sig till alla delar
conformerade.

Men handelsmannen Hr Olof Wenngren uppstod och
sitt votum sålunda dictando anförde: Alldenstund hr
Kommissarien Drake<footnote> Drake hade i ett K. M:ts nåd. protectorial d. 24 Sept. 1740 förklarats
vara tagen i K. M:ts beskydd så länge han såsom af Kongl. Amiralitetet
utsänd ”Commissionaire och Upphandlings-Commissarie” bedrefve ekefällandet
m. m. för K. Amiralitetets behof. Deraf Commissarietiteln, på hvilken han —
ett barn af sin tid — satte så stort värde, att han i Mars 1742 vägrade
underteckna ett emellan staden och honom afslutadt arrendekontrakt rörande ett
laxfiske, af det skäl, att magistraten deruti icke benämt honom
”Upphandlings-Commissarie”. Sedan magistraten vid vite förelagt honom att underteckna,
gjorde han det.

För att rätt tydligt utmärka hans låga ställning i förhållande till den,
hvilken K. M:t och andra myndigheter trott honom innehafva — de ansågo
honom höra till handelsklassen och benämde honom ”handelsman” —
titulerade magistraten honom stundom ”den s. k. Handelsmannen”. — Se 1741
års registr.</footnote> har jemte den af den ädla Magistraten,
af åtskilliga borgare underskrifna och med oss
communicerade ansökning att få honom till Deputerad, producerat
eller ingifvit en utaf 79 wälfrejdade och hederliga borgare
underskrifven skrift, som likaledes är af det innehåll, att
få honom till en så angelägen syssla, och jag för min del
intet har något laga jäf emot hans person utan tvärtom
alltid funnit honom benägen och åhågad till att befordra
sådant som kunnat lända till denna Stadens inkomsters

förkofran, så kan jag så mycket mindre wara honom emot,
som vid åtskillige herrar Deputerades sammankomster man
ofta intet kunnat i brist af tillräckligt antal, vigtige och
angelägne ärender afgöra.

Handelsmannen, Herr Niclas Borgström sade sig wara
af enahanda mening med Herr Wenngren, helst han
alltid rönt borgaren Drakes oförskräckta nit för det
allmänna bästa.

Handelsmannen, Herr Peter Ekman yttrade sig
således: Så litet som jag wet med borgaren Drake, så litet
kan jag ock wara emot honom och lika nöjd är jag,
antingen han blir deputerad eller intet.

Snickaren, M:r Johan Martin Zimmerman utlät sig:
Att han för sin del icke hafver något emot borgaren
Drakes person och war dessutan, när han den ofvannämda
skriften eller fullmagten underskref, okunnig om hvad nu
af en del blifvit om bemälte Drake anfört.

Emot de öfrige personer, som jemte Borgaren Drake
blifvit till Deputerade föreslagne, af hvilke en del, såsom
lagligen och ordentligen walde, redan sine säten bland
Borgerskapets Deputerade intagit och deras
sammankomster bivistat, samt nu äfven närvarande äro, finna
Borgerskapets öfrige Deputerade sig icke hafva någonting att
påminna, helst med dem såsom wälfrejdade och redelige
män, borgerskapets Deputerade hoppas att i enighet och
sämja kunna sig företaga de förekommande Stadsens
angelägenheter och så nu som framgent dem åliggande
förrättningar. Och som således hvad borgaren och
holtzhandlaren Anders Drake angår, de mesta rösterna utfallit
derpå, att han icke bland borgerskapets Deputerade må
antagas, så kommer det ock att förblifva och anses såsom
Borgerskapets Deputerades slutliga mening och utlåtande,
hvilket, sedan det i vederbörlig form blifvit uppsatt, skall
till den ädle och högtärade Magistraten jemte den
communicerade skriften insändas”.

Innan detta beslut hunnit verkställas, blefvo emellertid
herrar deputerade kallade att den 21 i samma månad

infinna sig hos magistraten för ”censurering” af protokollet
vid nyss föregående riksdagsmannaval. Tretton af dem
hörsammade kallelsen; men jemte dem infann sig också
Drake. Handelsmannen Schutz sporde, hvad han hade
der att göra; dertill Drake svarade, att han komme såsom
stadsdeputerad efter erhållet konstitutorial intill dess han
finge magistratens afslag; och begärde han, att om någon
hade något emot honom, de man för man måtte sådant
utsäga.

Schutz omförmälde, att de deputerade ofördröjligen
skulle inkomma med skriftligt utlåtande i frågan, och ville
dessförinnan icke vidare i saken utlåta sig; tillade dock,
att Drake icke erhållit ”rum och säte” bland de deputerade.
Drake deremot ”påstod att han haft sitt säte ibland dem”
och yrkade att få behålla det. Men de deputerade
förklarade sig ämna afträda, om icke han gjorde det; de
kunde icke tillåta att han vore ”i deras gemenskap”. Drake
svarade dertill, att han vore till deputerad utkorad och
blefve qvar. Men, yttrade slagtaren Norman,
”holtzhandlaren Drake har intet lärt efter kongl. Skråordningen och
hvarken varit gosse eller gesäll, således kan han icke
konsidereras såsom handtverkare; månne han då är ibland
herrar handlande?” — ”Men de handlande svarade att ingen
af dem utan handtverkarne hafva underskrifvit skriften,
hvarefter han blifvit kallad till deputerad”.

Nu lät magistraten inkalla stadsfiskalen och
underrättade honom om Drakes vägran att aflägsna sig.
Stadsfiskalen förklarade sig anse detta beteende innebära
sidvördnad emot magistraten, och yrkade på grund häraf, att
Drake, med stöd af 14 kap. 7 § Rättegångsbalken, måtte
fällas att böta ”20 dlr s:mt eller mera”. Drake anhöll, att
vid följande dagens session få förklara sig. Så skedde
likväl ej, och någon resolution i anledning af stadsfiskalens
yrkande meddelades icke heller.

Samma dag som detta uppträde inför magistraten egt
rum undertecknade och afsände deputerade sitt åberopade
utlåtande, derur följande må anföras.

— — — ”Borgerskapets Deputerade, som anse enigheten för den, hvilken
gifver styrka åt alla förrättningar, den vi ock vilja hafva
för oss så mycket snarare bibehållen, som den börda,
hvilken vi till Stadens tjenst och bästa oss frivilligt åtagit,
skulle eljest blifva för oss mer än odräglig, hafva intet
kunnat föreställa sig, att Bryggaråldermannen Drake, hvars
några år bortåt brukade orolige upptåg och hvarjehanda
anläggningar äro så bekanta, att de gjort honom nästan
hos de minsta barnen ökänd, skulle just bjudas oss till
sällskap, då vi, sedan wårt antal blifvit behörigen förstärkt,
tänkt att i ro och allvar börja och företaga de oss
åliggande Stadens angelägne förrättningar. Så undersamt
fördenskull som detta oss förekommer och så många
ledsamheter vi redan försport af Bryggaråldermannen Drake, i
det han, i anledning icke allenast af denna skriften, utan
ock en annan sig förskaffad och af 79 personer
underskrifven fullmagt — — hvarje gång wid wåre sammankomster
sökt sig intränga och till mycken irring och uppehåll
gifvit anledning; så mycket fägna vi oss ock, att genom
följande skäls ådagaläggande kunna såsom vi hoppas bestyrka
Magistraten, att genom rättvis resolution afslå sökanderna
och hela Drakes öfriga anhang deras påstående att få
honom till en Borgerskapets Deputerad, nemligen

1:mo: Är allmänneligen bekant, att han icke på lagligt
och ordentligt sätt blifvit till Borgerskapets Deputerad
utsedd; ty då han först hos högtärade Handelssocieteten
och sedan hos Handtverksembetena, wid deras första
sammankomst, undantagandes af tvenne Mästare, som
enständigt gjorde honom bistånd, fick afslag, har han dels sjelf,
dels genom andra, låtit omkringbära en skrift och genom
hvarjehanda föreställningar samla sig röster och
underskrifter ifrån hus till hus, att blifva Deputerad, hvarigenom
wäl händt, att han vid en annan handtverkarnes
sammankomst, då han sin kringgångne skrift för dem uppviste,
erhållit åtskilligas röster, som dock, i anseende till sättets
olaglighet, litet eller intet kunna gälla: hemställandes vi

fördenskull, huru den bör anses, som med löpeskrifter
söker göra intrång i Borgerskapets fria val.

2:do: Ligger han ju inför Högsta Öfverheten i öppen
och oafslutad tvist både emot Magistraten, samtlige
Stadens Borgerskap och Borgerskapets Deputerade, angående
Stadens lägenheter, medels disposition och andre deras
göromål. Nu tillåter icke rättvisan, att den får wara
förmyndare för någre omyndige, som sjelf tvistar med dem
om arf och andra rättigheter, ej heller, att någon såsom
advokat och ombudsman får för begge stridande parterne
föra ord och penna. Huru skulle väl då
Bryggaråldermannen Drake såsom en uppenbar vederdeloman kunna
antagas och ombetros att såsom en målsman tala och svara
uti saker, som röra stadens och hela Borgerskapets
allmänna nytta. Wi kunna intet utan rörelse tänka på hvad
oändliga påföljder en så grof olaglighet vore med sig
förande, och wår Stads missgynnare skulle visserligen aldrig
släppa ett sådant tillfälle att få begabba oss för uppenbara
nulliteter.

3:tio: Är han ock stäld af Stadsnotarien Herr Hans
Törnsten under laga ansvar för det han honom med
ärerörige och ännu obeviste tillvitelser angripit, hvarföre som
Drake ännu står sub reatu kunne vi icke honom för vår
bisittare erkänna innan slutet af denna process visar,
huruvida han är dertill värdig eller intet.

4:de: Lägga vi ock härtill Borgaren Drakes vidt och
bredt bekanta oroliga och trätosamma sinnelag såsom ett
för sig ensamt nog gällande skäl, och huru han alltid
förorsakar hinder, inkast och vidlyftigheter i alla förrättningar,
hvarpå uti den ädle och högtärade Magistratens protokoller
och registraturer finnas öfverflödiga bevis. Föreställandes
oss nogsamt, att som han icke underlåtit uppväcka
bryderier, då han ännu warit utom oss, det han lärer blifva
derpå så mycket öfverflödigare om han skulle komma
ibland oss och till sina afsigters befrämjande få vinna de
fördelar, att lära känna Stadens svaga och styrka.


Uti dessa omständigheters föredragande består nu wårt
wördsamma utlåtande öfver den med oss communicerade
skriften. Som vi förmoda desamma lära wara nog kraftiga,
att utestänga Borgaren Drake ifrån Borgerskapets
Deputerades antal, wi ock ännu icke rönt någon brist på andre
wälfrejdade och redlige män, som hafva nit utan kitslighet
för det allmänna bästa, och med hvilka vi hoppas att jemt
kunna draga den börda oss påligger; så blifwer wår
sluteliga mening, att vi finna hvarken Stadens eller wår heder
tåla, att Borgaren Drake, så länge förenämda
omständigheter wara, skall wara en af wårt antal, hemställandes allt
sådant till Magistratens vidare rättvisa ompröfvande, med
det uttryckeliga förbehåll, att i all vidrig händelse blifva
wårt Deputerskap alldeles qvitte. Och vi förblifve” etc.

Fjorton af de tjugufyra deputerade hafva underskrifvit
detta utlåtande.

Drake anhöll utan dröjsmål hos magistraten att för
påminnelsers afgifvande undfå del af detsamma. Under
hvarjehanda förevändningar undandrog sig magistraten att
på denna hans anhållan lemna besked. Då magistraten
inom sig öfverlade hvad svar honom skulle lemnas, yppade
sig vanligen dem emellan så stridiga meningar, att de
funno för godt ytterligare uppskjuta ärendet. Först den
30 Oktober s. å. blefvo magistratens då närvarande
ledamöter ”deruti ense, att ehuruväl de nästan kunde förutse
hvad split och osämja lärer bland Borgerskapet förorsakas,
om Borgaren Drake, som är af ett så ganska oroligt
sinnelag, skulle få part af Borgerskapets Deputerades
påminnelser och de deruti mot hans antagande till en Deputerad
anförde skäl, samt fördenskull Magistraten, till
förekommande deraf och till bibehållande af en god harmonie
Borgerskapet emellan, länge dragit i betänkande att låta
honom desse påminnelser communiceras, dock som han
det så enständigt påstår och Magistraten finner så mycket
mindre någre laga skäl det att afslå, som de anförde
omständigheter, hvilka förmenas ligga i vägen att blifva
Deputerad, verkeligen röra och angå hans person, så kunde

magistraten icke undgå att den begärde communicationen
bevilja”.

Hvad Drake hade att påminna vid deputerades
utlåtande, känna vi ej. Deputerad blef han emellertid icke.
Ännu en gång försökte han väl att få sig plats bland de
deputerade tillerkänd, men utgången blef densamma som
vid föregående tillfället. Den 3 September 1743 instälde
sig nämligen efter ”beskickning” 12 af deputerade hos
magistraten; men, heter det i protokollet, ”som
Holzhandlaren och Bryggareåldermannen Anders Drake sig
äfvenledes infann, så tillfrågade Hr Justitie-Borgmästaren
honom å magistratens vägnar huruledes han, som ej är
deputerad, understår sig inkomma, då Drake svarade, att
han är valder till Deputerad, men Magistraten tillsade
honom att han ej är blifven erkänd i den qvaliteten, utan
han allt derföre bör göra afträde, hvilket Drake sådant
intet ville hörsamma utan likafullt qvarblef, samt itererade
dess gjorda påstående det han är wald till deputerad och
frågar, hvad Magistraten har emot honom, helst
Skräddaremästaren Fiedler ej är vald af någon annan än
Mästaren i samma embete Westerdahl, men han deremot af
en stor del Borgerskap utkorad; derpå magistraten
förestälde honom, att hela Skräddareembetet har utnämt
mäster Fiedler till Deputerad i Westerdahls ställe, och
ytterligare tillsade Drake göra afträde, men som han sådant
intet ville efterkomma utan sade sig skola qvarblifva, så
blef Stadsfiskalen Hr Sven Wenngren inkallad, hvilken
efter behörig underrättelse härom, anförde å Embetets
wägnar att om Holzhandlaren och Åldermannen Drake
tycker sig wara för när skedt med Deputerskapets
uteslutande, har han laga wägar för sig, men emellertid, som
han ej utgått på Magistratens till honom skedda antydan
och tillsägelse, så emedan sådant anses för en sidwyrdnad
mot Magistraten, ty påstås, det han måtte beläggas med
sådan plikt som 14 Cap. 7 § R. B. innehåller och i fall
han vidare skulle opiniatrera har Magistaten laga medel
till att bruka.


Holzhandlaren Anders Drake anförde, det Herrar
Deputerade icke kunna göra och låta någonting utan till
Samtelige Borgerskapets bästa, alltså förmenar han, som
är en borgare i staden, och derjemte den 18:de i
ordningen efter Skattläggningen af 1126 nummer, till att få
blifva inne och höra hvad som proponeras, samt det som
de deputerade göra till Borgerskapets tjenst och nytta,
helst det ändå ej är annat än sådant som hvar och en
borgare bör få weta utaf och han, Drake, uti allt hvad
som staden skall utbetala eller utgöra får som en borgare
sin dryga del taga; derpå Magistraten lemnade honom till
besked, att om de Deputerade finna sig befogade
communicera honom och de öfriga borgarne sådant, det är
deras afair, men härinne är honom ej tillåtet med de
Deputerade tillstädes wara.

Fiskalen sade sig intet svara i detta senate af Drake
anförda målet och har Magistraten medel, nemligen
betjenter och vakt, till att handhafva sin myndighet i
Rådstugan. Hvarpå Drake gjorde afträde”.

Så aflupo de lägre ”principalernes” försök att genom
sin främste man åtminstone i någon mån omhändertaga
stadens förvaltning.

<img></img>
</chapter>
<chapter name="Tredje kapitlet">

<img></img>

<table o>
<td c><big>TREDJE KAPITLET.</big>
<td c>——
</table>

Krigsförklaringen emot Ryssland, daterad den 24 Juli
1741, delgafs Göteborgs magistrat genom skrifvelse från
v. landshöfdingen, baron Sjöblad den 4 påföljande Aug.,
med begäran, att ”befordra den till skyndsam och allmän
kungörelse i staden”. Magistraten beslöt, att den skulle
”allmänneligen å predikstolarne uppläsas”. Men Sjöblad
lät nästa dag magistraten veta, att kungörandet skulle
”igenom pukor och trumpeter utblåsas” — hvilket åter satte
magistraten i stort bryderi; ty då, efter hvad dess till
Sjöblad uppskickade ledamöter ålades säga, ”sådant ej väl
anstode eller skickade sig, med mindre det måtte ske till
häst, men så många dertill tama och vanda hästar nu i
hastighet ej stode att erhålla”, fann sig magistraten
urståndsatt att efterkomma den mottagna tillsägelsen.
Sjöblad svarade dock emissarierna, att krigskungörelsen ”i
brist af dertill tjenlige hästar” kunde ske ”med trompeter
och pukor till fots”; och förordnade i följd häraf
magistraten ”Cancellisten Johan Hindr. Lundelius att
högstberörde Kongl. Maj:ts krigskungörelse å Rådstugusalen och
de publique bryggor i staden uppläsa, i medfölje af alla
stadstjenarne samt 12 st. man af stadsens soldater under
Vaktmästarens anförande”. Och den 6 Aug. fingo stadens
innevånare först från rådhussalens ”öpna fönster” och
sedan å alla bryggorna ”under pukors och trompeters
utblåsande” höra uppläsas kungörelsen om det krig, hvilket,
efter anställarnes mening, skulle återgifva Sverige dess
forna ära och välde.

Kort efter denna underrättelse, erhöll magistraten i
bref från riksdagsmannen, rådmannen Kling, ännu en
annan — den, att, såsom vi redan förut omnämt, den för sin
tapperhet, sin lyckade rymning från Sibirien dit han
blifvit förd som krigsfånge efter Viborgs fall, sin räddning
från Gyllenrothska angifvelsen 1722, sina riksdagsbedrifter
samt sin vittra bildning så bekante generalmajoren Lorentz
Christoffer Stobée utnämts till landshöfding i Göteborgs och
Bohus län. Strax aflät magistraten till honom ett
lyckönskningsbref, hvari de betygade sin innerliga och vördsamma
fägnad öfver utnämningen, hvilken synts dem desto gladare,
som han ”för sina långliga och höga förtjenster så väl som
rättvisa och gratieusa gemöte, egde ett allmänt beröm”;
nu önskade de af allt hjerta, ”att Gud den allrahögste
måtte förläna honom sin milderika nåd och välsignelse till
att kunna uti all sjelfbegärlig säll- och lycksalighet det
honom anförtrodda höga embetet till sin ära, konungens och
fäderneslandets gagn och bästa, samt hela länets förmån
och vidare uppkomst förestå och utföra”; hvarjemte de
slutligen rekommenderade sig och staden till all
höggunstig befordran, deremot de försäkrade sig skola taga alla
tillfällen i akt, att söka öfvertyga honom om sin
uppriktiga erkänsla och vördnad. Och då någon tid derefter
Stobée, efter ett besök å sina gods i Skåne, ankom till
Göteborg, gick dess borgerskap för honom ”ut i gevär och
gjorde paradering”, sedan magistraten genom nya
utnämningar fyllt alla dess befälsvakanser.

Den 19 November s. å. uppträdde Stobée första
gången på rådhuset, der stadens magistrat och borgerskap,
det senare ”till temmelig myckenhet” samlat sig för att
mottaga hans helsning.

”Ädle, lagfarne och högaktade herrar Borgmästare och
Råd”, talade han, ”så ock äreborne, välaktade och

förståndige herrar samtlige stadens Deputerade och gemensamme
Borgerskap!

Jag har i dag låtit Eder sammankalla och är uti deras
hedervärda sammankomst uppkommen till att kungöra,
huru det har behagat H. Kongl. Maj:t, vår allernådigste
Konung, att förordna mig till Landshöfdinge och
Öfverkommendant här uti Göteborgs och Bohus läner.

Jag vill ock derjemte betyga den fägnad jag har att
vara transporterad till en ort, hvarest jag uti all vänskap
och förtrolighet har den äran att umgås med en så ädel
magistrat och ett så förnämt borgerskap, hvars lydnad och
trohet för sin nådiga Öfverhet, hvars nit och åhåga till att
tjena sitt kära fädernesland och hvars berömliga omsorg
att genom handel och vandel befrämja det allmänna bästa
äro öfver allt så bekanta, att deras beröm icke allenast
långt öfvergår de mesta städernas uti riket, utan hafver
ock sträckt sig till de vidt aflägsne orter och länder.

Jag kan intet annat än häröfver betyga min innerliga
fägnad och tillika önska Eder alla, mina vänner, som nu
äro närvarande och frånvarande, den högste Gudens
nådiga välsignelse, kraft och bistånd att framhärda uti Edert
berömmeliga uppsåt, befrämja rikets och landets, stadens
och Eder egen förmån, heder och välgång.

Dessa senare skola och kunna aldrig fela, när allting
går i sin ordning; när de som bjuda och råda, göra rätt
och följa lag och förordningar; när de, som stå under lydno,
icke af afund, kitslighet och ett oroligt sinne sätta sig
emot sine förmän och det som rätt och nyttigt är; när de
rike och förmögne icke söka att betunga och undertrycka
den fattige; när ära, redlighet, kärlek och enighet bo ibland
Eder, och när hvar och en uti sin handtering och vandel
beflitar sig att förnämligast söka Guds ära och har mera
afsigt på det allmänna än sitt eget bästa.

Men härom behöfver jag så mycket mindre att tala
eller på min nådigste öfverhets vägnar Eder förmana, som
jag är försäkrad, att Edra ädla sinnen och rättrådighet,
Eder kärlek för dygden och det, som godt och billigt är;

och Eder åstundan att undvika all vidrighet och att
befordra Eder egen lycka, uppkomst och välgång, Eder sjelfve
derom påminna.

Jag för min del skall aldrig underlåta, så länge Gud
mig lif och helsa förlänar, att efter min embetes pligt räcka
Eder alla handen uti det, som kan lända staden och dess
innevånare till nytta och fördel, och således med Eder
umgås, att ingen med skäl skall kunna klaga öfver våld
och orätt.

Den högste Guden styre och regere oss alla, och låte
mig äfvenväl så förestå det embete, som H. Kongl. Maj:t
genom sin(e) öppne nådigste fullmagter mig uppdragit och
och dem jag nu för Eder låter uppläsa, att det må lända
till hans heliga namns ära, vår nådige öfverhet till nöje
och välbehag och vinna hos Eder alla en uppriktig
förtrolighet och en beständig vänskap, hvarom jag mig alltid
skall beflita”.

På detta tal och sedan fullmagterna blifvit uppläste,
svarade justitieborgmästaren Swedmarck å magistratens och
borgerskapets vägnar med betygande af allas deras
fägnad öfver hans ditkomst, försäkrande honom om deras
åhåga och flit uti att alltid med skyldig lydnad och
vördnad gå honom tillhanda.

Det dröjde icke länge innan dessa ömsesidiga
betygelser sattes på prof. Stobée var, som bekant, en ifrig
hatt och hade nitiskt arbetat för det började kriget;
befolkningen i Göteborg var deremot till aldra största delen
tillgifven mösspartiet och delade dettas politiska
åskådning — naturligt nog för en stad, som kände sin fortkomst
beroende på ostörd utveckling af handel och näringar,
hvilka i kriget sågo sin farligaste fiende. Kanske hade
dock Stobée hoppats kunna vinna ”ett så förnämt
borgerskap” för hattarnes åsigter; men i så fall felslogo hans
förhoppningar fullkomligt. Det var en dyning från kriget
i Finland, som först lade i dagen huru liten sympati, han
såsom hatt egde påräkna hos stadens borgerskap.


I slutet af Mars månad 1742 anbefaldes nämligen
generalmajor <i>Zanders</i> infanteriregemente, som då under 22
år varit såsom garnison förlagdt i Göteborg, att bryta upp
derifrån och marschera till Karlskrona, hvarifrån det
vidare skulle försändas till Finland för härens förstärkande.<footnote>Magistraten och borgerskapet beslöto d. 21 Mars s. å. att som bevis
på sin erkänsla för regementets ”vard och vakt” i staden öfverlemna till
soldatesquen 150 dlr s:mt och till löjtnanten Bagge ”för den skada han å sina
kläder tagit vid sista vådelden” 20 dlr s:mt. — Vanligen utgjorde hela
garnisonens antal 607 man. Se polit. prot. 2 Dec. 1743.</footnote>
Samtidigt tillkännagaf Stobée för magistraten, att
borgerskapet i följd häraf måste öfvertaga vakthållningen i
staden. Borgerskapets officerare uppkallades och mottogo
d. 26 Mars förständigande härom. Men redan d. 2 April
företrädde åtskillige af dem inför magistraten, anmälande,
att ”mångfaldige personer, som egde hus och gårdar i
staden, såväl af Ridderskapet och Adeln, Prester och
Ståndspersoner som Civilbetjente och Apotekare”, alldeles
undandrogo sig den allmänna vakthållningen, som ålagts dem
”för fästningens bevakande och handhållande, K. M:t och
Riket tillhanda”, hvarför de anhöllo, att desse måtte
förständigas antingen sjelfve inställa sig eller sätta ”dugtig
karl” i sitt ställe, samt att magistraten måtte förhöja
böterna för uteblifne från 1 till 5 dlr s:mt. Magistraten sade
sig längre fram deröfver vilja meddela utlåtande. Innan
detta skett, inträffade emellertid — den 7 April — att
femte kompaniet, till hvilket Drake hörde och för hvilket
Olof Wenngren var kapten, utkommenderades, men vid
uppställningen befans högst fåtaligt, enär blott tvänne af
dithörande ståndspersoner infunnit sig. Genast
marscherade hela kompaniet upp på rådhuset och begärde
företräde. Någre af dem, deribland Drake, blefvo insläppte,
de andre tillsades stadna utanför, enär de voro iklädde
”undergevär”. Wenngren anförde orsaken till kompaniets
missnöje, Drake framstälde å dettas vägnar åtskilliga
frågor — om, derest någon olycklig händelse skulle inträffa,
borgerskapet vore skyldigt frälsa deras egendom, som

undandrogo sig göra vakt; om desse senare icke åtnjöto
samma förmåner af staden som borgarne; om endast
borgarne skulle hålla vakt, huru då ”fournera posterna”, enär
de förres antal ej ensamt räckte till för de sistnämdes
förseende; samt huruvida icke de utfattige kunde förskonas
från vakthållningen och två till tre fattiga enkor
sammanslås om en vakt — i hvilket allt de öfrige instämde.
Magistraten beslöt att till följande dagen uppkalla stadens
husegande adlige och stånds-personer jemte
civil-betjenterna för att tillse, huruvida icke genom tjenliga
föreställningar desse skulle kunna förmås att biträda vid
vakthållningen ”till de fattiges hjelp och understöd”.

Den 8 April samlades då inför magistraten desse
stadens numera längesedan förgätna privilegierade personer,
bland hvilka främst syntes det lärda hofrådet, sekreteraren
vid Ostindiska kompaniet, öfversättaren och
författningssamlaren <i>Magnus Lagerström,</i> kammarrådet <i>Börje Schwartz,</i>
öfver-krigskommissarien <i>Schwartzkopff,</i> stadsläkaren doktor
<i>Boethius,</i> samt vidare gymnasielektorerna <i>Jacobson</i> och
<i>Ekström</i> m. fl. tillhörande skol-, tull- och andra stater.
Magistraten bad dem icke obenäget upptaga, att de
ditbesvärats, och androg skälen derför; det hade visat sig för
i synnerhet de fattigare borgarne omöjligt att utan sin
undergång i den rådande dyra tiden ensamme besörja
vakthållningen i staden; och då denna onekligen lände
alla stadens innevånare af både högre och lägre stånd
till beskydd och säkerhet, droge magistraten det goda
förtroende till de ärade närvarande, att de utaf en
gunstig fri vilje, efter behag, täcktes bidraga något för hvar
vakt ”till vakthållningens underhjelpande, behöriga
förrättande och de fattige borgares understöd, hjelp och lisa”.

Härtill svarade i ett skriftligt memorial, hofrådet
Lagerström:

”Den ädle Magistraten hafver behagat låta uppkalla
mig till i dag, som jag förnimmer utaf Borgarecapitainens
Herr Jacob Liedgrens angifvande, att jag icke infunnit
mig till vakthållande med borgerskapet här i staden,

hvarför han skall påstå plikt uppå mig efter en af den ädle
Magistraten för många år sedan utgifven förordning, om
hvilkens rätta innehåll jag dock icke egentligen är
underrättad eller vet, huruvida den uppå mig kan appliceras.

Jag hafver till att försvara mitt uteblifvande med
ingenting annat än den 12:te § uti Kongl. Privilegierna för
Sveriges rikes Ridderskap och Adel af d. 16 Oktober
1723, af hvilka jag hafver den äran att wara en ledamot;
dess innehåll tyckes wara så klart, tydligt och kraftigt,
att jag förmodar kunna trygga mig under dess försvar
här i Göteborg, rätt så väl som de uti Stockholm boende
af Ridderskapet och Adeln för sine hus alltid gjort, hvarest
aldrig något dylikt af dem blifvit begärt eller ännu
begäres. Sjelfva vaktens namn gifver tillkänna af hvad
personer densamma bör bestå, nemligen af edsvurne
borgare, hvaribland jag icke finnes och hafver jag låtit
berätta mig, att förbemälte den ädle Magistratens
förordning ej heller skall nämna någon annan än Borgerskapet.
Och som det oförgripligen tyckes, att ingen annan än
Hans Maj:t allena lärer tillkomma att förklara ett Stånds
wälfångna privilegier, så hoppas jag, att den ädle
Magistraten icke lärer tillåta, att desamma genom någon
eftertänkelig förtydning, ehuru den ock wara månde, blifva
rubbade, utan bibehålla mig wid deras oförkränkta
åtnjutande, hvarom jag hörsammast anhåller, och deröfver
utbeder mig den ädle Magistratens rosolution till min
rättelse”.

Öfver-krigskommissarien Schwartzkopff åberopade
ofvan anförda yttrande af hofrådet Lagerström och androg
vidare:

”1:o Är jag ingen borgare.

2:o Är det af en borgarecapitain oanständigt att utan
Högvälborne Herr Generalens Ordres och wetenskap wilja
commendera mig på borgarewakt, och det wid 5 daler
s:mts vite, der likväl reglementet för de vakthafvande
allenast utsätter en dlr s:mt för dem som sig försumma,
hvilket dock till mig icke kan appliceras, som på Hans

Kongl. Maj:ts rangordning considereras lika med
Ryttmästare och Capitainer.

3:o Wore det en hel annan sak, ifall, hvarifrån Gud
nådeligen bevare, Staden och fästningen blefve af någon
fiende beränd, då sig fuller ingen finge undandraga,
likväl uppå högsta befälets föranstaltande, men icke uppå
någon borgarecapitains.

4:o Så ligger för mig hos den högtärade Magistraten
en special Hans Kongl. Maj:ts allernådigste resolution af
år 1722, som till det ringaste lärer befria mig från
borgarevakt”.

Magistraten förklarade återigen att det icke vore fråga
om någon de uppkallades <i>skyldighet,</i> utan endast att
förnimma, om de skulle kunna bevekas att för de fattiges
skuld vilja vara borgerskapet till någon hjelp; men
regementsqvartermästaren Köhler svarade på sin svärfaders,
Commendören Peter von Utfalls, vägnar, att då denne
vore Officerare och Adelsman, samt dessutom bodde på
landet, kunde han icke prestera någon vakthållning;
lektorerna Sven Jacobsson och Matthias Ekström jemte
öfrige, som tillhörde ecclesiastikstaten, vägrade likaledes,
under åberopande af presterskapets privilegier, att
dermed befatta sig, och tullbesökarne med flera civilbetjente
hade lika liten lust, att åtaga sig det ifrågasatta besväret;
sammankomsten slöt med ett förklarande af magistraten,
att då de icke velat godvilligt åtaga sig detsamma, så
kunde de emot åberopade privilegier icke dermed
betungas.

Denna utgång af saken må hafva högeligen uppretat
stadens borgerskap. Åtminstone infann sig några dagar
senare borgarekaptenen Olof Wenngren hos magistraten,
samt anmälde, att af femte kompaniet, som samma dag
skolat öfvertaga vakthållningen, blott 48 man infunnit sig
på paraden; och då detta antal icke vore tillräckligt för
aflösningens verkställande, sä frågade han hvad han vid
ett sådant förhållande hade att iakttaga.


Efter underrättelse att kompaniet bestod af 145
nummer, beslöt magistraten, att före ärendets företagande
eftersända öfverstelöjtnanten <i>Johan von Mentzer,</i> som under
Stobées frånvaro var dennes vikarie i
landshöfdinge-embetet. Mentzer uppkom och erhöll besked om hvad som
förekommit.

”Huru många”, frågade han Wenngren, ”äro då
tillsagde att inställa sig?”

”Alla, som äro borgare”, svarade Wenngren.

Magistraten uttryckte dervid sin förundran, då vid
föregående tillfällen kompaniet varit manstarkt nog.

Wenngren utlät sig då, att han vid tillsägningen äfven
förfarit ”efter samvetet med detta fattiga folket, emedan
de icke egde mer än de sig till födan dagligen kunde
förtjena, som i denna dyra tiden icke mycket försloge,
utan ledo de sådan nöd, när de skulle gå på vakt, att
han utan tårar icke kunnat se och höra deras jemmer och
elände, ville ock hellre lega 40 karlar för egna penningar,
än se att slike fattige skulle allt för mycket graveras”.

Under yttrande, att det dock icke ankomme på
Wenngrens godtycke att förbigå någon med kallelse, förklarade
v. Mentzer, att man aldrig kunnat förmoda, det
borgerskapet skolat göra så många ”difficulteter” vid denna af
nöden förestafvade vakthållning, derunder det blott gällt,
att under en ganska kort tid göra Kongl. Maj:ts och
kronans tjenst; men härtill svarade Wenngren helt oförskräckt,
att samma vakthållning icke torde kunna betraktas såsom
annat än en slags brandvakt, till stadens och alla husegares
säkerhet samt mordbränneriers förekommande, hvarför alla
husegare borde ”deruti intressera”; dessutom vore numera
den af de privilegierade åberopade 1719 års förordning af
andra förordningar upphäfd, regeringsformen ändrad och
”souverainiteten” afskaffad. Förtörnad öfver detta svar,
genmälde v. Mentzer, att vakthållningen afsåge ingenting
annat än ”försvar af konungens fästning och hela landets
säkerhet” samt att 1719 års förordning tillkommit efter
envåldstidens slut; ville icke vederbörande låta sig i tid rätta,

måste han betrakta deras undanflykter såsom ett
”uppspunnet verk, hvilket såsom en espece af <i>myteri</i> torde
komma att anses”. Nu framhades vaktrullan, namnen
genomgingos och Wenngren ålades att förständiga 44 deri
förekommande personer att vid laga ansvar infinna sig;
hvarpå han afträdde.

Fyra månader senare inlupo underrättelser att
fiendtliga fartyg och skepp uppehöllo sig i Nordsjön och att
ett angrepp på Göteborg kunde befaras. Det under tiden
till staden ankomna och der, på Elfsborgs fästning,
Varfvet och Billingen förlagda garnisonsmanskapet
utkommenderades genast på galererna, halfva norra sqvadronen af
Bohus läns dragoner indrogs för att tjenstgöra som
garnison på de blottade ställena, och v. Mentzer uppbjöd all
sin förmåga att vid sammanträde inför magistraten — den
14 Aug. — förmå stadens förberörde privilegierade
husegare att deltaga i den vakthållning, som åter måst
åläggas borgerskapet. Men deras svar blef alltid detsamma.
Och de svårt betungade borgarne stärktes i sin ovilja ej
mindre emot desse privilegierade, som af ingenting kunde
förmås att dela deras bördor, än äfven mot det krig och
den statskonst, af hvilke desse framkallats.

Om denna senare stämning voro de icke ensamme.
Öfver allt i landet förspordes missnöje med regeringen
och harm öfver den bedröfliga ledningen af kriget;
nederlag, återtåg och slutligen kapitulation var ju allt hvad man
vunnit med den armée, för hvars åstadkommande och
utrustning man ålagt folket så känbara uppoffringar. I stället
för de förespeglade fördelarne hade man blott åvägabragt
stegrad nöd och ökadt elände. Öfverbefälhafvaren för
hären i Finland, generalen Charles Emil Lewenhaupt och
generallöjtnanten Henrik Magnus v. Buddenbrock blefvo
väl återkallade, fängslade och stälde till rätta, men var
det väl troligt, att allmänna meningen skulle låta sig lugna
blott genom deras uppoffrande? Hattpartiet både inom
riksdagen och rådet bäfvade för sin framtid, och mössorna
höjde hufvudet.


De val, med hvilka 1742 års riksdag inleddes, hade
utvisat det senare partiets öfvervigt. Hattpartiet kunde
icke tvifla på en förestående efterräkning. Enda
räddningen var att vinna tid, att finna något medel för
undanskjutande af den räfst, med hvilken mössorna hotade.
Medlet fanns, då tronföljarefrågan af baron H. Wrede den
13 Oktober 1742 på en omväg bragtes å bane å
riddarhuset.

Tronkandidaterna voro flera, men främst af alla stod
Karl XI:s dottersonson, hertigen af Holstein-Gottorp, <i>Karl
Peter Ulrik.</i> Allmänt trodde man, att, derest denne blefve
vald till tronföljare i Sverige, kejsarinnan Elisabeth skulle
låta beveka sig att sluta fred och återlemna de eröfrade
provinserna; i synnerhet föll det allmogen före, som vore
han, både genom sin börd och sin frändskap med ryska
kejsarinnan, vid valet sjelfskrifven. I enlighet med denna
stämning gick också bondeståndet till väga, då Wredes
memorial hos dem förekom till behandling; i stället för
att stanna vid frågan om den blifvande tronföljarens
trosbekännelse, derom memorialet rörde sig, förklarade sig
ståndet till sådan tronföljare utse hertigen af Holstein.

De öfriga stånden instämde i detta val. Men förr än
den valde om saken underrättats, hade han öfvergått till
grekisk-katolska trosbekännelsen samt blifvit förklarad för
rysk storfurste och tronföljare i ryska riket. De
sändebud, som affärdats för att till honom framföra svenska
riksständernas beslut, fingo återvända utan att hafva erhållit
löfte om någon af de fördelar, man förespeglat såsom
valets bestämdaste följder.

Tankarne rörande tronföljden samlade sig nu omkring
kronprinsen af Danmark, sedermera Fredrik V, och Adolf
Fredrik, hertig af Holstein-Gottorp. Den senare var
Rysslands kandidat; men danska kronprinsen omfattades med
största ifver af dem, som genom hans val hoppades bilda
ett stort skandinaviskt rike, hvilket skulle ingifva Ryssland
aktning och mellan hvars särskilda delar aldrig mera
något krig skulle förekomma, utan med nyvunnen endrägt,

alla forna skrankor, satta vare sig af sed eller lag inom
de skilda länderna, för alltid försvinna. Denna tanke slog
an bland svenska allmogen, i all synnerhet bland
dalkarlarne, hvilka nyligen genom skärpta tullbestämmelser,
känbara icke minst vid deras handel å norska gränsen
m. m., under pågående hungersnöd blifvit svårt uppretade
mot ”herrarne”, och icke utan tillfredsställelse tänkte sig
möjligheten af en ändring i Sveriges regeringsform
derigenom, att den enväldige danska konungen komme i
besittning af svenska tronen. Beskickningar från olika
landsändar infunno sig i bondeståndet, påyrkande danske
kronprinsens val, och den 8 Mars 1743, då sändebud från sju
socknar i Dalarne der infunno sig med samma fordran,
förklarade honom verkligen ståndet vald, i trots af de finske
riksdagsmännens protester och sekreterarens vägran att
derom meddela protokollsutdrag. De öfrige stånden
beslöto emellertid att uppskjuta valet och under tiden låta
Sveriges fullmägtige vid fredsförhandlingarna försäkra om
ständernas böjelse för Adolf Fredrik, derest, nämligen,
Ryssland ville med Sverige sluta fred, återlemna Finland,
betrygga riket mot andra magter och ställa Danmark till
freds.

Under det de ledande männens planer hvälfde sig
omkring och så småningom närmade sig en sådan lösning
af krigs- och tronföljarefrågorna, utbredde sig emellertid
stämningen för danske kronprinsen allt mera bland sjelfva
folket; från allt flere landsorter ingingo till bondeståndet
yrkanden om hans väljande samt bestraffande af dem, som
förskylde krigets olyckliga utgång. Då för årets fälttåg
nya rekryteringar måste vidtagas, utbröto oroligheter på
flere håll. Man hade vant sig vid att förakta den svaga
regeringsmagten, läran om principalernas rätt hade
samtidigt bibragt menigheten en stark öfvertygelse om sin
befogenhet att vid lämpliga tillfällen gripa in i styrelsens
gång, och nu om någonsin syntes tiden vara inne för ett
sådant ingripande. Efter en följd af sjelfrådiga tilltag,
beslöto Dalkarlarne att med våld skaffa gehör åt sina

fordringar. Den 8 Juni inryckte de sammankallade
bondhoparne i Falun, bemägtigade sig kronans dervarande
förråd af gevär, penningar och matvaror m. m., sände tvenne
af de sina till Stockholm för att förelägga ständerna deras
fordran, att kronprinsen af Danmark måtte varda
”befordrad till regeringen i Sverige”, samt ryckte den 11 Juni
öfver Hedemora och Sala mot hufvudstaden, utan att låta
hejda sig hvarken af regeringens och de fyra ståndens
mot dem utsände deputerade eller af konungens dem
meddelade befallningar.

Adeln, preste- och borgarestånden hade emellertid
förenat sig i det beslut, att så vida icke före den 21 Juni
freden vore känd i Stockholm, ville de till svensk
tronföljare välja kronprinsen af Danmark. Detta förtörnade
en del af Stockholms borgerskap, som, under anförande
af handlanden Christopher Springer, fordrade att deras
riksdagsmän skulle för dem göra reda för hvad de i
ärendet åtgjort, helst de icke egt rätt inlåta sig på
tronföljarvalet utan att förut hafva hört sina hufvudmän. Då en af
deras fullmägtige, handlanden Thomas Plomgren vägrade
att rätta sig efter deras fordringar, förklarade de honom
den 18 Juni afsatt. Dagen derpå ankom underrättelsen,
att freden med Ryssland afslutits. Samtidigt tågade
Dalkarlarne från Stäket och marscherade på eftermiddagen
den 20 Juni under ”flygande fanor och klingande spel” in
i hufvudstaden. Följande dagen förgick under fruktlösa
underhandlingar. Den 22 Juni stod striden å
Norrmalmstorg, dermed upproret qväfdes i blod. Den 23
sammanträdde ständerna, tronföljarvalet företogs, och Adolf
Fredrik blef utsedd äfven af bondeståndet, derinom blott några
skåningar förklarade sig ännu vidhålla valet af danska
kronprinsen.

Samma dag detta egde rum i Stockholm,
sammanträdde Göteborgs borgerskap å allmän rådstuga för att
höras öfver en af deras riksdagsfullmägtige, rådmannen
Coopman och målarmästaren Fox i bref af den 30
förutgångne Maj och den 13 Juni framstäld begäran, att blifva

”försedde med någre flere underhållspenningar till deras
nödtorft”. Det var icke första gången denna fråga
afhandlats mellan borgerskapet och dess magistrat. Den
18 Februari s. å. hade den senare förgäfves ansträngt sig
för att förmå borgerskapet lemna åtminstone någon del
af de 3,000 dlr s:mt, riksdagsmännen begärt. Drake hade
dervid yttrat att, efter hvad han uträknat, Coopman redan
fått efter 18 dlr 8 öre om dagen, men att, ehuru
Coopman ”<i>fått så ansenliga penningar och gjort stora Collationer</i>”,
staden dock fått sig påfördt i kontributionskontingent ett
belopp af icke mindre än 20,000 dlr s:mt; han för sin del
ansåge, att en sådan man som Coopman väl kunde vara
nöjd med 8 dlr och Fox med 4 dlr om dagen, men nu
skulle ensamt Coopman lega <i>fem</i> rum och derför betala
11 dlr s:mt i veckan, i stället för att <i>båda</i> riksdagsmännen
borde kunna vara betjenade med nämde lägenhet.
Magistratens föreställningar till trots, stannade borgerskapet
i den mening, att Coopman borde nöja sig med 8 dlr och
Fox med 5 dlr om dagen, ”i ett för allt, med alla
omkostningar derunder begrepne”; dock med det tillägg, att
”när de hemkommit och kunnat visa, att de gjort någon
särdeles <i>depence,</i> hvarigenom staden erhållit någon
förmån och nytta, ville borgerskapet tillerkänna dem någon
<i>discretion</i>”. Nu hade emellertid de båda riksdagsmännen
förnyat sin begäran. Tjugufem af det handlande och ändå
flere af det öfriga borgerskapet infunno sig och
meddelades af kommerce-borgmästaren Holst å magistratens
vägnar riksdagsmännens upprepade anhållan om penningar;
hvarjemte Holst jemväl underrättade det samlade
borgerskapet, att i brefvet förmäldes, det ”Högtärade
Borgareståndet genom pluralitetens votorum eventualiter utnämt
H. Kongl. Höghet Cronprintzen af Dannemark till
Successor på Kgl. Svenska tronen, så att om intet frid skulle
blifva till den 20 i denna månad skal dagen derpå eller
den 21 valet utan upskof solenniter förrättas”.

Efter detta brefs uppläsande utlät sig — vi anföra
protokollet ordagrant — ”Borgaren och Holzhandlaren

Anders Drake, att Riksdagsfullmägtigen,
Målareåldermannen Alexander Fox skrifvit ett annat bref till
Tunnebindaren M:r And. Fahlbäck och deri förfrågat sig, om
Borgerskapet härstädes skulle vilja hafva Kronprinsen af
Danmark till Successor, framgifvande Drake med detsamma
en skrift, den han sade angå samma sak och innehålla
Borgerskapets mening och utlåtande derom, med begäran
att den måtte uppläsas.

Herr Commercie Borgmästaren å Magistratens wägnar
svarade, att lofl. Borgerskapet är endast uppkalladt att
öfverlägga om herredagspenningars anskaffande för
Stadens Riksdagsfullmägtige och ej i annat ärende,
föreställandes derhos, att Successionen är ett Riksens höglofliga
Ständer tillkommande göromål, och hvilket ingen annan
bör, och Magistraten för sin del icke understår blanda sig
uti; hvarförutan ock som den af Drake framräckta skrift
är ounderskrifven, så finner Hr Borgmästaren icke skäligt
att uppläsa densamma.

Handelsmannen Peter Ekman utlät sig, att som skriften
kommer från samteliga Borgerskapet, så är det lika
mycket, om den är underskrifven eller icke, frågandes derpå
öfverljudt om icke samteliga Borgerskapet erkänner skriften
för deras och påstå att den skall uppläsas. Hvarpå utaf
hopen med hög röst svarades: ja.

Nu ehuruväl Herr Commercie Borgmästaren å
Magistratens wägnar gjorde häremot ytterligare föreställningar,
att Borgerskapet icke bör inlåta sig uti så grannlaga saker,
så förblef dock Borgerskapet wid deras påstående,
utlåtande sig Handelsmannen Ekman, att skriften kan utaf
Notarien uppläsas, i annan händelse gör Borgerskapet sin
formelige protest och förbehåller sig träda ut och sjelfve
sig emellan afgöra saken, eftersom ock skriften skall
innehålla något annat. Hvarpå och efter Borgerskapets
enhälleliga påstående, att Notarien måtte uppläsa skriften,
densamma till honom framgafs och upplästes. Och blef
sedan utaf Handelsmannen Ekman, jemte Handelsmännen
Olof Wenngren och Niclas Jacobsson ytterligare öfverljudt

frågat, om icke samteliga närvarande Borgerskap erkänner
och gillar skriftens innehåll, och vill att den skall ord från
ord införas i Protokollet, och sedan Extractum Protocolli
till Stadens Riksdagsfullmägtige uppsändas så wäl till deras
egen efterrättelse, som att uppvisa det både för samtelige
respective Ständer och Riksens högloflige Ständers Secreta
Utskott, helst Borgerskapet hafver anledning nog dertill
af Åldermannen Foxes bref, hvari han begärer få weta,
huruvida Borgerskapet äro med Danska Kronprinsens
utväljande nöjde. Hvilket allt Borgerskapet äfvenledes med
hög röst bejakade, utlåtandes sig, att de icke allenast
erkänna skriftens innehåll utan ock vilja, att den skall i
Protocollet införas och utdrag af Protocollet till Herrar
Fullmägtige uppskickas, både att ställa sig detsamma sjelfve
till efterrättelse, och att uppte det för Riksens högloflige
Ständer och Secreta Utskottet.

Magistraten föreställde wäl, att af Fullmägtigernes
senare bref är att intaga, det Högtärade Borgare-Ståndet
med deras wal redan fallit på Hans Kongl. Höghet
Kronprinsen af Danmark, och att således lärer wara så mycket
mera onödigt att Borgerskapet uppskickar något till deras
fullmägtiges efterrättelse i ty mål, som innan det
framkommer, saken i anseende till den af Riksens Högloflige
Ständer utsatte ultimus termin, som war den 21 i denna
månad, redan lärer wara afgjord; men Borgerskapet förblefvo
dock wid deras påstående om skriftens införande i
Protocollet, och sedermera uppskickande genom utdrag deraf,
helst det tilläfventyrs torde hända, att med werket äfven
denna gången så wäl som de förre blifvit uppskjutit,
lydandes alltså skriften ord från ord som följer:

”Nog har Borgerskapet så nu som tillförene, förmärkt,
att wåre Riksdags-Fullmägtige kunnat förtärt penningar,
men till hvad nytta den å dem använda kostnaden warit,
är man ännu alldeles okunnig om, det intet ser så ut i
förordningen om Städernas bevillning, som skulle
Götheborgs Stad haft någon fullmägtig wid Riksdagen, ty huru
skulle det wäl warit möjligt, att Borgare-Ståndet skulle

hafva gjort en så olika repartition, der någon fullmägtig
å wår sida hade warit närvarande, och visat att sedan
Ost-Indiska Compagniet, hvarest de förmögnaste Inwånare
bestå, erlagt 50,000 så war 20,000 dlr s:mt allt för excelsiv
summa att pålägga staden. Om ock Borgare-Ståndet ej
hade gifvit bifall till en billigare jemkning, så hade han
ju de andra Ständerna för sig och kunde för dem klaga
öfver en allt för olika repartition. Intet dera finne wi, att
wåre fullmägtige gjordt, och om andre Stadens enskildte
angelägenheter lära de ock warit lika obekymmersamma,
det wi måste tro, till dess wi af deras arbete få erfara
någon gagnelig werkan. Wåre fullmägtige skrifva nu som
tillförene, att det står illa till med det allmänna, men Gud
bättre! hvaraf härrörer det? Gud gifve hela landet hade
haft rättsinnige fullmägtige wid Riksdagen. Det är intet
nog, att Storförstendömet Finland blifvit förrädeligen
öfverlemnadt åt Riksens oblidkelige fiende Ryssen, att hela
den publika Cassan blifvit förskingrad, det brafvaste och
hurtigaste manskap som någonsin warit i fält blifvit
uppoffradt, såsom får på Slagtbänken, utan att få göra sin
fiende något motvärn. Det som mer är, Eländet har
blifvit så stort, att man ej allenast hotas utan är evärdeligen
utstäld för inbördes krig, sedan dalkarlarne upbrutit och
efter all liknelse lära söka hämd fast något försent på
dem, som till Riksens olycka wållande warit. Hvem kan
ej annat spå sig häraf än en större oro, än grufveligare
oreda och flere faselige påföljder? Här är ju bekant att
hela Bondeståndet förklarat Hans Kongl. Höghet
Kronprinsen af Danmark för Successor till Sveriges Krona,
hvem kan föreställa sig annan påföljd deraf, än att en
sådan kallelse blifver vapn prosequerad. Äro wi då icke
på denna orten exponerade? På hvad sätt står då något
försvar till att erhålla? Här äro fästningar, men tomma
både på folk och ammunitioner, så att icke ett enda stycke
kring hela denna ansenlige fästningen är i brukeligt stånd.<footnote> Att detta påstående sannolikt icke var utan grund, torde kunna
antagas, då man nämligen af landshöfdingen m. m. Ribbings skrifvelse den 23
Nov. 1737 till K. M:t ser, att fästningsverkens tillstånd redan då var så
eländigt, att, såsom han klagar, ”<i>ej ett enda batteri vore tjenligt till salutering,
mindre tiü defension</i>”.</footnote> 

Mån wi dock icke hafva orsak till att ej wara emot
Bondeståndet, hvaraf Riksens Styrka består? Wisserligen består
wår angelägenhet derunder, att Bondeståndet härutinnan
winner framgång, och det är just hvad wi böra wåre
fullmägtige föreskrifva, att de med alla krafter och efter
yttersta förmåga understödja och befrämja, så kärt dem är
att blifva för wåre fullmägtige erkände och af oss
understödde, det wi efter yttersta förmågo wilja göra, när de
allvarligen fullgöra vår wilja och deras skyldighet i detta
mål, men förr alldeles intet, hafvandes fullmägtige med
aldra första, att underrätta oss om hvad af dem
härutinnan tillgjordt blifver”.

Derpå efterfrågades af Magistraten det åberopade
brefvet från Riksdagsfullmägtigen Fox till Tunnbindaren And.
Fahlbäck och framgafs ett vidimeradt utdrag deraf,
warandes dateradt den 9 hujus och af följande innehåll:

”Jag låter ärade Herr Broder weta det Danske
Kronprinsen är af Preste- och Bondeståndet utwald till Konung,
men de andra 2:ne Stånden hafva intet beviljat det ännu.

P. S. Broder war så god och skrif mig till med nästa
post och låt mig weta hvad Borgerskapet tyckes om detta
Kungaval”.

Magistraten utsporde derpå samtelige Borgerskapet,
huru med underhållspenningarne för Herrar
Riksdagsfullmägtige blifva skall, med föreställning, att ej låta dem i
så måtto blifva förlägne. Hvarå Handelsmannen Jacobson
svarade, att Borgerskapets Deputerade hafva wäl härom
sig emellan öfverlagt och som de efterräknat att den till
fullmägtige skedde siste remiss är redan utgången, enär
de efter Borgerskapets senare beslut räkna om dagen för
Herr Rådman Coopman åtta daler och för Åldermannen
Fox fem daler s:mt, för deras del funnit wara en billig
sak, att Riksdagsfullmägtige blifva med penningar
understödde, och att dertill tillsvidare kunde tagas hvad utaf

afgiften till järnbodarna wid Åke Ström influtit; dock hafva
de deputerade pröfvat nödigt, att hemställa det till
samteliga Borgerskapet.

Härpå svarade Borgerskapet, att ehuruwäl
Riksdagsfullmägtige ännu icke wisat, hvad de med de redan
undfångne penningar till stadens nytta och bästa uträttat,
hvarvid Hattemakaren M:r And. Söderberg besvärade sig, att
han och 16 andra Borgare wid Juletiden skrifvit
fullmägtige till och frågat, om några nya Contributioner skulle
blifva pålagde, begärandes, att fullmägtige i den
händelsen wille påstå och observera stadens bästa, men dock
icke fått derå något svar; så wille likväl Borgerskapet låta
Riksdagsfullmägtige med nödige underhållspenningar blifva
försedde, dock icke förr, än det som Borgerskapet i dag
beslutat, blifvit till dem uppsändt, och de behörigen derå
svarat, samt bevisat sig derutinnan hafva Borgerskapets
vilja och mening efterkommit.

I anledning häraf frågade Handelsmannen Jacobsson
öfverljudt, om någon är af samtelige närvarande
Borgerskap, som intet gillar och erkänner den upplästa skriften,
begärandes, att densamme då ville framstiga och säga sin
mening: men härpå svarades med högt rop nej, warandes
ingen, som lät förstå sig wara af annan mening. Hvarföre
Handelsmannen Jacobsson, jemte de flere närvarande af
Borgerskapets Deputerade begärde utdrag af protocollet,
med utlåtande, att de wilja det med nästa post till Herrar
Riksdagsfullmägtige öfversända”.

Så skedde dock ej. Den 25 Juni hade
protokollsutdraget kommit deputerade till handa, och jemte några af
borgerskapet, bland hvilka äfven Drake var, samlades
deputerade för handlingens uppläsande och afsändande.
Sedan Drake anmärkt, att den vid allmänna rådstugan
framgifna skriften ”kommit neder ifrån det öfriga borgerskapet
och blifvit honom af de kringstående tillräckt”, hvadan han
icke ”tagit den ur sin taska” — en förklaring, som icke af
någon motsades, — uppstod öfverläggning, huruvida man
borde afsända protokollsutdraget eller icke; och

öfverenskommo deputerade slutligen, att ”som man med posten i
går erhållit de tidningar, att fredspreliminärerna emellan
Sverige och Ryssland blifvit slutne och jemväl inom den
af riksens högloflige ständer utsatte ultimat-termin till
successionsvalets företagande till Stockholm ankommit, skulle
med handlingens uppsändande dröjas, till dess man finge
höra hvad nästkommande måndags-posten från Stockholm
med sig bringade och innehölle”.

De nyheter, hvilkas ankomst man sålunda beslöt
afvakta, voro af den beskaffenhet att allt vidare tal om
protokollsutdragets afsändande instäldes. Hattpartiet, kort
förut så ytterligt hotadt, såg sig genom de inträffade
händelserna räddadt ur värsta faran och började med nytt
mod arbetet för sitt befästande i den gamla
magtställningen; mössorna åter, utan sammanhållning och rådighet,
syntes icke förstå annat än att foga sig i
omständigheterna, hurudana desse än månde gestalta sig.
Borgerskapets deputerade i Göteborg lade sitt erhållna
protokollsutdrag till handlingarna.

Men dermed var icke saken slut.

Innan vi gå vidare, måste vi emellertid erinra om hvad
som inom riksdagen förefallit med anledning af Stockholms
borgerskaps uppträdande emot Thomas Plomgren. Vi hafva
nämt, att han den 18 Juni af dem förklarats afsatt. På
borgerskapets begäran utfärdade magistraten ett
protokollsutdrag om hans licentierande, hvilket ingafs till
borgareståndet och hvars ”ställande uti execution” Springer,
åtföljd af fyra andre borgare, den 29 i samma månad hos
talmannen, borgmästaren Aulaevill, påyrkade; men
ståndets hattar togo honom i försvar, och ståndet begärde på
anförde skäl, d. 27 Juli, att de öfrige stånden måtte
instämma uti borgareståndets beslut, att Springer och hans
medhållare skulle åtalas.<footnote>Se härom vidare Malmström, Sveriges Politiska Historia 1718—72,
pag. 118 följ. — Borgareståndets prot. 29 Juni, 20 Juli m. fl. dagar 1743.</footnote> Mössorna deremot förde
principalernas talan och påstodo, att då desse obestridligen
återkallat Plomgrens fullmagt, egde ståndet icke att ingå i

pröfning deraf; borgarnes utlåtande, att Plomgrens uppdrag
afhängde af <i>kommittenternes,</i> icke af <i>medfullmägtiges</i>
förtroende, vore riktigt och fullt befogadt. Öfverröstade inom
ståndet, segrade de inom sekreta utskottet, dit Springer
äfven inlemnat magistratens protokollsutdrag; Plomgren
antyddes afhålla sig ifrån ståndet, till dess saken emellan
honom och hans valmän blifvit afgjord. Efter en häftig
tvist mellan ståndet och utskottet, beslöt det förra, att
ingen af dess medlemmar skulle få bivista sekreta utskottets
eller någon deputations sammanträden, förrän Plomgren
fått återtaga sin plats i utskottet, mot hvilkets åtgöranden
under tiden ståndet protesterade; och då adeln gillade
de grundsatser, på hvilka ståndet stödde sig, fann sig
utskottet nödsakadt att gifva vika och Plomgren återtog d.
24 Augusti sin plats.

Det var, sade vi, den 27 Juli borgareståndet beslöt,
att hos K. M:t anmäla Springer till åtal, samt att gifva
medstånden del af detta beslut.<footnote>Efterföljande grundar sig på borgareståndets protokoll för
frågavarande dagar.</footnote> Borgmästaren <i>Cervin,</i>
fullmägtig för städerna Carlshamn, Landskrona och
Kongsbacka samt mössornas främste man i borgareståndet, ingaf
samma dag i sistnämda stånd ett memorial, hvaruti han
understälde samtlige riksens ständers ompröfvande,
”huruvida någon stads borgerskap och menighet vid sig
yppande tillfällen och omständigheter kunde förvägras att
återkalla någon dess riksdagsfullmägtig från riksdagen, när
allt förtroende för honom försvunnit samt en annan i hans
ställe tillsätta”; hvilket han ansåge vara ”borgerskapets
enskildt tillständiga rätt och frihet, när de såsom hufvudmän
och principaler sådant funne skäligt och nödigt”. Nu
begärde han, att detta memorial måtte, jemlikt
riksdagsordningen, förses med påskrift, enär han ernade gå med
detsamma till de öfrige stånden; vägrades påskriften, ginge
han ändå åstad dermed. I anledning häraf uppstod den
5 Augusti öfverläggning i ståndet. Borgmästaren <i>Boberg,</i>
fullmägtig för Öregrund och ifrig hatt, gendref derunder

Cervins åsigter och förklarade, att <i>de fullmägtige</i> äro
ständer, men icke kommittenterna, hvilka hade att ”benöja
sig” med hvad de förre göra eller låta; och, tillade han,
är jemväl min mening, att ståndets deputerade böra ”göra
sig underrättade om alla praejudicater, på det saken må
kunna noga öfvervägas och de mått tagas, som erfordras
till rikets säkerhet, emedan jag hört, att äfven i andra
städer skola dylika olagligheter vara förelupna som här i
Stockholm”.

”Det går ett allmänt rykte”, yttrade nu borgmästaren
i Visby, <i>Abraham Lange,</i> äfven han tillhörande hattpartiet,
— ”om en särdeles passage, som på ett sensibelt sätt skall
röra riksens ständers göromål: jag ber, att herrar
fullmägtige från Göteborg ville härom göra sin berättelse”.

Borgmästaren i Borgå, <i>Gabriel Hagert,</i> tillhörande
mössorna, anmärkte, att detta icke vore nödigt, om
nämligen nämde hrr fullmägtige ej sjelfve önskade det.

Justitiarien i Alingsås, <i>Paul Håkan Ekman</i> jemte
åtskillige andre instämde deremot med Lange.
Handelsmannen <i>Johan Önert Gran</i> från Carlskrona bestred deras
yrkande. ”Om tiden upptages med dylika diskurser”, sade
han, ”nödgas jag resa hem, då jag icke ser mig kunna
göra någon nytta vid riksdagen”. Cervin hade samma
åsigt. Man borde icke, förmenade han, blanda sig i saker,
hvarom fullmägtige sjelfve tego.

”Det <i>bör</i> efterfrågas”, yttrade då <i>Plomgren,</i> ”efter som
det förspörjes, att planer skola vara gjorda <i>som angå
Successionsverkets upphäfvande;</i> hvar och en <i>redlig</i>
riksdagsman lärer hysa för riket den om- och sorg-fällighet, att
han vill blifva underrättad om det, som <i>rikets välfärd</i> så
nära rörer”.

Häruti instämde flere. Mössorna djerfdes icke längre
fortsätta striden, något beslut påyrkades ej.
Göteborgsrepresentanten, rådmannen <i>Coopman</i><footnote>Af prot. den 7 Juli 1743 finner man, att Coopman erhållit tillstånd
att begifva sig till Göteborg; den 8/7 är han dock i ståndet närvarande och
röstar, liksom äfven Fox, för Charles Emil Lewenhaupts dödsdom.
Antagligen har den tilltänkta hemresan icke blifvit af.</footnote> begärde ordet.

Ryktesvis hade han försport, sade han, att på rådstugan i
Göteborg den 23 förutgångne Juni af borgerskapet inlemnats
en ounderskrifven skrift, deruti honom såsom riksdagsman
blifvit tillagde ”både neslige och förklenlige tillmälen”. Af
magistraten hade han begärt och den 30 i sistsagde
månad erhållit del af skriften. Deri har jag, fortsatte han,
”funnit så eftertänklige omständigheter, att jag för mina
medborgares väl gerna skulle hafva sett, att den saken
kunnat alldeles förqväfjas; men som det högtärade ståndet
behagat pålägga mig att gifva ståndet part af hvad i denna
saken passerat, så ser jag mig ej vara i stånd att sätta
mig deremot, utan finner mig skyldig att fullgöra ståndets
vilja”. Nu bad han blott, att då hans samvete gåfve
honom det säkraste vitnesbörd, att han de honom
anförtrodda riksdagssysslor redligen skött, få njuta ståndets
beskydd mot de honom tillagde förklenlige tillvitelser; och
upplästes derefter magistratens skrifvelse till honom och
Fox jemte protokollsutdraget för den 23 Juni.

Efter emottagandet och affärdandet af en deputation
från presteståndet, öppnades öfverläggningen rörande
förevarande ärendet af Plomgren, som sade sig finna att ”hvad
borgerskapet i Göteborg gjort, stämde mycket nära
öfverens med handelsmannen Springers och hans
medhållares förfarande, emedan de å båda sidor tillegnat
menigheten den rättighet att böra vara deltagande uti
konungaval, hvilket dock är stridande emot K. M:ts nådigste
kungörelse angående Dalallmogens uppror, deruti
successionsvalet förklaras vara riksens församlade ständers ensak och
eget göromål; och som den af Göteborgs stads
borgerskap till magistraten derstädes ingifna, ganska
eftertänkliga skriften ibland annat innehåller, att orsaken hvarför
det står så illa till med det allmänna, skall vara, att hela
landet ej haft vid riksdagen rättsinnige fullmägtige, och
de derpå conformerat sig med bondeståndets gjorde
successionsval samt föreskrifvit de fullmägtige, att derutinnan
göra ett med bondeståndet, så tyckes deraf oförnekligen
följa, att de riksdagsfullmägtige, som ej gått in med

bondeståndet uti dess förrättade val, tillvitas att ej hafva förhållit
sig som rättsinnige riksdagsmän”; i anledning hvaraf han för
sin del yrkade att målet måtte varda remitteradt till
ståndets deputerade för inhemtande af deras utlåtande deröfver.

Handelsmannen <i>Carl Ludvig Alègre,</i> fullmägtig för
Lund, hemstälde deremot, huruvida landets allmänna
tillstånd tilläte att ”exaggerera” sådana saker som den
förevarande. ”Skriften”, yttrade han, ”innehåller ingenting
annat än hvad många i landet tänkt, nämligen, att i den
situation riket då var, kronprinsens väljande till successor
skulle kunna rädda riket utur den förestående faran; att
de velat föreskrifva sina fullmägtige huru de sig härvid
borde förhålla är ej så underligt, emedan flere städer och
landets innevånare det jemväl hafva gjort; jag påminner
mig, att när det första successionsvalet företogs, har Herr
Stenman åberopat sig sine commitenters vilja. Jag nekar
ej att rättigheten att välja en konung eller Successor,
tillhörer riksens församlade ständer, men vår skyldighet
fordrar likväl, att i ett så högvigtigt mål följa våra
kommittenters böjelse. Om herr rådman Coopman hade skickat
skriften med en eftertrycklig föreställning och förmaning
tillbaka, hade han gjort mycket bättre”.

”Jag vill fråga”, utlät sig handelsmannen Gran, ”om
icke större delen af herrar ledamöterna undfått sina
principalers åstundan eller instruction uti successionssaken?
Jag nekar ej, att jag derom korresponderat med mina
kommittenter, och begriper jag intet huru en sådan sak
nu kan företagas, andra riksvårdande ärender till hinders”.

Coopman uppträdde ånyo, med förklaring, att han ej
understått sig i otid korrespondera med sina kommittenter
om valet, men dock meddelat dem, sedan adeln, presterna
och borgareståndet eventualiter valt danska kronprinsen,
att slutvalet skulle ”formellement” ske den 21 Juni, derest
freden innan dess erhållits. ”Ehuru min önskan varit”,
tilläde han derefter, ”att mina medborgares utlåtelser om
successionen, som jag tror skett i hast och genom
öfverilning, ej måtte blifva kunniga”, har jag dock icke emot

ståndets befallning understått mig att förtiga sakens
sammanhang, då ståndet begärt att extractum protocolli skulle
ingifvas till samtlige stånden och secreta utskottet; och
anhölle han slutligen än en gång, att ståndet måtte taga
honom och Fox i försvar mot borgerskapets i Göteborg
ohemula och oförsynta tadel samt lemna dem ett sådant
vitnesbörd, som de förtjent.

Borgmästaren C. G. Boberg, en af hattpartiets
”oförsyntaste”,<footnote>Malmström l. c. 3, 298.</footnote>
fann sig icke vara pligtig brefväxla med sina
kommittenter ”i en allmän sak, förr än den kommit till
mognad”, och underkände deras rätt att i successionssaken
honom något föreskrifva. Skriften borde enligt hans
mening beifras, i synnerhet i hvad den innehölle bevis
derom, att borgerskapet i Göteborg blandat sig i ett mål,
som var ständernas ensak, att det tadlat riksdagsmännens
göromål och beskylt dem att icke hafva vårdat sig om
rikets bästa m. m.

Vice talmannen, rådmannen i Stockholm <i>Joh. Bengtsson
Schening</i> anmärkte, att det skulle vara eftertänkligt, ”om
man ville taga för criminelt, att en fullmägtig skrifver hem
till sina principaler och gifver dem tillkänna i hvad
omständigheter en allmän sak sig befinner, innan den blifvit
afgjord, samt att principalerna deröfver yttrat sina tankar”;
hvarjemte han, sedan ett par andra yttranden afgifvits,
förklarade sig tro, det ståndet icke undandroge sig vitsorda
Göteborgs fullmägtige såsom redlige riksdagsmän, hvilke
fullgjort sin skyldighet till bevakande af stadens bästa i
allt hvad billigt och skäligt varit; och anhölle han slutligen,
att, innan han ginge vidare, få veta ”huru Herr Coopman
sjelf rubricerade målet”.

Om, såsom det lätt synes, Schenings afsigt varit att
med sitt yttrande få saken betraktad såsom enskildt
angående de båda Göteborgsriksdagsmännen, vann han sitt
syfte blott till en del och för ett ögonblick. Ty väl
svarade Coopman, att <i>han</i> icke tänkte ”föra någon talan mot
Göteborgs stads borgerskap angående deras uttalande i

successionssaken”, enär sådant tillkomme ortens
landshöfding, utan lemnade han för sin del till ståndet ”att
göra det bruk deraf som det funne nödigt”; väl påminte
hr Aljgre om det farliga i att röra vid saken och det
kloka i att alldeles nedtysta den, ”på det densamma ej
må förorsaka något missnöje för Hans Kongl. Höghet”;
men efter dem uppträdde den bekante hatten,
Stockholms-rådmannen <i>Gustaf Kierman</i> med ett anförande i helt annan
riktning. ”Jag hörer med bedröfvelse”, sade han, ”huru
en del ledamöter vilja dels taga göromålet i försvar, dels
påstå, att det måtte alldeles förqväfvas; men som saken
nu är allmänt bekant, lärer den ej kunna nedtystas, dertill
jag ock så mycket mindre understår mig, som jag anser
saken nästan af samma beskaffenhet som dalallmogens
postulater, emedan de som menighet vilja inblanda sig i
successionssaken, som dem intet competera; och på det
saken ej må draga efter sig någre skadelige påföljder,
håller jag före att densamma remitteras till ståndets
deputerade att inkomma med sitt betänkande, huruvida de
finna nödigt tillstyrka ståndet till att kommunicera detta
med de öfrige stånden”. Men hvad beträffade den
brefvexling, de båda fullmägtige fört med sina kommittenter
i förberörda allmänna frågor, fritoge han dem fullkomligt
från att derigenom hafva förgått sig. De hade dermed
icke gjort annat än hvad Stockholms fullmägtige också
gjort. — Cervin invände, att saken i och för sig icke vore
så farlig, ehuru den kunde göras farligare genom det, som
nu skett i ståndet; Alègre sade sig icke hafva menat, att
saken borde nedtystas i hvad dess lagliga behandling
anginge, utan borde landshöfdingen i orten dermed förfara
efter befogenhet, i hvilket syfte äfven Schening yttrade
sig och dermed handelsmännen Per Jönsson från Malmö,
Hans Wenman från Uppsala och Andreas Pulchau från
Ystad, stadssekreteraren i Kalmar Sven Brun, borgmästarne
Erland Noréen från Gamla Karleby och Henrik Johan
Forstén från Helsingfors, Gran och Cervin instämde; men
borgmästaren C. G. Boberg bestred med stor ifver, att

saken finge på något sätt nedtystas, ty, sade han, ”blifver
en undersökning deröfver anstäld, förorsakar sådant en
skräck hos andra, så att de taga sig till vara för dylika
försök; men tystas det ned, <i>så sättes riket dermedelst i
äfventyr</i> och Ryssland torde fatta ombrage att valet ej
vore pålitligt, hvarigenom fredsverkets bringande till
fullbordan kunde hindras. <i>Och huru skulle det också anses i
Hans Kongl. Höghets tycke,</i> om detta slaget ej blefve <i>med
behörig näpst</i> ansedt?” Plomgren, Lange och rådmannen
Jacob Johan Tesche från Fredrikshamn yttrade sig jemväl
för sakens upptagande; och sedan borgmästaren Hagert
erinrat, att många fullmägtige i ståndet förklarat sina i
successionssaken yttrade meningar vara ”enliga med deras
kommittenters <i>vilja</i>”, androg rådmannen <i>Anders Amelberg</i>
från Åmål, att de förre haft rätt att välja en konung, då
deremot borgerskapet i Göteborg icke haft med den saken
att skaffa; att det än mindre anstått nämde borgerskap
”att på något sätt taxera riksens ständers göromål och
söka ifrån dem härleda sourcen till den i landet uppkomna
oreda”; samt att icke på sakens behandling i ståndet borde
inverka, att konungens befallningshafvande i orten fått
del af tilldragelsen, enär öfverståthållaren var tillstädes å
rådhuset i Stockholm, då dess borgerskap tilltalade sina
fullmägtige för deras åtgörande i successionssaken, utan
att dock ståndet deraf låtit förhindra sig att upptaga saken.

Sedan Alègre, Gran, Pulchau och Per Jönsson, redan
öfvertygade om frågans slutliga utgång, förklarat sig vilja
resa hem, och Gran för sin del meddelat, det han tänkte
”offentligen omtala hvad som passerat i ståndet”, begärdes
proposition, dervid Schening ansåg omröstningen böra
gälla, huruvida ståndet ville ”antaga sig” det af Coopman
uppgifna målet eller icke, men Plomgren yrkade att
propositionen borde ”formeras efter den förda diskursen” och
således röra, huruvida icke saken borde remitteras till
ståndets deputerade.

Cervin bestred Plomgrens påstående. Dermed vore
ju hufvudfrågan redan afgjord, sade han. Den ene efter

den andre uppträdde för eller emot. I öfverensstämmelse
med sin förut uttalade mening, ansåg Schening, att det
som i saken kunde angå ståndet, det ville säga afgifvande
af vitnesbörd öfver Göteborgsfullmägtiges redliga
uppförande, kunde utan remiss verkställas; men då denna
uppfattning af hufvudfrågan icke kunde påräkna framgång
nu mera än förr, hemstälde Alègre, att denna del af saken
måtte remitteras till sekreta utskottet.

Hans plan härmed genomskådades dock ofördröjligen
af Plomgren. ”Jag bifaller Hr Alègres förslag”, yttrade
han, ”emedan sekreta utskottet derigenom kunde få
anledning att förfara på lika sätt med Herr Rådman
Coopman som det gjort med mig”.

”Herr Borgmästaren Cervin tyckte detta vara af Hr
Plomgren passioné taladt”.

”Borgmästaren Cervin”, genmälde då Plomgren, ”säger
mig vara passioné, men jag har aldrig så förgått mig, att
jag proponerat, det någon ståndets ledamot skulle skiljas
ifrån dess säte och stämma i sekreta utskottet”.

Efter ytterligare tvist om propositionen återtog
Schening sin hemställan, röstning verkstäldes om remiss till
ståndets deputerade eller icke, och utföll med 27 ja mot
10 nej.

Saken kunde härmed anses vara afgjord, då herrar
deputerade utgjordes af lutter hattar: borgmästarne C.
G. Boberg, Lange och Georg Hollsten samt rådmannen
Amelberg. De inkommo den 27 Aug. med sitt utlåtande
i anledning af Cervins memorial; deruti förklarade de sig
hålla före, att den rättighet C. förmenat städernas meniga
borgerskap tillkomma, att efter behag och godtycke
återkalla sina riksdagsfullmägtige, vore stridande både mot
lag och billighet samt den tillförene uti sådana mål vid
ståndet brukeliga praxin, som den ock till allt för många
missbruk och oredor skulle bana en öppen väg; samt att,
hvad anginge Cervins afsigt att draga saken under öfrige
ståndens afgörande, så vore det redan med samtlige
ståndens resolutioner enligt, att icke allenast ståndets ostridiga

rätt vore att bibehålla inom ståndet dess ledamöter, som
utan skäl och endast af oförskyldt misstroende kunde
blifva af sina kommittenter uppsagde eller återkallade,
utan ock att intet annat stånd än detta tillhörde öfver så
beskaffade mål sig utlåta. Slutligen hemstälde de, det
ståndet behagade fastställa, ”att den fullmägtige, som
understode sig öfver ståndets i ekonomiske mål fälde
utslag hos de öfrige stånden sig besvära och således söka
betaga borgareståndet dess fri- och rättigheter, borde
derför som en ovärdig ledamot vara dess säte och stämma
i ståndet förlustig”. Den enda mössa, som häremot höjde
sin röst, var handelsmannen Pulchau; han inskränkte sig till
ett kort tillkännagifvande, att borgmästaren Cervin vore
bortrest, samt att han sjelf vidhölle, hvad han förut i ärendet
yttrat. Derefter godkändes betänkandet till alla delar.
Såsom ett korollarium härtill följde ståndets beslut i
frågan om uppträdet i Göteborg. Den 26 September beslöts
i detta ärende följande skrifvelse till K. Maj:t:

”Sedan borgareståndet i anledning af ett allmänt rykte,
som skulle uti Göteborgs stad vid borgerskapets
sammanträde på allmän rådstufvu något vara förelupet, som rörde
riksens ständers göromål uti successionssaken, antydt
bemälde stads härvarande riksdagsfullmägtige att gifva
tillkänna hvad dem derom kunde vara kunnigt, så hafva
bemälde riksdagsfullmägtige uppvist ett utdrag af
protokollet, hållet vid allmän rådstufvu i Göteborg den 23 sisl.
Juni, deraf ståndet befunnit att då Magistraten gjort
föreställning till Borgerskapet angående underhållspenningars
anskaffande för deras fullmägtige, så har borgaren och
holtshandlaren Anders Drake framgifvit en ounderskrifven
skrift, som efter dess och borgerskapets påstående blifvit
uppläst deruti borgareståndet ej allenast tillvitas som skulle
det hafva gjort en olika repartition städerna emellan uti
Contingentet, emedan Göteborg en allt för excessiv summa
deraf skall blifvit pålagd utan ock tillagt deras
riksdagsfullmägtige den beskyllning, att de visat efterlåtenhet till
bevakande af stadens bästa i detta mål, dermedelst att

de ej besvärat sig hos de öfrige stånden öfver denna olika
repartitionen, hvilket af dem bort verkställas, om ståndet
på deras påminnelser ej hade velat gifva bifall till en
skäligare jemkning, deraf borgerskapet förklarat sig kunna
sluta, att de om andre stadens enskilde ärender lära varit
lika obekymmersamma. Hvarjemte i samma skrift finnes
den eftertänkliga och svåra utlåtelse, att om hela landet
haft rättsinnige fullmägtige vid riksdagen, hade icke så illa
tillstått med det allmänna; utom hvilket bemälde
borgerskap förklarat deras angelägenheter derpå bero, att
bondeståndets beslut för kronprinsen af Danmark till Successor
på den kongl. svenska tronen, måtte vinna framgång samt
att deras fullmägtige borde instrueras detta verket med
alla krafter och efter yttersta förmåga att understödja och
befrämja, så kärt dem vore att blifva för deras fullmägtige
erkände och af dem understödde, m. fl. dylika utlåtelser,
som berörde skrift innehåller. Och ehuru Magistraten
förestält borgerskapet att successionen vore ett Riksens
Ständer tillhörigt göromål, deruti sig ingen annan borde
blanda, så har borgerskapet likväl påstått, att denna skrift,
hvars innehåll de gillat och erkänt, skulle uti protokollet
införas och ett utdrag deraf till deras fullmägtige i
Stockholm uppsändas att ställa sig det till egen efterrättelse,
samt äfven att uppte det för Riksens Ständer och Sekreta
Utskottet.

Häraf lärer E. K. Maj:t allernådigst intaga, hvad
förgriplige utlåtelser borgerskapet i Göteborg fält, så om
Riksens Ständer i gemen som borgareståndet i synnerhet,
och att de på ett obehörigt sätt blandat sig uti
successionssaken, dermedelst att de sökt föreskrifva sine
riksdagsfullmägtige huru de sig dervid hade att förhålla, jemväl
huruledes bemälde borgerskap, oansedt Magistraten
underrättat dem, att Successionen vore Riksens Ständers eget
göromål, likväl icke stält sig Magistratens varning till
efterrättelse utan i sitt uppsåt framhärdat samt påstått att den
på rådstufvan ingifna skriften skulle genom utdrag af
protokollet uppsändas till deras fullmägtige både att sjelfva

rätta sig derefter såsom ock att kommunicera densamma
med Riksens Ständer och Sekreta Utskottet. Och som
ståndet förnummit att Generalmajoren och Landshöfdingen
samt Öfvercommendanten Herr Stobée, sedan han af det
häröfver hållne protokoll erhållit del, har gjort målet för
E. K. Maj:t i underdånighet anhängigt, så gör
Borgareståndet sig derom i underdånighet försäkradt, att E. K.
M:t allernådigst lärer härvid taga de mått, som E. K. Maj:t
i nåder pröfvar till rikets säkerhet och bibehållande af
Ständernas heder, fri- och rättigheter samt förekommande
af sådane högst förgriplige steg i framtiden vara
tillräcklige. Men hvad angår de förgriplige beskyllningar, som
borgerskapet tillagt sine fullmägtige, att de ej skola
försport någon nytta af den på dem använda kostnaden,
emedan de skola varit efterlåtne och försumlige att bevaka
stadens bästa vid repartitionen af städernas kontingent
samt att de torde vist sig lika obekymmersamma om
andra stadens enskilde angelägenheter m. m. som af
borgerskapet blifvit anfördt, hvarföre de ock förklarat sig
hålla betänkligt att tilldela dem det begärda understöd
af herredagspenningar, så länge de ej vist hvad de vid
riksdagen uträttat och att de fullgjort den instruktion, som
dem uti successionssaken blifvit lemnad; så kan
borgareståndet ej annat än lemna Göteborgs riksdagsfullmägtige
det välförtjenta intygande, att de uti alla mål, som hos
ståndet varit före och rört Göteborgs stad, visat sig
oförsummelige att bevaka stadens bästa i allt hvad möjligen
kunnat åstadkommas, såsom ock vid de förda
rådplägningarna uti de allmänne målen sig såsom redlige och
rättsinnige män uppfört, hvarföre och emedan borgerskapet
i Göteborg således icke är befogadt att förhålla sine
riksdagsfullmägtige de dem tillständige herredagspenningar,
emot den försäkran som medelst ett utdrag af Göteborgs
rådstufvurätts protokoll under den 16 Juni 1742 finnes
dem vara gifven, att de skulle njuta samma rätt som deras
företrädare; ty är ståndets underdånigste anhållan, att E.
K. Maj:t allernådigst täcktes genom Herr Landshöfdingen

i orten tillhålla Göteborgs borgerskap att tilldela sine
fullmägtige de herredagspenningar, som de efter det med
borgerskapet träffade öfverenskommande finnas vara
berättigade till. Borgareståndet framhärdar” etc.

I början af Stobées embetsförvaltning såsom
landshöfding hände det vid åtskilliga tillfällen, att han på ett
ganska kärft och ovänligt sätt bemötte den kanske icke
alltid nog fort färdiga magistraten i Göteborg. I och med
det denna myndighet allt närmare anslöt sig till
hattpartiets åsigter men borgerskapet deremot egnade sina
sympatier åt mössorna, undergick emellertid nämda förhållande
ändring; mellan Stobée och magistraten rådde numera
den största enighet. Med stor förtrytelse hade den
förstnämde derför förnummit borgerskapets tillvägagående den
23 Juni på rådhuset, och den 30 Juli insände han till
regeringen en berättelse om hvad vid tillfället förekommit,
hemställande derjemte, huruvida han icke borde ”<i>lägga
handen vid borgerskapets förhållande och dettas upphofsmän</i>”.
Regeringen synes dock icke hafva varit mycket böjd
härför; den nöjde sig med att den 13 Aug. anbefalla Stobée
inkomma med närmare upplysningar i saken, särskildt med
hänsyn dertill att Göteborgs borgerskap icke kunnat vid
ifrågavarande tillfälle den 23 Juni ega kännedom derom,
att redan då såväl freden slutits som tronföljarevalet
försiggått; först sedan Stobée ”i tysthet utforskat” och gifvit
K. M:t till känna huru borgerskapet vore sinnadt och hade
sig förhållit, <i>sedan</i> det fått kunskap om nämda
omständigheter, ville K. M:t taga i betraktande hvad som vidare
kunde böra i saken åtgöras.

Hvad Stobée härpå svarat, känna vi ej. Att han vid
denna tid väl icke kunnat vara särdeles vänligt stämd
mot Göteborgs borgerskap, torde kunna antagas särskildt
af det skäl, att detta borgerskap just i samma dagar
afgifvit ett nytt bevis på sitt ”stridiga” sinnelag. Med
anledning af ”danska truppernas rörelser i Norge och deraf
befarade oförmodeliga inbrott i länet, samt vid garnisonens
ringa antal och styrka”, hade nämligen Stobée funnit sig

föranlåten att i skrifvelse den 17 Aug. 1743 anmoda
magistraten söka förmå borgerskapet, ”hvars välfärd med
månge fleres härunder mest berodde”, att ”af deras
drängar och andre ledige personer genast aflemna 50 man
om dagen till att förrätta hvarjehanda oumgängelige
arbeten, hvarmed garnisonen ensam icke hunne men dock
till fästningens defension och verkens iståndsättande
erfordrades och behöfdes, på det man vid ett oförmodligt
fientligt anfall, det Gud dock afvände, icke måtte alldeles
blifva öfverrumplade”; men då borgerskapet för att höras
häröfver den 19 Aug. uppkallats på rådhuset, visade de
sig vara nästan lika omöjliga att öfvertala som de
privilegierade året förut. Slagtaren Norman framlemnade en
icke underskrifven skrift, med begäran att den måtte varda
uppläst; då magistraten härtill vägrade, förklarade det
ringare borgerskapet, att de erkände den för sin, och
Drake hemstälde, om icke bättre vore, att skriften, ”som
innehölle ett rent och tydligt utlåtande” blefve uppläst,
än att ”den ene skulle stå och hugga mot den andre”.
Så föredrogs då skrifvelsen. I den förklarade sig
borgerskapet icke vilja underkasta sig det ifrågasatta besväret,
förrän K. M:t och Rikets ständer ålagt dem sådant, och
K. M:ts befallning derom företeddes. Så fort detta skett
och ”alla stadens innevånare, ståndspersoner så väl som
borgare, och alla de, som af fästningen njuta beskydd, lika
till dess i stånd sättande och försvar bidroge”, skulle
borgerskapet genast ”ställa sig en sådan befallning till
efterlefnad”. Vidare kunde det icke annat än ”förorsaka
uppmärksamhet och förundran hos dem, att kronan lönade
folk som till ingen ringa del varit och ännu voro
permitterade, och att af de närvarande voro månge till
enskildt arbete upptagne. <i>Har något fästnings arbete bort
göras — hvarför har man icke brukat sådant manskap
dertill?</i> Utan tvärtom låtit vallar och fästningsverken,
tvärtemot fortificationsordningen, af hästar och kor nedtrampas?”
Slutligen hade man erfarit att hr generalen ville med dem
hålla generalmönstring. ”Dermed”, hette det, ”äro vi så

vida nöjde, som adel och ståndspersoner, vare sig ho han
vill, som af fästningen njuta försvar, äfven samma
mönstring undergår och tillhålles att lika som Borgerskapet
med lif och blod försvara fästningen och staden”.

Efter skriftens uppläsande vidtog en högst stormig
öfverläggning, derunder de handlande förklarade sig vilja
”bispringa allt hvad de förmådde”, men ”handtverkarne
och det ringare borgerskapet” höllo vid den upplästa
skriften, enär den vore billig och grundad på goda skäl.
Först efter hetsiga ordbyten, dervid Drake, Norman och
skräddaren Stolpe förde handtverkarnes talan, bragtes till
stånd den öfverenskommelsen, att man skulle erbjuda
Stobée 500 dlr s:mt till 1,000 dagsverken, för hvilkas
utförande bönder från landet skulle införskaffas, dock med
uttrycklig begäran, att alla permitterade och frikarlar vid
garnisonen genast måtte indragas.

Men oafsedt hvad Stobée kunnat af denna
öfverläggning sluta eller i öfrigt ”i tysthet utforska”, hade den
förstnämda frågan från ett vida mägtigare håll blifvit
dragen under rådets ögon. Den 10 September inkom
nämligen Sekreta utskottet till regeringen med ett
memorial i ärendet. Det blef samma dag föredraget, och
K. M:t fann med anledning deraf för godt, att med extra
post till Stobée afsända befallning, att ”såvida Drakes
orolighet eller något eftertänkligt uppförande af honom
vore Stobée bekant, han strax måtte blifva i arrest tagen
och under förvar satt samt laga ransakning och dom öfver
honom genast anställas; men skulle Landshöfdingen ej
finna någon anledning att göra sig om Drakes person
försäkrad, så skulle han dock på denne borgares
företagande hafva all uppmärksamhet, och der något med
honom befunnes, strax låta honom i förvar taga och öfver
hans förehafvande utan dröjsmål ransaka och döma låta”.

Den, som satt Sekreta utskottet i rörelse härvidlag,
var Göteborgs-fullmägtigen, rådman Coopman. Såsom
ledamot af utskottet hade han ofvannämde dag derinom
andragit, ”det honom gjorde ondt, att i Göteborg

förmäldes vara någre af borgerskapet, som voro något
ostyrige”, samt att der ”i synnerhet vore en karl, som hette
Drake, densamme gjorde dersammastädes nog oro och
förförde en hel hop af borgerskapet; blefve han tagen för
hufvudet, trodde Coopman, att allt lärer stillas och de
öfrige väl besinna sig”; efter hvilken inledning Coopman,
för bestyrkande af sina uppgifter, till utskottet ingaf
protokollsutdraget af den 23 Juni.

Detta upplästes. Till de ”allt för stora
omständigheter” mot Drake, hvilka, enligt Coopmans yttrande, i
nämda handling innehöllos, lade vidare rådman Knape
från Uddevalla den underrättelsen, att han läst ett ”allt
för eftertänkeligt” bref, hvilket Drake skrifvit till
riksdagsmannen i bondeståndet, Anders Larsson från Krokslätt i
Säfvedals härad; och Larsson, sjelf tillstädes, icke blott
vitsordade uppgiften utan begaf sig ock ofördröjligen åstad
för att hos en gref Sparre, till hvilken han lånat brefvet,
afhemta detsamma.

Då han emellertid återkom utan att hafva fått det,
tog Coopman till orda och förklarade, att brefvet, hvilket
Larsson visat honom, ankommit under det dalkarlsupproret
påstod, samt att Drake deri uttryckt sin fägnad öfver, ”att
det folket kommit hit till att hämna det förräderi som visse
skola (förehaft?), och rådt honom hålla med dem under
förmenande, att om de blott voro eniga skulle allt gå bra,
med mera dylikt, som han ej nu mera kunde så noga
påminna sig. Larsson sannade dessa uppgifter. Derefter
fortsatte Coopman sitt tal om Drake, hvilken han ansåge
kunna ”föga annorledes anses än för en rebell”; och, sade
han, ”tages intet mått och utvägar att hindra honom i sin
orolighet, fruktar jag att han gör en stor villervalla och
oro i hela orten. Man har hört, hurusom i Marks härad
varit en rörelse ibland allmogen; jag tror säkert, att denna
Draken är orsaken dertill, ty han har varit der och sökt
uppägga dem, så att det synes ej mer än joust och
billigt vara, att denna karlen må sättas i säkerhet och
(befordras) till ansvar för sitt förehafvande”.


Efter öfverläggning i saken, stannade utskottet vid det
beslut, att ”enär såväl af correspondence som eljest
differente berättelser vedbringas, att de danske hafva sitt
ögonmärke på Göteborg och i hopp, att der finna mycken
tillgifvenhet, och jemväl mycken anledning är att tro, det en
borgare vid namn Drake skulle vara mycket orolig och af
åtskillige dess eftertänkeliga correspondencer och utlåtelser
är att intaga honom vara mycket för Danmark inclinerad,
ansåge utskottet nyttigt vara, det bör Hr Generalmajoren
m. m. Stobée anbefallas i nåder, att på denna mannens
företagande vara uppmärksam och der någon skälig
anledning finnes, att han strax måtte blifva i förvar satt och
strax lagligen öfver dess förehafvande ransakas”; —
hvilket beslut sammanfattades i en promemoria, som
revisionssekreteraren Löwenhjelm fick i uppdrag att ofördröjligen
till rådet ingifva. Han begaf sig genast åstad. Sedan han
föredragit saken i rådet, kom han tillbaka med förmälan,
att ”deras Excellentier höllo för nödigt att Draken genast
må kunna tagas i arrest, ty eljest och derest han finge
någon kunskap om ransaknings anställande, kunde han
taga sin person i säkerhet”. Men ”secreta utskottet utlät
sig ej vidare härutinnan kunna gå än det sig redan utlåtit”.

Den 15 September spred sig emellertid ett rykte bland
borgerskapet i Göteborg, att Drake plötsligen skulle hafva
blifvit häktad och insatt i garnisonens corps de garde. Så
befans verkligen vara förhållandet. I en blink voro alla
misshälligheter mellan honom och hans fiender bland
borgerskapets deputerade alldeles förgätna, deputerade
sammanträdde och afsände den 21 Sept. till magistraten en
bestämd anhållan, att som Borgaren Anders Drake ”så
oförmodeligen, utan någon ännu bekant, mindre
öfverbevist missgerning är grepen och i häkte satt samt dess
skrifter och handlingar i förvar tagne”, magistraten torde
låta befordra honom till ransakning och dom, ”der han
kan vara i någon sak brottslig eller ock befordra dess
lösgifvande”, samt att han i alla händelser icke längre måtte
hållas qvar i högvakten utan genast flyttas till stadens

corps de garde. Magistraten inskränkte sig till att till Stobée
öfversända deras skrifvelse. Och då något svar från Stobée
icke afhördes, sammanträdde deputerade åter d. 27 Sept.
och öfvervägde, huruvida icke en deputation borde
afsändas till antingen honom eller magistraten; men då
förslaget sannolikt ansågs något äfventyrligt, blef dess
afgörande uppskjutet till annan dag, utan att det sedermera
förekommer upptaget. Att dock sympatierna för Drake
derför icke få anses slocknade, inses lätt vid iakttagandet
af åtskillige i det följande anmärkta drag.

I skrifvelse, som i rådet föredrages den 27 September,
inberättar Stobée till regeringen, att af Drakes i beslag
tagne papper funnits, det han fört ”en ganska förtrolig och
derhos mycket eftertänkelig correspondence” med förre
krigskommissarien Christoffer Perment<footnote>Af en Stobées skrifvelse den 29 Mars 1743 synes denne man redan
tidigare hafva blifvit anklagad. Med underrättelse, att Perment, som blifvit
häktad och förd från Karlskrona till Stockholm, men der ”på någre
riksdagsbönders personella caution” blifvit satt på fri fot, nu afvikit, anmodar Stobée
magistraten, att låta efterlysa honom, och meddelar derför hans signalement;
”han är 50 år, medelmåttig till statur, mörkaktiga ögonbryn och skårrar när
han talar”. Derest han anträffades, skulle han häktas och föras till
Stockholm. Någon vidare upplysning i afseende å denna del af Drakeska målet,
hafva vi icke lyckats påträffa.</footnote> och dennes hustru,
en i Stockholm bosatt ”Hans Bergman Magnusson, som
ock skrifver sig junior”, herredagsmannen Anders Larsson
och rådmannen Amelberg i Åmål, hvarjemte han spörjer,
om han utan ansvar kunde låta tillsvidare seqvestrera och
genomse dessa personers skrifter och brefvexlingar. Efter
infordrande af justitiekanslern Johan Rozirs yttrande, svarar
rådet den 20 Oktober med att begära närmare
upplysningar rörande såväl de omständigheter, som föranledt honom
att häkta Drake, som ock de omförmälde brefven, samt
förständigar honom derjemte att genast tillsätta ”en
melerad commissorialrätt eller slottsrätt” att ransaka öfver
Drake och fälla dom, hvilken derpå borde med anhållan
om verkställighet till K. Maj:t öfversändas. Befallningen
förnyas den 4 November i anledning af en af Drakes hustru,
Ingrid Drake, ingifven ansökan om mannens befordran till

skyndsam ransakning och dom. Stobée tillsätter då en
kommissorialrätt, mot hvilken rådet den 17 November
förklarar sig icke hafva något att anmärka; men innan ännu
denna rätt hunnit att någon enda gång sammanträda, blir
dess ordförande, öfverstlöjtnanten, baron Göran Fleming
beordrad att med sitt regemente afmarschera från
Göteborg, och Stobée bemyndigas nu att i hans ställe ”af de
finske regementernas Öfverstar eller Öfverstelöjtnanter, som
till Göteborg ankomma, förordna annan praeses”, likasom
äfven att i händelse af förfall för ledamot, annan sådan
tillsätta. Aktor i målet blir auditören Johan Waldius.

Det vill synas, som om kommissorialrätten icke förr än
i början af December hunnit börja ransakningen.<footnote>Först den 30 November förordnar Stobée kommissorialrätten och icke
förr än den 7 December blir notarien Daniel Pettersson nämd till rättens
sekreterare.</footnote> Desto
starkare blir deltagandet för den fängslade. Den 9 Dec.
underskrifva icke färre än 20 borgare personlig borgen för
Drake, för att utverka hans frigifvande ur häktet;
magistraten måste intyga, att samtlige undertecknarne äro af
god frejd och större delen af dem bofaste män. Vidare
ingifves till konungen af borgerskapets deputerade
underdånig ansökan, att Drake utan vidare uppskof måtte ställas
till rätta, hvarjemte samma deputerade, under åberopande
af 1727 års K. resolution å städernes besvär, § 1, hos
magistraten anhålla, det stadsfiskalen Wenngren måtte
anbefallas att vara tillstädes vid kommissorialrättens
sammanträden för att lemna Drake nödigt biträde vid dess
svaromål. Magistraten synes dock icke hafva lemnat något
afseende åt denna anhållan. Den 1 Dec. afgifver
emellertid aktor, auditören Waldius sitt embetsmemorial, deruti
han dels uppehåller sig vid den å rådhuset den 23 Juni
1743 framlemnade skriften och Drakes brefvexling med
Anders Larsson om dalkarlarnes uppror, dels påstår det
Drake ”visat medhåll uti myteri och uppror samt sine
förmän, magistraten, med olydno, sidovördnad, förakt och
allehanda svåre utlåtelser bemött”. Det senare bestrider

Drake; angående den framlemnade skriften svarar han, att
då det öfriga borgerskapet godkänt densamma, det också
bör jemte honom i målet svara. För öfrigt anser han sig
icke hafva att svara för kommissorialrätten i annat än hvad
angår åtalet för myteri och uppror; i det öfriga är den ej
rätter domstol. Den 20 Januari meddelar rätten utslag,
hvarigenom alla hans invändningar tillbakavisas, hans
begäran att ställas på fri fot afslås, och utan hänsyn till de
besvär, Drake anför öfver utslaget, fortsätter rätten målets
handläggning.

Den 23 Maj 1744 föredrages i rådet nämda besvär.
Dervid uppläsas först handlingarna i målet, derpå nedre
justitierevisionens betänkande.

I det senare föreslås, att, då Drake ovilkorligen har
rätt i invändningen om flere parters instämmande i hvad
angår den af honom d. 23 Juni 1743 framlemnade, af
borgerskapet godkända skriften, regeringen måtte besluta sig
för att afstå från andra åtgärder emot sagde borgerskap
än att till detsamma aflåta ett straffbref; dermed vore
Drakes anförda invändning förfallen. Vidare yttras: att
ehuru kommissorialrätten väl egentligen icke borde
behandla annan del af åtalet, än den som rör förbrytelserna
mot K. Maj:t, H. K. H. kronprinsen och riksens ständer,
likväl, då K. M:t redan tillsatt särskilda domstolar öfver
mål ”af besynnerlig beskaffenhet” samt dessutom Drake
”med Rådhusrätten i Göteborg och andre stadens medel
skall hafva både gemensam och särskild delo” anser
revisionen honom sakna skäl att undandraga sig domstolen
uti detta det allmänna rörande mål, helst Drake ”erkänt
ledamöternas frejd, erfarenhet och rättrådighet”;<footnote>Det förefaller oss nästan otroligt, att Drake verkligen skulle hafva gjort
ett sådant erkännande. Vi begagna oss emellertid af tillfället, att redan nu
omnämna, huru som det varit oss omöjligt att finna reda på
ransakningshandlingarna i detta betydelsefulla mål. Hvarken i Göteborgs arkiver, i
riks- eller riddarhus-arkivema finnes något spår af dylika. De finnas icke ens
bland inneliggande handlingarna för den dag, då målet hos K. M:t slutligen
afgjordes. Man har svårt att värja sig för misstanken att detta förhållande
icke torde bero blott på en händelse.</footnote> att
domstolen likväl orätt förfarit, då den ej mindre fortsatt målets

handläggning, sedan besvär rörande domstolens
befogenhet fullföljts, än äfven såsom vilkor för sådan fullföljd
föreskrifvit revisionsskillings nedsättande; att Drakes klagan
öfver ransakningens utdragande och honom förvägradt
tillstånd att trycka handlingarna i rättegången, vore obefogad;
samt att Drake visserligen, enligt revisionens åsigt, vore
lagligen berättigad att få vistas å fri fot, <i>men att</i> med
hänsyn till ej mindre innehållet af secreta utskottets pro
memoria, än äfven <i>dels</i> ett Drakes ”nog eftertänkliga” bref
om Dalkarlarnes medfart,<footnote>I revisionens berättelse omtalas såsom bland medföljande handlingar
till finnandes: ”utdrag af Drakes bref den 19 Januari 1743 till Anders
Larsson med berättelse att borgare och bönder göra ett tillsammans m. m.;
transsumt af Niclas Borgströms bref d. 19 Mars s. å. till Drake med begäran, att
han gör sitt bästa med värfning att få subscriptioner, endast borgare; Drakes
bref 29 Juni s. å. till en vid riksdagen, deri han beklagar att dalkarlarne
blifvit slagne m. m.”</footnote> dels äfven vitnesmål 1:o) af
murmästaren Rancke, smeden Back och öfverskulten
Lindstedt, deraf icke ringa anledning gåfves att tro, det Drake
kunnat hafva någon del i den orolighet, som förlidne
sommaren försports nere i Vestergötland, 2:o) af notarien
Gothéen och v. fiskalen Borgenström, ”att Drake druckit
dalkarlarnes skål”, 3:0) af murmästaren Rancke, om Drakes
förgripliga utlåtelser beträffande successionsvalet och 4:o) af
aktuarien Gothander angående Drakes förklarade
benägenhet att hjelpa dalkarlarne — revisionen funne sig böra
hemställa till K. Maj:ts eget bepröfvande, huruvida Drake borde
emot borgen frigifvas, liksom jemväl, om honom borde
medgifvas ”i enslighet” samråda med sin fullmägtige; hvarjemte
slutligen föreslogs, att för oanständigt skrifsätt mot
hvarandra actor borde varnas och Drake fällas till 40 daler
böter, hvilka senare kunde anslås till underhåll af skolorna
i lappmarken.

Revisionens betänkande bifölls, med tillägg af en skrapa
åt rätten, för det den fortsatt med målets behandling,
sedan besvär anförts mot dess behörighet.

Nu vidtog öfverläggning om Drakes begäran att varda
frigifven ur häktet. Olika meningar yppade sig.

Föredraganden, revisionssekreteraren Löwenhjelm tillfrågades,
”huruledes han såsom referent i denna sak och som gjort sig
underrättad om de genom vitnens afhörande emot Drake
förekomne målens beskaffenhet, skulle såsom underdomare
uppå de skäl och bevis, som nu finnas, sig angående Drake
uti de emot honom angifne målen utlåta”? Löwenhjelm
svarade, att, om han utan vidare ransakning, utan att Drake
förklarat sig öfver sina bref och utan att veta om vitnena
voro jäfaktige eller icke, skulle i befintligt skick afgöra
målet, <i>han i brist på fulla bevis icke skulle fälla Drake,</i> samt
att han i öfrigt åberopade revisionens betänkande. Då
enighet i åsigterna likväl icke kunde uppnås, företogs
omröstning. Dervid röstade riksråden, hattarne baron
Palmfelt, grefvarne Johan och Carl Gyllenborg samt baron von
Rosen <i>emot</i> hans lösgifvande, men <i>för</i> frigifningen
grefvarne Posse, Cronstedt och Lagerberg samt baron Anton
Wrangel, samtlige mössor.

Då rösterna sålunda utfallit lika på båda sidor, beslöt
man inhemta äfven de frånvarande riksrådens, baronerna
Erik Wrangels och Cedercreutz’, vota; detta skedde den
29 Maj. Båda röstade för hans frigifvande.

Vid sistnämda tillfälle väcktes jemväl fråga om icke,
då uppträdet å rådhuset d. 23 Juni 1743 komme att lemnas
opåtaldt, kommissorialrätten kunde upphöra och Göta
hofrätt anbefallas, att öfver de öfriga emot K. M:t, H. K. H.
kronprinsen och Riksens ständer, enligt angifvelsen,
begångna förbrytelser ransaka och döma, dock med
skyldighet att före exekutionen underställa domen K. M:ts
pröfning. Gref Lagerberg och baron Wrangel förklarade sig
hysa denna åsigt, men sakens afgörande uppsköts till nästa
dag. Då skedde omröstning i frågan, dervid likasom förra
gången de olika politiska åsigterna nog tydligt gjoride sig
gällande vid röstfördelningen; för kommissorialrättens
fortfarande röstade riksråden Palmfelt, Cedercreutz, v. Rosen,
Johan och Carl Gyllenborg, för sakens hänskjutande till
Göta hofrätt åter riksråden Anton och Erik Wrangel, Posse,
Akerhjelm, Cronstedt och Lagerberg. Men likasom vid

förra omröstningen mössorna sökt förstärkning genom att
inhemta de frånvarandes röster, begagnade hattarne i
rådet samma utväg denna gång. Riksrådet, baron Palmfelt
”påminte” nämligen ”att K. M:ts och H. K. Höghets
nådige tankar” i saken borde ”i underdånighet inhemtas”;
och i följd häraf uppskjutes frågan till den 4 Juni, då
konungen är närvarande. Föredraganden,
revisionssekreteraren Löwenhjelm, anför då, att H. M:t bifallit deras
mening, som beslutit kommissorialrättens fortvaro, och att
H. K. Höghet dermed instämt; hvilken uppgift af H. M:t
i nåder vitsordas. På riksrådet Akerhjelms försök att
omstämma honom, genom att upprepa sina och de med
honom liktänkandes skäl för den motsatta åsigten, lemnar
konungen helt kort till svar, att han ”förblifver vid sin en
gång yttrade mening”.

Då beslut fattades, på sätt ofvan är nämdt, om
inställande af vidare åtgärder emot Göteborgs borgerskap
för dess tillvägagående den 23 Juni 1743, kände ännu icke
rådet, att samma borgerskap ånyo öppnat strid med sina
myndigheter.

Vi minnas, att genom kongl. resolutionen den 14 Juli
1741 borgerskapet medgifvits ”antaga, drifva och bruka”
stadens tegelbruk och ängar för dess enskilda räkning, till
dess nådigt utslag i hufvudsakliga tvisten mellan Drake,
borgerskapet och magistraten hunne att meddelas. Detta
utslag lät länge vänta på sig. Under tiden sköttes
tegelbruket på det mest otillfredsställande sätt, och ängarne
blefvo illa medfarne. Missnöjet blef allt starkare och gaf
sig allt tätare uttryck, i synnerhet sedan deputerade,
såsom vi förut anfört, åt handlanden Gunnarsson och
tunnbindaren Fahlbeck anförtrott tegelbruksförvaltningen.
Häftiga uppträden mellan deputerade sjelfve hörde till
ordningen för dagen, den ene utkastade beskyllningar mot
den andre, och då man vanligen icke blef hvarann svaret
skyldig, urartade sammanträdena ofta ända derhän, att de
fredligare ledamöterna antingen afsade sig sitt uppdrag

eller underläto att komma tillstädes.<footnote>Med förbigående af de många ställen i protokollen, som skulle kunna
anföras såsom exempel på de antydda misshälligheterna, meddela vi blott
följande rader ur borgerskapets äldstes prot. d. 19 Maj 1743, såsom
tillräckligt belysande ställningen:

”Skräddaren, mäster Westerdahl uppsteg och androg, att som han redan
inför ädle Magistraten afsagt sig att vara en deputerad, ville han ock nu taga
afsked af Borgerskapets deputerade, tilläggandes, <i>att det är nog man har krig
utvärtes, man behöfver icke hafva det invärtes.</i> Afträdde.”</footnote> Slutligen funno
deputerade nödvändigt att införa någon annan ordning för
handhafvandet af tegelbruksrörelsen. Men hvilken? Det
var visserligen något förödmjukande för dem, att, helst
efter så kort tid, nödgas erkänna, att Drakes mening i
frågan varit den förnuftigaste; men i valet mellan vare sig
ett sådant erkännande eller ett fortsatt dragande af det
allt tyngre och i mån af verkets förfall allt mera betydande
ansvaret, föredrogo de likväl det förra. Och då de, efter
föregående öfverläggning sins emellan, den 17 April 1744
erhöllo företräde inför magistraten, förklarade de sig
således anse bäst vara, det stadens tegelbruk och ängar
genom auktion till den mestbjudande upplätos, utan att de
ens skulle motsätta sig, om derigenom det gamla och det
nya tegelbruket blefvo sammanförda i en hand.

Denna antydan om möjligheten, att Drake dock till
slut skulle komma i tillfälle att vinna den förmån, för
hvilken han så länge kämpat, torde icke hafva behöfts, för
att göra magistraten förslaget obeqvämt. Deputerade fingo
afträda utan det besked, de åstundat. I hvad mån detta
förmått påverka dem, framgår bäst af följande
anteckningar, hvilka vi tillåta oss anföra ur deras för nedanstående
dagar år 1744 hållne protokoll:

<i>Den 27 April.</i> ”Vid det tillfälle Deputerade i dag få
inträda för den ädle Magistraten, beslöto de åter göra
påminnelse om hvad de den 17 hujus erinrat, angående
interimsdispositionen af stadens tegelbruk och ängar samt
om de då dermed icke något uträtta, sådant tredje gången
skriftligen remonstrera och påstå”.


<i>Den 2 Maj.</i><footnote>Närvarande, handelsmännen Borgström, Muhr, Tanggren, Wenngren,
Borg, samt handtverkame Wennerwald, Fahlbeck, Söderberg, Törnegren, Pihl
och Ahlin. — Protokollet utgöres af den i texten anförda §.</footnote> ”Som Deputerade ännu icke fått den
ädle Magistratens svar om dispositionen af stadens
tegelbruk och ängar, hvarom den 28 sistl. April skriftlig
föreställning blifvit gjord; och angelägenheten fordrar, att
deputerade, hvilka interimsdispositionen deraf tillkommer, icke
försumma något, som i thy mål till stadens nytta och deras
undskyllan ifrån ansvar lända kan; ty beslöts, att samma
tegelbruk och ängar skola blifva anslagna till
förarrenderande på den 15 i denna månad, kl. 9 f. m. på sådana
vilkor som af registr. kunna anses, hvarest jemväl anslaget
finnes”.

<i>Den 12 Maj.</i> ”Som det anslag, hvilket Deputerade d.
2 sistl. hujus låtit genom deras betjente, stadstjenaren
Samuel Mounje, på trenne ställen här i staden affigerat, af
wahnartige menniskor förmodligen, blifvit bortrifvet; så
beslöts, det 3:ne lika lydande exemplar deraf skola efter
första konceptet åter blifva renskrifne och på sina
vederbörande orter upphäftade, på det intet hinder uti den på
den 15 i denna månad faststälte utbjudning af stadens
tegelbruk och ängar må förfalla”.

Anslaget var af följande lydelse:

”Som borgerskapets deputerade funnit det lända till
stadens större nytta och fördel, att stadens tegelbruk och
ängar hädanefter och tillsvidare varda annorlunda än i de
nästförflutna åren skett, drifne och nyttjade, och
fördenskull beslutit, att de samma under visse vilkor böra till
den mestbjudande förarrenderas; ty kungöres härmed, att
de af borgerskapet, som torde vara hågade sig bemälte
bruk och ängar tillarrendera, kunna den 15 i denna månad
som blifver en Tisdag, kl: 9 förmiddagen, sig på stora
Rådhussalen infinna och derpå bjuda, då vilkoren förut
skola kungjorda blifva. Göteborg den 2 Maj 1744”.

De ”vanartige menniskor”, som efter deputerades
förmodan nedrifvit detta anslag, voro deputerade visserligen

icke obekante. De voro sannolikt inga andre än stadens
borgmästare och råd. Denna myndighet hade den 4 Maj
med lika mycken förvåning som lätt begriplig förtrytelse
erhållit underrättelse om deputerades oförfärade beslut att
emot 1741 års resolution företaga lägenheternas
utarrendering samt vidare genom auktionsanslaget ej blott gripa
magistraten i embetet utan äfven djerfvas till skådeplats
för denna bedrift bestämma sjelfva ”rådhussalen”, eller
rummet utanför det, i hvilket magistraten satt; den hade
antagligen, om än icke efter i protokollet antecknadt
beslut, dragit försorg om anslagets nedrifvande. Icke
underligt om deras harm ökades, då, vid ett sammanträffande
nämde dag emellan några magistratspersoner och
deputerade, desse, på de förres fråga ”<i>om de låtit samma anslag
utfärda?</i>” svarat blott med en annan fråga ”<i>om magistraten
låtit det nedtaga?</i>”<footnote>Se polit.-prot. 27 Nov. 1744 der deputeranden Tanggren berättar
tilldragelsen, med tillägg, att magistraten nekat sig hafva låtit nedtaga anslaget,
under uppgift af rådman Bruhn, det han trott ”deputerade hade besinnat sig
och sjelfva det nedtaga låtit.”</footnote> och ytterligare den 14 i samma
månad åter till dem inberättats, att deputerades anslag ånyo
blifvit uppsatt. Magistraten affärdar då skyndsamt en
skrifvelse till landshöfdingen med bilagd afskrift af anslaget ;
och samma dag anländer till magistraten ett svar, deruti
Stobée förklarar sig hafva med förundran erfarit,
huruledes borgerskapets deputerade af en sjelftagen myndighet
och godtycke, tvärtemot K. M:ts allernådigste utslag d. 14
Juli 1741 och borgerskapets tillförene gjorda protestation,
ej blott påstått, att stadens ängar och tegelbruk måtte
till förarrenderande anslås, utan ock sjelfsvåldigt utan
magistratens och borgerskapets bifall och samtycke låtit
såväl i rådstugugången som på bryggorna i staden anslå
bemälde ängar och tegelbruk till offentlig auktion, som
skulle försiggå följande dagen; men enär han funne ”<i>ett
sådant otidigt företagande strida emot all lydnad och
ordning, och såsom en rot, hvaraf uppror, split, oenighet och på
slutet stadsens undergång kan uppväxa</i>”, anbefaller han
magistraten förbjuda auktionen, nertaga plakaterna och

tillsäga stadsfiskalen att tilltala de deputerade, ”<i>som utan att
i underdånighet afbida H. K. M:ts allernådigste vidare
utslag, ensidigt, emot deras principalers vilja, hafva sig så
dristigt understått att sådant oråd företaga</i>”; och förklarar
han slutligen, det han ”för sin del icke skulle underlåta att
på högvederbörlig ort andraga allt det, som kan tjena till
slik oredas och oväsendes hämmande och förtagande”.
Magistraten går ”nu på stunden” i författning om
befallningens fullgörande och utfärdar en kungörelse, hvaruti
deputerades anslag förklaras förbjudet och kraftlöst, dess
nedtagande påbjudes och ”alla vederbörande antydas och
förmanas sig derefter i ingen måtto rätta”. Och då
borgerskapets deputerade, helt obekymrade, en stund senare
på begäran erhålla företräde hos magistraten och anhålla,
att de, i anledning af sitt anslag om den tillernade
auktionen, måtte följande dagen inför sittande magistrat eller
ock i närvaro af en eller flera dess medlemmar få sådan
verkställa, hänvisar magistraten dem till sitt redan
meddelade beslut om anslagens nedtagande m. m., afslår deras
begäran att få protokollen vid tvenne föregående
företräden ”i deras närvaro censurerade” och affärdar dem
ganska kärft.

Om det nu var af öfvertygelse om ”principalernas
vilje” eller af visshet om sin befogenhet i alla fall —
säkert är, att deputerade icke läto skrämma sig af hvarken
magistratens kärfhet eller landshöfdingens hotelser. Den
vanmagt, som kännetecknar hela rikets styrelse under
ifrågavarande tid, egde sin fulla motsvarighet i de
underordnade sfererna. Man vet knapt hvad man skall säga, då
man efter inhemtandet af de förberörda myndigheternas
om än ovisa så dock i laglig ordning meddelade beslut,
i borgerskapets äldstes den 15 Maj s. å. hållna protokoll
läser följande:<footnote>Närvarande härvid voro handelsmännen Gunnarsson, Muhr, Wenngren,
Tanggren, Jacobsson, Wahrenberg och Lauterbach, samt handtverkarne
Norman, Wennerwald, Fahlbeck, Sundgren, Fiedler, Borg och Söderberg.</footnote>


”Till denna dag hade väl Deputerade föresatt sig att
fullfölja sitt förut fattade och genom anslag kungjorda
beslut angående den dem ombetrodda interimsdispositionen
öfver stadens tegelbruk och ängar på de vilkor, som redan
skriftligen författade äro; men som den ädle Magistraten
genom ett deputerade tillsändt extractum protocolli af den
2 hujus förbudit verkställigheten deraf på det sätt som
deputerade sig föresatt, jemväl ock i går låtit nedtaga
deputerades derom gjorda anslag och deremot uppslagit ett
annat, hvarmedelst i anledning af en deruti åberopad Hr
Generalmajoren, Landshöfdingen och Öfverkommendantens
skriftliga befallning en och hvar antydes att ej rätta sig efter
det, som deputerade uti bemälde deras anslag kungjort; så
finna sig Deputerade föranlåtne, så vida högre befallning
dem uti deras eljest till stadens nytta och fördel tjenande
uppsåt hindrat, att dermed innehålla, och deremot beslöto,
att vid interimsdispositionen öfver tegelbruket och ängarne,
så vida möjligt är, följa den dem af Magistraten i
ofvannämde protokollsextract föreskrifne metod, som deruti
består:” att i fall Gunnarsson skulle vilja från dispositionen af
tegelbruket och ängarne afgå, deputerade borde utse en
eller flere af sina medel, som icke voro delegare i nya
tegelbruket, att för stadens räkning bruka nämda lägenheter.

Gunnarsson, åtspord om han ville fortfara med sitt
åtagande, svarade nej, han ville det icke för 500 dlr s:mt
om året.

De öfrige tillfrågas, men svara alla nej, utom Fahlbeck,
som antyder, att han möjligen kunde mottaga besväret,
dock mot vedergällning; ”men som Hr Gunnarsson hittills
gjort det utan betalning och revenuet af bruket och
ängarne, som utom dess är ringa nog, skulle bli än mindre
om särskild betalning för dispositionen skulle bestås, kunde
Deputerade ej understå sig dertill samtycka.”

Föreslogs, att deputerade sinsemellan skulle fördela
dispositionen, så att en hvar toge sin del af besväret.

Under öfverläggningen härom inkommo ”några och
tjugu” af borgerskapet, frågande, om ej bruket och ängarne

”<i>komma efter anslaget i dag till förarrenderande att
utbjudas, då de torde vara sinnade att tillarrendera.</i>”

”Deputerade läto derpå underrätta desse sina
medborgare, i hvad stånd den om desse ängar och bruk hos
K. M:t incaminerade tvist sig befinner, hurusom
interimsdispositionen deraf är emellertid deputerade å borgerskapets
vägnar uppdragen,” hvad de i saken gjort och hvilka
hinder derför mött, uppläsande handlingarna och nämnande,
att enda utvägen synes vara, att deputerade dela besväret
sinsemellan, mot en viss årlig afgift på vissa vilkor.” — Så
frågades först, hvem som ville antaga sig tegelbruket och
ängen? Mäster Winberg svarade: att han för dess
drifvan- och nyttjande på de förut anförde vilkor i tillkommande år
från instundande November månads början till samma tid
1745 vill betala till staden 600 dlr s:mt; men som andre af
de närvarande förklarade sig vilja bjuda mer, så bödo så
väl deputerade som de andre närvarande den ene öfver den
andre, intill dess handelsmannen Hindrich Bratt änteligen
utfäste det mesta nämligen 900 dlr s:mt.

”Med ängarnes nyttjande innevarande år tilldrog det
sig på samma sätt. För Vadhammars-ängens nyttjande
erbjöd Mäster Torsten Winberg mest, nämligen 190 dlr s:mt,
för Gullbergsängen Handelsmannen Peter Ekman 140 dlr
s:mt, Getebergsängen borgaren Lars Wetterman 14 dlr,
Burggrefvelyckan Tunnbindarmästaren And. Fahlbeck 24
dlr, Bödelslyckan borgaren Carl Jönsson 33 dlr. För
Ekmansängen Handelsmannen Johan Berg 100 dlr s:mt, så
framt plantagen följer ängen, med tilläggning, att om någon
annan skulle vilja gifva mer, vill han förbehålla sig att också
få öka denna summa”. Som tegelbruksängen alltid följt
bruket, men Bratt ej började med dess drifvande förr än i
November, ville deputerade ytterligare se till hur med ängen
för sommaren och dess höbergande skulle förhållas. ”För
öfrigt blef dem af närvarande borgerskap, som nu åtagit
sig bedrifvandet och nyttjandet af stadens ängar, förestält
att deputerade skola göra den ädle Magistraten behörig
föreställning om hvad nu passeradt är, och skulle deputerade

för sin del gerna se att hvar och en af dem, som nu
antagit bruket af någon äng blefve dervid bibehållen,
alldenstund desse anbud ögonskenligen mera båta staden än det
förra sättet; men om ock den ädle Magistraten, som sjelf
äger executionen, skulle lägga sig deremot, så lära
antagarne väl finna att Deputerade icke kunna sådant hjelpa
och rätta”.

Den så strängt förbjudna auktionen hade sålunda ändå
egt rum, och genom de bjudna arrendesummorna visat
riktigheten af deputerades förmenande, beträffande deraf
uppstående vinst för staden. Men åtgärden innefattade likväl
ett öfverskridande af laga myndighets förbud. Väl
utarrenderade de den 17 i samma månad bruket med tillhörande äng
till tunnbindaren Fahlbeck för tiden till Bratts öfvertagande
deraf; men så vidt vi af ett och annat yttrande i de
följande månadernas protokoll kunnat döma, synes auktionen
icke hafva haft något resultat, ej heller blifvit magistraten
kungjord på annat sätt än att deputerade den 28 Maj s. å.
hos magistraten anmäla, att de ”sins emellan och bland
andre deras medborgare fördelat bruket och ängarnes
skötsel”. Möjligen ansågo deputerade klokast vara att ålägga
sig någon återhållsamhet, sedan de erhållit kännedom om,
att Stobée verkligen gjort allvar af sin hotelse och till K.
M:t insändt en berättelse om deras ”otidiga företagande”.
Denna berättelse blef i rådet föredragen den 30 Maj och
öfverlemnades då för yttrande till justitiekanslern, hvilken
dock tyckes hafva lagt den till handlingarna; åtminstone
hafva vi i de följande årens rådsprotokoll fruktlöst
efterspanat någon följd af sagde remiss.

Deremot hade, i enlighet med nedre justitierevisionens
hemställan, ett straffbref till Göteborgs borgerskap i
anledning af deras snart årsgamla uppträde i tronföljarefrågan,
blifvit af rådet godkändt och till Stobée nedsändt. Denne
anmodade i följd deraf magistraten, att till viss dag låta å
rådhuset uppkalla stadens borgerskap; och den 19 Juni 1744
infann sig Stobée dersammastädes och lät i närvaro af ”en

ansenlig myckenhet” borgare, som uppkommit inför
magistraten, uppläsa det kongl. brefvet, hvilket lydde, som följer:

”Friedrich, med Guds nåde etc. Vår ynnest etc. Under
det vi till afgörande förehaft den uti arrest inmante
borgaren och trähandlaren Anders Drakes, så väl öfver Edre som
den förordnade kommissorialrättens göromål andragna
åtskillige besvär, hafve Vi ock i anseende till visse
förekommande omständigheter för nödigt funnit att ånyo låta Oss
föredragas Eder underdånige skrifvelse af den 30 Juli nästl. år och
det dervid bilagde utdrag af protokollet, som blifvit hållet
på allmän rådstuga i Göteborg den 23 Juni näst förut,
rörande successionen till Sveriges Crono, med de flera
angående samma mål inkomne handlingar; och emedan Vi deraf
med missnöje förnummit att en del af stadens borgerskap,
utaf en af stadens riksdagsmäns till en annan borgare
aflåtne bref, tagit sig anledning till öfverläggning i sådana
mål, som Riksens på allmän riksdag församlade Ständer
allena tillhörde, hvarutinnan både sjelfva sättet och
rådplägningen varit förgripligt och emot lag stridande; förden
skull hafve Vi i nåder för godt pröfvat att allvarligen ogilla
allt hvad Borgerskapet i sådana mål ej mindre på ett
olagligt ställe än obehörig tid, otjenligt sätt och emot
Magistratens välgrundade föreställningar sig företagit.

Vi hade väl orsak att låta sådant beifra; men hafve
dock af nåde velat dermed innehålla, emedan Vi i lika nåde
förmoda, att de af borgerskapet i Göteborg, som uti samma
olagliga rådplägning tagit del, efteråt funnit och erkänt, att
de uti sitt uppförande felat och medelst sådane sakers
vidrörande, som de församlade Riksens Ständer allena tillhörde,
ifrån fundamentale lagarnes föreskrift ett eftertänkligt
afsteg gjort.

Vi vele ock i nåder vara försäkrade, att borgerskapet
i Göteborg, fastän en del i förberörde måtto sig misstagit,
icke lärer underlåta att alltid gemensamt och vid alla
tillfällen framdeles efter sine förfäders berömlige exempel å
daga lägga sådana prof af underdånig trohet och nit emot
Oss ach Rikets utvalde Arffurste, H. K. H. Adolf Friedrich,

som emot Öfverhet och fädernesland välartade sinnens
böjelser kräfva och åstadkomma pläga. Det är
fördenskull till Eder Vår nådige vilje och befallning att I tillika
med Magistraten låten Borgerskapet i Göteborg på
Rådhuset sammankallas och dem, som i förberörde måtto sig
förgått, om detta Vårt nådiga godtfinnande och
förordnande underrättas; och som Borgerskapet häraf lära finna
ett nytt prof af Vår nåd och ömhet för dem, så förmoda
Vi säkerligen, att Borgerskapet lärer densamma med
undersåtlig vördnad erkänna och framgent beflita sig om
sin åliggande pligt emot Öfverhet och fädernesland med
vördnad samt trohet och kärlek fullgöra och sinsemellan
uti anständig samdrägtighet och enighet lefva. Vi befalle
Eder Gud allsmägtig nådeligen. Stockholm i
Rådkammaren den 29 Maji 1744.

<sc>Friedrich</sc>.

<i>Carl Gustaf Löwenhjelm.</i>

Sedan uppläsningen af brefvet försiggått, förklara
”såväl Commissarierna Hr Johan Busck och Hr Johan Selle
som Herrar Handelsmännen Holmgren och Christoffersson
hvar för sig, att de hvarken direkte eller indirekte hafva
någon del i det skedda företagande på allmänna
rådstufvun den 23 Juni förlidet år, som de icke heller då
tillstädes varit, utan skola de så hädanefter som hittills skedt
är, uppföra sig såsom trogne, lydige och fredsamme
undersåter anstår; hvarjemte Hattmakareåldermannen
Falkensten och segelmakaren Wennerberg utläto sig, att uti
förbemälte företagande ej heller hafva haft någon del,
begärandes, att denna deras utsago måtte i protokollet
inflyta”.

”Vidare betygade ock Råd- och Handelsmannen Hr
Petter Coopman, att han hvarken direkte eller indirekte på
ett eller annat sätt deltagit i denna sak, utan som han
den tiden vistades uti Stockholm såsom riksdagsfullmägtig
för staden och det upplästa kongl. brefvet förmäler, att
en del af Borgerskapet tagit sig anledning till

rådplägningar om successionsvalet af en stadens
riksdagsfullmägtiges bref, så begärer han icke allenast, att samma bref
måtte framtagas och uppläsas, på det Borgerskapet må
få veta, att han det icke skrifvit, utan ock om någon
eljest skulle gitta visa något bref från honom, som gifver
till det skedda företagandet anledning, att densamma ville
det nu framtaga och offentligen förete”. Och fogade han
till detta anförande ytterligare en klagan, att han oaktadt
alla påminnelser ännu icke erhållit sina återstående
herredagspenningar.

Sedan de skuldlöse sålunda utlåtit sig, tog en af de
skyldige till ordet. Det var Drakes bundsförvandt och
vän, handelsmannen Olof Wenngren. ”Då icke tid eller
tempo”, sade han, ”nu är, att vidare härom raisonnera,
vörde vi i all underdånighet H. Kongl. Maj:ts allernådigste
vilja och befallning; och som vi till ingen annan ända äro
uppkallade, än att allenast höra H. K. Maj:ts nådigste
skrifvelse, så finna vi onödigt att svara på andra propositioner”.
Derpå vände han sig till Stobée med fråga, om han något
vidare hade att påminna.

Då denne härtill svarade nej, afträdde Wenngren och
en del af borgerskapet ofördröjligen. Men Coopman reste
sig ånyo och upprepade sin klagan öfver de innehållne
herredagspenningarne. Någre af borgerskapets
deputerade svarade då, att hans räkning blifvit deputerade
meddelad och skulle de snart deröfver utlåta sig; men då
”discoursen ytterligare continuerade”, och antagligen af
densamma framgick, med hvilken ovilja borgerskapet
numera betraktade sin f. d. herredagsman, reste sig Stobée
och tillkännagaf, att Coopman hos honom anhållit, att han
ville befordra honom till snar betalnings erhållande,
hvarför, då han funne billigt, att Coopman utbekomme hvad
honom tillständigt vore, han nu ville hafva hos
borgerskapet rekommenderadt, att Coopman utan för långt
uppehåll måtte varda tillfredsstäld. Dermed aflägsnade han
sig och borgerskapet åtskildes.


Redan i midten af Oktober 1743 hade borgerskapets
deputerade, drifne af önskan att hos sin blifvande konung
utplåna det ogynsamma intryck, underrättelsen om
borgerskapets uttalande för danska kronprinsens val skulle
hos honom väcka, hos magistraten ”insinuerat, att en
deputation borde uppsändas till Stockholm för att i
underdånighet lyckönska H. K. H. till dess upphöjelse till
efterträdare å svenska tronen och dess lyckliga ankomst till
Sverige”. Magistraten hade af lätt begripliga skäl afstyrkt
förslaget, och under förebärande, ”att ceremonielet vid H.
Kongl. Höghets ankomst redan vore bestämdt”, förklarat
sig icke kunna samtycka dertill. Den 24 Oktober ingåfvo
likväl deputerade ett nytt memorial med samma anhållan;
de begärde svar derå allra sist före middagen nästa dag.
Svaret återfördes af deras budbärare, notarien Pettersson;
”när läglighet faller”, så lydde det, ”och andre angelägne
ärender så medgifva, vill Magistraten sig ärendet företaga.”

Göteborg var likväl redan då en allt för betydande
del af riket, för att man icke äfven å högsta ort skulle
önska ett återställande af det goda förhållandet mellan
dess borgerskap och tronen. Adolf Fredrik beslöt att
genom personligt besök på stället söka öfvervinna den
motvilja, som derstädes tycktes råda emot honom; han skulle
såsom mönsterherre år 1744 företaga resor i åtskilliga trakter
af landet, och det var således icke med någon svårighet
förbundet att finna anledning för ett besök i Göteborg.
Den gamle konungen beslöt sig ock för att fara dit,
ehuruväl anledningen dertill, för hvad honom angår, lärer hafva
varit af helt annan och långt ifrån hedrande beskaffenhet.<footnote>Se härom Fryxell, Berättelser ur Svenska Historien, 38, p. 25.</footnote>
Redan innan det kongl. straffbrefvet blifvit vederbörande
meddeladt, hade underrättelsen kommit om de förestående
kungliga besöken, och myndigheterna fingo brådt med att
ställa allt i skick för de höge gästernas värdiga
mottagande. Borgerskapets deputerade infinna sig den 4 Juni,
efter kallelse, inför magistraten, som meddelar dem ”den

hugneliga och vissa” nyheten; man öfverlägger, om hvad
som i anledning häraf bör göras. Målaremästarne Ross
och Carowsky åtaga sig att måla och ”med äkta guld
utstoffera” kämparne och lejonen å vederbörande bryggor,
de fyra lejonen för tillsammans 220 dlr och kämparne för
20 dlr stycket; stadsarkitekten, major Carlberg tillspörjes,
huruvida icke östra portens upprättande kunde medhinnas
till intåget, men förklarar att sådant vore omöjligt, derest
den skulle upprättas till någon <i>heder</i> för staden.
Deputerade samt handelsmännen Chalmers och Cahman, hvilka
uppsändts från det å börsen samlade borgerskapet, påstå
deremot, de förre, att ”det måste användas all flit till
portens uppförande”, och de senare, att en äreport måste
uppföras, ”huru den än blifva må”; men Carlberg säger,
att om han än utan svårighet skall kunna uppsätta en
devis till en någorlunda anständig äreport, det dock vore
alldeles omöjligt att bringa den i verket. Vidare talas om
nödvändigheten, att på den under arbete stående bryggan
vid torget<footnote>Synes hafva varit den, som med Gustaf Adolfs torg förenar norra
Hamngatan.</footnote> använda all flit att densamma före intåget
måtte blifva färdig. Derpå omnämner magistraten, att
kommissarien Jöns Holst på dess anhållan, åtagit sig att
i sitt hus anordna nödiga rum för hans kongl. höghet;
men deputerade hålla före, att aflidne direktören Pikes hus
dertill vore lämpligare. Direktör Sahlgren och hofrådet
Lagerström, som hafva nycklarne dertill sig ombetrodde,
äro emellertid borta, och då Sahlgrens ”betjent”,
bokhållaren Arfvidson, efterskickad, kommit tillstädes, vägrar han
att lemna fram nycklarne utan principalernas vetskap och
samtycke. Dervid blifver det.

Slutligen samråder man om, huru man ”efter
undersåtlig pligt och skyldighet äfven på annat sätt i görligaste
måtto må kunna väl emottaga och undfägna H. K. Höghet,
då han nu första gången med sin höga närvaro staden
behedrar”. Och man besluter enhälligt att anställa ”måltid

och tractamente för H. K. H. och hans suite på någon
viss dag att hållas på stora rådstugusalen, till hvilken ända
nödige viner af sådane sorter, som här i staden ej finnas
kunna, nämligen 200 bouteljer Champagne, 200 dito
Burgundie, 200 dito Mosler, 12 st. eller 1 dussin ungerskt vin
skola införskrifvas”; och, heter det vidare ”åtog sig
handelsmannen N. Jacobsson att det från Köpenhamn
förskaffa, dit han i morgon ämnar sig begifva”.

Den dagen, den 5 Juni, uppkommo till magistraten
å rådhuset landshöfdingen m. m. Stobée, major Carlberg
och sju af borgerskapets deputerade, och sporde dervid
den förstnämde, hvilke anstalter magistraten och
borgerskapet tänkte vidtaga för H. K. H:s mottagande och
undfägnande. ”Lofliga Borgerskapet utläto sig att de till
betygande af deras troliga och innerliga kärlek vilja hafva
all kostnad och möda ospard, till hvilken ända de lika
som de i går sig utlåtit, åstunda att en äreport må
förfärdigas”. Major Carlberg erinrar åter om det omöjliga i
att under så kort tid få en sådan färdig, utan föreslår att
”uppsätta och utzira tvenne opizer” å lejonbryggan, enär
östra bryggans fullbordan före intåget icke kunde
medhinnas.

Borgerskapet förklarar då, att om östra bryggan icke
kan göras färdig, måste en provisionell brygga uppsättas,
eftersom eljest skulle vid intåget blifva ”en mycket krok
och omväg, som ser illa ut”; och Stobée gillar deras
mening ”för gerade vägens skull som då blifver”. Derjemte
bestämmes, att fyra pyramider skola ”förfärdigas” å
bryggans hörn och med granris utsiras; att rum för prinsen
skola utses och anordnas i kommissarien Holsts hus, enär
detta, som jemte direktören Pikes vore det ansenligaste i
staden, jemväl vore ett borgarehus; att allmogen skulle
tillsägas med granar utsira sidorna å landsvägarne; att en
provisionell brygga för beqvämlighetens skull skulle
uppföras öfver ån vid Underås; samt att kostnaderna för
prinsens mottagande och traktamente skulle förskotteras af

öfverskottsmedeln och derefter gäldas af
inqvarteringstolagen.<footnote>Enligt sedermera ingifna räkningar kostade de fyra pyramiderna 240
dlr s:mt, kronorna å dem 32, löfutsirningen 44 dlr s:mt o. s. v. Redan d.
17 Aug. hafva pyramiderna så svårt spruckit, att magistraten måste ålägga
tillverkarne, snickaremästame Öncke och Ahlin, att ”igensplintra dem för
samma betalning”; men i slutet af Oktober s. å. blåste två af dem ned vid
en stark storm, hvarefter de båda öfriga intogos, ”till dess de alla
instundande vårdag kunna blifva förbättrade och åter utflyttas”.</footnote>

Konungen sjelf skulle bo i kungshuset, hvarest
jemväl anstäldes reparation.

Till Jönköping skref magistraten med anhållan att
dervarande magistrat måtte tillstädja organisten
dersammastädes att få resa till Göteborg att biträda vid musiken
under de kunglige personernes dervaro. Deras begäran
bifölls;<footnote>Dock mot gentjenst af samma slag. Jönköpings magistrat begärde
nämligen i bref d. 22 Juni, att för samma ändamål få låna kantorn Bonge
och stadsmusikanterna i Göteborg; de borde komma dagen före de
kungliges ankomst, och detta torde de medhinna, enär K. M:t först fore till
Varberg.</footnote> och slutligen anordnades borgerskapets både
kavalleri- och infanterikårer att vid intåget möta de
kunglige samt under deras vistelse i staden bestrida
vaktgöringen.

Ett litet intermezzo i bestyren för de höge gästernas
värdiga firande, var det redan omtalade tillfället den 19
Juni, då borgerskapet erhöll del af K. M:ts straffbref.
Sannolikt blef intrycket deraf af kort varaktighet, då blott
få dagar återstodo till det kungliga besöket. Den 23 Juni
ankom kung Fredrik till Göteborg, mött af kanonsalut från
både Kronan och Lejonet samt fästningsvallarne kring
staden, och dessutom ”beneventerad” af samtlige stadens och
länets myndigheter; för fortskaffandet af honom och hans
suite hade å hvarje skjutsombyte <i>210</i> hästar varit
uppbådade. Först den 25 Juni inträffade Adolf Fredrik. Hans
följe bestod af generallöjtnanten, gref Spens,
hofmarskalken baron Friesendorff, öfverkammarherren baron
Hamilton, krigsrådet gref Mörner och generaladjutanten baron
Mörner, samt dessutom tre kammarherrar, en
hofqvartermästare och 28 lägre betjente, för hvilkas fortkomst <i>100</i>

hästar skolat stå till reds å hvart skjutshåll. Vi känna
icke närmare de festligheter, genom hvilka Göteborgs
invånare sökte betyga sin undersåtliga vördnad för sina höge
gäster. Men af den mängd räkningar, som efter deras
afresa ingifvas till magistraten kunna vi förstå att det
åtminstone på det beslutna ”traktamentet” gått rundligt till.<footnote>Handlanden Jacobssons vinräkning går till 1,507 dlr, slagtarräkningen
till 325,2 o. s. v. Endast de den 27 Sept. godkände räkningar gå till ett
belopp af öfver 4,000 dlr s:mt, eller nära tredjedelen af stadens aflöningsstat
för året. — Bland utgiftsbeloppen finner man upptaget: ”Discretionen till
Kongl. Suiten: 582”; — ”Cantoren Hr Anders Bonge, som anfört musiken,
fordrar derför 100 dlr s:mt samt för dess hastiga återresa från Skåne 36 dlr s:mt;
modererades till 100; —” Upplästes organisten Bengt Liedners memorial, deruti
han anhåller om vedergällning för det han och dess son vid Kongl.
Tractamentet här å Rådstugan biträdt musicanterne, den förre å viol och den
senare med clasymbalen, som han dock ej till något visst utsätter, utan
hemställer till magistratens och borgerskapets benägna discretion, hvilket
magistraten modererade till 200 dlr k. eller 66,21 1/3” o. s. v.</footnote>

Att den gamle kung Fredrik svårligen lyckats genom
sitt personliga uppträdande bland Göteborgs borgerskap
uppväcka en lojalare stämning emot ett majestät, som han
så litet sjelf vårdade sig om att uppbära, — det torde utan
tvifvel kunna antagas såsom mer än sannolikt. Att Adolf
Fredrik skulle lyckats bättre, såvida syftet för hans besök
får sättas i annat än väckandet af blott <i>personliga</i>
sympatier, synes icke heller hafva varit fallet. Under det han
började närma sig och snart nog anslöt sig till hattpartiet,
fortfor Göteborgs borgerskap att bekänna sig till
mössornas grundsatser; det underlät icke heller att vid
förekommande tillfällen söka göra sig gällande såsom
sannskyldige ”<i>principaler</i>”, och förhållandet mellan dem och
deras öfverordnade myndigheter fortfor att vara lika spändt
som förut.

<img></img>
</chapter>

<chapter name="Fjerde kapitlet">

<img></img>

<table o>
<td c><big>FJERDE KAPITLET.</big>
<td c>——
</table>

I enlighet med rådets ofvan anförda beslut den 29
Maj 1744, blef Drake, efter att närmare tre fjerdedels år
hafva hållits i strängt häkte, försatt på fri fot. Den
nedsatta kommissorialrätten fortsatte väl sina förhandlingar,
men rättegången fortskred blott sakta; Drake var outtömlig
på invändningar och öfverklagade hvart beslut, som gick
honom emot. Medel för utbetalande af kostnaden för
rätten kunde blott sparsamt utanordnas och tröto stundom
alldeles; rättens ledamöter synas vid sådant förhållande
slutligen hafva tröttnat och begifvit sig hvar till sitt. Åtminstone
anhåller auditören Waldius i skrifvelse, som den 11 April
1745 föredrages i rådet, om förständigande för rättens
praeses, lagmannen, baron Liljecreutz, att ofördröjligen
förfoga sig till Göteborg och sammankalla rätten för att
afgifva d. 30 Nov. 1744 infordrad förklaring öfver Drakes
ånyo anförda besvär angående forum och flere parters
instämmande. Ett sådant förständigande meddelas väl ock;
men hela året förgår, utan att derunder i saken annat
förekommer, än det krångel Drake vållar genom sina d.
24 Juli 1745 af K. M:t ogillade anspråk, att de hos honom
i beslag tagna handlingar, hvilka han nu egde återfå, skulle
hemma hos honom i hans eget hus af vederbörande
förtecknas och återlemnas.

Den 3 Februari 1746 föredrages slutligen i rådet en
nära årsgammal skrifvelse från Lilliecreutz, deruti han
förklarar, att k. brefvet den 30 Nov. 1744 icke kommit honom
tillhanda förr än den 19 påföljande April samt på grund
ej mindre deraf än äfven de tid efter annan skedde
ombyten af rättens ledamöter, hemställer: ”1:o) om ej någon
utväg till rättens underhåll må kunna uppfinnas; 2:o) att
ej andre än lagfarne män blifva dertill antagna och sådane,
som i Göteborg alldeles okända äro; 3:o) att
kommissorialrättens protokoll må af K. M:t i nåder infordradt varda;
4:o) att honom måtte ersättas dess vid samma förrättning
gjorde förskott, 385 daler 15 öre s:mt; och 5:o) att han i
anledning af sin sjuklighet måtte blifva från denna
kommissionssyssla entledigad eller att dermed få uppskjuta tills
efter slutad brunnskur; dock detta 6:o) med refusion för sig
och rättens ledamöter af all gjord och görande omkostnad,
samt att antingen K. M:t sjelf bemälde ledamöter i nåder
täcktes authorisera eller derom Göta Hofrätt anbefalla.”

Vidare föredragas dels en ny skrifvelse från Lilliecreutz
af den 9 Maj 1745, dels äfven Waldii påminnelser den 27
Aug. och 25 Sept. s. å. angående kommissorialrättens
sammankallande.

Derefter rådgöra ”Deras Excellensier” om någon utväg
att bringa målet till skyndsamt slut. Riksråden Lagerberg,
Gyllenborg, Tessin, Erik Wrangel, Ehrenpreus
och Löwenhjelm, det vill säga, <i>alla</i> de närvarande besluta enstämmigt,
att sedan kommissorialrätten afgifvit förklaringen öfver
Drakes besvär, hela målet skulle för vidare ransakning
och skyndsamt afdömande öfverlemnas till Göta Hofrätt.
Lilliecreutz befriades från att närvara vid det
sammanträde, då nämda förklaring skulle afgifvas, och
Statskontoret ålades utanordna de 40 daler s:mt, som af Stobée
utbetalts för ved och papper; men, heter det vidare, ”hvad
flere penningars anordnande angår, i fall så skulle
omträngas: så emedan kommissorialrätten nu mera komme

att upphöra; ty kunde ock ej vidare någre medel till slikt
behof erfordras.”

Om man med Drakes långvariga inspärrning åsyftat
att späka honom, visade sig snart att man härutinnan
missräknat sig. Med vanlig raskhet grep han sig efter sitt
lösgifvande straxt an med nya affärsföretag<footnote>Han bygger sommaren 1744 på entreprenad ”bryggan öfver Mölndals
å vid Underås” (polit. prot. 3 Aug. 1744), inger ansökan till
kommerskollegium om tillstånd att få vid Vadbacka i Ale härad anlägga ett tegelbruk
(polit. prot. 4 Juli 1746) o. s. v.</footnote> och med vanlig
djerfhet uppträdde han åter på de allmänna rådstugorna.
Lika litet hade det kongl. straffbrefvet d. 29 Maj 1744
förmått skrämma borgerskapet till frid med sin magistrat.
Spänningen dem emellan synes tvärtom hafva blifvit ännu
starkare än hvad den förut varit.

Det är numera svårt att afgöra i hvad mån
borgerskapets misstroende mot magistratens rättrådighet i
förvaltningen af stadens angelägenheter varit befogadt. Å
ena sidan gifver sig väl ganska ofta en halfbildad
menighets begär efter magten uttryck äfven i förtal och
misstankar emot dem, som ännu innehafva den, liksom dessas
motstånd mot pretendenterna bidrager att ytterligare
uppägga deras hat; men å andra sidan kan man svårligen värja
sig för tanken, att den myckna röken bevisar tillvaron af
någon eld, helst vissa magistratens medgifvanden och
försigtighetsmått tyckas antyda något dylikt. Vi hafva redan
förut anfört dess beteende i tegelbrukstvisten, dess
ursäkter i fråga om Drakes uppgift att de användt
stadskassans medel till enskilda lån o. s. v.; vi kunna härtill
lägga, att vid samma tid åtskilliga magistratens ledamöter
till protokollet — den 16 Nov. 1741 — diktera sina
förbehåll, att de icke vilja ansvara för hvad som skett, då
de icke suttit i rätten, dertill tvenne lägga det yttrandet,
att de icke vilja <i>ensamme</i> ansvara för åtgärder, i hvilka,
jemte dem, flere andre haft del, utan måste yrka, att desse
andre, äfven om de kommit ifrån rätten, eller deras
sterbhusdelegare skulle bära sin del af ifrågakommande ansvar.

Allt gifver vid handen, att vederbörande icke kände sig
fullt frie från skuld, äfven om denna icke skulle varit på
långt när så stor eller af den beskaffenhet, som fientliga
tungor sökte göra troligt.

Visst är, att om också stadsstyrelsens ställning var
svag och dess anseende litet, hade dock föga varit att
vinna på magtens öfverflyttande i en ännu så oregerlig
menighets händer. För möjligheten af ”sjelfstyrelse” ligger
såsom förutsättning förmågan att <i>styra sig sjelf,</i> att akta
andras rätt och bära vördnad för lagen; men dessa
egenskaper voro för frihetstidens ”principaler” i allmänhet okända.
Vi hafva för riktigheten af detta omdöme redan anfört
åtskilliga bevis; andra torde kunna spåras i det följande,
hvaruti vi vilja framlägga ännu några drag ur
borgerskapeis förhållande till sin magistrat och sina
riksdags-fullmägtige under detta skede af den långvariga fejden
dem emellan.

Den 18 Mars 1746 var borgerskapet samladt inför
magistraten för att genom nytt val fylla ledigheten efter aflidne
justitieborgmästaren Paulin. Rådmannen Anders Busch
förde ordet. Före förrättningens början uppmanade han
alla, som icke voro borgare, att aflägsna sig, enär de icke
voro berättigade att deltaga i valet. Steg då fram den
gamle f. d. handelspresidenten Wilhelm von Utfall med
yttrande, det han väl förstode, att man med den gjorda
anmaningen syftade å honom, men att han det oaktadt
ernade stanna qvar, enär han icke mindre än tvenne
särskilda gånger aflagt ed såsom medlem af magistraten och
jemväl, om han velat, kunnat behålla sitt rum derstädes.
Men magistraten genmälde, att då han numera vore
riddersman och icke borgare, egde han icke rätt att blanda
sig i de senares göromål; han hade derför att taga afträde.

”Ja”, svarade v. Utfall, ”hvad jag har att säga, är
mycket kort; det är, att ehuruväl magistraten borde vara
<i>patres civitatis,</i><footnote>Samhällets fäder.</footnote> så äro de dock <i>devastatores civitatis</i><footnote>Samhällets ödeläggare.</footnote>


Magistraten afbröt honom med befallning till
tillstädesvarande betjente, att tillkalla stadsfiskalen.

”Ja, låt man den liderliga fogeln komma in!” yttrade
då v. Utfall; och magistratens föreställningar att han dock
borde visa dem den respekt, deras domareembete och
lagen kräfde, förmådde lika litet bringa honom till tystnad.
”Jag bär respekt”, svarade han, ”för karakteren men ej för
personerna; dessutom sitter magistraten icke nu för att
döma, utan såsom närvarande personer vid en allmän
sammankomst. Och”, tillade han, ”jag håller ingen af desse
i magistraten nu närvarande personerna värdig att komma
på förslag till borgmästare(-embetet), helst en del af dem
gått omkring och sökt sig röster.”

Rådman Kling reste sig och kräfde, att han skulle,
namngifva den, som så gjort.

”<i>Rådman Olbers</i> är densamme”, förklarade v. Utfall.
”Jag skall kunna bevisa det.”

Förbittrad tog Olbers till ordet, påstod att det vore
en ”grof insimulation”, och frågade ”öfverljudt” det
församlade borgerskapet, om han till något sådant gjort sig
skyldig.

Det ropades nej ur hopen, men v. Utfall lät sig icke
afskräcka. ”Magistraten”, fortfor han, ”sitter här och
taxerar tjenster, och hvad som passerar i rådstugan, det går
sen Rådman Olbers omkring och sprider ut. Han har
sagt: <i>om Thorsson velat betala 500 daler s:mt skulle han
hafva fått den lediga stadsfiskalsbeställningen.</i>”

”Presidenten v. Utfall”, utbröt nu Olbers, ”är en
<i>äreskändare,</i> till dess sådant bevisats mig; jag underkastar
mig den ärade magistratens protektion och anhåller, att
herr v. Utfall måtte för sina grofva tillvitelser lagligen
åtalas.”

Stadsfiskalen Maijgren, som på magistratens bud kommit
tillstädes, begärde del af protokollet och lofvade, att icke
uraktlåta hvad på honom i saken ankomme.<footnote>Följande dagen, den 19 Mars, yrkade stadsfiskalen, att då han ernade
i Kongl. Göta Hofrätt påstå ansvar å Utfall efter 18 kap. 8 §
missgemingsbalken (— ”Höter eller undsäger någon Domare eller annan konungens
Embetsman eller gifver honom smädeliga ord, böte 50 daler, eller mera, till 100
daler som brottet är till och göre afbön. Gå de ord å heder och ära, böte
dubbelt och miste äran” —), Utfall måtte af magistraten varda i häkte
inmanad; men magistraten utlät sig, att då magistraten haft den respekt för
Utfalls adliga stånd, att han fått afträda och icke ofördröjligen häktats, ville
magistraten nu endast tillsammans med sjelfva saken hänskjuta
häktningsyrkandet till Hofrättens pröfning, under förhoppning, det K. Hofrätten så
allvarsamt efter lag och författningar måtte med Utfall förfara, att magistraten
en annan gång åtminstone på domstolen måtte för sådana insolentier blifva
säker.”

Målet mot U. anhängiggjordes visserligen s. å. i Göta Hofrätt af
advokatfiskalen N. Ekerman och utstäldes till vederbörandes förklaring; men år
förgingo, utan att detsamma företogs till afgörande. Slutligen kunde referenten,
assessoren Klingspor, d. 22 April 1754 för Hofrätten anmäla att v. Utfall
med döden aflidit; och derpå afskrefs målet ur roteln.</footnote>


Åter förständigade magistraten v. Utfall att aflägsna
sig; och sedan det vid tillfället förda protokollet blifvit
uppläst, efterkom v. Utfall befallningen, med yttrande, att
då ej allt hvad han sagt så noga upptecknats, skulle han
ingifva sina yttranden skriftligen.

Nu skulle då valet försiggå. Men borgerskapets
deputerade begära, att dessförinnan ”en angelägen sak” måtte
varda företagen. Drake instämmer. Deputerade erinra,
att magistraten dagen förut lofvat att gå denna deras
önskan till mötes, men magistraten, som sannolikt helst ville
undvika den der ”angelägna” saken,<footnote>Den rörde orsaken till missämjan mellan magistraten och deputerade,
se ofvan, andra kapitlet, pag. 89.</footnote> lofvade att till viss
annan dag utlysa nytt sammanträde, och då gåfvo
deputerade vika.

Drake och slagtaren Norman väckte nu på tal den
gamla tvistefrågan om valsättet. ”Skola icke”, hemstälde
de, ”jernet och acciserna räknas till de utskylder,
hvarefter rösterna gälla?”

Magistraten svarade härtill, att, jemlikt K. F. den 12
Oktober 1743, vore den uppgjorda taxeringslängden grunden
för röstberäkningen, så att rösterna komme att räknas efter
der upptagna utskylder.

Utan afseende på den meddelade upplysningen,
yrkade emellertid handelsmännen Wenngren och Peter
Ekman, Drake, Norman m. fl. att, då både acciser, tolag och

borgerliga afgiften för jernet gåfvos för stadens
upprätthållande, samma utskylder jemväl måtte vid röstvärdets
bestämmande inberäknas. Yrkandet bestreds af andra,
men vidhölls af dess framställare, hvilka fordrade, att
magistraten i anledning af detsamma måtte meddela
resolution. Magistraten sade sig icke kunna annat resolvera
än hvad som föreskrefs i nämda Kongl. Förordning, hvilken
den ånyo lät uppläsa; men Drake och hans medhållare
fortsatte yrkandet på resolution.

Då vände sig direktör Sahlgren till Drake och
förestälde honom, ”hurusom han alltid åstadkomme hinder
och inkast”; ville han icke besinna, att han, ”som ännu
stode sub reatu, borde vid borgerskapets sammankomster
visa sig uti sådant något sparsammare?”

”Menar herr direktören härmed”, genmälde Drake, ”att
jag ej bör hafva votum?”

”Hvad jag sagt, har jag sagt”, svarade Sahlgren.<footnote>Eller, såsom han sjelf, då prot. justerades, påstod: ”det får
magistraten säga.”</footnote>
Och under tillkännagifvande, att de icke tänkte åter
inkomma förrän den resolution, de begärt, blefve dem
meddelad, aflägsnade sig härpå ”såväl Drake och Wenngren
som flere af både handlande och handtverkare.”

De innevarande fordrade, att valet skulle företagas
och de, som gått ut, förklaras sin rätt vid detta valtillfälle
förlustige. Men magistraten beqvämade sig att foga sig
efter de utgångnes önskan, och resolverade, ”att då
rösterna efter K. F. 12 Okt. 1743 skulle beräknas efter hvars
och ens utskylder till stadens upprätthållande efter
taxeringslängden och jernhandlarne taxeras för sin rörelse till
viss afgift till det borgerliga sammanskottet, kunde dem
icke deras rätt betagas; men då deremot accis och tolag
icke uttaxerades af borgerskapet, kunde således de
afgifterna icke tagas i betraktande.”

Innan ännu resolutionen för det återinkommande
borgerskapet hunnit uppläsas, androg handlanden Caspar
Wohlfart, att handlandena Olof Holmgren och Erik

Christofferson ”ute på salen” yttrat, att ”<i>Deputerade åstadkomma
hinder och oreda och derför borde suspenderas.</i>” Han
yrkade, att de skulle bevisa hvad de sagt; hvaremellertid
han för sin del afsade sig att längre vara medlem af
deputerade. I hans afsägelse förenade sig handlanden Muhr
och slagtaren Norman.

Sedan nu magistraten fick komma till ordet, upplästes
förutnämnde resolution; derefter missnöje med densamma
anmäldes å bryggaregillets vägnar af bryggaren Williamson,
å bagaregillets af bagaren Sundgren och å slagtaregillets
af slagtaren Norman, hvarjemte handlanden Peter Ekman
protesterade mot valets fortgång.

Utan att skänka uppmärksamhet åt denna protest,
framträdde Sahlgren och nämde för sin del till uppförande å
förslaget politiborgmästaren Holst, Rådman Kling och
öfverinspektor Ekerman.

”Jag begär”, yttrade då handlanden Olof Wenngren,
”att valet måtte ske <i>genom elektorer,</i> alldenstund man
lätteligen kan blifva exponerad genom att afgifva sina röster
till protokollet.”

Somliga instämde med honom, andra åter bestredo
hans yrkande. Wenngren begärde derå magistratens
resolution. Magistraten svarade med att låta uppläsa K. F.
den 5 Juni 1739 och d. 12 Okt. 1743,<footnote>Genom K. F. 5/6 1739 bestämdes, att vid val af riksdagsmän i
städerna — för Stockholm gälde särskilda stadganden — skulle valet ske genom
elektorer, derest magistrat och borgerskap icke kunde förena sig om hvem de
önskade utse; kunde magistrat och borgerskap ej heller enas om elektorsvalet,
stode dem fritt ”att hvar för sig votera.” K. F. 12/10 1743 faststälde öretalet
efter taxeringslängden såsom röstgrund vid val till borgmästare, rådmans- och
stadssekreteraretjenster.</footnote> men då Wenngren
och med honom likatänkande ej dermed läto sig nöja, togo
de åter afträde. Då skredo de qvarvarande till val. Sedan
deras röster afgifvits, inkallades de utevarande, men
vägrade åter att inkomma.

Nu upprepade Wohlfart sin anklagelse mot Holmgren
och Christoffersson. Holmgren genmälde, att han fore
med osanning. Utan att vidare fråga efter detta yttrande,
begagnade Wohlfart det uppslag, efter hvilket han

sannolikt sökt, och upprullade för det tillstädesvarande
borgerskapet en tafla öfver det tillstånd, som vore rådande i
stadens förvaltning; kamreraren hade icke på lång tid
afgifvit något förslag, kassan sades vara i det slätaste
tillstånd, blott 8,000 dlr skulle deruti vara att finna, o. s. v.,
hvarefter han sporde, huruvida man icke hölle <i>deputerade</i>
för ärligt folk? — Peter Ekman bad en hvar, som tänkte
annat, öppet säga ifrån; men borgerskapet förklarade
enstämmigt, att ingen emot dem hyste någon misstanke.

Under detta uppträde hade de utevarande inkommit
och Wenngren hemstälde, om icke magistraten vore färdig
att meddela den resolution, de begärt. Till svar lemnades
honom det besked, att valet redan försiggått och numera
vore afslutadt. Wenngren inlade mot detta förfarande sin
protest, ”då större delen af borgerskapet ännu icke
voterat”; men magistraten upplöste sammankomsten och
borgerskapet åtskildes.

Innersta grunden till å ena sidan magistratens
vacklande hållning och ofta oförklarliga efterlåtenhet uti att
hålla sig vid lag, samt å andra sidan borgerskapets
pockande anspråk äfven der desamma tydligen voro
lagstridige, torde måhända böra sökas i de oklara
föreställningar om ”<i>principalernas</i>” rätt, hvilka vid denna tid
uppfylde och jemväl beherrskade så många sinnen bland både
höga och låga, icke blott utom utan äfven inom de
styrandes krets. Tanken om <i>de mångas</i> icke allenast magt utan
äfven <i>rätt</i> till magten, hade, såsom vi redan förut anmärkt,
under den olyckliga tid, under hvilken satsen om <i>den enes</i>
rätt bragt landet hardt när till undergång, hunnit en mognad,
som vid Karl XII:s bortgång icke blott tillät utan
nödvändiggjorde dess öfverflyttande i handling; frihetstidens
mångvälde var den naturligaste reaktion mot den föregående
tidens krönta envåldsmagt. Påståendet om enväldets
förderflighet var af Karl XII så grundligt vitsordadt, dess
sanning så öfvertygande klart bevisad, att någon invändning
deremot svårligen vågade göra sig hörd; och ehuru en
mellan konungen och folket <i>delad</i> magt väl hade

hemortsrätt i vår historia och derför icke syntes böra afskaffas,
fann man dock försigtigheten bjuda, att <i>så</i> verkställa
delningen, att konungens missbruk af den honom beskärda
delen, så vidt möjligt vore, kunde förebyggas. Vi för vår
del tro att såsom en fras hvarken gifvits eller tagits Fredriks
af Hessen försäkran om benägenhet att ”<i>alltid instämma
med riksens ständer.</i>”

Men, frågade man, hvilka voro då desse ständer?
Riksdagens fyra stånd, svarade somliga; andra gillade icke
detta svar, det stannade, enligt deras tanke, på halfva vägen.
”<i>Samtlige adeln, samtliga presterskapet, samtliga borgerskapet
och samtlige allmogen</i>”, det vill säga folket sjelft, ”<i>vore
riksens ständer, som vid riksdagame välja sina fullmägtige; och
dessa borde vara sina principaler eller kommittenter ansvarige
för sina göromål.</i>” Så uttalade sig riksrådet, baron Åkerhjelm
i saken,<footnote>Malmström l. c. 3, 229.</footnote> och hans mening delades af tusen; den var
lättfattlig och följdriktig, den var också icke så litet angenäm
för de djupa lederna. Men då man å ena sidan underlät
bestämma på hvad sätt ansvarsskyldigheten skulle fattas
och å andra sidan såsom sjelfklar antog satsen, att
”<i>lagstiftaren stode öfver lagen,</i>” syntes tidens statsrätt vilja mynna
ut i proklamerandet af ett <i>obundet</i> folkvälde.

Utan tvifvel bragte till en början dessa nya lärosatser
meningarna i någon förvirring. Man var väl icke beredd
att visa, att eller i hvad mån de voro oriktiga, men man
insåg, att med deras erkännande allt skulle råka i oordning.
Det gick icke heller så hastigt, att vare sig mot den nya
åsigtens svallvåg resa tillräckliga fördämningar eller leda
den i rätt fåra. Man sökte väl bestrida densamma med att
hänvisa på dess vådliga följder, men man angrep den icke
i dess grund.

Om under det rikets råd och ständer ännu icke kommit
på det klara angående nämda frågas rätta bedömande,
Göteborgs magistrat också kände sig något osäker i sitt
förhållande till vederbörande principaler och deras
fordringar, torde sådant hafva varit mindre underligt. Ändå

begripligare må dock vara, att desse principaler sjelfva
kände sig genom de nya satserna försatta i en helt annan
ställning än förr. Väl stod 1695 års reglemente emot dessa
i den skarpaste motsats; men icke blott 51 § i 1723 års
regeringsform utan äfven resolutionen af den 2 Oktober
1732, hade i fråga om borgerskapets förhållande till
magistraten på det tydligaste adopterat dem och tillerkänt
borgerskapet en magistraten i <i>formelt</i> afseende jemnordnad, men
<i>i sjelfva verket</i> öfverordnad ställning. Om än magistraten
till utseendet hade fått ega qvar sin forna myndighet, skulle
dock genom sistberörde resolution borgerskapets äldste
snart hafva blifvit stadens egentliga styrelse; magistraten
hade qvarstått såsom sista länken i <i>stats</i>administrationens
kedja, men den första i <i>kommunens</i> hade han icke längre
varit, han hade måst afstå den platsen till sina
vederdelomän. Derför kämpade han ock med alla möjliga medel
emot en sådan sakernas utgång, medgaf och tog tillbaka,
uppfann hinder, gjorde omöjligheter, och drog dermed ut
på tiden, till dess de öfverordnade magterna, rikets ständer
ej mindre än rikets råd och regering, sjelfve hotade, insett
det för tidens lagliga ordning farliga i de omfattade
satserna och icke längre tvekade att komma de underordnade
myndigheterna till hjelp.

Långt bjertare än i fråga om embetsmännen
framstodo likväl principalernes kraf med hänsyn till deras
riksdagsfullmägtige. För de fleste af dem var riksdagsmannen
ingenting annat än ett ombud, afsändt för att dels
framföra valkorporationens ”enskilde besvär”, dels ock bevaka
dess talan vid ståndets eller ständernas beslut i frågor af
mera allmän beskaffenhet, såsom bestämmandet af
skattebelopp, bevillningar, acciser m. m., der det ena ståndet,
den ena staden eller klassen kunde hafva mer eller mindre
motsatta intressen. För dem åter, hvilka egde sinne för
äfven andra än dylika frågor, föll det sig dock helt
naturligt att jemväl här vidhålla uppfattningen af
hufvudmannens bestämmelserätt i anseende till hvad ombudet
egde göra eller låta; och om äfven en Åkerhjelm kunde

till den förklaring angående riksdagsmännens ställning, vi
ofvan anfört, foga ett ”utan att likväl deras fattade beslut
derför böra ändras”, var det dock icke att begära, det
en hvar skulle förstå eller finna sig nödsakad att medgifva
en sådan inskränkning i hufvudmannens rätt.

Om äfven numera, sedan likväl stånds- och
skråförfattningarna afskaffats samt riksdagsmännen utses genom
allmänna val, ganska ofta hos valmännen röjer sig
benägenhet att vid valet taga öfvervägande hänsyn till
kandidaternas samhällsklass eller yrke, m. m. torde det vara
lätt att förstå, i huru mycket högre grad sådana hänsyn
då för tiden skulle göra sig gällande. Vi hafva i det
föregående lemnat prof på de dagarnes valstrider. Det var
också en sjelfklar sak, att ju mera bundne i sjelfviska
intressen valmännen voro, ju trängre synvidd de
beherrskade, desto mera begränsade måste ock ombudet känna
sin verksamhet, sin frihet, sin sjelfbestämningsrätt; hvart
medgifvande han nödgades göra andra, skulle, det visste
han, uppfattas af hans valmän såsom ett emot dem
begånget svek. Och vågade än en Plomgren att mot sina
förbittrade hufvudmän åberopa sin större insigt och
oförgripliga sjelfständighet i utöfningen af sitt
riksdagsmannakall, var detta dock ännu då ett lysande undantag från
regeln; särkildt borgareståndets riksdagsprotokoll från denna
tid öfverflöda af bevis i huru hög grad och huru allmänt
riksdagsmännen ansågo sig af hufvudmännens föreskrifter
beroende. Men också hvälfva de på desse ansvaret för
sina åtgärder.

För att nu återgå till de hithörande förhållanden, hvilka
voro rådande i Göteborg vilja vi till en början erinra om
det sätt hvarpå principalerna för sin del bestämde sina
fullmägtiges ”göromål”. Ännu vid frihetstidens början synes
borgerskapet hafva omedelbart inför magistraten uppgifvit
de önskningsmål, hvilka för deras del borde i stadens
besvär inrymmas; magistraten pröfvade deras befogenhet
eller lämplighet och uteslöt sådane, som ansågos i ett eller
annat afseende obehöriga eller också allt för obetydliga.

Stundom vållade detta missnöje; och magistraten kunde
då hafva rätt mycket besvär, innan den lyckades förmå
borgerskapets deputerade att underskrifva besvären. Men
i den mån ”hufvudmännen” blefvo mera medvetna om sin
betydelse, anordnade de ett nytt sätt att tillvägagå vid
bestämmandet af sine ”postulater.” Hvart skrå samlades
för sig och uppsatte efter inbördes rådplägning i särskilde
punkter de mål, hvaruti de önskade ändringar eller tillägg;
samtlige desse inlemnades derefter till borgerskapets
deputerade, hvilke vid sina sammanträden genomgingo, gillade
eller ogillade de olika punkterna<footnote>Vi hafva i en bundt ”diverse papper från 1760-talet” bland
borgerskapets äldstes handlingar funnit åtskilliga dylika förteckningar, å hvilka
somliga punkter vid granskningen öfverstrukits, andra deremot godkänts.</footnote> och först sedermera
ingåfvos de, som godkänts, till magistraten såsom samtlige
borgerskapets postulater. Magistraten uppgaf väl icke sin
granskningsrätt; men det vill synas som om den vid
utöfningen deraf, sedermera i allmänhet något lenare förfarit.

Det lider intet tvifvel, att icke Göteborgs fullmägtige
temligen länge delat sina valmäns uppfattning angående
desse senares ”principalat”. Väl tager borgareståndet vid
1738 års rikdag riksdagsmannen från Göteborg, Rådman
Silvander i försvar, då dennes kommittenter protestera
mot hans intagande i ståndet, sedan de fått veta, att han
åtagit sig fullmägtigskap för en annan stad med intressen,
stridande mot Göteborgs; men i ståndets resolution heter
det blott, att det skälet <i>icke vore tillräckligt</i> för att
förvägra honom säte och stämma i ståndet,<footnote>Borgareståndets prot. d. 20 Juli 1743.</footnote> och de efter
Silvander följande ombuden, rådmännen Bagge och Kling,
tyckas hafva af den föregående protesten erhållit blott ett
vida starkare intryck af sitt beroende. Bagge anhåller<footnote>Politiprot. d. 14 April 1741.</footnote> i April 1741, ”att magistraten såväl som lofliga
borgerskapet ville ofördröjligen meddela honom tillstånd att taga
afsked ifrån det högvällofliga borgareståndet vid riksdagen,
helst och emedan han vore besvärad af en mägta svår
värk uti rygg och leder, hafver dock icke desto mindre

redan budet till att blifva färdig med det honom tillfallna
arbetet uti allmänna besvärs- och ekonomideputationen
jemte andre ärender, med hvilket allt såväl som stadens
enskilde besvär han så vida hindt, att dervid intet mera
återstode än att afvakta och uttaga K. M:ts nådiga
resolutioner deröfver, hvilket andre fullmägtigen, rådmannen Kling
skulle kunna allena uträtta och äfven lofvat vilja göra”
m. m.; och Kling gör liknande ansökan, sedan dock
riksdagen redan flere veckor varit hemförlofvad. Den 14 April
s. å. erhåller Bagge den begärda tillåtelsen ”såvida han
borgareståndets tillstånd erhålla kunde”, och till Klings
hemresa lemna borgerskapets deputerade af handtverksklassen
den 16 September, liksom förut handelssocietetens, sitt
medgifvande, för ”undvikande af vidare bekostnad, som
eljest vid dess längre qvarblifvande uppgå skulle.” Att
anse sig icke utan valmännens tillstånd kunna resa hem
vid inträffadt laga förfall eller sedan riksdagen redan
afslutats, måste vitsorda vederbörandes uppfattning af
fullmägtigskapets företrädesvis <i>enskilda</i> natur.

Det var brukligt, att sedan riksdagsfullmägtige
hemkommit, de till magistraten ingåfvo en redogörelse för sin
verksamhet, hvilken sedermera inför det på allmän
rådstuga församlade borgerskapet offentligen föredrogs. Den
20 Februari 1744 skulle Coopmans och Fox’ ”skriftliga
berättelse om de ärender, som dem såsom stadens
fullmägtige vid sist hållne riksdagen anförtrodde varit”, på nämnde
sätt borgerskapet föreläsas. ”Ett ansenligt antal” af
stadens borgare kom tillstädes. Magistraten omnämde
ändamålet med sammanträdet, och borgmästaren skulle just
börja uppläsningen af berättelsen, då handelsmannen Caspar
Wohlfart androg, att ”en del af lofliga borgerskapet redan
rest bort till marknaderna.”

Denna anmärkning, hvars syfte synbarligen genast
anades, gaf signalen till en häftig strid. Borgmästaren,
understödd af direktör Sahlgren och kommissarien Selle,
sökte med hänvisning å de tillstädeskomnes myckenhet,
betaga påståendet dess kraft; men Lorentz Tanggren

förklarade, att ”här icke lärer vara någon fara i dröjsmålet,
om det skulle anstå till dess de bortovarande hemkomma”,
någre andre erinrade, att rådmannen Klings berättelse för
riksdagen 1740—1, den de ännu icke hört, först borde
uppläsas, och sedan i anledning häraf ”åtskilligt tal förefallit”,
uttog handlanden Peter Ekman det innerst åsyftade steget
i förslaget, att herr Coopmans relation måtte öfverlemnas
till borgerskapets deputerade för att hos dem
tillhandahållas en och hvar, som önskade af densamma taga del.

”Detta biföllo”, heter det i protokollet, ”störste delen
af borgerskapet, ropandes dertill <i>ja,</i> samt förklarandes sig
hafva fullt förtroende till sine deputerade.”

Äfven den, som icke förut förstått meningen med
Wohlfarts omförmälda anmärkning, torde nu icke hafva haft
svårt att begripa, hurusom här förelåg ett försök från
”principalernas” sida att ytterligare stärka sitt inflytande öfver
stadens riksdagsmän. Deputeraden Muhr hade yttrat, att
deputerade icke voro fulltalige. Sahlgren använde nu detta
såsom skäl för afslag å Ekmanska förslaget, under
yttrande, att ”deputerades göromål icke heller sträckte sig
så vida att (de skulle) göra det, som samtliga
borgerskapet nu som för detta tillkomme och till hvilken ända
de redan sammanträdde äro.” Och rådmannen Coopman
förklarade, att då han och herr Fox vore antagne af
magistraten och samtliga borgerskapet, men icke af deras
deputerade, till riksdagsfullmägtige, fördenskull borde de inför
magistraten och samtliga borgerskapet, som dem
befullmägtigat, göra redo för sin förvaltning; ”pretenderandes
åtminstone den hedern för all sin oförtrutna möda och
arbete, att lofliga borgerskapet behagade berättelsen
afhöra; om något sedan skulle vara att påminna, kunde det
remitteras till deputerade eller hvem det behagar.”

Borgerskapet upprepade emellertid Wohlfarts
anmärkning om de till marknaderne bortfarne, och höll före ”att
det derför kunde anstå med relationens uppläsande.”

”Det är orimligt”, utbrast då Selle, ”att ett helt
borgerskap, uppkalladt till ett visst ändamål, skall uppehållas för

det tolf eller tretton äro bortreste, och icke få höra hvad
vid riksdagen föredraget är. I det här målet behöfver jag
icke ställa min välfärd under de deputerade eller anförtro
dem det, som samtlige borgerskapet tillkommer och äro i
stånd att förrätta. Jag påstår relationens uppläsande.”

”Herr Selle toucherar deputerade”, utbröt härtill
slagtaråldermannen Norman, ”han säger sig icke vilja hafva
något förtroende till dem. Men jag kan dock med godt
samvete betyga, att jag så väl som öfrige deputerade med
all upptänkelig sorgfällighet, nit och möda låtit mig stadens
och borgerskapets angelägenheter om hjertat vara, och vi
hafva således icke förtjenat att blifva toucherade.”

”Härtill svarade väl kommissarien Selle; men så häftigt
och mycket tal uppväxte på åtskilliga sidor, att ogörligen
distingueras kunde, huruledes den enes eller andres ord
föllo, intilldess ändtligen hr Ekman öfverljudt sade, att han
för sin del påstår, att relationen må lemnas till de
deputerade, att der kunna läsas af hvem som behagar, helst
här nu är en ordinarie rättegångs- och justitie-dag, och
magistraten genom relationens uppläsande skulle blifva
hindrad; och har han således nu intet vidare här att göra,
utan tager sitt afträde och de, som äro af lika mening
kunna göra detsamma; då det öfriga borgerskapet till
största delen åter svarade ja, och påstodo, att relationen
må lemnas till de deputerade.”

”Derpå gick hr Ekman ut och med honom följde allt
det öfriga tillstädesvarande borgerskapet, undantagandes
hr direktören Sahlgren, hr kommissarien Selle och
handelsmännen hr Thomas Andersson, hr Nicolas Sandberg och
hr Isac Gunnarsson, samt riksdagsfullmägtigarne hr Peter
Coopman och hr Alexander Fox, hvilka än ytterligare
påstodo, att relationen nu må uppläsas, efter de, så väl som
det öfriga borgerskapet, till den ändan äro sammankallade
och hafva nödigt veta dess innehåll”; hvarjemte Coopman
”utlät sig, att alldenstund <i>magistraten</i> men icke
borgerskapets deputerade äro deras förmän, så hafva de här på
rådstugan och icke annorstädes bort ingifva sin relation,

och hade aldrig förestält sig sådan tort, att borgerskapet
icke skolat vårdat sig densamma afhöra.”

”Magistraten förkunnade ock för sin del sig vilja höra
relationens innehåll, efter denna stunden dertill beramad är.”

Nu skulle den då uppläsas. Dessförinnan utskickades
dock aktuarien för att härom underrätta det öfriga
borgerskapet, så vida de voro qvar, och i senare fallet ”tillfråga
dem, om de åter ville sig inställa.” Men aktuarien
”berättade vid återkomsten, att de äro merändels alla borta,
och ingen finnes, som inkomma vill.”

Så börjades då uppläsningen. När dermed fortskridit
så långt, att man närmade sig slutet, läto någre af
borgerskapet anmäla sig att få komma in. Detta beviljades.
Wohlfart, Tanggren, Ekman, Norman m. fl. till ett antal
af 20 personer inträdde. Aktuarien höll oafbrutet på med
läsningen; men på Wohlfarts hemställan ”att han ville vara
så god att hålla dermed upp”, stannade han, och Wohlfart
framförde då, å sina och de öfriges vägnar, deras begäran,
att protokollet öfver hvad samma dag passerat, måtte dem
föreläsas. Notarien förklarade, att man fordrade af honom
mera än ”mensk- och möjeligt” vore; dertill svarades, att
man åtminstone ville höra, om i protokollet vore rätteligen
infördt, hvad Selle talat mot de deputerade, nämligen, att
han intet kunde ställa sin välfärd under tolf eller tretton
deputerades göromål, att han intet förtroende hade till
dem m. m. — hvilket åter notarien sade sig icke hafva
hört, utan hemstälde, om icke Selle sjelf ville förklara sin
mening. ”Man frågar icke efter hans <i>mening</i>”, afbröt honom
Ekman, ”utan efter hans <i>ord.</i>” — ”Ja”, tillade målaren Holm,
”hade en annan än herr Selle talat så, torde hans ord väl
blifvit bättre införda!” Denna antydan förbittrade notarien,
som åberopade ed och samvete för riktigheten af hvad
han återgifvit; derjemte uppstodo skarpa ordbyten mellan
andra af de närvarande, förnämligast mellan Selle och Petter
Ekman, men sedan den förre till protokollet återgifvit sitt
förra yttrande samt afgifvit en tillfredsställande förklaring
af detsamma, afträdde åter Ekman och hans följeslagare,

i det sista vägrande, att, såsom Sahlgren begärde, taga
befattning med en nu ingifven räkning å Coopmans
återstående herredagspenningar, 2,946 daler 21 1/3 öre s:mt.

Coopman måste nöja sig med Sahlgrens, af de andre
fyra närvarande handelsmännen gillade yttrande, att då
de föregående riksdagsmännen haft ”6 d:r s:mt om dagen
utom alla publika utgifter”, vore icke Coopmans räkning
för hög, då nämligen ”den dyrhet, som varit i Stockholm
vid sista riksdagen framför någonsin tillförene”, toges i
betraktande.

Slutet af relationen medhanns emellertid icke förrän
vid nytt sammanträde den 24 i samma månad. Då
uppläsningen deraf skulle börja, afträdde alla utom Sahlgren
och Selle; och då den försiggått, var det endast desse,
jemte magistraten, som tackade hrr Coopman och Fox
”för den oförtrutna möda och sorgfällighet, som relationen
nogsamt visade, att de för stadens tjenst och bästa under
den långa och besvärliga riksdagen haft osparad.”

”Herr Rådman Coopman anhölt”, heter det vidare i
protokollet, ”att blifva snart befordrad till sine återstående
penningars undfående, helst han eljest måste betala
intresse för det, som han uppnegocierat och varit föranlåten
förskjuta.”

Detta ”snart” dröjde dock mer än länge. Åter och
omigen ingifva de båda riksdagsmännen sina påminnelser
och ansökningar, men alltid utan resultat. Borgerskapet
har ständiga undanflykter. Ändtligen inlemna deputerade
en skrift, innefattande vissa invändningar mot beloppen;
men både Stobée och magistraten resolvera, att dessa
skulle oafkortade utbetalas. Deröfver besvära sig
deputerade i Göta Hofrätt, men Hofrätten förklarar ärendet af
beskaffenhet att ej tillhöra dess handläggning.

Så står saken, då borgerskapet den 25 Mars 1746,
det vill säga: just under den tid då spänningen mellan
deputerade och magistraten var som starkast, sammanträder
inför magistraten och ytterligare af denna anmanas att
fullgöra sin betalningsskyldighet. Coopman är jemväl

närvarande. Han påminner om borgerskapets utfästelse i fråga
om betalningen, innan han åtog sig uppdraget, och klagar,
att han genom sin bortovaro ådragit sig förluster, bland
andra 3,000 dlr på en enda affär.

Efter ofvan skildrade sammanträdet den 20 Febr. 1744
har emellertid Coopmans och Fox riksdagsrelation, på hvad
väg veta vi icke, kommit borgerskapets deputerade
tillhanda. I stället för att afgifva svar å magistratens
framställning och Coopmans tillägg dertill, framträda
deputerade nu med anhållan, att få för det samlade borgerskapet
uppläsa de anmärkningar vid sagde relation, hvilka de ”efter
borgerskapets commission” uppsatt. Magistraten vägrar
härtill, enär den redan i saken resolverat. Men
deputerade förnya sin anhållan och fråga derefter borgerskapet,
om de vilja höra deras utlåtande.

Ett allmänt <i>ja</i> blir svaret.

Utan förmåga att göra sig åtlydd, reser sig magistraten
från sina platser och lemnar rummet. Men deputerade
låta sig icke häraf störa. Handlanden Wenngren stiger
fram på golfvet och uppläser med ljudlig stämma
deputerades ”<i>korta påminnelser vid 1744 års riksdagsrelation.</i>”

Till en början erinras häruti, hurusom, då borgerskapet
ej trott sig kunna vid den vanliga hastiga uppläsningen
inför magistraten bedöma, om de riksdagsmännen
anförtrodde ärenden blifvit väl förrättade, borgerskapet
anförtrott åt sina deputerade att emottaga relationen och
deröfver afgifva betänkande. Derefter följa anmärkningarna.
De äro vidlyftigt affattade och följa punkt för punkt de i
stadens enskilda besvär förekommande postulater. Först
bemärkes, huruledes fullmägtige visserligen gjort ansökan
i anledning af borgerskapets anhållan om skiljemynts
nedsändande i landsorten, och fått till svar, att det nedsända
kopparmyntet skulle utan agio och hvitt mynt emot fyra
procent utdelas; men, heter det, ”som fullmägtige ej lemnat
borgerskapet part häraf, som dem likväl ålegat, utan en
sådan vigtig angelägenhet för sina principaler förtegat;
så har borgerskapet i allmänhet deraf ingen nytta haft.”

Vidare ordas mycket utförligt om, att fullmägtige
ingenting gjort i anledning af borgerskapets mening, att alla
husegare i staden borde draga inqvartering och
vakthållning. Derefter kommer i ordningen önskad ändring i
Karlstads och Kristinehamnsboarnes pretenderade
jernfrakter; fullmägtige, heter det, ”hafva så härutinnan som
mycket annat visat prof på enfaldighet.” De ha
ingenting gjort, ty, säga de, andra hafva afrådt dem att röra
dervid. ”Hvad vill det säga? Jo att Coopman och Fox
varit Göteborgs borgerskaps fullmägtige till namnet men
ej till gagnet. Ty dens befallning man lyder, dens
tjenare är man.” — — — ”Hade fullmägtige förstått och
begripit borgerskapets såsom sine principalers skäl och hvad
allmän förmån derunder beror, så hade de förenat sig med
Uddevallas, Lidköpings, Venersborgs och Åmåls
fullmägtige, då de förmodligen säkert i anseende till rikets och
icke blott några få uppstäders fördel vunnit derutinnan
ändring.”

Föga blidare utfaller domen öfver dem i hvad angår
deras åtgöranden i ett par följande punkter. De hafva
dervid ”lika illa förfarit.” Sjunde punkten innefattade
borgerskapets klagan öfver en af Stobée företagen
husvisitation hos Drake samt andra visitationer vid tullar och
bommar. Detta hade fullmägtige ansett vara ”en privat
sak” och följt magistratens mening att icke vidröra
densamma. Dock, hade fullmägtige ”uti en rättfärdig sak satt
all otidig fruktan för menniskor åsido och frimodigt sökt
rädda sina betryckta hemmavarande medborgare, hade
de således förekommit, att denna så fritt utöfvade och i
tid ej rättade lidelsen ej dragit mera svårighet efter sig.”
Det vore fördenskull klart, att fullmägtige i detta målet
uppenbart efterlåtit sin skyldighet.

I ett följande postulat hade fullmägtige ej kunnat
utverka hvad som önskats, i ett annat icke åstadkommit
mera än en ”obefogad förevändning för sin overksamhet.”

Slutligen andraga deputerade, att då de förre
riksdagsmännen adresserat sina bref till magistraten och

borgerskapet tillika, hafva desse deremot sändt dem med
adress endast till magistraten; hvaraf hade blifvit en följd,
att borgerskapet under riksdagen stått i okunnighet om
nästan allt det, som fullmägtige sig företagit, gjort och
slutat i stadens angelägenheter.

Sedan betänkandet nu var till fullo genomgånget,
åtskildes man och gick hvar till sitt.

Om än magistraten vid detta tillfälle rymt fältet, låg
dock deruti ingalunda någon antydan om, att magistraten
ändtligen beslutat draga sig ur den långvariga striden och
lemna segern i vederpartens hand. Tvärtom visade sig
magistraten vid denna tid beslutsammare än någonsin.
Samma dag, strax innan det nyss anförda uppträdet egde
rum, hade deputerade tillfrågat det dervid samlade
borgerskapet, om icke någon af dem ville åtaga sig skötseln af
stadens tegelbruk; och då ingen befunnits dertill villig,
hade deputerade hemstält, att det måtte få utarrenderas
till någon på 10—12 år. Säkerligen fans ingen, som icke
insåg det kloka och för staden förmånliga i en sådan
åtgärd; men magistraten satte deremot ett orubbligt nej.
Vid samma tillfälle hade magistraten, på sätt vi förut
omtalat,<footnote>Pag. 91.</footnote> kraftigt tillbakavisat deputerades åter framstälda
anspråk på del i stadskassans förvaltning m. m.; och sedan
han den 14 Aug. s. å. temligen snäsigt affärdat dem,<footnote>Se pag. 94.</footnote>
hade han något längre fram, på hemställan af
stadsbokhållaren Ekman, fattat till protokollet det beslut, att
dädanefter lemna utan allt afseende den Ribbingska resolutionen
af år 1732 och endast hålla sig vid Stobées utslag af den
8 Aug. 1746.

Så bragtes sakerna på sin spets. Se här, hvad
protokollen för nedanstående dagar härom förmäla:

Rådmannen Daniel Petterson meddelade magistraten
den 26 September 1746, att enligt hvad han med visshet
kände, handelssocieteten med sista Stockholmsposten
”direkte och utan föregången communication med magistraten

låtit till stadens riksdagsmän öfversända de önskningar,
som vid påbegynte riksdagen å stadens och borgerskapets
vägnar ernade äro att ingifvas.” Han tilläde, det han funne
detta så mycket förunderligare, som magistraten
uttryckeligen antydt både handelssocieten och handtverksembetena,
att med sina ansökningar eller postulater först inkomma
till magistraten på det att denna dervid måtte kunna
tillägga hvad den funne lända staden till nytta, — ett
förfaringssätt, som vore både enligt med gammal häfd och
i sig sjelf naturligt och billigt. Handelssocietetens
tillvägagående vore oförklarligt, afvikande från god ordning samt
medförande misstroende och vanvördnad för magistraten;
det visade glömska deraf, att magistraten och borgerskapet
vore en ”oskiljaktig kropp” och satte magistraten ur stånd
att veta hvad den sjelf borde påtänka såsom för staden
nyttigt eller hvilka upplysningar den i sin correspondens
med stadens fullmägtige borde meddela. Slutligen
hemställde han, huruvida icke rådmannen Silvander såsom
praeses i handelssocieteten borde anmodas gifva
upplysning om skälet till societetens underliga förfaringssätt och
derjemte riksdagsmännen underrättas om förhållandet.

Rådman Silvander var icke tillstädes, men
efterskickades strax. När han infunnit sig, blef den nyssnämnda
frågan till hans besvarande hänskjuten. Han upplyste då
att postulaterna afhemtats från honom under uppgift, att
de handlande ville vidare se på dem; och sedan han vid
samma tillfälle lemnat dem ifrån sig, hade han icke sett
dem, visste ej heller om de, såsom nu uppgafs, afsändts
eller ej.

Dagen derpå inkom till magistraten borgerskapets
deputerades memorial af den 24 i samma månad, med
bifogade exemplar af såväl handelssocietetens som
skrå-embetenas riksdagsbesvär, ”på det magistraten derutaf ej
allena måtte erfara utaf hvad beskaffenhet besvären äro,
utan ock få tillfälle dem hos hrr fullmägtige i bästa måtto
recommendera och befordra.” Magistraten utlåter sig, att
den vill, i anseende till handelssocietetens förut anmärkta

förfaringssätt och då ”ett slikt societetens förhållande röjer
ett mindre tillbörligt eftersättande af hvad magistraten
föreskrifvit”, vid magistratsledamöternas ”starkare
sammankomst, såväl deröfver som hvad uti 28:de punkten af
handelssocietetens besvär anfört finnes, neml. att öfver 50,000
dlr s:mt af stadens kassamedel skola i någre år varit i
private händer och till privats folks enskilda nytta använde,
samt af otrogne uppbördsmän förskingrade och hvilket
emot magistraten synes med sig föra en eftertänkelig
insimulation, vidare behörigen öfverlägga.” Till
riksdagsmännen aflåtes emellertid genast skrifvelse, med begäran,
att de skola ”innehålla med föredragandet af postulaterna”
tills magistratens ”utlåtande och nödige erinringar” hinna
efterfölja.

Den 3 Oktober företager magistraten det hvilande
ärendet, granskar samt utlåter sig öfver de afsända
besvärens särskilda punkter. De handlandes första postulat
rörer <i>upprättandet af en bank i staden</i> för afhjelpande af
bristen på skiljemynt; magistraten fruktar, att kostnaden
derför och dess betjenings aflönande skulle blifva större
än nyttan, som deraf kunde väntas, och anser bättre vara
att yrka på hitförsändning af skiljemynt 3 till 4 gånger
om året, ”på det roulancen så mycket mera måtte
befordras och egennyttigt folk ej hafva tillfälle att med en
skadelig inväxling draga myntet till sig”; dock borde
stadskassan vid hvarje försändnings ankomst, ega rätt, att för
bestridande af aflöningar och fångarnes underhåll, tillväxla
sig 1,000 dlr. Andra postulatet angår alla husegares
förpligtande att deltaga i inqvarteringen; magistraten afstyrker
också detta. Punkterna rörande rätt för handelssocieteten
att sjelf få tillsätta saltmätare, jerndragare, vrakare,
klampare m. fl., förbud för andra än borgare att befatta sig
med kommissionshandel, hämmande och afskaffande af
alla militäriska och andra olaga husvisitationer o. s. v.
bestridas jemväl såsom olämpliga eller obehöfliga, det
sistnämda, som tillkommit med anledning af hvad som
vederfarits Drake, under förmodan, att han, derest han finner

sig för när skedt, icke lär underlåta att derå söka laga
bot. Komma så punkterna 27, 28 och 29. Vi vilja ur
magistratens utlåtande häröfver anföra följande:

”Handelssocietetens ansökning uti 27:de punkten,
beträffande det (riksdags)fullmägtige vid återkomsten måge göra
redo för deras förvaltning jemväl ock efter sakens
beskaffenhet om de något af uppsåt försummat, ställas till ansvar
hos magistraten in loco och efter iakttagne laga steg för
vederbörande hofrätt, finner magistraten vara af vidlyftigare
begrepp än att magistraten, i anseende till de både goda
och onda påföljder, som sådant skulle kunna med sig
hafva, nu kan fälla derom något sådant sentiment, som
man uti en så grannlaga sak vill tilltro sig att hålla för
det bästa och riktigaste. Framför allting lära ärendena i
slikt fall böra åtskiljas, nemligen i publiques, angående
hvilka hvar och en fullmägtig såsom en ledamot af
ständerna gemensamt med de andre har rätt att decidera, och
sedan i privates, ifrån hvar stad eller menighet, hvilka
fullmägtige af dess commitenter anförtrodde äro, och han
på annat sätt icke hafver att besörja om, än att dem på
behörige ställen insinuera och favorables utslagers
erhållande påyrka. Angående de förre lärer en fullmägtig vid
hemkomsten så mycket mindre vara skyldig att göra redo,
som honom derom icke något kunnat föreskrifvas, och
ständerna äro magtegande, att göra och låta som dem godt
synes; men hvad de senare, eller private ärender, som
dess committenter honom uppdragit, beträffar, så är det
icke allenast billigt, utan har ock alltid varit brukligt, att
efter hemkomsten göra för sina medbröder en tydelig
berättelse, huru desamma blifvit vårdade och hvad
fullmägtigen derutinnan till deras förmån förmått åstadkomma.
Men huruvida en fullmägtig, der så hända skulle, att
vederbörande ej funno sig med hans göromål nöjda,
förmenandes, att han ej användt all möjelig flit (hvilket lätt
hända kan när split och missämja uti samhället regerar)
då för en dylik förment försummelse bör med rätta kunna
lagföras igenom alla instantierna, det vill magistraten ställa

derhän, finnandes allenast det hvarjehanda tillfällen
derigenom skulle gifvas, att bry och oroa en fullmägtig, ehuru
god hans mening och uppsåt kunnat vara. I allt fall blifver
då nödigt att hafva förordning som stadgar hvad straff och
böter en sådan försummelse efter dess åtskillige grader
bör vara underkastad, emedan domaren icke mera
derutinnan än i andra mål kan arbitrera.”

”Uti 28:de punkten anhåller handelssocieteten, att den
disposition af stadens publique medel, som genom 1696 års
reglemente och bokhållareinstruktion är Herr
Landshöfdingen och Magistraten enskildt tillagd och hvilken
Societeten kallar despotisk, må (oläsligt) samt detta stadens
enskildta privilegium på det sättet förändras, att borgerskapet
härstädes (må hafva) öfver medlen en gemensam disposition
såsom efter allmänna lagen i andra städer skall brukeligt
vara, och jemväl uti en framlidne Herr Gen. Maj. och
Landshöfdingen Baron Bengt Ribbings resolution af år
1732 skall föreskrifvas. Det skäl och anledning som
Societeten till en slik ansökning tager, är som orden lyda, att
ett här sig yppadt tillfälle af stadens cassas eftersyn skall
visat att öfver 50,000 dlr s:mt varit i några år uti privates
händer och till privat folks enskilte nytta använde, samt
af otrogne uppbördsmän förskingrade: en eftertänkelig
utlåtelse, hvarå magistraten lärer hafva så mycket större
skäl, att af Handelssocieteten fordra förklaring, som den
eftertänkeligen synes kränka magistratens embetes
förvaltning och magistraten från ett slikt publique medels
egennyttiga tillgripande icke allenast är alldeles fri utan
ock förvisso vet, att icke det ringaste deraf till Stadens
afsaknad är förskingradt, hvarom ock Herr Just.
Borgmästaren Ekerman vid den kort före hans afresa hållne
cassainventeringen till fullo blifvit försäkrad. Det är eljest
äfven så underligt som oerhördt, att ett borgerskap uti
en stad skall vilja söka ändring uti ett samma stads
enskilte privilegio och dess i Regeringsformen stadfästade
Styrelse, der likvisst ingenting är, hvarom städerna pläga
eller böra vara mera ömma och angelägna. Och ehuruväl

den af Handelssocieteten i detta mål tillernade ansökning
kunde förtjena en vidlyftigare deduction, dock som tiden
det nu icke tillåter och magistraten dessutom kommit i
erfarenhet, att några af borgerskapet skola med särskildt
ansökning eller klagan i detta mål till Hans Kongl. Maj:t
i underdånighet inkommit, så att väl vidare tillfälle gifves,
att denna saken behörigen upplysa; ty vill magistraten
för denna gången allenast gifva herrar
riksdagsfullmägtige sin mening vid handen, som är att magistraten håller
ganska eftertänkeligt samt för staden skadeligt, att söka
ändring i något stadens privilegio och rättighet, vare sig
hvilket det vara vill, så länge riksens ständer det sig
förbehållne samtelige städernas privilegiers öfverseende
och lämpande efter tidernas omständigheter ännu icke
företagit, emedan herrar fullmägtige sjelfva nogsamt finna
kunna, fast Handelssocieteten det icke besinnat, att sådant
kunde gifva anledning till en générel skärskådan af alla
stadens privilegier och staden, som tilläfventyrs icke är
utan afundsmän, då löpa fara att mista mera för mindre.”

Vi kunna förbigå det följande. Det afhandlar frågan
om nytt ordnande af borgmästare, rådmans- och
stadssekreterareval, vid hvilka de handlande önskade val genom
elektorer, handtverkarne omröstning per capita och
magistraten ett tredje sätt, hvarigenom dess inflytande å valets
utgång blefve bibehållet.

Det i magistratens utlåtande omnämnda ryktet om
borgerskapets hos K. M:t anförda klagan öfver magistraten,
var fullkomligt grundadt. Jemte det man riktat <i>ett</i> anfall
mot magistraten genom riksdagen, hade man mot samma
myndighet riktat <i>ett annat</i> genom hos K. M:t anförda
besvär öfver Stobées utslag den 8 Augusti 1746.

I desse besvär yrkade deputerade antingen befallning
för Stobée och magistraten att icke göra deputerade något
vidare hinder i tillgodonjutandet af 1732 års resolution,
eller och medgifvande för deputerade, att ”få nedlägga
både förvaltning, omsorg och ansvar.” De anförde
derjemte, att från 1743 till 1746 icke funnits i stadens kassa

mer än 3,000 dlr s:mt, då likväl nämda kassa redan efter
1744 års bokslut bort ega en behållning af mer än 60,000
dlr s:mt i redbart mynt; och de ansågo sådant bevisa, att
stadens medel många år varit uti private händer. Då
stadens publike och angelägnaste byggnader samtidigt
blifvit eftersatta och förfallit samt hamnarne, i trots af det
angående deras uppmuddring med stadskassören Kollinius
afslutade kontrakt, som genom deri innehållna vilkor kostat
staden otroliga penningar, uppfylts och inom kort hotade
att blifva obrukbara, funno de sig ega många skäl, på
grund af hvilka de hos K. M:t i underdånighet anhålla,
<i>att magistraten måtte åläggas göra redo för sin förvaltning
inför en kongl. kommission.</i> — Man finner, att deputerade
känt sig beslutne att våga det yttersta!

Fullmägtige för Göteborg voro vid 1746 års riksdag,
justitieborgmästaren <i>Paul Ekerman</i> och handelsmannen
<i>Sandberg.</i> Den 29 September 1746 träffar dem
borgerskapets, den 2 påföljande Oktober magistratens bref. I
det senare hemställes till dem, att de, intill dess
borgerskapets postulater hunnit af magistraten genomses och
nödige påminnelser dervid uppsättas och afsändas,
behagade innehålla med deras uppsättande och
inlefvererande. Nu hade likväl ständerna faststält, att alla
ansökningar borde vara inlemnade inom den 15 Oktober.
Ekerman och Sandberg framträda derför i borgareståndets
plenum den 2 Oktober, omtala förhållandet med de båda
brefven och begära besked, huru de skola tillvägagå;
borgerskapets postulater äro så vidlyftiga, att de
omöjligen hinna ”formeligen” uppsättas och ingifvas inom
förelagda tiden, helst om fullmägtige derjemte skola invänta
magistratens påminnelser deremot.

En del af ståndets ledamöter ansåg ståndet icke böra
”melera sig deruti”, då det ankomme på fullmägtige sjelfve
att i saken besluta sig; men rådmannen <i>Faggot,</i>
riksdagsman för Stockholm, hyste en annan mening. ”Då i
riksdagsmannafullmagterna”, yttrade han, ”för städernas
representanter står, att N. N. skall sig beflita, att till ett

rättvist slut befordra de angelägenheter, som honom
isynnerhet på <i>stadens</i> vägnar anförtrodde blifva, och städerna
bestå af borgerskap och magistrat tillika, hvaruti ingen
separation får tillåtas, så kan mycken oreda och vidlyftighet
deraf existera, om borgerskapet i en stad utan föregången
kommunikation med magistraten och vunnit bifall, finge
ingifva sina riksdagsbesvär, hvilka dessförinnan äro eller
böra anses såsom ofullkomliga och således icke böra
emottagas.” ”En stor del af ståndet” biföll denna mening. Och
så beslöts omsider, att ”Göteborgsfullmägtige skulle
uppvisa postulaterna i ståndets deputation öfver allmänna
besvären, och i det längsta vänta med deras formeliga
uppsättande och inlefvererande till dess magistratens
påminnelser kunde inkomma; och att reservation kunde förut
göras i urskilningsdeputationen, på det fatalierna icke måtte
gå förlorade.”

Postulaterna blefvo verkligen ingifna till sistnämda
deputation, i hvars ”visare” de återfinnas under N:o
546—582. Något deputationens utlåtande deröfver hafva vi
deremot fruktlöst efterspanat. Man torde dock knappt
kunna hysa olika meningar om det sätt, på hvilket
borgerskapets anklagelser mot sin magistrat skulle uppfattas af
ett stånd, som vid detta tillfälle till ungefär två tredjedelar
bestod af magistratspersoner.

Emellertid väckte underrättelsen om Göteborgs
borgerskaps nya och djerfva principalatskraf icke ringa
uppseende inom riksdagen, der hattarnes öfvermagt då var
gifven, och der ”den 1743 utkläckta principalatsstyggelsen”<footnote>Malmström l. c. 3, 264.</footnote>
visserligen icke numera kunde påräkna sympati. Den någon
tid tveksamma stämningen i fråga om det berättigade i
hufvudmannalärans anspråk, hade redan gifvit vika för
insigten om de praktiska faror, dess följdriktiga
godkännande skulle föra med sig, och ständerna voro fullt på
det klara med hvad i detta stycke måste tillhöra deras
frid. Det svar borgerskapet i Göteborg af dem erhöll å
sitt yrkande på riksdagsmännens redovisnings- och

ansvarsskyldighet för sine hufvudmän blef derför icke sådant
desse väntat. I sjelfva riksdagsbeslutet fördömde
ständerna nämda påstående såsom ”<i>en förvänd och obetänksam
uttydning på rikets grundlagar</i>”, genom hvilken ”<i>sjelfva
regeringssättets natur, art och beskaffenhet i grund förderfvades
och allting stäldes uti oreda, osäkerhet och obestånd.</i>”<footnote>Malmström l. c. 3, 289.</footnote> Med
detta försök vanns således ingenting.

Men genom borgerskapets förberörde postulater
riktades deremot uppmärksamheten ånyo å den man, hvilken
man visste att utmärka såsom rot och upphof till den
förvågna och pockande anda, som tycktes uppfylla sagde
borgerskap. Hattpartiet hade redan i Februari 1747 satt
Springer och fabrikören Hedman under åtal; till Drake
kom ordningen i Mars.

Den 12 Mars 1747 inställa sig någre af friherre <i>Ulrik
Scheffer</i> anförde deputerade från justitie-deputationen hos
sekreta utskottet och anmäla, att deputationen bland andre
till skärskådande förekomne justitiemål funnit ett, som
rörde trähandlaren i Göteborg, Anders Drake, och hvilket,
sedan det i början af förutgångna året öfverlemnats till
Göta Hofrätt, icke vidare blifvit handlagt utan vid nyligen
skedd lottning, ”fallit på en vacant stol.” Deputationen
hade ”nogsamt funnit denna sak vara af mycken vigt, i
ansende till denna mannens onda och förmätna
uppförande, hvarmed han gått så vida, att han vid något
tillfälle utlåtit sig att han ville se sig blifva hängd, om H.
Kongl. Höghet någonsin skulle komma på den kongl.
svenska tronen m. m. dylikt.” Och, fortsätta deputerade,
”deputationen, som är mycket öm om det, som rörer den
faststälda successionen, finner sin skyldighet likmätigt att
referera målet till riksens ständers plena; men som igenom
en sådan omväg det måste komma ut, och merbemälte
Drake, som nu är på fri fot, utur riket afviker, hvarigenom
hela saken kunde komma att förfalla och dess
missgerning blifva ostraffad, så hade riksens ständers
justitie-deputation funnit sig föranlåten att igenom sine

deputerade hemställa, om icke, till förekommande deraf, sekreta
utskottet skulle vilja hos K. M:t i underdånighet anhålla,
det måtte Drake åter blifva i arrest inmant, på det saken
måtte fordersammast blifva upptagen och afgjord.”

Landtmarskalken, baron <i>Ungern Sternberg</i> sporde
Scheffer, om hvad han anfört, grundade sig ”på acta och
probata”, dertill Scheffer jakade, med ingifvande af ett
vidlyftigt betänkande samt utdrag ur handlingarna, hvaruti
innefattades Drakes förgripliga utlåtelser.

Under den öfverläggning, som nu uppstod inom
utskottet, och sedan Scheffer erinrat om detta måls
öfverensstämmande med det Springerska samt deputerade
derefter afträdt, förklarade herr <i>Åkerhjelm,</i> att, enligt hans
mening, utskottet icke borde belasta sig med något
ansvar i mål, som ej på något sätt hörde till det; men baron
<i>Coyet,</i> borgmästaren <i>Boberg</i> och öfverhofpredikanten
<i>Troilius</i> ansågo utskottet lika litet befogadt, att lemna denna
sak opåtald som den Springerska, dertill Troilius lade, att
man i justitiedeputationen funnit Drake hafva ”på ett ganska
djerft och groft sätt sig förgripit” samt att han icke visste,
huru Göta Hofrätt kunde försvara sin försumlighet att icke
hafva gjort något i saken, ehuru af K. M:t ålagd
skyndsamhet. Då derpå landtmarskalken hemstält, huruvida
utskottet beslöte hos K. M:t anhålla om Drakes nya
häktande, och biskop <i>Kalsenius</i> sagt presteståndet vara af
denna tanke, instämde de öfrige ståndsmedlemmarne
deruti; och ”anmodades friherre <i>C. V. Cederhjelm</i> att gå upp
i rådet och det ärendet mundtligen andraga.”

Cederhjelm gjorde så. Han anhöll å utskottets vägnar,
att ”genast och än i dag med till Göteborg afgående
posten vederbörande befallningshafvande i orten måtte
anbefallas att låta bemälde Drake i häkte inmana och till
vidare förordnande under tillförlitlig säkerhet hålla” samt
derjemte taga i förvar hans papper och försegla dem.

Rådet affärdar befallning derom med extra post samma
dag. Den 26 Mars inberättar det till utskottet, att Drake
den 18 i samma månad blifvit ertappad och fängslad. Vid

samma tillfälle upplyser assessoren <i>Göthenstjerna,</i> att målet
mot Drake vid lottningen i hofrätten fallit på <i>hans</i> rotel,
och det var derför ingenting blifvit vidgjordt; hvarefter
utskottet besluter affordra justitiedeputationen, ”som gifvit
anledning till denna arrest”, betänkande hvad ytterligare
dervid nu vore att tillgöra.

Den 27 April föredrogs det inkomna betänkandet i
sekreta utskottet. Det angaf såsom Drakes brott, dels hans
delaktighet i uppträdet å rådhuset den 23 Juni 1743, dels
åtskilliga svåra och förgripliga utlåtelser.
Öfverhofpredikanten <i>Troilius</i> hemstälde dervid, huruvida icke först borde
afgöras, om ”den eftergifna principalatsaken vore
uppskjuten eller afgjord”; och hans antydan utfördes vidare
af friherre Cederhjelm, som påstod, att då den saken rörde
ständernas fri- och rättigheter, kunde den ej heller <i>mellan
riksdagar</i> afgöras, utan höra alldeles till <i>ständernes</i>
upptagande. <i>Löwenhjelm</i> tog deremot regeringens parti. Han
medgaf visserligen ”oförnekligt vara, att borgerskapet i
Göteborg gjort ett sammanlopp den 23 Juni ofvannämde
år och dervid valt konung, nämligen kronprinsen af
Danmark. Men skulle utskottet derför falla på den tanken,
att deröfver skulle ske dom, då lära ganska många blifva
i saken invecklade, emedan få af borgerskapet deröfver
visat missnöje, hvilket ock vore orsaken, hvarför H. M:t
af nåde eftergifvit hvad sagde dag på rådhuset förelopp.”
Äfven gref <i>Gyllenborg</i> yttrade sig i denna anda,
förordande ”en generel amnesti” för deltagarne i nämnde
sammanlopp, men öfverlemnande åt en kommissorialrätt att
döma öfver Drakes öfriga förgripelser.

Nu påminde <i>Kierman,</i> att ”samma borgerskap, som
1743 sig så svårt förgripit, på denna riksdag begärt
ständernas soutien uti principalatsaken.” Och på Löwenhjelms
förslag upplästes inför utskottet såväl protokollet från den
23 Juni sistnämde år som det nu den 15 Oktober till
urskilningsdeputationen ingifna memorialet, hvaruti det
handlande borgerskapet i Göteborg, ”i anseende dertill, att
deras riksdagsfullmägtige försummat hvad deras

medborgare dem committerat och tagit steg tvärt deremot samt
blandat sig i saker, som ländt ståndet och borgerskapet
till skada och förklening, hvarvid de skyddat sig under
borgareståndets bevis om deras förhållande, der dock
ståndet ej kunnat vara underrättadt om hvad fullmägtige
haft in commissis, eller om deras företagande utom ståndet”
— framstälde de yrkanden, vi härofvan anfört, om
riksdagsfullmägtiges förpligtande att göra redo för sin
förvaltning och hos magistraten in loco samt hos
vederbörande hofrätt ”till svars stånda ifall de begått
försummelse.”

Sedan åtskilliga af utskottsledamöterna ”hållit före, att
kommittenterna ega någon rättighet att fordra besked uti
de enskilde men ej allmänne målen”, samt riksrådet
<i>Palmstjerna</i> utlåtit sig, att hvad ”Drake sig förgripit uti
successionssaken och i kronprinsens af Danmark faveur torde hafva
arbetat, synes nu vara substrata materia”, upplästes
åtskilliga tillägg till justitiedeputationens betänkande;
hvarefter ännu vidare resonnerades och utskottet slutligen
stannade i det beslut: att angående det som på rådstugan
passerat, så mycket mer borde förblifva vid konungens
nådiga eftergift, som den sträckte sig till borgerskapet
derstädes i gemen, hvarunder Drake ock begrepes; men
hvad anginge dennes öfriga förbrytelser emot det ömmaste
af rikets välfärd, så funne secreta utskottet ogerna, att
Göta Hofrätt, hvarest den saken vore anhängig, så lång
tid låtit ett mål af så hög vigt blifva oafgjord; och som
Hofrätten, i anseende till sine öfriga många sysslor icke
torde hinna dermed så snart till slut, som saken numera
fordrar, så funnes bäst och lämpligast, att en
kommissorialrätt förordnas, som i Göteborg desse förbrytelser de
simplice et plano upptager och afdömer, utan att honom
må vara tillåtet att lägga hinder i processens fortgång,
förrän kommissorialrätten dess slutliga dom afsagt, då han
hos K. M:t må söka ändring i det som han funne sig
befogad till; vid denna kommissorialrätt borde ock en actor
förordnas, hvilken såväl som rättens ledamöter af extra

utgiftsmedlen hade att undfå dagtraktamente, med
det vanliga förbehåll, att af succumbenten sedan till kronan
ersättas; i följd hvaraf utskottet beslöt aflåta skrifvelse till
K. M:t såväl härom som angående hofrättens anbefallande
att till kommissorialrätten aflemna förra rättens protokoll
och handlingar samt noga urskilja de hos Drake vid hans
senare häktande funna papper.

I rådet föredrages sekreta utskottets skrifvelse den
27 Maj s. å. Dervid upplyser revisionssekreteraren
<i>Lagerfelt,</i> att Göta Hofrätt numera meddelat utslag öfver de
dit hänvisade, af Drake anförda besvär, men i ovisshet
om anledningen till hans nya häktande samt huruvida
derigenom någon ändring i utslaget kunde vara behöflig, till
K. M:t insändt detsamma, under anhållan, om nådigt
utlåtande och vidare förständigande. Detta gifves i
befallningen att med utslaget hålla inne, och deremot
öfversända handlingarne i målet till den nya kommissorialrätten.
Denna tillsättes vid samma tillfälle. Praeses blir
hofrättsrådet <i>Olof Benjamin Ehrencreutz;</i> ledamöter: kammarherren
och häradshöfdingen baron <i>Thure Ollonberg,</i> hofjunkaren
<i>Axel Magnus Stjernsparre,</i> häradshöfdingarne <i>Nils Otto
Eksköld</i> och <i>Christer Malmström,</i> borgmästaren i Marstrand
<i>Olof Westman</i> samt öfverinspektoren <i>Christoffer Stapelmohr.</i>
Auditören <i>Waldius</i> blir åter actor. Om någon af
ledamöterna skulle varda jäfvad af Drake eller vore hindrad
att mottaga uppdraget, egde rätten sjelf utvälja ”annan
skickelig ledamot.” På hemställan af Ehrencreutz utnämde
likväl regeringen sjelf under närmast följande tiden v.
häradshöfdingen <i>Johan Gabriel Anrep</i> och häradshöfdingen
<i>Albrecht Grewesmühlen</i> till ledamöter i stället för Westman
och Stapelmohr.

Drake hade blifvit häktad under en affärsresa inom
Jönköpings län och fördes derifrån till Göteborg, hvarest
rätten den 30 Juni sammanträdde. Ransakningen bedrefs
nu vida skyndsammare än förut, ehuru i densamma

inblandades flere andra personer.<footnote>Bland andre en ”borgare i Göteborg och betjent vid ostindiska
kompagniet, Petter Fredrik Traussel, som befunnits ganska misstänkt att uti Drakes
förbrytelser ega del.” — Rådsprot. d. 2 Sept. 1747.

Af nämda prot. d. 13 Okt s. å. inhemtas, att Ehrencreutz skrifvit till
kommissionen öfver <i>Springer</i> och bedt densamma ”ej skrida för hastigt till
slut, enär det förmodades att någon ytterligare upplysning genom
undersökningen (med Drake?) skulle stå att erhålla.” Om denna förmodan besannade
sig, känna vi icke. </footnote> Den 28 November föll
utslaget. Då Drake, heter det deruti, befunnits, ”icke
allenast hafva umgåtts med upproriska tankar om K. M:ts
tagne författningar till dalaupprorets dämpande utan ock,
så mycket hos honom stått, sökt detta uppror att
understödja, samt styrkt rikets undersåtare till deltagande
derutinnan och till sitt ändamåls vinnande utspridt
lögnaktiga och rikets säkerhet rörande berättelser, såsom ock
angående ridderskapet och adeln haft straffbara utlåtelser
och K. M:ts krigsmagts förhållande tadlat, enär den sin
konungs bud och befallningar förrättat”, så dömde honom
rätten, på grund af missgerningsbalkens 6 kap. §§ 1 och 5,
att <i>mista sitt lif och halshuggas,</i> samt af sitt enskilda gods
gälda de till rätten af kronan förskjutne kostnader samt
ersättningar till i målet hörde vitnen.

Den 16 December anmäldes domen såsom till K. M:t
inkommen. Öfverläggningarne rörande densamma taga sin
början den 22 April samt afslutas den 26 i samma månad.

Justitierevisionen hade tillstyrkt bifall till
kommissorialrättens dom, i hvad densamma friat Drake från ansvar,
för det han, enligt åklagarens mening, ”ganska svårligen
förgripit sig emot H. M:t, och tadlat åtskillige till rikets
gagn tagna helsosamma författningar”, samt derjemte haft
”högst straffbara utlåtelser om H. K. Höghet, rikets
utkorade arffurste.” Detta tillstyrkande följdes, och Drake
frikändes i denna del af målet.

Beträffande åter hans förbrytelser derutinnan, att han
”hemligen och uppenbarligen arbetat emot Sveriges rikes
bästa, sökt undergräfva den faststälda successionen och
befrämja dalallmogens uppror, såsom ock smädefullt
förhållit sig emot riksens ständer”, hemstälde revisionen, om
icke, i anseende till förekomne omständigheter, Drake, i
stället för det af kommissorialrätten honom ådömda
dödsstraffet, kunde sitt begångna brott få umgälla ”med tre
veckors fängelse vid vatten och bröd samt sedan försändas
till någon fästning att der uti förvar hållas, <i>så länge rikets
omständigheter sådant kunde fordra.</i>”

Härom yppade sig olika meningar. Man företog
slutligen omröstning. Riksrådet, baron <i>v. Seth</i> yttrade sig
dervid först, afgifvande ett så lydande, skriftligen affattadt
votum:

”Utaf de uppläste acter och nedre revisionens
underdåniga betänkande, finner jag, att trähandlaren Drake uti
de förvirrade tider, hvarmed vårt kära fädernesland år
1743 hemsöktes, varit en orolig och illasinnad man, och
att han gjort åtskillige högst förgriplige steg, så medelst
bref som dess hafda ej mindre förgripliga samtal med
några af gemene man, hvilka lätteligen kunnat vid sådana
tiders omständigheter gifva anledning till kontinuation af
den rörelse, som redan var å färde, om den genom den
högstes bistånd ej blifvit stillad; så att Drake i anseende
till allt detta det ådömda dödsstraffet efter lagens stränghet
förtjent. Men som riket, hvarför den store Guden vare
ärad, då kom i ro igen, och de upptäckte anstiftarne till
det då skedda upproret på färsk gerning dels med deras
blod, dels med corporelt straff, dels med fängelse försont
det oskyldiga blod, som då utgjutet blef, och den skada,
som riket derigenom tillfogades, en så lång tid jemväl
sedan gått förbi, under hvilken Drake dels fått eftergift
för andre orolige upptåg, stundom varit häktad och kommit
lös igen, åter i häkte inmant och en lång tid innehållen,
så är min underdåniga tanke, att lagens stränghet kunde
för honom lindras, hvad lifsstraffet angår, och det
förvandlas till en månads fängelse vid vatten och bröd, och
att sedan föras till Marstrand på behagelig tid; dock så
att detta fängelset blifver hårdt inskränkt och dess person
noga bevakad och ifrån skrifvande hindrad. Jag tror att
detta straff har ock samma verkan som om dess blod

skulle utgjutet varda, hvilket snarare glömmes än då
missgerningsmannen i ett svårt fängelse på Marstrand förvaras,
och genom dess usla lefnad är ett dagligt exempel för
slika till oro benägna olyckliga lemmar i den allmänna
rikskroppen, om någre ännu skulle finnas, hvilka jag på
en slik händelse önskar af allt hjerta, att de i tid sig
betänka ville.”

Efter Seth yttrade sig <i>Palmstjerna,</i> äfven vid detta
tillfälle trogen sin roll af hattarnes ”hätskaste partiman.
Han börjar med att åberopa sekreta utskottets särskilda
åtgärd vid förutgångne riksdagen för att få Drake straffad,
såsom utgörande en fingervisning att hans brott borde
afdömas med hänsyn till den tid, i hvilken det begicks,
utan att vinna lindrigare anseende genom tidens förlopp.
Såväl på grund häraf som efter målets öfvervägande, finner
han sig kunna med godt samvete bifalla
kommissorialrättens dödsdom. Revisionen hade visserligen anfört, att
då Drake ”efter riksdagens slut år 1743 träffat rådmannen
Amelberg i Göteborg skulle Drake hafva tackat honom
för den varning han undfått om sitt förra uppförande, och
betygat sin fägnad öfver det lyckligen träffade
successionsvalet” — men detta bevisade ingenting, då de, som med
de grofvaste brott beträdas, väl kunde, då deras arghet
blifvit upptäckt och de frukta för straff, visa sig
annorlunda än de äro. Lika litet funne han någon ursäkt för
Drake deruti, ”att hans med bönderna Per Olofsson och
Sven Bengtsson från Sätila förda förföriska tal och svåra
utlåtelser skola tillfälligtvis sig tilldragit, då han dem träffat
på gatan i Göteborg”, utan att han rest till dem eller sökt
dem i deras hemvist, och utan att hans tal haft någon
svår påföljd; ty <i>hans</i> onda uppsåt vore tillförlitligen genom
flere ojäfvade vitnens utsago styrkt, äfven derigenom, att
han på en öppen gata i Göteborg ej haft försyn att
dristeligen och med hotande ord vilja förleda och truga först
några och sedan utan tvifvel genom dem hopen af en
enfaldig allmoge att sälla sig till de upproriske i landet.“
Således och då missgerningsbalkens 4 kap. § 1 stadgar,

att de, som med skadlige stämplingar umgås, gitta de ej
skada göra, miste ändå lifvet, samt hvad Drake anginge,
gröfre stämplingar icke kunde förehafvas, än när hos
honom varit tankar om stadsportarnas öppnande i
Göteborg för en förväntad fiende, hvilket för mera än ett simpelt
uppror anses borde, — funne sig Palmstjerna böra
fastställa den fälda dödsdomen.

Baron <i>Wrede</i> anser väl kommissorialrättens dom
lagligen grundad, men vill likväl icke fastställa den. Han
föredrager att instämma med v. Seth. Dock, ”på det med
så mycket större intryck andra illasinnade och till den
allmänna rolighetens förstörande benägne, måtte fatta afsky
för slikt upproriskt och landsförderfligt företagande”, anser
han Drake böra, före sitt afförande till fästningen, i en
timmes tid ställas att skämmas i halsjern vid en påle å
torget i Göteborg.

Häftigast uttrycker sig von <i>Höpken.</i> I det skriftliga
votum han afgifver, förklarar han alla skäl för mildring i
det Drake ådömda straffet vara blott ”sofisterier, föga
anständiga att brukas af en advokat, än mindre af en
domare” och allra minst, säger han, ”instämmande med den
vördnad, jag är E. K. M:ts högst upplysta insigt skyldig
och detta stället kräfver.” Hvad nedre revisionen i sådan
riktning anfört, motbevisar han med skärpa, dervid
erinrande om ett Drakes bref till ”riksdagsmannen” deruti han
uppmanar denne att uppmuntra sitt stånd till <i>hämd för
den grufliga gerningen,</i> det vill säga, upprorets dämpande,
att bringa borgare och bonde att icke kontribuera till
milisens underhåll, hvilken han kallar obeskedelig, derför
att den lydt konungens ordres, dalkarlarne deremot
redelige, desse, som stodo beväpnade upprorsmän i
hufvudstaden, samt slutligen jemväl om Drakes utsago ”till
bönderna”, nämligen att ”Göteborgs stadsportar skulle stå
dansken öppna” — hvilket skulle ”ega så mycket större
grund, som gref Tessins korrespondence från Danmark
vitnade om sanningen af en sådan förrädelig anläggning”.
Han fastställer dödsdomen.


Baron <i>Stjernstedt</i> instämmer med Wrede, i hopp, att
Drake under fängelsetiden skulle blifva bragt till närmare
bekännelse om källan och ursprunget till sina skadliga
anläggningar mot riket.

Baron <i>Taube,</i> tillhörande mösspartiet, söker tala några
ursäktande ord för Drake. Han påminner om ”den tidens
allmänna förvirring och villrådighet i landet”, och kan icke
finna, att Drake borde straffas hårdare än de, som blifvit
dömde, icke såsom ”upphofsmän eller sedelförare”, utan
blott såsom delaktige i dalupproret. Derför röstar han
för nedre revisionens betänkande. Med honom instämmer
<i>Cedercreutz.</i>

Härefter yttrade sig <i>Tessin.</i> Han förklarade sig vilja
benåda Drake, men blott på sådant sätt, att han skulle
tro sig vara lifdömd, undfå dödsberedelse, undervisning
och förmaning af presten samt anmanas ytterligare
bekänna, derpå utföras till afrättsplatsen samt först der få
del af benådningsbeslutet. Skulle emot detta
förfaringssätt någon svårighet förefinnas, röstade han för sådan
benådning, att Drake först, såsom Wrede föreslagit, skulle
stå en timme i halsjern vid skampåle, sedan undergå en
månads fängelse vid vatten och bröd och derefter insättas
å Marstrands fästning, ej på behaglig tid, <i>utan för hela sin
lifstid</i> under sträng bevakning, utan umgänge med andra,
utan brefväxling och utan att någonsin få begripas under
pardonsplakat.

Detta senare alternativ väckte stort bifall. Baron
<i>Ehrenpreus</i> och grefve <i>Posse</i> instämde genast deruti, Wrede,
Stjernstedt och Seth förklarade sig öfvergå till samma
mening.

Riksråden <i>Wrangel</i> och <i>Ekeblad</i> voro icke tillstädes,
men deras vota inhemtades den 29 April. Den förre
biföll nedre revisionens betänkande, den senare sade sig för
sjuklighet ej vara i stånd att genomläsa alla handlingarna
i målet, och undanbad sig derför att taga del i
röstningen. Domen affattades således i enlighet med Tessins

senare alternativ, hvarjemte Drake ålades, att med sin
egendom gälda kostnaderna för kommissiorialrätten.<footnote>Desse uppgingo till icke mindre än 6,397 dlr 29 öre samt
kostnaden för en famn ved. — Magistratens prot. 12 Aug. 1748. — Då Ingrid
Drake den 2 No v. s. å. af magistraten uppkallats och tillspordes om hvad
Drake egde, svarade hon, att han egde ”hus och gård i staden, med
bryggeri, 1/4 i hemmanet Lund, 1/4 i nya Tegelbruket samt en bebyggd masthamn
i Masthugget”.</footnote>

Den 9 Maj afslås Ingrid Drakes nådeansökan för sin
make; och få månader efter det Drakes namn förekommer
i förteckningen öfver de borgerskapets mera betydande
män, hvilka magistraten anmodat för rådplägning
uppkomma å rådhuset, får samma borgerskap se honom
utstäld i halsjern vid skampålen å stadens torg för att
derefter såsom statsbrottsling begrafvas i någon cell å
Marstrands fästning. Dit ankom han den 6 Juli samma år.<footnote>Fångrullan för år 1748 å Carlstens slottsarkiv.</footnote>

Den fruktansvärde fiende, som i mer än tio år riktat
de våldsammaste angrepp mot magistraten och gjort allt
hvad i hans förmåga stått för att störta ej mindre dess
traditionella rättigheter än äfven dess medborgerliga
anseende och dess myndighet i stadens enskilde
angelägenheter, hade sålunda blifvit på det, för ett sådant lynne
som hans, mest grufliga sätt krossad. Den våg, som rest
sig på politikens haf och under vexlande vindkast med
undergång hotat än den ena, än den andra af de olika
partiernas farkoster, hade slutat med att upphöja just dem,
hvilka han från början synts skola djupast sänka; hattarne
herrskade åter både i rådet och riksdagen, mössornas
magt var tillintetgjord, och deras anhängare och vänner
drabbades nu af sina motståndares hämd. Vi kunna icke
ställa i tvifvelsmål, att den öfver Drake fälda domen var
ett verk af partihat, långt mera än af den kränkta
samhällsordningens kraf på oblidkelig rättvisa.

Drakes fall var en seger för magistraten. Men det var
nu icke nog med en seger, som drabbade blott en enda
person, vore äfven denne den starkaste och främste i
fiendeledet; striden hade varit mera än en strid mellan

personer, den hade gällt <i>grundsatser,</i> och derigenom hade
den erhållit sin största betydelse. Det var <i>sjelfstyrelsens</i>
idé, som i principalats-satsens omogna gestalt tagit upp
kampen mot <i>embetsmannastyrelsens</i> sekelgamla traditioner,
mot dess i lag och sed rotade magt; och skulle segern
vara fullständig, måste denna senares ställning frigöras
från den ovisshet, som, genom dess så länge i fråga satta
myndighet och betviflade oförvitlighet, blifvit med
densamma i allmänna föreställningssättet förbunden.

Det var med hänsyn härtill som Stobée hos
regeringen hemstälde, ”om icke, till förekommande af åtskillig
oordning och misshällighet emellan Magistraten och
Borgerskapet samt split och oro ibland menigheten inbördes,
hvarpå man, bland flere händelser, år 1743, den 23 Juni,
på Göteborgs Rådhus hade ett så ganska eftertänkligt
som farligt exempel, K. M:t skulle täckas, i anledning af
Högstsalig H. K. M:t, konung Gustaf II Adolfs stadga om
städernas administration eller s. k. städernas allmänna
privilegier af den 26 December 1619, 12 & 13 §§,
allernådigst förordna, det allt, som Magistraten kan hafva nödigt
höra borgerskapet öfver eller desse hos Magistraten att
andraga, må endast förrättas i genom stadens 24 Äldste,
som, sedan de i anledning af berörda stadgas 12 § af
menige borgerskapet blifvit 48 till antalet valde, och
Magistraten hälften deraf, bestående af handlande och
handtverkare, utsett och förordnat, allena å egne och dess
medborgares vägnar, ega att föra talan, utan att Magistraten
må uppå rådhuset låta uppkalla menige borgerskapet eller
deras egenvilligt antagne deputerade uti något mål med
dem öfverlägga eller deras utlåtande inhemta, oftare än
vid Borgmästare och Råds, Stadssekreterares samt
riksdagsmanna och stadens Äldstes val”. — —

Den 1 Augusti 1748 föredrogs detta ärende i Rådet.
Icke längesedan hade man derstädes förehaft sekreta
utskottets likartade hemställan om åtgärder ”till
förekommande af Stockholms borgerskaps daglige sammankomster
å rådhuset i hufvudstaden”; nu beslöt man att ”i

conformité därmed” aflåta svar till Stobée. Och hvad detta
svar innehöll, tro vi oss bäst åskådliggöra genom att
meddela följande utdrag ur det protokoll, som hölls å allmän
rådstuga i Göteborg <i>den 9 Augusti 1748.</i>

Närvarande: Borgmästaren Herr Paul P. Ekerman;
Herrar Rådmännen Petter Silvander, Petter Jernstedt, Jean
Olbers, Marc. Simming, Dan. Petersson och Nicolas
Sandberg.

”I följe af Högvälloflige Landshöfdinge-Embetets till
Magistraten i går ankomna bref, har Magistraten till i dag
låtit uppkalla samtelige Borgerskapet att åhöra hvad
Högvälborne Herr Generalmajoren och Landshöfdingen uppå
H. Kongl. Maj:ts Nådigste befallning hade att föredraga,
och sedan Öfverstelöjtnanten och Commendanten Välborne
Herr Gustaf Mannerheim under Herr Generalmajoren,
Landshöfdingen och Öfver-Commendanten Stobées
frånvaro i dess ställe pä Rådhuset uppkommit, jemte
Landssekreteraren, Herr Jonas Klingborg, samt intagit sitt säte,
inkallades lofl. Borgerskapet och inställde sig till det
antal, som förteckningen utvisar.

Herr Öfverstelöjtnanten och Commendanten uppsteg
derpå och föredrog följande: Efter Hans Kongl. Maj:ts,
vår allernådigste Konungs och Herres Nådigste befallning
har jag funnit mig föranlåten, att till den högtärade
Magistraten uppträda samt här på Stadens Rådstufva låta
uppkalla denna stadens Herrar Handlande och borgerskap
och härstädes, under deras enhälliga sammanvaro, på det
ömmaste sätt förklara den Nådigste vilja och välbehag,
hvarmed Hans Kongl. Maj:t behagat upptaga denna
högtärade Magistratens nitiska uppförande.

Vi kunna icke utan bedröfvelse påminna oss den svåra
belägenhet, hvaruti vårt k. fädernesland för litet mera än
fem år sedan sig befant, då det icke allenast trycktes af
en utvärtes fiende, utan äfven hotades af invärtes oro,
jag menar det beklagliga Dalaupproret och de dervid
förknippade oroligheter på åtskilliga ställen i riket.


Jag upprepar sådant nu icke allenast i korthet, ty
den högsta Försyn vare evinnerlig ärad, som låtit dessa
olycksmoln försvinna, innan de till vårt förderf fulleligen
fingo utbrista, utan nämner jag det i intet annat afseende,
sedan Hans Maj:t af nåd sådant ej beifra vill, än att
föreställa och berömma denna högtärade Magistratens vid
samma tillfälle ådagalagda nit och trohet emot vår kära
Ofverhet och Fädernesland, hvaröfver Hans Kongl. Maj:t
behagat fatta ett så nådigt välbehag, att Hans Maj:t
genom en nådig ankommen skrifvelse af den 13 nästlidne
Juli behagat anbefalla mig sådant den högtärade
Magistraten att förkunna. Den hugnad, mine herrar, som Eder
derigenom välförtjent tillflyter, kan intet annat än ökas
genom Hans Maj:ts nådigste brefs åhörande, hvarföre jag
ock vill låta detsamma uppläsas och till beständigt åminne
af den högtärade Magistratens bevista nit och trohet i
Domboken införas.

Derpå uppläste Hr Öfverstelöjtnanten Kongl. Maj:ts
Nådigste bref af d. 13 sistl. Juli, lydande som följer:

Friedrich med Guds Nåde, Sveriges, Göthes och
Wendes Konung etc. Landtgrefve till Hessen etc. Vår
ynnest och nådiga benägenhet med Gud Allsmäktig Troman
General-Major och Landshöfdinge.

Som vi i anledning af förekomne omständigheter Oss
till minnes före huruledes under det bedröfliga Dala
Allmogens uppror vid 1743 års riksdag, som på flera orter
i riket gjort ett skadligt intryck, äfven större delen af
Borgerskapet i Göteborg låtit sig förleda till sådana
straffbara sammangaddningar, hvilka kunnat hafva högst farliga
påföljder, derest sådant ej igenom Magistratens
dersammastädes försigtiga anstalter blifvit förekommet; alltså och
emedan, sedan å ena sidan bemälte Borgerskap redan blifvit
gjord en allvarsam föreställning angående deras lastbara
företagande, hvilket ock, om icke Vår nåde
mellankommit, förtjent att hårdare anses, Vi finna billigt att å andra
sidan dem lydigom och välsinnadom till uppmuntran
förklara Vårt nådiga välbehag öfver det nitiska och

försigtiga uppförande som bemälte Stads Magistrat vid samma
tid och omständigheter ådagalagt; ty är härmed till Eder
Vår Nådige vilja och befallning, att I på någon viss af
Eder dertill utsedd dag uppkallen samtelige af
Borgerskapet i merberörda Stad på Rådstufvan
dersammastädes och i deras närvaro på tjenligt sätt detta vårt
betygade nådiga välbehag Magistraten förkunnar och
sedan till Oss med berättelse om verkställigheten deraf
inkommer. Och vi befalla Eder Gud Allsmäktig
nådeligen. Stockholm i Rådkammaren den 13 Juni 1748.

Under Kongl. Maj:ts
Vår Allernådigste Konungs och Herres opasslighet

A. J. Wrangel. W. L. Taube. A. J. von Höpken.
Fabian Wrede. Gab. von Seth.
Johan Rosir.

Sedan detta var uppläst androg Hr Borgmästaren
Ekerman i Magistratens namn följande: Det nådiga
välbehag, hvarmed Hans Kongl. Maj:t i nåder täckts upptaga
Magistratens förhållande emot de år 1743 uppstigande
oroligheter erkännes med alldra underdånigste tacksägelse.

Åtankan af samma bedröfveliga omständigheter verkar
fasa och förskräckelse ännu då Magistratens glädje öfver
sin allernådigste Konungs besynnerliga nåd brinner i
deras hjertan.

Med Guds hjelp har Magistraten allan tid visat sin
undersåtliga lydnad och plikt till befästande af Konungens
höghet, Ständernas fri- och rättighet, Rikets sannskyldiga
bästa och skola dervid lefva och dö: hvilket Magistraten
vördsammast anhåller måtte Hans Kongl. Maj:t i
underdånighet på det heligste försäkras, jemte Magistratens
underdånigste tacksägelse för högstbemälte förklarade
nådigste välbehag.

Derefter föredrog Hr Öfverstelöjtnanten och
Commendanten, att han med gårdagsposten äfven undfått ett
Hans Kongl. Maj:ts bref med högstbemälte Hans Kongl.
Maj:ts nådigste resolution angående de besvär som blifvit
anförde emot ett Herr General Majoren och

Landshöfdingen Stobées utslag och Magistraten; och som de fleste
Deputerade äfven nu lära vara tillstädes så vill Herr
Öfverstelöjtnanten låta det uppläsa, hvilket ock skedde,
lydande samma bref som följer:

Friedrich med Guds Nåde, Sveriges, Göthes och
Wendes Konung etc., Landtgrefve till Hessen etc. Vår ynnest
och nådiga benägenhet med Gud Allsmäktig Troman,
General-Major, Landshöfding och Öfver-Commendant: Vi
hafva låtit Oss föredraga Eder jemte flera vederbörandes
infordrade underdåniga utlåtelser dat. den 3 Juli nästl. år
beträffande en dels af Borgerskapet i Göteborg såsom
Deputerades anförde besvär öfver Edert d. 8 Aug. 1746
fällda utslag rörande disposition och förvaltningen af
Stadens medel med mera. Och som vi funnit skäligt
härutinnan således att resolvera som hosföljande afskrift
innehåller, så gifva Vi Eder sådant härigenom i Nåder
tillkänna: Viljandes Vi, i anseende till de af Eder anförda
skäl och omständigheter jemväl i Nåder bifalla och Eder
såväl som Magistraten i Göteborg härmed förständiga, att
i anledning af Högstsalig Hans Kongl. Maj:ts Konung
Gustaf Adolfs stadga om städernas administration af d. 26
Dec. 1619, 12 och 13 §§, I och berörda Magistrat icke
uti andra mål och vid andra tillfällen än då Kongl.
Förordningar det uttryckeligen bjuda, måga tillåta
Borgerskapet att församlas och företaga sig någon öfverläggning,
utan böra Borgerskapets 24 äldste eller Deputerade, dem
Borgerskapet till den ändan af sine medlemmar äger utse
och välja, såväl draga försorg om sina öfriga medbröders
angelägenheter, som å deras vägnar bivista de
öfverläggningar Magistraten finner nödigt att med dem hålla. Och
som Vi med särdeles missnöje förnummit huruledes
nuvarande Deputerade fördristat sig att på ett obetänksamt
och oanständigt sätt hos Oss klandra och förklena de
göromål som Våre embetsmän och trogne undersåtare
enligt lag och förordningar funnit sig befogade att förordna
och i verket ställa, hvilket Vi väl hade orsak behörigen att
beifra låta, men af Kongl. nåd och ynnest för denna

gången icke så strängeligen vele anse; så hafven I desse
Deputerade inför Magistraten på Rådhuset att uppkalla låta
och dem detta deras förhållande för ögonen ställa, samt
för slikt uppförande hädanefter allvarsamligen åtvarna.
jemväl huruledes de, då de emot Magistraten något kunna
hafva att andraga, sådant förut hos Eder såsom Vår
Befallningshafvande i orten på anständigt sätt böra anmäla
och Edert utslag deröfver afbida, med mera: hvarjemte
dem antydes, att de för de i deras händer ännu stående
och af tegelbruket i Göteborg uppburne medel
ofördröjligen aflemna behörig redo- och räkning och medlen till
Stads-Cassan aflemna.

Sluteligen är till Eder Vår nådige vilje och befallning,
det I fordersammast hos Oss aflemnen Edert infordrade
underdåniga utlåtande öfver Borgerskapets i Göteborg vid
1741 års riksdag anförde underdånige besvär rörande det
dervarande tegelbruket och ängarne, såväl som att I
tillhållen Magistraten att när tillfälle gifves och medel i
Cassan äro att tillgå, Stadens publique och mest angelägne
byggnader och inrättningar såsom Mudderverket,
Slussverket, bryggor, med mera, förnämligast skötas och
iståndsättas. Hvarmed Vi befalle Eder Gud allsmäktig
nådeligen. Stockholm i Rådkammaren den 1 Aug. 1748.

Under Hans Kongl. Maj:ts
Vår Allernådigste Konungs och Herres opasslighet

A. J. Wrangel. J. Gyllenborg. A. J. v. Höpken.
Fabian Wrede. Claes Ekeblad. Gab. von Seth.
Gust. Boneauschiöld.

Sist upplästes Kongl. Maj:ts nådigste resolution af d.
1 i denna månad uppå de besvär hvilka en del af
Borgerskapet här i Göteborg såsom Deputerade anfört emot
Högvälborne Herr General-Majoren, Landshöfdingen och
Öfver-Commendanten Stobée den 8 Aug. 1746 fällda
utslag rörande disposition af Stadens medel, m. m.,
hvarigenom Kongl. Maj:t i nåder upphäfver den af framlidne Herr
Baron General-Majoren, Landshöfdingen och
Öfver-Commendanten Ribbing den 2 Okt. 1732 i detta mål utfärdade

resolution och deremot till alla delar gillar och stadfäster
Hr General-Majorens och Landshöfdingen Stobées
förberörde utslag, såsom på Stadens reglemente och
instruktion grundadt, m. m. som högstberörde Kongl. resolution
innehåller, hvilken till underdånig efterrättelse vid
handlingarne skall förvaras.

Vidare var ej att föredraga, hvarföre Borgerskapet tog
afträde; och afträdde äfven derefter Herr
Öfverstelöjtnanten och Commendanten, tillika med Hr Landssekreteraren”.

Det torde jemväl tillåtas oss ur sistberörde kongl.
resolution anföra följande:

”I lika måtto finner K. Maj:t af de infordrade
förklaringarna,<footnote>Magistratens registratur för ifrågavarande år saknas, och om dess
förklaring hafva vi derför icke kunnat förskaffa oss kännedom. Stadsbokhållaren
L. Ekmans finnes deremot införd i en samling utlåtanden, som förvaras å
stadskamrerarekontoret i Göteborg. Det är häftigt och upprördt, men söker hålla
en öfverlägsen ton. Klagandena nämnas ”någre privata borgare eller, såsom,
de sjelfve kalla sig, borgerskapets deputerade", samt påstås "vanhedra sin
stad”. — ”Det är”, heter det, ”högt till beklagande och hvar och en, som
hyser en rättskaffens nit och vördnad för sin nådiga öfverhet, kan ej annat
än fasa och förskräckas, att någre undersåtare såsom desse skola finnas så
fräcka och förmätna att för sin högsta öfverhet framkomma ej allenast med
orimligheter, utan ock, som värre är, med så grofva och förklenliga
osanningar, som någonsin kunnat vara optänkte, emot så högre som nedrigare 
embeten, hvilka dem föresatta äro att styra och dem, de äro skyldige lydno och
hörsamhet” o. s. v.</footnote> det de Deputerades i öfrigt emot Magistraten
anförde klagomål, beträffande någon efterlåtenhet vid
oftanämde stads medels disponerande, hvarigenom stadens
angelägenheter och byggnader skola blifvit eftersatta och
stadskassan graverad, är utan grund och på ett obefogadt
sätt anmälte, så att Kongl. Maj:t med särdeles missnöje
ser sig föranlåten desse Deputerade sådane deras
obetänkte göromål igenom Generalmajoren, Landshöfdingen
och Öfvercommendanten Stobée dem att för ögonen ställa
låta, såväl som att Deputerade härmed Kongl. Maj:t icke
immediate hade bort besvära; hvarföre ock Deputerade
eller Borgerskapet hädanefter, då de kunna hafva något
emot Magistraten att påminna, sådant förut böra hos
Landshöfdingen i orten på ett anständigt sätt anmäla och
dess utslag afbida”.


Med nederlag slöt således äfven angreppet genom
regeringen. Magistraten förblef segrare. Men
sjelfstyrelsebegäret lät icke länge dämpa sig, det började snart åter
hemta mod för nya sträfvanden, och under ändrade
tidsförhållanden blefvo desse så småningom krönta med
framgång. Dit hinna vi icke nu följa detsamma. Vid 1748,
nederlagets år, har vår framställning nått sin utstakade
gräns.

*

Innan vi nedlägga pennan vilje vi dock meddela hvad
vi kunnat inhemta om Anders Drakes senare lefnadsöden.

Vi kunna emellertid icke beröra dem, utan att nödgas
uppehålla oss äfven vid hans hustru, <i>Ingrid Drake;</i> ty i
och med detsamma hon under lifstiden skiljes från sin make,
träder hon honom i historien så nära, att den, som vill
med hans öden sysselsätta sig, icke kan det utan att
beakta jemväl henne.

Vi hafva icke funnit hennes namn nämdt, under hela
den tid hennes man, enligt vedersakarnes mening, satte
stad och stat i fara; men när olyckans tid inbröt, då trädde
hon fram, då skapar hon, utan att veta det, sig sjelf en
historia i sin outtröttliga, sjelfförsakande och trofasta kärlek
för den fjettrade maken. Hon lemnar regeringen ingen ro
med sina böneskrifter; än framställer hon bevekliga böner
om nåd för honom, än ber hon om förbättring i hans
fångkost, än anropar hon konungen om lindring i sättet för
hans förvarande och söker tillåtelse att få bereda honom
en eller annan vederqvickelse och lättnad; och i
förhoppningsfull väntan på hans befrielse, synes hon oförtröttadt
hafva skött hans affärsangelägenheter och borgerliga näring,
för att såmedelst ej blott rädda honom och sig från ruin
utan äfven vid hans möjliga utgång ur fängelset kunna
bereda honom tillfälle att återtaga sina forna sysselsättningar.
Om äfven meningarna kunna vara delade i fråga om Drake
sjelf, kunna de det deremot omöjligen i fråga om hans
hustru; åtminstone har hon, sådan hon för oss framträdt

i sina bemödanden för sin makes räddning gjort intryck
af att hafva varit en framför de flesta behjertad, trofast
och ädelsinnad qvinna.

Till en början och före ankomsten till Carlsten
behandlades Drake så strängt, att hvarken hans hustru,
fångpresten eller någon annan tillätos besöka honom. På Ingrid
Drakes böneskrift hos K. Maj:t om ändring härutinnan
medgaf rådet den 22 Juni 1748, att hon och vederbörande
prestman finge besöka honom i fängelset och samtala med
honom, dock endast i vakthafvande officerens närvaro. I
midten af Juli månad s. å. och sedan han ankommit till
nyssnämnde fästning, ertappades Drake med att ”i ett orent
lintyg”, som skulle aflemnas till tvättning, hafva invecklat
två bref till sin hustru och en breflapp till ”besökaren
Pihl”; kommendanten, gref Georg Oxenstjerna inberättade
detta till Adolf Fredrik, och tog sig jemväl häraf
anledning begära tillstånd ”att sådana som denne (Drake) och
Springer,<footnote>Springer ankom till Marstrands fästning d. 7 Januari 1748.</footnote> som umgåtts med förräderi emot riket, då de
visa någon sidvördnad, <i>få efter omständigheterna afstraffa.</i>”
Rådet, inför hvilket Oxenstjernas bref den 3 Aug.
föredrogs, beslutar, att, ehuru i de anhållna brefven icke funnits
något förgripligt, Drake dock skulle inställas inför
rådhusrätten i Marstrand, som egde i målet ransaka och
meddela dom; ”men”, heter det i protokollet, ”hvad det af
bemälde kommendant begärda tillstånd att efter
omständigheterna få låta afstraffa arrestanter, då de visa någon
sidvördnad, ankommer; så höllo deras excellenser så mycket
onödigare att derå gifva honom något svar, som han, ej
mindre än andra, hvilka någon uppsigt på fångar
tillkommer, lärer sjelf kunna finna, <i>hvad i slikt fall med dem
efter vanligheten kan vara att företaga.</i>”

Slutorden i det anförda yttrandet må sannolikt hafva
inneburit tillräckligen tydligt svar å frågan; och, efter
åtskilligt att döma, torde Drakes behandling icke hafva
varit den lindrigaste. Desto större anledning förefans för
hans hustru att försöka till och med det omöjliga för att

utverka hans befrielse; och hon lemnade ingen utväg
oförsökt.

Mot slutet af år 1751 ingaf hon till rådet en
böneskrift, deruti hon anhöll, att Drake måtte få förflyttas till
Bohus fästning. ”Det skulle lända henne till yttersta
förderf och undergång”, förmälde hon, ”om han än längre
blefve sittande på Carlstens fästning såsom långt ifrån
hennes hemvist i Göteborg belägen, dit hon likväl för
sina angelägenheter och hvarjehanda dertill hörande
anstalter hade nödigt att esomoftast resa att med honom
muntligen öfverlägga, men understundom ogörligen,
understundom icke utan största lifsfara kunde till honom komma.”
Till Bohus kunde hon deremot fara landväg och jemväl
oftare. Skulle detta likväl icke kunna beviljas, anhölle
hon, det K. M:t då ville i nåder anbefalla vederbörande
vid fästningen, att både låta henne sjelf utan hinder och
uppehåll få tala med honom, när hon komme dit, och
derjemte låta hennes utskickade genast lefverera hvad
hennes lägenhet medgåfve henne att af lifsförnödenheter
tillskicka honom, samt slutligen också lemna honom frihet
”att med vakt gå till det spisqvarter, som hon för honom
i staden betingat och der njuta någon varm mat till sin
försvagade helsas bättre skötsel och underhållande.”

Hennes ansökan föredrogs i rådet den 18 December
1751; och det torde måhända kunna anses såsom ett
erkännande af sökandens pligttrohet såsom maka, det
medgifvande af flyttningen, hvilket gafs först af konungen,
efter föredragande revisionssekreterarens anmälan, och
derpå af samtlige riksråden, med undantag af Palmstjerna,
som förklarade sig icke kunna bifalla sökandens begäran,
ity att domen öfver Drake innehölle, det han ”<i>i all sin
lifstid</i>” skulle hållas fängslig å Marstrands fästning.

I Januari 1752 flyttades då Drake till Bohus. Ett par
år gingo utan att något inträffade, som vidare fäste
uppmärksamheten å hans person. Men den 12 Mars 1754
andrager kanslipresidenten von Höpken i rådet, att han
dagen förut i en skrifvelse från landshöfdingen i

Göteborg, von Kaulbars, erhållit några bref, som vexlats mellan
en v. häradshöfding i Jönköping Magnus Livin, samt
makarne Anders och Ingrid Drake; och, säger han, ”ehuru
desse bref väl tyckas gå ut på frihets utverkande för
Drake, lära de dock förtjena mera uppmärksamhet i
anseende dertill, att deruti berättas, det Livin genom någon
här i Stockholm, som skall hafva en hederlig tjenst och
stå i nåd hos öfverheten, emot 1,000 dlr s:mts
undfående och dessutom deposition af 7,000 dlr åtagit sig
<i>skaffa nåd hos H. K. M. Drottningen</i> för Drake”; tilläggande
Höpken att han, ”för desse besynnerlige omständigheters
skull” omtalat saken för H. M:t Konungen, som dervid sagt
bäst vara, att Livin för ransakning blefve upphemtad till
hufvudstaden.

Det var en farlig tid; mellan rådet och hofvet
herrskade köld och ömsesidiga misstankar, drottningens
inflytande fruktade man så mycket mera som man trodde
sig känna, att hon icke önskade något hellre än utvägar
att göra det gällande. Det fanns i rådet icke mer än en
mening om att den angifna saken borde med största
sorgfällighet utletas. Efter en lång öfverläggning ena sig
riksråden v. Seth, Höpken, Tessin, Wrangel och v. Rosen i
det utlåtande, att ehuru saken möjligen vore blott ett försök
af Livin att få pengar af Drake, ”<i>det eftertänkliga rykte
kunde utspridas som skulle Hennes Kongl. Maj:t befatta sig
med att bidraga till nåd för sådane delinqventer, som Hans
Kongl. Maj:t förut vägrat att låta nåd vederfaras</i>”, hvadan
de höllo lämpligast, att justitiekanslern (Lagerberg) skulle
sändas ned till Jönköping, att i landshöfdingen (v. Saltzas)
närvaro förhöra Livin, som, derest han erkände sina bref,
genast borde häktas och derpå ställas till rätta inför K.
Göta Hofrätt. Detta förklarar Höpken en stund senare,
efter besök hos konungen, vara äfven H. K. M:ts mening,
och de öfrige riksråden, Scheffer, Strömberg, Ekeblad,
Cedercreutz och Ehrenpreuss, instämma då jemväl deruti.
En half timme efter tillsägelsens mottagande far
justitiekanslern d, 13 Mars åstad, söker upphinna posten, som

har 16 timmars försprång, kommer dock 6 timmar senare
än den till Jönköping d. 15, kl. 5 e. m., men låter, efter
att hafva hänvändt sig till landshöfdingen, genast företaga
efterspaningar efter Livin, som samma qväll anträffas i ett
sällskap, förhöres och häktas, sedan han erkänt de
företedda brefven. Han förklarar likväl, att de icke afse att
förskaffa Drake frihet, utan blott utbekommande af en
Drakes fordran hos k. amiralitetet. Personen, som skulle
utverka drottningens bistånd härtill, vore ”en i Stockholm
sig uppehållande lieutenant vid ett finskt regemente,
benämd Herman Krus, som skall stå i nåd för sitt arbetes
skull på K. M:ts Rit-Contoir”, hvarmed Lagerberg
förmenar förmodligen böra förstås K. Målareakademien. Men
redan dagen derpå medger Livin vid nytt förhör, att
öfverenskommelsen mellan makarne Drake och honom afsett
äfven Drakes befriande ur fängelset, samt att de 8,000
dalerna skolat i lika delar tillfalla Livin och Krus.

Allt detta meddelar Höpken ur ett bref från
Lagerberg i rådet den 21 Mars, och går derefter, på de öfrige
riksrådens anmodan, upp till Adolf Fredrik med samma
underrättelser. Återkommen, förtäljer han, det konungen
”dervid utlåtit sig, att det ömmade honom, att
Lieutenanten von Krus, som är en stilla och beskedelig karl,
skall vara angifven för delaktighet i detta mål.”

Såvidt vi kunnat finna, drabbades v. Krus dock icke
af någon påföljd. Livin undslapp deremot icke så lätt.
Han invände väl under ransakningen, att han aldrig sjelf
åtagit sig skaffa nåd åt Drake genom drottningens
medverkan, utan att han byggt sin förhoppning om utgången
af Ingrid Drakes uppresa till Stockholm och hennes
företräde hos Hennes Maj:t, m. m.; men han öfvertygades om
egennyttigt och bedrägligt förfarande i saken, den han för
vinnings skull åtagit sig, ”och”, heter det i Göta Hofrätts
den 16 Maj afkunnade dom, ”fastän Livin icke föraktligen
eller vanvördeligen, utan under åberopande af nåd och
mildhet nämt Hennes Kongl. Maj:ts höga namn, har Livin
ändå gjort sig i så måtto till straff skyldig, att han betjent

sig af Hennes Kongl. Maj:ts, vår allernådigsta drottnings
höga och dyra namn, att dermed styrka det af Drake och
hans hustru till honom fattade förtroende och att befrämja
sin nedriga och egennyttiga afsigt att under ett falskt sken
och ogrundad förhoppning af en dem inbillad, tillförväntad
befrielse för Drake ifrån det honom ådömda lifstidsfangelse
förleda dem till ofvannämde penningesummors utgifvande”;
fördenskull pröfvade hofrätten lagligt att med stöd af
åberopade lagrum ådöma Livin fjorton dagars fängelse vid
vatten och bröd; och detta utslag blef, vid underställning,
af K. M:t faststäldt.<footnote>Se K. Göta Hofrätts arkiv, hithörande handl. 16 Maj, 15 och 24 Juli 
1754.</footnote>

Men huru illa än aflopp med detta försök, dröjde Ingrid
Drake icke länge förr än hon vågade ett nytt. Den 12
November 1755 föredrages åter en nådeansökan från henne
i rådet. Den afslås. Den 6 April 1757 och den 6 Aug.
1760 förekomma åter ansökningar af henne, båda gångerna
om mildring i mannens behandling; de lända till intet
resultat. Och sedan på denna väg allt hopp synes ute,
försöker hon en annan; hon inlemnar till riksens ständer vid
1761 års riksdag ansökan ”om ändring i K. M:ts höga
utslag af den 16 Aug. förlidet år<footnote>Den <i>16</i> Aug., icke den 6 Aug., uppgifves i sekreta utskottets
skrifvelse den 1 Juli 1761; se rådsprot. 22 Juli s. å.</footnote> uppå hennes ingifna
underdåniga böneskrift angående hennes mans
entledigande ur fängelset.”

Men icke heller här vinner hon framgång. Den 15
April remitterar urskillnings-deputationen hennes ansökan
till sekreta utskottet; och detta affärdar i anledning deraf
den 1 Juli till K. M:t en skrifvelse, hvaruti utskottet långt
ifrån gör sig till förespråkare för supplikanten. ”Det är”,
skrifver utskottet, ”förut E. K. M:t nogsamt bekant, det
grofva brott, hvarföre denna Drake år 1747 vardt anklagad
och dömd, och hvilket honom ett välförtjent dödsstraff
ådragit, derest E. K. M:ts nåd ej mellankommit, och hade
det varit att förmoda, det både tid och fängelse skolat

kunna hos honom uppväcka ånger och spakfärdigare tankar;
men enär i det stället sekreta utskottet måst förnimma,
att han gifver ofta förnyade prof af en framhärdande ondska
och obändig sinnesart, så finner sekreta utskottet sig så
mycket mera föranlåtet i underdånighet styrka dertill, att
med Drakes bevakning och det mera må förhållas på sätt
som hittills skett; dock att han hädanefter och så länge
nu existerande dyrhet varar, må lika med större delen af
statsfångar njuta 12 öre s:mt om dagen, inberäknade de
8 öre samma mynt honom förut bestådde blifvit.”

Fyra öres förhöjning i underhållspenningarne var
således allt hvad hon vann för sin man; hans ”framhärdande
ondska och obändiga sinnesart” störtade hvarje utsigt till
framgång.<footnote>Att dock Ingrid Drake, trots de knappa underhållspenningarne, icke
låtit sin make lida nöd, bestyrkes bäst af bouppteckningsinstrumentet, hvaruti,
efter Drakes egen annotationsbok, antecknats, det hans hustru under hans ”18 3/4
års arrest” för honom utgifvit tillsammans 8,905 dlr 8 öre s:mt. I ett makarne
emellan den 23 Nov. 1750 upprättadt testamente bestämmer Ingrid, att om
hon skulle aflida och mannen qvarsitta i fängelse, någon deras frände skulle
öfvertaga boet, men betala i årligt underhåll till Drake 350 dlr s:mt, ”<i>helst
jag intet vill</i>”, heter det, ”<i>att min käre man efter min död skall lida men till
sitt hederliga underhåll.</i>”</footnote>

Att Drakes sinnesart verkligen var ”obändig”, kan icke
betviflas. Men för att rättvist kunna bedöma talet om hans
”framhärdande ondska”, torde man böra erinra sig, att han,
så vidt vi veta, icke gjort sig skyldig till annat än hvad
han såsom ”principal” måst anse sig hafva haft rätt att göra;
hans brottslighet inskränkte sig till vissa yttranden och
uppmaningar, om hvilka han visserligen icke varit ensam,
och som icke haft någon brottslig gerning till följd. Att
få gälda dessa med schavottering, fängelse vid vatten och
bröd och långa års inspärrning å fästning måste hafva
känts ända till ytterlighet upprörande för ett lynne sådant
som hans; och hvilka lidanden måste icke för hans
rastlösa ande blott den tvungna overksamheten hafva
inneburit? Kommer så dertill, att man väl ganska ofta
behandlat den forne folkledaren ”efter förra vanligheten”
med fångar — och det förundrar åtminstone icke oss, att

han framhärdat i sin ”ondska”, och sannolikt icke sällan
gifvit sitt våldsamma lynne luft i förbittrade uttryck emot
sina domare och domens exekutorer.

Men befrielsens timme skulle dock ändtligen slå äfven
för honom. År 1762 kom hos riksens ständer ”i
behjertande, huru vid tillfälle af den nyligen återstälde
fägnesamma freden någon mildhet och hugnad måtte vederfaras
de inom riket befintlige statsfångar<footnote>Riksdagstidningar den 21 Juni 1762.</footnote> och anhöllo
ständerna i öfverensstämmelse härmed hos K. M:t, att, jemte
andra, som vi kunna förbigå, ”<i>Drake ifrån Göteborg, som
i flere år setat i häkte, jemväl måtte lösgifvas.</i>” Så skedde.
Och efter mer än fjorton långa års oafbrutet fästningslif,
trädde nu Drake som fri man åter ut i verlden.<footnote>I rådsprot. den 11 Nov. 1763 förekommer uppgift om en ny
nådeansökan af Ingrid Drake för hennes man. ”Fants äfven vara förfallen genom
Drakes död”, slutar relationen. Vi kunna icke förklara denna besynnerliga
anteckning, om icke såsom beroende på något misstag af protokollsföranden.</footnote>

Men om han ock med fröjd sett fängelseportarne öppnas
och känt sina krafter höjas vid att inandas en annan luft
än fångenskapens, måste denna stämning snart hafva svikit
honom. Vi känna icke på hvad sätt han välkomnades af
sina forna vänner, vi veta icke ens, om de ännu voro vid
lif; men om han än sjelf skulle hafva förgätit, under hvilka
förhållanden han fjorton år tidigare skiljts från sin stad
och sina medborgare derinom — desse hade icke
förgätit det. För dem stod det förvisso qvar i minnet,
huruledes Anders Drake med jern om halsen stått vid
skampålen å deras torg; han var i deras ögon brännmärkt,
han var <i>ärelös.</i> De kände sig vanhedrade af att vidare
räkna honom bland de sina. Och så hände det, att Drake
såg sig af alla utskjuten, fann sig utestängd från sitt
borgerliga yrke och hänvisad att äta sin hustrus bröd.

Det kändes honom för tungt. Han ingaf till K. M:t
en underdånig ansökan, att som han efter sitt utståndna
långvariga fängelsestraff nu vore sinnad att för sin
nödtorftiga utkomst idka sin förra borgerliga näring, men en
del tillbjudit att stänga honom från sina förre borgerliga

rättigheter, K. M:t i nåder täcktes honom till hans
borgerliga heder samt hvad han förut varit i nåder återställa,
på det han till allmänt och enskildt bästa måtte kunna
visa sin förra idoghet och flit.”

Öfver ansökningen infordrades yttranden från
bryggaregillet, borgerskapets äldste, magistraten och
landshöfdingen i Göteborg. De båda förstnämde
korporationerna undveko att yttra sig öfver sjelfva hufvudpunkten
eller återställandet af hans borgerliga heder, hvaremot de
strängt nagelforo med hans uppgifter om den plats, han
före sitt fängslande innehaft bland stadens skattdragande
borgerskap, och gillet dessutom alldeles tillräckligt tydligt
lät framskymta sin motvilja mot hans återupptagande i
skrået. Det förklarar till och med helt öppet, att hans
åstundan att återvinna borgerlig rättighet, mera vore att
härleda från ”kitsliga afsigter än någon nödvändighet för
att få sin föda”, enär hans hustru väl torde kunna så
dädanefter som dittills under hans fängelseår sköta
bryggerirörelsen ”med tillbörlig drift.” Magistraten och
landshöfdingen, grefve Taube afstyrkte båda hans ansökan. Och
den blef också den 8 Augusti 1764 afslagen. Enär Drake
”ett nesligt straff undergått samt medelst sitt straffbara
förhållande gjort sig förlustig den heder och förmån
rättskaffens medborgare i samhället böra åtnjuta, hvartill komme
att K. M:ts Befallningshafvande i orten och de flere
vederbörande som öfver hans ansökan blifvit hörde, densamma
afstyrkt och med påminnelser deremot inkommit; thy funno
Deras Excellenser så mycket mindre skäl att styrka till
bifall i förenämde af Drake förklarade underdåniga åstundan,
som Riksens ständer” — i förberörde skrifvelse till K. M:t
om hans med fleres lösgifvande — ”till en slik restitution
icke gifvit någon anledning, utan förklarat, att de i stillhet
borde sin öfriga tid tillbringa.”

När Drake erhöll detta besked, låg han redan på sin
dödsbädd. Hans helsa var undergräfd af det långvariga
och osunda fängelselifvet; skjörbjuggen släppte icke sitt
tag. De bittra erfarenheter, som mött honom efter hans

frigifning, kunde väl icke heller annat än ytterligare
nedtrycka honom. Den 29 Augusti 1764 upphörde denne
orolige ande att tillhöra de lefvandes antal.

Hvad hans hustru ännu kunde gifva honom, det gaf
hon: en ”hedersam” begrafning. Under det att hans gamle
fiende Johan Samuel Rancke, som tre år tidigare aflidit,
förts till grafven med en kostnad af 500 dlr, ehuru han
efterlemnade tre gånger så stor förmögenhet som Drake,
besteg sig utgiften för denne sistnämdes likbegängelse till
600 dlr s:mt.

Den 16 Juli 1765 hölls uppteckning af det qvarlemnade
boet. Drakes arfvingar — makarne voro barnlösa —
utgjordes af syskonbarn tillhörande bondeklassen. Summa
inventarii besteg sig till 43,267 dlr s:mt, gälden till 20,119
dlr, hvaraf enkan yrkade 19,923 dlr måtte gäldas endast
af mannens lott, såsom tillkommen af hans särskilda
vållande och förgörelse, deraf, som hon yttrade, ”<i>jag ingen
nytta utan stor sorg och ängslan haft.</i>”

Boets fastighet, utom en ödetomt, bestod af hus och
gård vid vestra hamnen, till värde af 10,066 daler.
Kontante penningar vid dödsfallet funnos till belopp af 600
daler. Boksamlingen utgjordes af ”1 gammal bibel, 1 Johan
Arndts Sanna Christendom, 1 Sveriges Rikes lag, 2 st.
gamla psalmböcker samt någre små böneböcker.”

Ingrid Drake dog åttioårig den 4 Oktober 1770.

<img></img>
</chapter>


<table o>
<td c><h2><small>Innehåll.</small></h2>
<td c>——
<td c>FÖRSTA KAPITLET.
</table>

Göteborgs privilegierade stadsstyrelse. — Borgerskapets ställning i
förhållande till densamma. — Magistratens embetsgöromål och, ekonomiska
omständigheter. — Karl XI:s reduktion af dess rang och lönestat m. m. —
Borgerskapets 24 äldste. — Justitieborgmästaren Wilhelm Silentz’ besök hos
Karl XII i högqvarteret Torpum i Norge. — Nya stadsprivilegier, dem
borgerskapet undanbeder sig, men som det oaktadt stadfästas. — Vinsten deraf för
magistrat och stad. — Kungsladugårdens delning. — Christoffer Polhem och
myntverket. — Riksdagsmannavalet d. 20 Jan. 1719. — De nya privilegierna
afskaffas och magistraten degraderas ånyo. — Borgerskapets deputerade göra
anspråk på del i stadens förvaltning. — Riksdagsmannavalet den 20 Nov.
1719. — K. M:t bifaller borgerskapets men afslår magistratens önskningsmål.
Sid. 1—56.

<table o>
<td c>ANDRA KAPITLET.
</table>

Frihetstidens ”folkvälde”. — Anders Drake och hans första uppträdande.
— Drake beröfvar magistraten dess mer än hundraåriga disposition af stadens
tegelbruk och ängar. — Magistratens hämd. — Drake fullföljer striden:
landshöfdingen, baron Bengt Ribbings resolutioner, allmänna rådstugan den 31
Mars 1741, v. landshöfdingen, baron Sjöblads utslag den 21 Maj. —
Magistratens och borgerskapets deputerades motdrag den 26 i samma månad. —
K. M:ts interimsresolution den 14 Juli och magistratens tacksägelsebref till
riksdagsmannen, rådman Kling. — De 47 borgarnes protest. — Drake
anklagar magistraten hos K. M:t. — Stridigheter mellan borgerskapets
deputerade och magistraten på grund af Bengt Ribbings resolution den 2 Okt.
1732 ang. deputerades rätt till del i stadens förvaltning. — Landshöfdingen
Stobée upphäfver nämda resolution. — Deputerade afspisas af magistraten. —
Förhållandet mellan borgerskapets olika klasser, sådant det visar sig vid olika
valtillfällen. — Det lägre borgerskapets missnöje med deputerade. — Drakes
inväljande bland desse misslyckas. Sid. 57—119.

<table o>
<td c>TREDJE KAPITLET.
</table>

Krigsförklaringen mot Ryssland d. 24 Juli 1741 utblåses i Göteborg. —
Stobée, utnämd till landshöfding, välkomnas af magistrat och borgerskap samt
håller sin helsningsoration å rådhuset. — Stadens garnison beordras till
Finland och borgerskapet ålägges bestrida vakthållningen. — De privilegierade
husegarne inom staden vägra att deruti deltaga. — Missnöje och stridigheter
i följd häraf. — Finska krigets olyckliga utgång, tronföljarefrågan, dalallmogens
uppror. — Christoffer Springer. — Göteborgs borgerskap, d. 23 Juni 1743
samladt å allmän rådstuga, förständigar såsom principaler sina riksdagsmän
att göra ett med bondeståndet och välja kronprinsen af Danmark till
tronföljare. — Striden mellan hattar och mössor i borgareståndet, i anledning af
Springers uppträdande mot Thomas Plomgren. — Borgmästame Boberg och
Lange möta borgmästaren Cervins försvar för principalatet med att den 27
Juli inom borgareståndet väcka tal om borgerskapets i Göteborg ingripande
”i ständernas göromål”. — Hattarne inom ståndet besluta frågans
öfverlemnande till deputerade för afgifvande af betänkande deröfver. — Ståndet
anhåller d. 26 Sept. hos K. M:t om vidtagande af nödiga åtgärder för
förekommande af dylika högst förgripliga steg som de af borgerskapet i
Göteborg företagna. — Åtgärder redan vidtagna på grund af sekreta utskottets
ingripande. — Drake häktas. — Borgerskapets förhållande i anledning deraf.
Kommissorialrätt nedsättes att döma Drake. — Dess utslag öfverklagas af
Drake. — Rådets dom. — Drake sättes på fri fot. — Tegelbruksstridens nya
upplågande. — Stobée anklagar borgerskapets deputerade. — K. M:ts
straffbref till Göteborgs borgerskap. — Det kungliga besöket i Göteborg 1744.
Sid. 120—176.

<table o>
<td c>FJERDE KAPITLET.
</table>

Kommissorialrätten öfver Drake upplöses och målet öfverlemnas till Göta
hofrätt. — Magistraten skymfas å allmän rådstuga, missämjan mellan styrelsen
och de styrde förvärras. — Principalatsatsen i dess användning å magistrat
och riksdagsfullmägtige. — Coopmans och Fox riksdagsberättelse samt
principalernas försök att få densamma under sin granskning. — Deputerades
”korta påminnelser” vid densamma. — Handelssocietetens och deputerades
riksdagsbesvär, angifvelsen såväl i desse som i besvären öfver Stobées utslag
den 8 Aug. 1746 mot magistraten för försnillning och vårdslöshet samt
yrkanden, att magistraten måtte ställas till ransakning inför en kongl.
kommission och riksdagsfullmägtige åläggas redovisning för sina kommittenter samt
stå laga ansvar, derest de något försummat. — Magistratens påminnelser. —
Postulaternas mottagande i borgareståndet. — Ständernas svar derå. —
Sekreta utskottet hemtar af det nya oväsendet anledning anbefalla regeringen
återupptagande och snabb fullföljd af målet mot Drake. — Drake häktas
äter, ny kommissiorialrätt nedsättes. — Drake dömes att mista lif sitt och
halshuggas. — Rådet benådar honom med skamstraff och lifstidsfängelse. —
Drake står i halsjern vid skampåle å torget i Göteborg, undergår en månads
vatten- och brödstraff samt insättes å Marstrands fästning. — Borgerskapet
undfår ett nytt straffbref, dess klagan mot magistraten blir skarpt afvisad och
K. M:t betygar magistraten sitt nådiga välbehag. — Ingrid Drake. — Hennes
nådeansökningar för mannen afslås. — Ransakningen med häradshöfdingen
Magnus Livin. — I anledning af freden 1762 frigifves Drake. — Förvägras
återfåendet af sina borgerliga rättigheter. — Dör. Sid. 177—232.
</chapter>



