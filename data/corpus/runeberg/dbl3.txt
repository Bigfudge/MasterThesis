DANSK
BIOGRAFISK LEXIKON,

TILLIGE OMFATTENDE
NORGE FOR TIDSRUMMET 1537-1814.

UDGIVET
AF
C. F. BRICKA.

III. BIND.
BRANDT-CLAVUS.

KJØBENHAVN.
GYLDENDALSKE BOGHANDELS PORLAG (F. HEGEL & SØN).
GRÆBES BOGTRYKKERI.
1889.
 
<chapter name="Brandt, Carl Joakim, 1817-89, Præst og Forfatter.">

<b>Brandt, Carl Joakim,</b> 1817-89, Præst og Forfatter. 
Han blev født i Nyborg 15. Avg. 1817; hans Forældre vare Kjøbmand og russisk 
Vicekonsul Rasmus Peter B. og Louise Esther f. Boesen. Efter at 
have tilbragt flere Aar i Huset hos sin Morfader, Provst J. F. 
Boesen, kom han i Nyborg Skole, og der fra blev han dimitteret
1835. Paa Farten over Store Bælt traf han sammen med L. N. 
Helveg, og med ham sluttede han et Venskab, der satte Frugt i 
et langt og betydningsfuldt Samarbejde. B. valgte det theologiske 
Studium, og som Student var han i nogle Aar Huslærer hos
Professor, Konferensraad Kolderup-Rosenvinge; 1841 blev han theologisk 
Kandidat. 2 Aar senere blev han Lærer ved Waisenhuset, og i 
denne Stilling virkede han o. 10 Aar. 1845 ægtede han Dorothea 
Louise Elisabeth Henningsen (d. 1881), Datter af Urtekræmmer ¨
F. P. H., og samme Aar (5. Okt.) begyndte han i Forbindelse med 
sin Svoger R. T. Fenger Udgivelsen af Ugebladet «Dansk Kirketidende», 
som han senere, med Undtagelse af Præstetiden paa 
Landet, har udgivet dels ene, dels i Forening med andre (foruden
Fenger L. Helveg, O. J. Sadolin og Fr. Nielsen). I Kandidataarene 
syslede han desuden med kirke- og litteraturhistoriske Studier, 
og 1851 foretog han med offentlig Understøttelse en Rejse til 
Stockholm og Upsala for at benytte de derværende gammeldanske
Haandskrifter. 1848 var han Medstifter af Selskabet for Danmarks 
Kirkehistorie, af hvis Bestyrelse han i mange Aar var Medlem, og 
1853 deltog han i Stiftelsen af den danske Forening. 1856 blev 
han Forstander for Grundtvigs Højskole paa Marienlyst, 1860 
udnævntes han til Sognepræst i Rønnebæk og Olstrup, og som saadan 
var han (1868-69) Medlem af den sidste Kirkekommission. 1872 
blev han Grundtvigs Efterfølger som Præst ved Vartov, og i denne 
Stilling har han virket siden. 
B. har været en af de betydeligste Talsmænd for
Grundtvigs Kirke- og Skoletanker, og han har paa
Møder og ved mangfoldige Bidrag til Litteraturen,
især i «Dansk Kirketidende», ført den Grundtvigske
Retnings Sag. Som Præst paa Landet og i Hovedstaden
har han samlet en stor Kreds om sin Prædikestol, og
flere af hans Salmer, dels originale («Vær stille,
Hjærte, bi paa Gud»), dels oversatte, ere blevne
Menighedens Ejendom. En Bibelhistorie («Bibelsk
Billedbog med Fortællinger», 5. Opl. 1877), en
Ledetraad i den kristelige Børnelærdom og hans
«Legender» (3. Opl. 1887) have fundet en stor
Udbredelse og megen Paaskjønnelse. Ogsaa som
Præst har han fortsat sine historiske Studier,
og flere værdifulde Arbejder bære Vidne baade om
hans Samlerflid og hans Fremstillingsgaver. Han
har udgivet «Lucidarius» (1849), en «Gammeldansk
Læsebog» (1857), et Udvalg af «Ældre danske Digtere»
(I, 1862), «Dansk Klosterlæsning» (1865), «Roman
tisk Digtning fra Middelalderen» (I-III, 1869-77)
og, til Dels sammen med R. T. Fenger, 5 Bind af
Christiern Pedersens danske Skrifter. Paa Grundlag af
sine omfattende Samlinger til Christiern Pedersens
Levned udarbejdede han en udførlig Monografi «om
Lundekanniken Chr. Pedersen og hans Skrifter» (1882),
som indeholder flere nye og værdifulde Oplysninger til
Reformationstidens Litteratur- og Kirkehistorie. Den
Del af Litteraturen, som han med størst Kjærlighed
har gjennempløjet, er dog Salmedigtningen. Sammen
med L. Helveg udgav han (1846-47) «Den danske
Salmedigtning» i 2 Bind, et betydningsfuldt Arbejde,
som ikke blot indeholder en Anthologi af danske Salmer
lige fra Middelalderen til vore Dage, deriblandt
mange forhen utrykte, men tillige Bidrag til en
dansk Salmehistorie og biografiske Oplysninger om
Salmedigterne. Senere har han givet en Skildring
af «vore danske Kirkesalmebøger fra Reformationen
til Nutiden« (1886) og en udførlig Levnedstegning af
Salmedigteren Hans Christensen Sthen, ledsaget af et
Udvalg af Sthens Salmer og aandelige Rim (1888). B.s
udstrakte Kjendskab til den danske Salmedigtning er
ogsaa kommet Menigheden til gode derved, at han har
været Medlem af det Udvalg, der udarbejdede Tillægget
til Roskilde Konvents Salmebog (1873), og af det,
som udgav Forslaget til en ny «Salmebog for Kirke
og Hjem» (1885, gjennemset 1888), ligesom han ogsaa
har føj et flere Tillæg til Grundtvigs «Festsalmer»,
der af ham blev omordnet til «N. F. S. Grundtvigs
Kirkesalmebog». -- d. 27. Dec. 1889.

Erslew, Forf. Lex. 
Elvius, Danmarks Præstehist. 1869-84 S. 297.

<i>Fr. Nielsen,</i>
</chapter>
<chapter name="Brandt, Christian,</b> 1733-80, Historiker">

<b>Brandt, Christian,</b> 1733-80, Historiker, 
født 30. Juni 1733 i Odense; Faderen, Peder Jensen B., var første Kateket, senere Klokker, ved St. Knuds Kirke, Moderen hed Birgitte Margrethe f. Møller. 
Student 1753, filos. Exam. 1755, kort efter Baccalaureus. Opholdt 
sig i Odense og studerede der, kom 1758 til Kjøbenhavn, hvor 
han hørte Forelæsninger over Theologi og orientalske Sprog; han 
tog ingen Embedsexamen. 1760 Famulus ved Universitetsbibliotheket, 
1762 Famulus ved Kongens Bibliothek, 1769 Formand for 
Studenterne paa Regensen, død 25. Juni 1780. De mange Excerpter 
og Samlinger fra hans Haand, der bevares i det store kgl. Bibliotheks
Haandskriftsamling, vidne om hans store Flid og omfattende, 
men spredte litterære Interesser. Han udgav' paa ny 1760 i 4to 
«Joh. Jaspari Epithalamium in nuptias Francisci Lotharingi et 
Christinæ Danicæ 1541» med en Indledning om Forfatteren; ellers 
haves trykt fra hans Haand et «Udkast til Dr. og Prof. Jørgen 
Tyge Holms Levnedsbeskrivelse» i  Lorcks «Fortges. Nachrichten 
vom Zustande der Wiss.» II og nogle Antegnelser til Griffenfelds 
Historie i Suhms «Nye Saml. til den danske Historie » III. Han
havde samlet til et Skrift om Pestepidemierne og Pesthusene i 
Kjøbenhavn og disses Litteratur, men der udkom kun (efter hans 
Død?) Bogen: «Kjøbenhavnske Pesthus-Historie og forberedende 
Afhandling om St. Jørgens Hospitaler eller Spedalsk Huse og 
Syge, St. Hanses Hospital og Claudi Rossets Stiftelse», alene 
indeholdende Aftryk af Dokumenter.

B. s avtobiogr. Notits i Langebeks Excerpter i Kgl. Bibl., Nr. 218. 
Worm, Lex. ov. lærde Mænd.

<i>Chr. Bruun.</i>

</chapter><chapter name="Brandt, Christian, 1735-1805, Kancellipræsident">

<b>Brandt, Christian,</b> 1735-1805, Kancellipræsident,
nedstammede fra den ndfr. nævnte Overrentemester Peter Brandt. Hans Forældre 
vare Konferensraad Carl B., Kabinetssekretær og Kasserer 
hos Dronning Sophie Magdalene, og Else f. Berregaard, Datter af
Konferensraad Chr. B. Den ndfr. nævnte, langt mere omtalte 
Enevold B. var hans yngre Broder. Faderen døde, medens han 
endnu var et lille Barn, og Moderen ægtede siden Gehejmekonferensraad, 
Baron Søhlenthal, Administrator for Grevskabet 
Rantzau. I Følge B.s Byrd og hans Stiffaders Forbindelser laa 
Embedsbanen aaben for ham. Som en ung Mand af fin Familie 
blev han 18 Aar gammel Hofjunker (1753) og 3 Aar senere
Kammerjunker. Han var ej heller mere end 24 Aar gammel, da 
han blev Kommitteret i General-Landøkonomi- og 
Kommercekollegiet, og senere avancerede han jævnt opad baade i Embeder 
og Titler. Han blev Landfoged i Delmenhorst 1764, fik 
Konferensraads Titel og Rang 1767 og naaede 1768 at faa det samme 
Embede, hans StifFader havde beklædt, nemlig som Administrator 
over Grevskabet Rantzau. Efter at han ogsaa i samme Aar havde 
faaet Kammerherrenøglen, var bleven Ridder af Danebrog 1776 og 
Gehejmeraad 1784, blev han i dette sidste Aar som første Deputeret 
stillet i Spidsen for det vestindisk-guineiske Rente- og Toldkammer; 
4 Aar senere udnævntes han til Forstander for Herlufsholm Skole 
og Opdragelsesanstalt og blev i samme Aar Direktør i danske 
Kancelli, hvormed han det følgende Aar forbandt det at være 
Direktør i Missionskollegiet og Waisenhuset (1789), ligesom han ogsaa 
blev sat i Spidsen for Vallø Stift som den ene af dettes 
Provisorer. Endelig fik han 28. Nov. 1789 den høje Stilling at blive 
Præsident i danske Kancelli, hvortil han ved A. P. Bernstorffs 
Død (1797) føjede det at faa Sæde i Konseillet. Da han 
efterhaanden var bleven stærkt tunghør, og Aarene ogsaa paa anden
Maade tyngede ham, tog han i Okt. 1799 Afsked fra samtlige sine 
Statsembeder og flyttede snart efter ned paa Herlufsholm, som han 
var vedbleven at være Forstander for. Som en Anerkjendelse af hans 
lange Embedsvirksomhed blev der ved hans Afskedigelse givet
ham Rang med Riddere af Elefanten. Grev Joachim Godske Moltke, 
der havde været hans Medprovisor paa Vallø, fik ham (1803) til 
at blive sin Kollega ogsaa som Kurator for Vemmetofte Kloster; 
men allerede to Aar derefter døde han (16. Marts 1805). Dagen 
efter at han var bleven Kammerherre, havde han (15. April 1768)
holdt Bryllup med Regitze Kirstine Skeel (f. 2. Juni 1746 d. 10. Dec. 
1806), et Ægteskab, der dog blev barnløst.

Hverken i det ydre eller i det indre havde B. den ringeste 
Lighed med Broderen Ene vold B. Hans Styrke var Paalidelighed 
og en vis solid Dygtighed; men stort mere end en brugbar Embedsmand 
har han næppe været, og det var vistnok meget fornuftigt 
af ham som Kancellipræsident ganske at rette sig efter Christian
Colbjørnsen, der den Gang var Generalprokurør. En af hans 
undergivne (Justitsraad J. Gude) har i nogle haandskrevne 
Optegnelser skildret ham som en uegennyttig, grundærlig Mand, der 
havde gode Kundskaber, var Bogelsker, saare venlig og tillige
godgjørende.

Personalhist. Tidsskr. 2. R. II, 184 ff.

<i>E. Holm.</i>
</chapter>
<chapter name="Brandt, Christian, 1815-95, Musikdirektør">

<b>Brandt, Christian,</b> 1815-95, Musikdirektør. 
Han er født i Aalborg 28. Okt. 1815 og er Søn af en Sergeant i 2. jyske Regiment, 
i hvilket han selv blev ansat som Spillemand 1827. 1842 blev han 
udkommanderet med Fregatten «Thetis» paa et Togt til Middelhavet 
som Dirigent for det ombordværende lille Musikkorps. I 
1846 blev han engageret som Musikdirektør ved Langes rejsende 
Skuespillerselskab og har, indtil han 1886 trak sig tilbage til Privatlivet, 
altsaa i 40 Aar, utrættelig virket som Syngeinstruktør og 
Musikdirigent ved Kasino (fra 1848) og ved Dagmartheatret (fra
1884). Som Komponist er han ikke optraadt; derimod har han 
arrangeret og instrumenteret Musikken til de fleste Vaudeviller og 
Operetter, som i denne lange Række af Aar have udgjort Kasinos 
Repertoire. I 1837 ægtede han Ida Sophie Margarethe Sønderskov, 
og 1866 blev han benaadet med Titel af Krigsraad. -- d. 6. Marts  1895.

Søndagsposten Nr.  541.

<i>S. A. E. Hagen.</i>

</chapter><chapter name="Brandt, Enevold</b> Greve, 1738-72, Hofmand">

<b>Brandt, Enevold</b> Greve, 1738-72, Hofmand, 
var Broder til ovennævnte Chr. B. (d. 1805) og født i Kjøbenhavn. Han blev 
efter at have nydt privat Undervisning Student ved Kjøbenhavns 
Universitet og studerede Jura her. Kun 17 Aar gammel 
blev han Hofjunker, hvorefter han i nogen Tid studerede ved
Sorø Akademi. Han bestod her (Sept. 1756) Examen med Ære. 
Det saa ud, som om han vilde gaa Embedsvejen, i det han (1759) 
blev Assessor auscultans i Højesteret og 1764 Assessor i denne 
Ret. Imidlertid havde han (1760) faaet Kammerjunkertitel. 
Efterhaanden valgte han at gjøre Karriere ved Hoffet; men han tørnede 
her sammen med Christian VII's Yndling Holck og dristede sig 
endog til at tilskrive Kongen et Brev, hvori han i lige Grad 
angreb sin Rival og roste sig selv (2. Maj 1768). Svaret derpaa 
var en Ordre fra Kongen om at forlade Kjøbenhavn inden 24 
Timer og de kongelige Stater i Løbet af 8 Dage, det blev forbudt 
ham mere at vise sig i dem. Under Kongens snart paafølgende
Udenlandsrejse skaffede han sig dog Adgang til ham i Paris, og 
han maa snart efter være bleven taget til Naade igjen. I det 
mindste blev han (Juli 1769) udnævnt til Kammerherre og fik kort 
derefter Sæde i den oldenborgske Regering.

Allerede tidligere havde han gjort Struensees Bekjendtskab, 
og da denne stræbte at gjøre sig til Herre over Christian VII, 
mente han at kunne faa Gavn af B., og han introducerede ham 
derfor i Sommeren 1770 hos Kongen paa Gottorp. Ved denne 
Lejlighed skal Holck være bleven meget ubehagelig berørt ved 
hans Komme og have lagt dette saaledes for Dagen, at B. udbrød 
til ham: «Hr. Greve, jeg tror, De er bange for Spøgelser» 
(les spectres). «Nej ingenlunde,» svarede Holck; «men jeg har Afsky 
for Gjengangere» (les révenants). Han havde Grund dertil, da 
han nu blev fjærnet, og B. ved Struensees Ophøjelse i den følgende 
Tid kom til at indtage den ypperste Plads blandt Kongens 
nærmeste Omgivelser. Foruden det Hverv at holde den allerede 
aandssvækkede Christian VII med Selskab blev det overdraget 
ham under Titel af Directeur des spectacles at styre Hoftheatret og 
det kongelige Theater, han fik Overtilsyn med den kongelige 
Malerisamling og Kunstkammeret, og omsider (Nov. 1771) udnævntes 
han til Grand maître de la  garderobe, hvorved der bl. a. overdroges 
ham Opsyn med alle de Betjente, der havde at gjøre med 
Kongens personlige Opvartning. Han havde imidlertid ogsaa været 
en af de første, der bleve dekorerede med den i Anledning af 
Kongens Fødselsdag (29. Jan. 1771) oprettede Mathildeorden, og 
30. Sept. 1771 ophøjedes han samtidig med Struensee i Grevestanden.

B. var et ubetydeligt Menneske, der hverken fortjente den 
Lykke, han gjorde, eller den forsmædelige Lod, som til sidst blev 
ham til Del. Han var styg, men maa have haft en vis Lethed ved 
at bevæge sig i Verden. Var han end fri for store Laster, saa 
gjør han et frastødende Indtryk ved den Letfærdighed, der prægede 
hans Færd, og ved den Lavhed, hvormed han for at opnaa en i 
ydre Henseende glimrende Stilling lod sig overdrage det Hverv 
af Struensee at have Tilsyn med Kongen. Der paahviler ham en 
stor Del af Ansvaret for den usømmelige Tone, der i den Struenseeske 
Tid herskede ved Hoffet; han var med ved de utilbørlige
Tilsidesættelser, der vistes Kongens Broder, Arveprins Frederik, 
i det han lod denne fjærne fra den kongelige Loge i Theatret; 
det var uanstændigt, at han lod sig udbetale ikke mindre end 
60000 Rdl. af den kongelige Partikulærkasse; men mest forarges 
man over den Hensynsløshed, med hvilken han behandlede Kongen. 
Var det end sikkert en lidet misundelsesværdig Lod at holde 
denne med Selskab, saa skyldte han ham ydre Ærbødighed, og intet 
kan undskylde den Frækhed af ham,  i Anledning af en fornærmelig 
Udtalelse af Kongen, at prygle denne. Det var saa meget mere 
utilgiveligt, som det ikke skete i Hidsighed, men med Overlæg 
efter Aftale med Struensee som en Slags Afstraffelse.
Hvor meget man end kan fristes til at opfatte B. og Struensee 
som et Par sammensvorne, var Forholdet imellem dem alt for 
grundet paa Egoisme til længe at kunne blive godt. I et bittert 
Brev til Struensee (Efteraaret 1771) klagede B. over den 
nedværdigende Rolle, han selv spillede, og sagde Struensee højst
ubehagelige Sandheder om den Vilkaarlighed og det Despoti, han 
udøvede. Han var taabelig udelikat nok til med det samme at 
antyde, at han vilde blive tilfreds, hvis Struensee skaffede ham -- 
Grevskabet Rantzau i Holsten. Der er ogsaa al Sandsynlighed for, at B. 
har haft Planer om at deltage i Skridt til at styrte Struensee. Det 
kom imidlertid til at gaa anderledes, da han selv tillige med denne
blev Offer for den Sammensværgelse, der førte til begges Fængsling 
17. Jan. 1772. Med sin vante Letsindighed synes han i Fængselet ikke 
at have anet, hvad Anklagerne imod ham kunde bringe over hans 
Hoved. Blød og let bevægelig, som han var, lod han sig imidlertid let 
paavirke i kristelig Retning af Holmens Provst Hee, da denne besøgte 
ham i Fængselet, og efter at Dødsdommen var fældet (25. April 
1772), besteg han sammen med Struensee som en angergiven
Kristen Skafottet (28. April). Den barbariske Dødsdom var ens 
for dem begge, i det først den højre Haand, saa Hovedet huggedes 
af dem, hvorefter deres Lig sattes paa Stejle; men han fik det 
Fortrin, at Henrettelsen kom til at begynde med ham. En saadan
Straf var monstrøs i Forhold til, hvad han havde gjort sig skyldig 
i, og Stampe, der selv havde haft Sæde iblandt Dommerne, fandt 
det oprørende, at Dommen var bleven stadfæstet af Statsraadet og 
Kongen. Maaske havde det personlige Had, denne følte mod B., 
sin Del i, at Straffen ikke blev formildet. -- B. var ugift.

<i>E. Holm.</i>

</chapter><chapter name="Brandt, Frederik, 1632-91, Præst">

<b>Brandt, Frederik,</b> 1632-91, Præst. 
Faderen, Nicolai B., var først Hofpræst hos Hertug Hans den yngre og blev derefter 
1612 Præst i Egen paa Als, hvor han ægtede sin Formands Datter, 
Margrethe Conradi. F. B., deres yngste og 9. Søn, blev født i 
Egen 13. Avg. 1632 og opkaldtes efter Hertug Frederik af Holsten-Nordborg,
som stod Fadder til ham. Sin Skolegang begyndte 
han i  Sønderborg, kom senere, som det synes, en kort Tid i
Odense Skole(?), men udgik fra Gymnasiet i Stettin, hvor han 
havde studeret i 3 Aar, og hvorfra han indskreves som Student i 
Wittenberg. Efter at have besøgt forskjellige tyske Universiteter 
rejste han hjem og opholdt sig derpaa en kort Tid i Sorø, maaske 
som Hovmester for en Adelsjunker. 1653 lod han sig indskrive 
ved Kjøbenhavns Universitet, hvor han 1654 tog theologisk Examen. 
Derefter var han en Tid Hovmester hos Jørgen Schults Søn, den 
senere Stiftamtmand Did. Schult, og medens han opholdt sig hos 
ham i Fyn, traadte han i Forhold til Henning Valkendorf paa 
Glorup, ved hvis Død (1658) han skrev et dansk Trøstedigt til 
dennes Enke, den holstenske Adelsfrue Margrethe Blome. Dette 
lille Digt maa, naar man tager Hensyn til Tidspunktet, hvorpaa
det fremkom, fremhæves som en mærkelig Fremtoning i dansk 
Digtekunst fra det 17. Aarhundrede. Ikke blot udmærker det sig 
ved en ualmindelig formel Færdighed i Behandlingen af det danske 
Sprog, men frembyder tillige mere Aand og Flugt i Tanker og 
Billeder end nogen anden samtidig Digtning her hjemme. I Foraaret 
1658 blev han af Margrethe Blome kaldet til Sognepræst i 
Svindinge ved Glorup. 1676 blev han Hofpræst hos Enkedronning 
Sophie Amalie og Sognepræst i Nykjøbing og Systofte, og 1677 
udnævntes han til Provst over Falster Sønderherred. Samme Aar
disputerede han for Magistergraden, men fik dog, uvist af hvilken 
Grund, først Graden tildelt 1690. Han var 4 Gange gift: 1. med 
Anna Lorensen fra Sønderborg (d. 1663), 2. med Sophie Elisabeth 
Rehefeldt (d. 1667), Datter af Superintendent R. i Slesvig, 3. med Anna
Riisbrich (d. 1687), 4. med Agnete Portuan. Med sine 3 
første Hustruer havde han 15 Børn. Den sidste, der overlevede 
ham, bragte ham ingen Børn, men en betydelig Formue. B. døde 
22. April 1691. Han var en af Landets rigeste Præster og efterlod 
sig et Bibliothek paa 3000 Bind, 330 Kobberstik og en stor
Samling Mønter og «sjældne Rariteter». Som religiøs Forfatter 
staar B. højt. Han forenede en dyb religiøs Følelse med en 
alsidig Dannelse. De samme Fortrin, som udmærke hans ovennævnte 
Trøstedigt, fremtræde ogsaa i flere af hans andre religiøse 
Digte, især i hans Oversættelse af den 84. Salme og i hans 
«Minutiæ piarum cogitationum, et Hundrede enfoldige Sprog og Vers» 
(1682). Men størst Fortjeneste har han dog af at have oversat 
Kingos Morgen- og Aftensalmer paa Tysk (1685).

Moller, Cimbria lit. I, 65. 
Barfod, Den falsterske Gejstligheds Personal-Hist. I, 11 ff. II, 298 ff. 
J. Paludan, Renaissancebevægelsen i Danmarks Literatur S. 176. 265 f.

<i>S. M. Gjellerup.</i>

</chapter><chapter name="Brandt, Johan Christopher, --1737, Bogtrykker og Avisudgiver">

<b>Brandt, Johan Christopher,</b> --1737, Bogtrykker og Avisudgiver, 
en Hamborger, etablerede sig i Kjøbenhavn 1717, blev 
1726 Kronprinsens Hofbogtrykker. Han trykte mest Viser, 
Flyveblade, Plakater o. desl. og var berygtet som Forhandler af 
usædelige Viser. Ved Ildebranden 1728 blev han ødelagt. 1729 
blev han Bogtrykker i Odense, hvor han fra 1735 udgav «Ugentlige 
provincial Notifikationsliste», en Adresseavis, som tillige er
den første Provinsavis her i Landet. Han døde fattig 1737. 
Trykkeriet, som var usselt og ringe, fortsattes af Enken, Engelke 
Dorothea, og fra 1746 af Sønnen, <i>Peter Wilhelm B.</i> (*d.* 1778, gift 
med Marie Troner, *d.* 1802), som 1747 udgav «Den moralske Landløbere»,
en her hidtil ukjendt Forening af en underholdende 
Nyheds- og Adresseavis, efter al Sandsynlighed redigeret af Birkedommer, 
Dr. jur. Chr. Ditlev Hedegaard.

Stolpe, Dagspressen i Danm., især III.

<i>P. Stolpe.</i>

</chapter><chapter name="Brandt, Johannes Herman, f. 1850, Landskabsmaler">

<b>Brandt, Johannes Herman,</b> f. 1850, Landskabsmaler. 
Hans Forældre ere Pastor emer. August Frederik B. og Charlotte Augusta 
f. Steenbuch, og han er født i Kjøbenhavn 29. Avg. 1850. Hans 
Kunst bærer et umiskjendeligt Præg af, at hans Syn paa Naturen
er uddannet under Paavirkning fra Kyhn, skjønt de Æmner, han 
fortrinsvis vælger, lidet ligne denne Kunstners. Allerede det 
første Billede, han udstillede -- paa Foraarsudstillingen 1872 --, var et
bornholmsk Strandparti, den langt overvejende Del af hans 
senere Billeder har haft Motiver fra Bornholm, især fra Kysterne, 
hvor Brændingen bryder sig mod Klipperne. Den enkelte, brede, 
stærke Bølge -- studeret i alle Belysninger -- har været hans 
Yndlingsmoliv, men det har ikke fristet ham til koloristiske Experimenter 
eller ført ham bort fra den Soberhed i Behandlingen, der betegner 
de konservative blandt vore Landskabsmalere. Hans Hustru, Rebekka 
Sophie, er en Datter af Pastor Th. Steenbuch i Odense.

<i>Karl Madsen.</i>

</chapter><chapter name="Brandt, Lauritz, 1807-90, Mekaniker">

<b>Brandt, Lauritz,</b> 1807-90, Mekaniker. 
Han saa Lyset 6. Sept. 1807 i Svendborg. Efter at være bleven oplært hos Faderen, der 
var Klejnsmed i Faaborg, rejste han 1827 som Svend til Kjøbenhavn 
for 2 Aar efter med Ranselen paa Ryggen at drage ud i 
Verden. Rejsen gik først til St. Petersborg, hvor han blev et 
Par Aar, og derefter til Tyskland, i hvis betydeligste Byer han
efterhaanden arbejdede, Prag, Wien, München, Kølln, Berlin osv. 
Han havde opgivet Smeddeprofessionen og beskæftigede sig med 
Udførelsen af alle Slags mekaniske Arbejder, endog mathematiske 
Instrumenter, og da han i 1840 kom til New-York, hvor han fik
Arbejde hos Skriftstøberfirmaet David Bruce jun., varede det ikke 
længe, før han fremstillede en praktisk Skriftstøbemaskine. Med 
denne Opfindelse drog han nogle Aar efter til Evropa, hvor 
Maskinen hurtig trængte igjennem, men ikke altid under B. s Navn. 
1846 fik han 7 Aars Eneret paa Maskinen her i Landet. 1848
vendte han tilbage til New-York, hvor han etablerede sig som 
Mekaniker. 1859 overlod han sit Værksted der til en dansk 
(N. Erlandsen), der havde været i Hus.et hos hans Forældre i 
Faaborg, men med Undtagelse af, at han et Par Gange gjæstede 
Evropa paa Rejser, vedblev han til 1881 at bo i New-York. Fra 
dette Aar har han haft Bolig i Kjøbenhavn. -- d. 28. Juni 1890. 
1839 ægtede han i Missbach i Bajern Anna Kerrn (f. 4. Maj 1806), der,
da hun i 1869 sammen med sin Mand besøgte Kjøbenhavn, som syg blev indlagt 
paa Diakonissestiftelsen, hvor hun døde 25. Febr. 1870.

Skand. Bogtr.-Tid. 1871, S. 121 ff.

<i>C. Nyrop.</b>

</chapter><chapter name="Brandt, Peter, 1644-1701, Overrentemester">

<b>Brandt, Peter,</b> 1644-1701, Overrentemester, 
blev født i Sønderborg 11. Juli 1644 i meget jævne Kaar. Faderen hed Christian 
B. og hørte til en vidt udbredt borgerlig Slægt af dette Navn. 
I Sønderborg tilbragte B. sin Barndom med den Skolegang, Hjemmet 
kunde byde, hvorefter han som mange af sine Landsmænd i 
snævrere Forstand drog til Norge og kom der i Tjeneste hos
Landkommissær Gaarman. Her fra gik han til Kjøbenhavn for at 
forsøge sin Lykke og blev Haandskriver, først hos en Oberst Ahlefeldt 
og senere hos Overjægermester Hahn. Baade under Kong 
Frederik III og Kong Christian V vare Udsigterne til Fremgang i 
Statstjenesten særlig gunstige for Sønderjyder. Ikke blot lettedes
dem Adgangen ved Forkjærlighed fra Kongernes Side, der i 
dem baade fandt Landsmænd i særlig Forstand og Embedsmænd 
opvoxede uden Paavirkning af de i Kongeriget raadende 
aristokratiske Traditioner, men tillige anbefalede de sig ofte ved en Duelighed,
som retfærdiggjorde en vis Protektion. Han blev 1676 Hofzahlmester 
og Zahlmester for Krigskassen, 1677 Zahlmester for alle Kasser, 1678 
Oberzahlmester,  1681 Rentemester, afskedigedes 1692 som Overrentemester, 
blev 1690 Deputeret i Landetatens Kommissariat. I April 1676 opnaaede 
B. Udnævnelse til Rentemester og kom derved til at staa under 
den daværende Overrentemester, Rensborgeren Heinrich v. Støcken. 
Med dennes ældste Datter Abigael (Abel) Maria havde han Bryllup 
1678, og nu gik det hurtig frem. 1679 nobiliteredes han (fornyet 
1690), 1680 blev han Oberzahlmester, 1681 blev han efter 
Svigerfaderens Død (d. 1680) hans Efterfølger og paa den sidste Dag i 
Aaret tillige Deputeret i Kommissariatskollegiet ; dog udnævntes
han først 1684 officielt til Overrentemester. Under de i materiel 
Henseende næsten fortvivlede Forhold, som Danmark den Gang 
frembød, da man, udmattet af Krigene, bøjet under de for 
Landvæsenet ugunstige Konjunkturer, dog ambitionerede efter at spille en 
afgjørende Rolle i Datidens politiske Stridigheder, var Posten som
Overrentemester en af de utaknemmeligst mulige Stillinger. B. skal 
selv i en snæver Vending have pantsat sine Juveler for at skaffe 
Penge i Statskassen; men han savnede øjensynlig de overlegne
Evner, der kunde tilvejebringe en Forbedring i disse Forhold. I 
Hovedsagen fortsætter han Christoffer Gabels Finanspolitik, der 
ved Skatter paa Jordegodset havde bragt Landet ud over Krisen 
efter 1660, men kun paa Bekostning af den danske Landbostand
og af de Laangivere, som havde maattet tage Pant i Kronens Jordegods. 
Landbrugets Modstandskraft var dog for ringe til at tillade 
Systemets Fortsættelse uden de alvorligste og misligste Følger. Det 
Gods, der i Midten af Aarhundredet taxeredes til en Værdi af 50 Rdl. 
for hver Tønde Hartkorn, sank ned til 1/4, ja 1/5 af denne Pris, 
og Udbyttet af Paalæggene var saa usikkert og utilstrækkeligt, at 
Staten paa ethvert Punkt stod over for den pinligste Mangel paa
pekuniær Evne. At de indviede kjendte den Udvej at tilskrive 
B. i stærke Udtryk med heftige Beklagelser -- over hans 
underordnede og Sekretær, Rentemester Johan Neve --, kunde vel hjælpe 
vedkommende ud over den øjeblikkelige Knibe, men gjorde ikke 
Sagen i dens Helhed bedre. Dog hævdede B. sin Stilling hos
Kongen, der flittig benyttede hans Arbejdskraft paa forskjellige 
Maader, og hvis Trofasthed mod gamle Venner ydede i hvert 
Fald ham et uryggeligt Værn. 1684 udnævntes han til Amtmand 
i det inddragne Tønder Amt, 1685 fulgte han Kongen til Norge, 
1687 er han i hans Følge med paa Bornholm, 1688 blev han Ridder 
af Danebrog. En lille Kreds af hans Omgivelser: Ehrenschild, 
Knuth og Wibe, -- af Modstanderne kaldet Kabalen eller de 
tyske -- holdt sig tillige med ham paa deres dominerende Pladser, 
indtil Klagerne endelig bleve for stærke for B.s Vedkommende. 
At han havde søgt at besværge Stormen ved Forsøg paa Reformer,
hjalp lige saa lidt som de tryglende Bestræbelser for at rejse 
indenlandske Laan hos Kommuner og private; Ondet var for 
indgroet til at kunne bødes ved slige Palliativer. Heller ikke 
forsloge de paabudte, Kopskatter eller den Fortifikationsskat, der 
afdroges i Lønningerne 1691. Hovedangrebet kom sluttelig fra
Chr. Sigfr. Plessen, der som Bestyrer af Prins Jørgens danske 
Indtægter havde gjort Saadanne Erfaringer, at han kunde tale 
med en Myndighed, som Harmen laante Kraft til at besejre
den seje Modstand. I Slutningen af 1691 er han allerede i 
Stand til at kunne forudsige store Forandringer til det 
forestaaende Nytaar, og Kongen beskæftigede sig i en Grad som 
aldrig ellers med de haabløse finansielle Forhold. Omsider faldt
Afgjørelsen, da Plessen selv 1692 i Jan. blev Præsident i 
Rentekammeret; men B. havde dog fremdeles en saa naadig Konge, at 
Nederlaget for ham fik Formen af en Udnævnelse til at forestaa
Direktionen af General-(Krigs-)Kommissariatet og til Gehejmeraad. 

B.s Virksomhed standses saaledes ingenlunde, men taber den 
tonegivende Karakter, den før havde haft. Fremdeles bevarede 
han øjensynlig sin Herres Naade og figurerer nu som før paa en
fremtrædende Maade ved de Festligheder, hvortil Hoflivet gav 
Anledning. Men han ældedes, og under den nye Konge svækkedes 
hans Kraft hurtig. 28. Jan. 1701 døde han af Vattersot og 
begravedes i St. Petri tyske Kirke. Efter et forbigaaende Forsøg 
paa at blive Herremand ved at kjøbe Tybjærggaard udløste han 
1684 efter Svigerfaderens Død sine Medarvinger af Ejendomsretten 
til Pederstrup, hvor han opførte en ny Hovedbygning og udførte 
mange Haande Forbedringer og nye Anlæg. Efter hans Død blev 
Enken Overhofmesterinde for Prins Christian (VI). Af sit 
Ægteskab havde han 8 Børn, men kun 3 af dem overlevede ham, 2 
Sønner og 1 Datter (en anden Datter omkom ved Amalienborgs
Brand 1689). Hans yngste Søns 2 Sønner vare de to ovfr. anførte, 
Christian B., Kancellipræsidenten, og Grev Enevold B., men med 
dem uddøde hans Slægt.

Programma funebre.

<i>Fr. Krarup.</i>

</chapter><chapter name="Brandt, Poul, d. 1687, s. Brand (II, 630).">

<b>Brandt, Poul,</b> d. 1687, s. Brand (II, 630).

</chapter><chapter name="Branner, Vilhelm Jacob, 1800-89, Officer">

<b>Branner, Vilhelm Jacob,</b> 1800-89, Officer, 
er en Søn af Klædefabrikant Johan Jacob B. (f. 1773) og Petrine f. Billeskov, 
Datter af Amtsprovst B. i Stenløse. Han fødtes 8. Avg. 1800 paa 
Jonstrup Fabrik og traadte ind i Hæren som Frikorporal, blev 
derpaa Landkadet og i 1818 Sekondlieutenant ved sjællandske (det 
senere 2.) Jægerkorps med Anciennitet fra 1815. B., som i 1827 
var bleven Premierlieutenant og i 1837 Kapitajn, indgik 2 Aar 
senere Ægteskab med Louise Dorothea Clausen, Datter af Skibsfører 
Thomas C. af Kjøbenhavn. I 1848 var han Kompagnichef 
ved 2. Jægerkorps og deltog med dette i Kampen ved Bov og i 
Slaget ved Slesvig. Efter Korpsets heltemodige Kamp ved Oversø, 
hvori dog B. ikke deltog, blev han Chef for dette og udnævntes 
kort efter til Major. Aaret efter var Korpset med ved Adsbøl, 
og det udmærkede sig navnlig i Slaget ved Fredericia, hvor 
B., som kort forinden var bleven Oberstlieutenant, blev haardt 
saaret. I 1850 møde vi B. atter med sit Korps ved Helligbæk,
Isted og Stenten Mølle, medens han i 1856 blev Pladskommandant 
i Glückstadt. Her fra vendte Jægerkorpset i 1857 tilbage til 
Kjøbenhavn, hvor det vakte almindelig Opmærksomhed ved sin 
fortrinlige Holdning og udmærkede Exercits. Krigsbestyrelsen valgte 
derfor B., som i 1854 var bleven Oberst, til Chef for en Uddannelsesskole 
for de fra Akademiet afgaaede Officerer. I 1859 forfremmedes 
han til Chef for 1. Infanteribrigade og 3 Aar senere til General, 
hvornæst han i 1863 blev Generalinspektør for Infanteriet, i hvilken 
Stilling han udfoldede en betydelig Virksomhed, indtil han i 1865 
erholdt sin Afsked. B. blev i 1860 Kommandør af Danebrog. -- 
d. 11. Dec. 1889.

Nationaltid. Nr.  3467.

<i>P. N, Nieuwenhuis.</i>

</chapter><chapter name="Branth, Erik Otto, 1756-1825, Søofficer">

<b>Branth, Erik Otto,</b> 1756-1825, Søofficer, 
født 14. Marts 1756 i Norge. Faderen var Brugspatron og Skovejer C. B., Moderen født 
Knoph. Sønnen blev Sekondlieutenant 1775 og avancerede gjennem 
de forskjellige Grader, indtil han 1811 blev Kommandør. 1788 var B. 
som Premierlieutenant ansat ved den norske Kanonflotille under 
Kontreadmiral Arenfeldts Kommando, der understøttede Armeens 
Indfald fra Norge i Sverige. 2. April 1801 førte han som Kapitajn
Blokskibet «JyIland» paa 54 Kanoner og 425 Mands Besætning; Skibet 
blev angrebet af de engelske Linjeskibe «Ardent» og «Russel» samt
2 Brigger. B. forsvarede sig imidlertid tappert; først da alle 
Kanoner paa 4 nær vare demonterede og 100 Mand døde eller Saarede, strøg 
han og kom i Fangenskab. Skibet blev senere plyndret og brændt. 
Aaret 1803 førte B. Fregatten «Freia» og senere Fregatten «Iris» 
paa Togt i Middelhavet. 2 Aar senere havde han sin sidste 
Kommando, Briggen «Glommen», i Eskadre. 1812 ansattes han 
som Indrulleringschef i Østjyllands Distrikt, hvor han forblev til 
sin Død, 6. Avg. 1825. -- Gift (1797) med en Datter af 
Proprietær Behr.

<i>C. With.</i>

</chapter><chapter name="Branth, Hans Jacob Arnold Christopher, 1810-91, Landmand">

<b>Branth, Hans Jacob Arnold Christopher,</b> 1810-91, Landmand. 
Arn. B. er født 7. Avg. 1810 i Altona, hvor Faderen, 
Caius B., var Møntmester og Direktør for de kgl. Kobberværker 
paa Hotherdam og Sølvværket i Poppenbüttel; Moderen, Elise 
Emilie, var født Stockfleth. Efter Faderens Død kom B., 9 Aar 
gammel, til Kjøbenhavn, hvor han 1834 tog juridisk Examen; Aaret 
efter ansattes han som Regnskabsfører ved 3. jyske Infanteriregiment. 
Denne Stilling opgav han 1842, da han kjøbte Hovedgaarden 
Høstemark i Aalborg Amt, 1848 kjøbte han tillige Klarupgaard 
ved Aalborg, hvortil han flyttede, og nogle Aar efter solgte han 
da Høstemark. Faa Klarupgaard udfoldede B. en stor og paa 
den Tid i Jylland enestaaende Virksomhed: paa Gaarden, hvis 
Jorders Dræning han allerede begyndte i 1856, dannede han en 
fortrinlig jysk, graabroget Kvægstamme, og ligeledes søgte han at 
danne en egen Stamme af jyske «sorte» Heste -- paa Gaarden 
ser man derfor kun blakkede Køer og sorte Heste --; som 
Godsadministrator udfoldede han en overordentlig Dygtighed, og navnlig 
sørgede han for ved Gaardsalg at faa Gaardene arronderede
saaledes, at Bønderne fik deres Jord samlet. I den sidste Menneskealder 
har han været Dommer over Heste ved Landmandsmøderne, 
taget ivrig Del i den offentlige Diskussion om Hesteavlen, været 
en energisk Talsmand for den jyske Landhest og endelig i et Par 
Aar virket som Stutterikommissær. B., der i 1883 udnævntes til 
Etatsraad, har i en Række Aar været Landvæsenskommissær samt 
var i 7 Aar Formand for Aalborg Amts Landboforening. 1835 ægtede 
han Caroline Kalko, Datter af Partikulier K. i Kjøbenhavn. -- d. 27. Maj  1891.

<i>H. Hertel.</i>

</chapter><chapter name="Branth, Harald Blicher, f. 1844, Landmand">

<b>Branth, Harald Blicher,</b> f. 1844, Landmand. 
B. er født 7. Avg. 1844 paa Høstemark i Aalborg Amt; Faderen er den ovfr. 
nævnte Etatsraad A. B. Efter at han i nogle Aar havde lært 
praktisk Landbrug og med Hæder deltaget i Krigen 1864 -- i Maj 
blev han udnævnt til Lieutenant --, kom han paa Landbohøjskolen, 
hvor han i 1867 tog Landbrugsexamen. I nogle Aar virkede han 
derpaa som Forvalter, indtil han i 1873 overtog Sønder Elkjær i 
Aalborg Amt, først som Forpagter, senere, i 1883, som Ejer. I 
den Aarrække, B. har siddet paa Sønder Elkjær, har han udfoldet 
en betydelig Virksomhed: sin Gaard har han drevet frem paa 
mønsterværdig Maade, han var en af de første her i Landet, der 
afskaffede Brakken og afløste den med Rodfrugtdyrkning, med stor
Energi har han arbejdet for rene Racer i Husdyrbruget og hævdet 
Landracens Fortrin, ivrig virket for Plantningssagens og Rodfrugtdyrkningens 
Fremme, været en energisk Talsmand for Fedning i 
ung Alder, og han har i sin praktiske Virksomhed, navnlig ved
Fremstillinger paa Dyrskuer, ført Beviset for den jyske Kvægraces 
Evner i denne Retning, osv. Det Hovedformaal, B. imidlertid har 
stillet sig, og som han nu ogsaa fuldt har naaet, er Dannelsen af 
en god jysk Malkestamme med Kraft, Fylde, god Bygning og 
Sundhed; hans Stamme paa Sønder Elkjær er højt anset og stærkt
efterspurgt. I de sidste 4 Aar har B. været Formand dels i den 
jyske Fællesforenings «Udvalg for Husdyravl og Husdyrbrug», dels 
for Aalborg Amts Landboforening, der under hans Ledelse er voxet 
op til at blive den største Landboforening i Danmark. I Slutningen
af 1888 frasagde han sig imidlertid paa Grund af
Overanstrængelse disse som flere andre offentlige Hværv. B., der er 
en af de ivrigste Talsmænd for en fyndig Agrarpolitik i Danmark, 
har et anset Navn blandt Landmændene, og ikke blot de 300 
Elever, han efterhaanden har uddannet paa sin Gaard, men mange
andre Jordbrugere have hentet Raad og Vejledning hos den 
energiske og hjælpsomme Mand. 10. Juni 1873 ægtede B. Augusta 
Frederikke Caroline Lunn (f. 1850), Datter af Etatsraad, Godsejer 
F. L. til Knabstrup.

<i>H. Hertel.</i>

</chapter><chapter name="Branth, Jakob Severin Deichmann, f. 1831, Botaniker og Præst">

<b>Branth, Jakob Severin Deichmann,</b> f. 1831, Botaniker og Præst. 
Født i Nykjøbing paa Mors 7. Dec. 1831. Forældre: 
Toldforvalter Caius Niels Behr B. og Charlotte Justiniane f. Deichmann. 
Efter Moderens Død kom han i Huset hos Morbroderen,
Provst R. S. D. i Ferslev, gik i Aalborg Skole og blev her fra 
Student 1849. Medens han studerede til theol. Examen, syslede han 
ogsaa med Naturvidenskaben, og særlig interesserede Botanikken ham. 
Han blev theol. Kandidat 1857, derefter Huslærer ved Bregentved 
til 1861 og i de følgende 3 Aar Bestyrer af en Realskole i Tønder, 
hvor han i 1862 blev gift med Sophie Fanny Conradine Dumreicher 
(d. 1887), Datter af Forvalter F. A. D. Efter Krigen 1864 privatiserede 
han et Par Aar, indtil han 1866 blev Kateket i Skjelskør, 1871 Sognepræst 
i Elling-Tolne og 1880 i Ovsted-Taaning ved Skanderborg. 
I Jan. 1889 ægtede han Emmy Boldsen, Datter af Pastor H. C. B. -- 
Hvad hans Forfattervirksomhed angaar, maa hans botaniske Arbejder 
anses for de betydeligste og særlig hans dels videnskabelige, dels 
populære Artikler om Laverne. Under sit Ophold i Skjelskør 
besvarede han en af Universitetet udsat Prisopgave om Laver, og i 
1869 udgaves en af ham (i Forening med Affatteren af disse Linjer) 
udarbejdet større Afhandling: «Lichenes Daniæ eller Danmarks 
Laver». Senere har han bearbejdet de fra forskjellige arktiske 
Egne hjembragte Samlinger af Laver, med hvis Studium han 
fremdeles beskæftiger sig. Angaaende en Del Bidrag til forskjellige 
inden- og udenlandske Botanikeres Arbejder kan henvises til 
Warmings: «Den danske botaniske Literatur» (Botan. Tidsskr. XII,
205). Men ogsaa paa flere andre Omraader har han ydet værdifulde 
Bidrag, saaledes til Vendsyssels geologiske Forhold, ligesom 
han ogsaa har skrevet en Del Artikler i Tidsskrifter og Blade
angaaende kirkelige og Skole-Spørgsmaal, som ere behandlede fra 
et frisindet Standpunkt. I de sidste Aar har han særlig virket 
meget for Søndagens Helligholdelse, til Dels i Forbindelse med 
Dissentere.

<i>E. Rostrup.</i>

</chapter><chapter name="Brarens, Heinrich, 1751-1826, Koffardikapitajn og Navigationslærer">

<b>Brarens, Heinrich,</b> 1751-1826, Koffardikapitajn og Navigationslærer. 
Født 31. Avg. 1751 paa Før; blev som ungt Menneske 
Skibsfører og deltog 1785 i Admiral Løvenørns Opdagelsesrejse 
til Grønland. Ved denne Lejlighed erhvervede han sig 
Admiralens Venskab og erholdt gjennem hans Indflydelse 1796
Tilladelse til at være avtoriseret Navigationslærer og Examinator; 
3 Aar senere flyttede han til Tønning som Lodsinspektør og udgav 
der et fortjenstfuldt Værk om Navigationen: «System der prakt. 
Steuermannskunde» (1800; 3. Opl. 1819), samt et Kort over Ejderen. 
1816 blev der mod ham anlagt Sag for Udstedelse af falske Attester 
til en Skibsfører; han slap dog med en Mulkt. Han var gift to 
Gange; i sit første Ægteskab havde han 10 Børn. Døde 4. Avg. 1826.

Schmidt, Neuer Nekrol. der Deutschen f. 1826. 
Lübker u. Schröder, Schlesw.-Holst.-Lauenb. Schriftsteller-Lex.

<i>C. With.</i>

</chapter><chapter name="Brasch, Christian Henrik, 1811-94, Præst, Historiker">

<b>Brasch, Christian Henrik,</b> 1811-94, Præst, Historiker. 
Han er født 4. Avg. 1811 i Aalborg, hvor hans Fader, Hans Adam 
Frederik B., der døde 1847 som Sognepræst i Lerup og Tranum, 
den Gang var Kapellan, Moderen hed Karen f. Glahn. Blev 1830 
Student fra Aalborg Skole og tog 1835 theologisk Attestats. Var
1838-47 Huslærer paa Bregentved; dimitterede 1842 den senere 
Udenrigsminister, Lensgreve Fr. Moltke til Universitetet; foretog 
1843-44 en Rejse i Udlandet, særlig i den Hensigt at lære det 
kirkelige Liv i protestantiske og katholske Lande at kjende; opholdt 
sig længst i Berlin, München og Rom. Blev 1847 efter Forslag 
af Grev A. W. Moltke kaldet til Præst paa Vemmetofte. En 
Undersøgelse, han 1852 fik Anledning til at anstille i Klosterets rige 
Arkiv for at bestemme et adeligt Vaaben i Kirken, førte ham ind 
paa historiske Granskninger og dermed ogsaa paa Forfatterbanen. 
En udførlig Fremstilling af Vemmetoftes Historie i 3 Bind (1859-63) 
var den første Frugt af hans Studier. Siden er en Række andre 
værdifulde og ualmindelig smukt udstyrede Skrifter fulgte efter,
saasom «Gamle Ejere af Bregentved fra 1382-1740» (1873); «Om 
Robert Molesworths Skrift: An account of Denmark as it was in 
the year 1692» (1879); «Det polske Kongevalg 1674 m. H. t. Prins 
Georg af Danmark» (1882); «Griffenfelds Kjærlighed til Charlotte 
Amélie la Trémouille, Prinsesse af Tarent» (1885). -- Disse Skrifter 
hente fortrinsvis deres Stof fra Christian V's Tidsalder, der især 
har været Gjenstand for B.s Specialundersøgelser. 1876 valgtes 
han til Medlem af det kgl. danske Selskab for Fædrelandets 
Historie og Sprog. Et Sygdomsanfald bragte ham til 1886 at tage 
Afsked fra Præsteembedet paa Vemmetofte, hvorpaa han tog Bolig 
i Kjøbenhavn. Gift 1848 med Frederikke Vilhelmine. Louise Paap 
(fra Lauenborg), Lærerinde paa Bregentved. Hun døde allerede 
1852. Siden har han levet ugift. -- d. 28. Maj 1894.

Elvius, Danmarks Præstehist. 1869-84 S. 573 f.

<b>H. F. Rørdam.</b>

</chapter><chapter name="Brasen, Hans Ole, f. 1849, Maler">

<b>Brasen, Hans Ole,</b> f. 1849, Maler. 
Faderen, Ole Julius B., var Kjøbmand i Hillerød, hvor Hans B. fødtes 16. Jan. 1849. Moderen, Kamae Elise f. Smidt, havde i sin Ungdom malet nogle 
Blomsterbilleder, der gave Sønnen den første Idé om Kunst. 1863 
kom han i Lære hos Malermester Schmiegelow, der interesserede 
sig varrnt for B.s kunstneriske Anlæg og -- støttet af Kand. 
L. Zinck - hjalp ham ind paa Kunstnervejen. 1871 udstillede 
han første Gang, fik i de følgende Aar Vejledning af Rasmussen 
Eilersen og rejste sammen med ham 1876 til Italien. Allerede i 
de Billeder, B. i hin Tid malede, viste han et ualmindelig frisk 
malerisk Syn. Efter i 1879 at have udstillet det store, dygtige
Billede «Husarer vande Heste» fik han Akademiets Rejsestipendium, 
begav sig paa Vej til Norditalien, men standsede i Tyrol og 
tilbragte Vinteren i Paris, hvor han studerede under Bonnat. 
Sommeren førte ham tilbage til Tyrol, hvor han har malet flere af 
sine anseligste og elskværdigste Billeder. Hans Farve syntes under 
Pariseropholdet at være bleven noget tung og mørk, han har 
heldig søgt at kurere den ved at male Akvareller. Med 
Understøttelse af det Anckerske Legat foretog B. 1885 en ny Rejse til 
Italien. 1886 udstillede han et ypperligt Portræt; senere har han 
udstillet flere fornøjelige Smaabilleder med landskabelige Motiver 
fra Fredensborgs Omegn.

<i>Karl Madsen.</i>
</chapter>
<chapter name="Brasen, Jens, 1658-1736, Præst">

<b>Brasen, Jens,</b> 1658-1736, Præst, 
var Søn af Præsten Ole B. i Davbjærg i Viborg Stift. Han dimitteredes fra Roskilde 1676 sammen med en ældre Broder. Som Student kom han 1683 i 
Fortræd for et usømmeligt Bryllupsvers, han havde ladet trykke og 
publicere uden Censur; egentlig skulde han have været relegeret,
men Straffen formildedes til, at han maatte gjøre paagjældende 
Afbigt for Konsistorium og gaa 3 Uger i Arrest. Han blev et Aars 
Tid efter Hører i Ribe, senere (1688) Konrektor sammesteds og 
tog i samme Aar Magistergraden. 1698 blev han Præst i Nordby 
paa Fanø, hvor han døde 2. Jan. 1736 efter i 12 Aar at have haft 
en Svigersøn til Medhjælper i Embedet. Han var en lærd Mand 
og alvorlig Præst, men udannet og plump i sin Optræden; med 
Rektor Chr. Falster plejede han i sine senere Aar Omgang og 
Venskab. Foruden et theologisk Kontroversskrift, «Den vildfarende 
Mening, at Hedningerne bliver salige uden Christi Kundskab,
gjendrevet» (1729), har han udgivet et Par sære og smagløse 
Lejlighedstaler; og en af de meget faa Ligprædikener over Frederik IV, 
der bleve trykte i Christian VI's Tid, er af B. (1732). Han var 
gift med Ellen Kirstine Brun, en Præstedatter fra Sjælland, der 
havde været Husholderske hos Biskoppen i Ribe Dr. Lodberg.

Nyerup, Lit. Lex. 
Suhms Nye Saml. III, 289 f. 
Falster, Amoenit. philol. I, 241. II, 132 f.; jvfr. Danske Saml. 2. R. IV, 149 ff. Wichmann, Danske Originaliteter (1837) I, 35 ff. 77 ff.

<i>A. Jantzen.</i>

</chapter><chapter name="Bratt, Jens Olufsen,</b> -1548, Gejstlig">

<b>Bratt, Jens Olufsen,</b> -1548, Gejstlig. 
Han var en Broder af den følgende. J. B. blev immatrikuleret ved Rostocks Universitet 
1525 og er maaske identisk med den Mand af samme Navn, 
der allerede 1517 indskreves sammesteds. Efter sin Hjemkomst 
kom han vistnok snart i nærmere Forhold til Ærkebiskop Olaf 
Engelbrechtsen og fik gejstlig Ansættelse i dennes Stift, hvor han 
i alle Fald 1534 var Kannik og 1540 havde Avre Sognekald paa 
Nordmøre som Præbende. Dette var maaske allerede Tilfælde 
1533, da han ved Ærkebispens Rejse til Rigsmødet i Bud skjænkede 
denne en Tønde Tyskøl. I Begyndelsen af Aaret 1534 benyttede 
Ærkebispen ham ved Opgjøret med Fru Ingerd Ottesdatter Rømer, 
da en Forsoning mellem dem skulde istandbringes. I Juni s. A. 
sendtes han af Ærkebispen og Rigsraaderne Hr. Niels Lykke og 
Johan Kruckow fra Bergen til Herredagen i Kjøbenhavn med 
Fuldmagt for de andre norske Rigsraader til ogsaa paa deres Vegne 
at deltage i Kongevalget, om de ej selv skulde naa frem for 
Vejrets Skyld. Desuden fik Hr. Jens i Forening med Biskop Hans 
Reff af Oslo et Ærende til Hr. Trud Ulfstand i Pengeanliggender. 
Om Høsten 1535 sendte Ærkebispen J. O. til Rigsraadsmødet i 
Oslo, hvorfra denne beretter ham om det Forlig med Hr. Vincents
Lunge, som Biskop Hans Reff og Provsten Morten Krabbe havde 
faaet aftalt; han tilraader derhos Ærkebispen at slutte sig til den 
unge Kong Christian III, hvorved han vil kunne benytte Hr. Vincents 
Lunges Mægling, da denne nu skal drage til Danmark, hvorhen 
Hr. Jens selv vil ledsage ham, i det han der haaber at kunne 
være Ærkebispen til Gavn. Omtrent samtidig med Hr. Jens'
Brev modtog imidlertid Ærkebispen ogsaa Breve fra Kejser Carl V 
og Kong Christian II's Svigersøn, Pfalzgrev Frederik, og begyndte 
derfor nu det farlige Dobbeltspil, der endte med hans Flugt fra 
Norge og kort efter paafølgende Død.

Efter Ærkebispens Bortrejse har J. O. ligesom det øvrige 
throndhjemske Kapitel snart fundet sig i de nye og forandrede 
Forhold. Maaske har han allerede under sit eget Ophold i Tyskland 
gjort Bekjendtskab med Luthers Lære, men i alle Fald er 
han gjennem Broderen, Mag. Thorbjørn, bleven vunden for 
Reformationen. Kort efter 1540 er han vistnok bleven Sognepræst 
til vor Frue Kirke i Throndhjem, i det det vistnok er som
saadan, at han 1542 gjennem sin Broder og Hr. Eske Bille af 
Kongen søger at erholde «Stiftens Rente» af Vesteraalen i 
Nordlandene. I dette Embede afgik han ved Døden 12. Juni 1548, 
som der angives, dræbt af Jens Thillufsen Bielke (se II, 337). 
J. O. var gift med Barbara Kruckow til Fet, der i Adelslexikonnet
tillægges et urigtigt Vaaben, der er fremkommet ved en Forvexling 
med Mandens. Deres Søn er maaske den Thorbjørn B., der 
nævnes som Kannik i Throndhjem, og som i saa Fald vistnok er 
død uden Afkom og overlevedes af Moderen.

Diplomat. Norveg., især XII. 
Norske Saml. I, 84. 
Erlandsen, Geistligheden i Throndhjems Stift S. 61.

<i>H. J. Huitfeldt-Kaas.</i>

</chapter><chapter name="Bratt, Thorbjørn Olufsen, --1548, Biskop">
<b>Bratt, Thorbjørn Olufsen,</b> --1548, Biskop, 
fra Andenæs i Nordlandene, hørende til en af de mange Smaaætter, der udgjorde 
Levningerne af Norges indfødte Adel, var en af de unge Klerke, som 
Norges sidste katholske Ærkebiskop, Olaf Engelbrechtsen, tog sig 
af for at uddanne en mere oplyst Præstestand. 1527-28 studerede
han i Køln; her gjorde han Bekjendtskab med ansete danske 
Humanister, med hvem han fulgte til Kjøbenhavn, ved hvis 
Universitet han fik Ansættelse under den bekjendte Humanist Peder 
Svaves Ledelse, og var allerede paa denne Tid vistnok ikke 
upaavirket i luthersk Retning. Da Universitetet kort efter lukkedes 
paa Grund af de politiske Begivenheder, fandt Mester T. efter 
Peder Svaves Anbefaling Ansættelse som en af den unge Hertug
Hans' Tugtemestre. Han ventede at se sin Lærling som Konge 
efter Kong Frederiks Død. Han har selv i et mærkeligt Brev til 
Ærkebispen paa denne Tid skildret sine glødende Følelser som 
Nordmand og Misfornøjelsen med sin Stilling i Danmark. Senere 
vendte han tilbage til Norge, blev 1538 Degn i Throndhjems Kapitel
og sendtes som saadan samme Aar til Danmark for at rense 
Kapitlet for Beskyldningen for Meddelagtighed i Ærkebispens tidligere 
Færd. Da endnu ingen evangelisk Superintendent var udnævnt, 
vistnok nærmest paa Grund af Mester T.s tidligere saa nøje 
Forhold til Ærkebispen, valgte Kapitlet 1542 Mester T. hertil; 
men han maatte dog først studere i nogle Aar i Wittenberg,
hvorfra han fik de varmeste Anbefalinger af Luther og Bugenhagen. 
Først i Aaret 1546 fik han da kongelig Udnævnelse som 
Superintendent. Han tog sig ivrig af sin Virksomhed, navnlig af 
Skolevæsenet og lignende Forhold. I den Anledning foretog han en 
ny Rejse til Danmark 1547, men døde paa Tilbagerejsen af Pest i
Hedemarken i Begyndelsen af 1548.

L. Daae, Throndhjems Stifts geistl. Hist. S. 14
ff. Kirkehist. Saml. 3. R. I, 503 ff.

<i>A. Heise.</i>

</chapter><chapter name="Braun, Ferdinand Albrecht, 1757-1813, Søofficer">

<b>Braun, Ferdinand Albrecht,</b> 1757-1813, Søofficer,
født 10. Sept. 1757, blev Sekondlieutenant 1774, Premierlieutenant 1782, 
Kapitajnlieutenant 1789, Kapitajn 1796 og Kommandørkapitajn 1802. 
Efter i sin Ungdom at have faret til Søs som subaltern Officer
med Marinens Skibe havde B. i Aarene 1793-97 en Del forskjellige 
Chefskommandoer, saaledes Briggen «Nidelven» og Fregatten 
«Iris», sidstnævnte paa Togt til Vestindien. Ved Fjendtlighedernes 
Udbrud 1801 ansattes B. som Chef for Blokskibet «Danebrog»,
der i Slaget 2. April førte Olfert Fischers Stander, indtil det kom 
i Brand. Skibet blev angrebet af Lord Nelsons eget Admiralskib 
«Elefant» samt Linjeskibene «Glatton» og «Ganges», senere kom 
hertil desuden 2 andre Af den 336 Mand stærke Besætning faldt 
53, medens 51 Mand saaredes, deriblandt B., som mistede sin højre 
Haand, hvorefter hans næstkommanderende, Kapitajn H. Lemming, 
overtog Kommandoen. Efter at have sendt det friske Mandskab 
i Land overgav han Skibet med sig selv og sin Saarede
Chef. Fjenden forefandt kun 3 brugelige, fornaglede
Kanoner af dets oprindelige 60 Stykker. «Danebrog»
drev en Stund brændende omkring og sprang en halv
Time efter Slagets Ophør i kort Afstand norden for
Trekroner. Aaret efter tog B. sin Afsked af Tjenesten
med fuld Gage i Pension og Kommandørkapitajns
Karakter. Død 19. Dec. 1813.

With, Danske og norske Søheltes Bedrifter.

<i>C.  With.</i>

</chapter><chapter name="Brauneiser, Christian August,</b> 1777-1855, Rektor">

<b>Brauneiser, Christian August,</b> 1777-1855, Rektor. 
B. blev født i Tønning 24. Okt. 1777,
studerede fra 1796 Theologi i Kiel, blev Konrektor
i Haderslev 1801, Rektor sammesteds 1809. Han tog
sin Afsked 1848 og døde 14. Marts 1855. Han var gift
med S. Sørensen. Han har udgivet en Række Programmer,
mest af pædagogisk Indhold, og var fra 1819 i Forening
med Pastor Lautrup Udgiver af Bladet «Lyna».

Lübker u. Schröder, Schlesw.-Holst.-Lauenb. Schriftsteller-Lex. 
Alberti, Schlesw.-Holst.-Lauenb. Schriftsteller-Lex.

<i>S. B. Thrige.</i>

</chapter><chapter name="Bravo, Johan,</b> 1796-1876, Konsul">

<b>Bravo, Johan,</b> 1796-1876, Konsul. 
B. var født i Altona af jødiske Forældre og uddannede sig ved
Kunstakademiet i Kjøbenhavn til Maler 1816-19, og
efter at have hugget sig møjsommelig igjennem i nogle
Aar lykkedes det ham at komme til Rom, hvor han dog
snart opgav Malerkunsten for ganske at hellige sig
praktiske Forretninger. Hans Tjenstvillighed og Evne
til at gjøre sig yndet skaffede ham en Ansættelse
som Kunstagent (1841) med Forpligtelse til at give
Kunstmeddelelser til Akademiet, og ved den gode
Hjælp, han snart efter ydede ved Hjemsendelsen af
Thorvaldsens Arbejder, opnaaede han at blive dansk
Konsul i Rom (1846) og senere svensk-norsk Konsul,
i hvilken Stilling han tit var en virkelig Støtte
for Kunstnerne. Han blev Kommandør af Danebrog og
Etatsraad og døde ugift 29. April 1876 i Rom.

Thiele, Thorvaldsen III og IV. Weilbach, Konstnerlex.

<i>Ph. Weilbach.</i>

</chapter><chapter name="Breckling, s. Brekling.">

<b>Breckling,</b> s. Brekling.

</chapter><chapter name="Breda (eller Bredow), Joachim, 1593-1660, Officer">

<b>Breda</b> (eller Bredow), <b>Joachim,</b> 1593-1660, Officer,
af brandenborgsk Adelsæt, er sandsynligvis ved
Christian IV's Hvervinger under Trediveaarskrigen
traadt ind i den danske Hær, hvor han 1626 var
Kapitajn, 1630 fik Bestalling som Major og 1633 blev
Oberstlieutenant i det af Jesper Friis kommanderede
jyske Regiment Fodfolk. Da Mandskabet ved de nationale
Tropper kun indkaldtes 
til Fanerne i Krigstid, bestod B.s Virksomhed som næstkommanderende 
ved Regimentet væsentlig i at rejse rundt i Udskrivningsdistriktet, 
Nørrejylland og Fyn, for at holde Mønstring og Mandtal, 
efterse Vaaben m. m., og det var egentlig en Forudsætning, 
at de højere Befalingsmænd ved de nationale Regimenter skulde 
være Jordegodsbesiddere. B. gjorde det første Skridt hertil ved 
1634 med Christian IV's Tilladelse paa 5 Aar at forpagte 
Hovedgaarden Restrup, som Kongen havde foræret Grev Valdemar 
Christian, men som bestyredes af dennes Formynder, Otte Marsvin. 
Kongen, der ved alle Lejligheder viste sig B. meget bevaagen,
paabød, at Gaarden skulde overlades ham paa billige Vilkaar, men 
desuagtet svarede den kun daarlig Regning for ham; han havde 
kun ringe Forstand paa Landbrug, kunde hverken med det gode 
faa Godsets Bønder til at svare deres Landgilde eller hamle op 
med dem i Retssager, og Gang efter Gang maatte han bede om
Nedsættelse i Afgiften. Efter Forpagtningens Udløb hjalp Kongen 
ham frem paa anden Maade, idet han trods B.s nu noget 
fremrykkede Alder 1640 tog ham i sin Tjeneste som Hofjunker, 1641 
gjorde ham til Jægermester og s. A. fik ham gift med Henrik 
Vinds Enke, Margrethe Laxmand (f. 1612 d. 29. Jan. 1681), der i 
Medgift bragte ham Hovedgaarden Aggersvold. 1642 naturaliseredes 
han derhos som dansk Adelsmand og blev 1643 Oberst og Chef 
for det jyske Regiment. Denne Kommando fratraadte B. dog 
Aaret efter, da han blev Lensmand over Vesteraalen og Lofoten 
og ansat i den norske Hær, som han, efter Kongens Ordre udnævnt 
til Generalmajor af Hannibal Sehested, med stor Duelighed førte under 
Krigen. 1653 faar han Kvittering for det norske Len og er vendt 
tilbage til Danmark, hvor han 1655 sammen med U. C. Gyldenløve
arbejdede paa Sjællands Defension. Ved Krigens Udbrud 1657 
var der tiltænkt ham Kommandoen over Infanteriet i den skaanske 
Hær, men en begyndende Sygelighed nødte ham til at give 
Afkald herpaa, og han fik i Steden for den øverste Befaling paa
Sjælland og blev Kommandant i Kjøbenhavn -- en Post, han paa 
en kort Afbrydelse nær i Efteraaret 1657, sendt til Malmø i 
midlertidig Kommando, beklædte indtil Sept. 1659, da han afløstes 
af Frederik Ahlefeldt, for hvem han dog vikarierede ind i det
næste Aar. Under Stormen paa Kjøbenhavn førte han 
Kommandoen paa Nordostfronten mellem Helmers Skanse og Østerport. 
Han døde i Sept. 1660 og førtes til Aggersvold, hvorfra han blev 
begravet i Hjembæk Kirke.

<i>S. A. Sørensen.</i>
</chapter>
<chapter name="Bredahl, Christian Hviid, 1784-1860, Forfatter">
<b>Bredahl, Christian Hviid</b>, 1784-1860, Forfatter. 
Han var født 30. Okt. 1784 paa Sorø Akademis Hovedgaard, Hellestrupgaard, 
hvor Faderen, Peter Severin B., var Forpagter. Moderen, 
hvis Navn gjenfindes i Sønnens, hed Christiane Hviid. 1796 kom 
han i Slagelse Skole, der dengang styredes af den bekjendte Skolemand 
Rektor P. Wøldike, som gjentagne Gange baade fra 
Regeringen og Universitetet havde modtaget hædrende Vidnesbyrd
som Anerkjendelse af den udmærkede Dygtighed, hvormed han 
havde hævet Skolen fra dens tidligere Forfald; men han var nu 
bleven gammel og svag, og den Tugt og Orden, han havde 
gjennemført, var ved Aarhundredets Slutning atter ved at tabe sig. 
Digteren B. S. Ingemann, som har givet en Skildring af de Udskejelser, 
der herskede i disse Aar under hans Skolegang i Slagelse, har dog 
vistnok rykket Udgangspunktet for sin Fremstilling noget for langt
tilbage. Der er i ethvert Tilfælde ingen Tvivl om, at Wøldikes 
Indflydelse paa B.s Udvikling har været af stor Betydning. Den 
Omhu, hvormed han gjennemgik de græske og latinske Klassikere, 
roses af en af B.s samtidige. Men især fremhæves den Indøvelse 
af Versekunsten, som Wøldike drev med stor Forkjærlighed, og 
hvorpaa der lagdes saa ringe Vægt i Landets øvrige Skoler. Han 
havde naturligvis fortrinsvis Øje for den latinske Digtning, men 
ogsaa de Forsøg i den danske, som forelagdes ham, gjennemgik 
han med stor Omhu, og han bevarede ikke faa af Baggesens første 
Digte som kjære Minder om deres Samarbejde paa dette Omraade.

B. arbejdede flittig og deltog ikke i de Udskejelser, som 
Ingemann omtaler. Han var en Særling, der holdt sig uden for 
sine jævnaldrendes Lege og kun undtagelsesvis greb ind, hvor 
hans strænge Retfærdighedsfølelse æggede ham til at tage de 
svages Parti over for de stærkeres Tyranni, og han kunde gjøre 
det i Tillid til sin Legemsstyrke, der satte ham i Stand til at 
afvise ethvert Overgreb. At han ikke deltog i nogen Leg, finder 
sin Forklaring i et Karaktertræk hos ham, der lader sig paavise 
hele hans Liv igjennem, en afgjort Uvilje til at underordne sig. 
Der var i øvrigt noget af en Sportsmand i ham, og den Sikkerhed, 
hvormed han kunde sende en Bold imod Maalet og med en Sten 
ramme en Svale i Flugten, tyder paa en lang Øvelse og et sikkert 
Blik. Det var uden tvivl ogsaa en Trang hos ham til at øve og 
udvikle sine fysiske Kræfter, der drev ham til at slutte sig til 
Skolens Kustos, en gammel, mandhaftig Kvinde, der optraadte i 
halv Mandsdragt, i Karletrøje og bredskygget Mandshat. Hun 
gik under Navnet «Kærlingen» eller «Ringer-Lisbet», fordi hun 
tillige var Ringer og Graver. Han fulgte hende trofast, hvor hun 
færdedes. Han hjalp hende med at hugge Skolens Brænde, i Kirketaarnet 
trak han Klokken for hende, og paa Kirkegaarden udførte han 
Graverarbejdet. Ingemann har i sin Skildring af ham kastet et 
vist romantisk Skjær over dette Forhold, og det kan være, at han 
har Ret. Deres Færden paa Kirkegaarden imellem Gravene, hvor 
de udvexlede deres Tanker om Død og Forkrænkelighed, har maaske 
haft noget tiltrækkende for ham, især da han var noget overtroisk. 
Han troede saaledes baade paa Hexe og Varsler, og han fastholdt 
denne Tro endnu i en fremrykket Alder. Men paa den anden
Side var han stærkt paavirket i rationalistisk Retning af Præsten 
H. Bastholm og stillede sig mærkelig nøgtern og ædruelig over for 
mange religiøse Spørgsmaal. En Kjærlighedshistorie i 14 Aars 
Alderen, som han lejlighedsvis omtaler i en senere Alder, har 
maaske ogsaa haft nogen Indflydelse paa hans Udvikling, men han 
udtaler sig ikke nærmere om dette Forhold. I ét har Ingemann 
dog vistnok Ret, nemlig deri, at han mener, at den gamle 
«Ringer-Lisbet» har været Forbilledet for den gamle «Gumba», den
hexeagtige Sandsigerske, der blev B.s «Musa», og som hvis «Famulus» 
han lod sig inspirere i sin senere mærkelige Digtning.

1801 blev B. Student og hævdede Wøldikes Disciples gode 
Ry ved at gjøre en god Examen. Men dermed vare hans Kræfter 
foreløbig udtømte. Saa længe han stod under en god og sikker 
Ledelse, der afpælede ham Vejen, arbejdede han flittig nok, 
men da han kom paa egen Haand, manglede han Viljekraft og
lod staa til. Anden Examen 1803 viste et meget tarveligt Udfald. 
Broderen, Hans Severin B., var bleven Student 2 Aar før ham og 
havde endnu nogen Indflydelse paa ham. Han studerede Theologi,
og det skyldes vistnok ham, at B. ogsaa valgte dette Fag til 
Examensstudium. Men denne Broder døde allerede 1804, og fra 
den Tid opgav B. at arbejde imod et bestemt Fremtidsmaal. 
Han siger selv om dette Afsnit af sit Liv, at med sin Ungdom 
var han alt for ødsel, og at en ny ulykkelig Kjærlighed bragte ham 
til at slentre Livet igjennem. Han forlod Hovedstaden og opholdt 
sig en Tid hos Faderen, der som Enkemand havde opgivet 
Landbruget og levede af en lille Formue i Sorø. Moderen var allerede
død 1801 paa Krummerupgaard, hvor Familien den Gang boede. 
Faderen døde 1810, og den lille Arv, B. derved kom i Besiddelse 
af, satte ham i Stand til at leve et frit og ubundet Liv uden 
Bekymring for Fremtiden. Han lejede sig ind som Kostgænger i 
Nærheden af Sorø og drev Tiden hen med at se paa 
Markarbejderne og gaa paa Jagt eller med Læsning af Skjønlitteratur, 
for saa vidt som han kunde tage sig sammen og holde sig inden 
Døre. Første Gang, han fremtræder i Litteraturen, var 1810, da 
han i «Statstidende» (14. Dec.) indrykkede et fordringsløst, men 
stemningsrigt Digt over sin Fader. Men i øvrigt gjemte han i 
Haandskrift flere dramatiske Digte, f. Ex. «Pauli Omvendelse» i 
tunge Trimetre, udarbejdet under Paavirkning af Oehlenschläger, 
og «Roller», et Sørgespil fra o. 1813. Under Striden imellem 
Baggesen og Oehlenschläger skrev han: «Søbekaalen, hin poetiske», 
rettet mod Tylvten og Oehlenschlägers Digterhovmod. Men intet 
af dette kom nogen Sinde frem. Hans Kjendskab til Litteraturen
var ikke stor, og hans litterære Forbindelser vare meget begrænsede. 
Han havde læst Goethes Clavigo, Wilhelm Meister og 
Werther. Oehlenschlägers Digterværker kjendte han og satte dem 
langt højere end Goethes. Ogsaa Foersoms Oversættelse af Shakspeare,
som udkom 1807-18, maa han til Dels have læst, skjønt
han ikke omtaler den. Engelsk kunde han ikke.

B. var nu allerede henved 35 Aar, og endnu slentrede han 
Livet hen uden at føle Trang til at samle Evner og Kræfter imod 
et bestemt Maal. Han levede, siger han selv, efter sit eget Hoved 
og brød sig hverken om Per eller Poul; han var en Naturens Søn, 
for saa vidt man kunde være det i det 19. Aarhundrede, en 
demokratisk Natur, der oprørtes ved ethvert saa vel gejstligt som 
verdsligt Aag. Der maatte et Stød til udenfra, der kunde sætte 
hans Lidenskab og Viljekraft i en saadan Bevægelse, at han 
overvandt sig til at forlade sit Overdrev for at tage en Kamp op 
imod Kulturens Overgreb. En gammel, fattig Kone sankede 
Brændekvas i en Skov. Hun blev overrasket af en Skovfoged, 
der løsnede et Skud imod hende. Dette Skud vækkede B. Fra 
nu af kjendte han sig selv igjen og følte sig som en Ridder, der 
var kaldet til at kæmpe imod al den Uret og Vold, et forkvaklet 
Samfund kunde frembyde. Kort efter udgav han sit første dramatiske 
Arbejde: «Dramatiske Scener, uddragne af et ældgammelt Haandskrift, 
frit oversatte af det kyhlamske ved C. Bredahl, Kyhlamnensis 
musæ famulus», 1. Del, 1819. Det var en Række Brudstykker 
uden nogen harmonisk afrundet Komposition. I et fantastisk
Kejserdømme paa Maanen fører Forfatteren en «Række Skikkelser 
frem, der iklæde deres ejendommelige Tankeindhold snart en
gigantisk Pathos, snart en stille hulkende Vemod, snart en mandigbarsk 
Humor og snart en sønderflængende Satire. Verdens Forfængelighed, 
Tidens Usselhed, Menneskets Smaalighed skildres med 
Shakspearesk Billedrigdom, og som Modsætning dertil trofast Sammenhold 
imellem de faa, der, flygtende bort fra al denne Ynk til 
Naturens sandere Liv, med Foragt skue ned paa den troløse Færd.» 
1820 udkom 2. Del: «Sotto og Lorma». Allerede 1819 havde 
Rahbek i «Tilskueren» henledt Opmærksomheden paa dette mærkelige
Digterværk. Men da han ikke kjendte Forfatteren og følte 
sig fremmed over for den Form, hvori Digtningen fremkom, holdt 
han sin Kritik tilbage. 1821 fremkom i «Litteraturtidenden» en 
velvillig Anmeldelse af Jens Møller, der bød Forfatteren velkommen 
i den danske Digterkreds; men heller ikke han kunde finde sig 
til rette med Henlæggelsen af Scenerne til Maanen, skjønt han 
«i de lunariske Personer gjenkjendte Kjød af vort Kjød og Ben 
af vore Ben».

Den kraftige poetiske Føde, B. bød paa, passede ikke til 
Tidens Smag, og han fandt kun faa Læsere. Skjønt Indtægten 
ved Salget af de to udkomne Dele ikke engang kunde dække 
Trykningsomkostningerne, afskrækkede det ham dog ikke. Nu, da 
han først havde overvundet sig til at træde ud af sin Uvirksomhed,
følte han, hvorledes Modet voxede. Han trængte nu til at udvide 
sig ogsaa paa andre Omraader og tage en praktisk Livsgjerning 
op. 1820 ægtede han sin yngre Broders Enke, Vita Sophie f. 
Bertelsen, der medbragte en værkbruden Søn. Desuden tog han sin
Søster, et ulykkeligt Offer for en troløs Elsker, i Huset. Han 
haabede at kunne ernære Familien ved et lille Landbrug. Resten 
af sin Fædrenearv, 3000 Rdl., mente han at have i Baghaanden, 
og hvad der i øvrigt vilde gaa med, skulde indvindes ved litterært
Arbejde. Men han havde laant sin lille Formue bort til en Ven, 
og da han vilde have den tilbage, viste det sig, at den var gaaet 
tabt. Hans «Haabs hele Bygning laa i Grus», og dermed begyndte 
hans «Næringssorgers Saga». Han tabte dog ikke Modet. Han 
lod Familien blive tilbage paa Oldeberggaard ved Sorø og rejste
til Kjøbenhavn, hvor han haabede at finde Velyndere i litterære 
Kredse. Det lykkedes ham ogsaa til Dels, i det Professor P. E. 
Müller, der den Gang var Redaktør af «Litteraturtidenden», tog 
sig af ham og stod ham bi med Raad og Daad. Under sit 
Ophold i Kjøbenhavn udgav B. 1820 «Nytaarsgave for 1821 til den
ynkværdige kyhlamske Famulus», hvori han skildrer sig selv som 
en Stakkel, der vaander sig under Livets tunge Tryk:

<tab> «Jeg drømte om Glæde, men vaagned til Ve -- 
<tab> Naar jeg tænker paa eder, I elskede tre! 
<tab> da rinde mine Taarer saa stride.»

1821 udgav han «Lirmsongs Optegnelser paa en Rejse, oversatte 
af det kyhlamske og lokaliserede», der indeholde en Polemik 
imod Romantikken og Mystikken, rettet imod Oehlenschläger og 
Ingemann. Dette Skrift efterfulgtes 1822 af »Smaating for Smaating 
til J. K. Høst». Denne havde nemlig beskyldt ham for Uhøviskhed, 
fordi han ikke var snerpet nok i Valget af sine Udtryk, der undertiden 
faldt i det bondske raa. Samtidig hermed udkom 1821 
3. Del af «Dramatiske Scener»: «Skuespillet i Kyhlam eller Røver 
Thurno», og 1822 4. Del: «Tvekampen i Kyhlam», men de synes 
ikke at have vakt nogen Opmærksomhed. I disse 2 sidste Aar
boede han i Sørbymagle ved Slagelse og stod i livlig Brevvexling 
med P. E. Müller, der sendte ham baade Penge og Bøger. 1824 
kjøbte han for 5 Rdl. Parcellen Damsgaarden, et Arvefæste under 
Sorø Akademi, men han overtog den øde og tom med udpinte 
Jorder og med Gjæld og Restancer, som han maatte betale. Her
voxede de økonomiske Vanskeligheder ham over Hovedet, og 
Næringssorgerne joge hans Muse paa Flugt. Men i Sorø fandt han 
en trofast Ven i B. S. Ingemann, der ikke slap ham i Nøden, 
men altid fandt Udvej, naar Trangen var størst. Ogsaa fra anden 
Side gjordes der Forsøg paa at mildne hans Kaar. En gammel 
Veninde, Fru Benedicte Rosenstand-Goiske, f. Wøldike, en Broderdatter 
af hans gamle Rektor, lod 1831 i «Dagen» indrykke en 
anonym Opfordring til at hjælpe en «Digterbroder af Ewald i 
lige saa trykkende og kummerfuld Stilling», som var nær ved at 
segne under det groveste materielle Tryk «paa Holbergs Grund 
som i hans Akademis Paasyn». Dermed var Opmærksomheden
igjen henledt paa den trængende Digter. Kongen fritog ham for 
Skatter og Afgift til Akademiet, og ved privat Indsamling indkom 
henved 900 Rdl., saa at der dog blev en lille Sum tilovers, efter 
at Gjælden var betalt. Da B. begyndte at se lysere Dage i Møde, 
vendte Musen atter tilbage. 1832 udgav han «Fra gamle Gumba», 
et Indlæg i Gjengangerstriden. Samme Aar udkom 5. Del af 
«Dramatiske Scener»: «Kejser Glomer», med stærke Udfald imod 
Grundtvig og Lindberg, maaske det mest formfuldendte af B.s 
Arbejder. 1833 afsluttede han «Dramatiske Scener» med 6. Del: 
«Saaledes gik det til sidst». 1837 skriver han, at han havde 5-6 
dramatiske Arbejder liggende. Han havde sendt dem til Theatercensoren,
C. Molbech, men fik dem tilbage med den Erklæring,
at de ikke lode sig føre frem. Endnu 1842 udgav han «En 
Hverdagshistorie af Mads Klister», en tung og trættende Parodi paa 
Fru Gyllembourgs Hverdagshistorier. Af langt større Værd var 
derimod «Erindring om Danmarks svundne og Haab om dets 
kommende Dage» fra samme Aar, der er mærkelig ved sin politisk 
konservative Karakter. Han udtaler sig her for «Eneherskerstaven» 
og foretrækker en maadeholden Enevælde for et Demokrati. 1848 
udtaler han sig endnu stærkere: «Et absolut Demokrati er en
absolut Uting». Saa meget havde en sand Demokrat den Gang 
lært af Tiden. 1845 fik han en aarlig Digtergage paa 250 Rdl. 
Af hans dramatiske Arbejder naaede kun et eneste frem paa det 
kgl. Theater. 29. Dec. 1849 opførtes hans: «Knud Svendsøn», et 
Sørgespil i 5 Akter. Men uagtet J. L. Heiberg havde filet paa 
det og efter bedste Evne hjulpet til at føre det igjennem, kunde 
det dog ikke holde sig paa Scenen. Dermed standsede B. sin 
Digtervirksomhed. Men efter F. L. Liebenbergs Opfordring overtog 
Samfundet til den danske Litteraturs Fremme 1855 en ny Udgave af
«Dramatiske Scener» i forkortet Form, og B. fik henved 1600 
Rdl. i Honorar. Udgaven besørgedes af Liebenberg, der dog ikke 
satte sit Navn paa Værket. B. døde 16. Jan. 1860.

Dansk Maanedsskrift 1864, II, S. 225 ff. 
O. Borchsenius, To Digtere, 1886. 
P. Hansen, Illustr. dansk Litteraturhist. II, 388 ff. 455 ff. 

<i>S. M. Gjellerup.</i>

</chapter><chapter name="Bredal, Anne Margrethe, 1655-- ">

<b>Bredal, Anne Margrethe,</b> 1655-- , 
Datter af Præsten Jens B. og Marie Holgersdatter, er født i Skade Præstegaard i Aarhus Stift 13. Sept. 1655. Allerede som Barn var hun bekjendt for 
Letnemhed og Lærdom; i sit 15. Aar skrev og foredrog hun i 
sine Forældres Hus en latinsk Tale i Anledning af Christian V's 
Salving (trykt 1671). Senere blev hun Lærerinde hos Birgitte Gjøe
til Qvitzowsholm og ægtede Forpagteren af Brahesholm, Niels Sørensen, 
med hvem hun fik 8 Børn, saa at hun til sin store Beklagelse 
maatte lægge sine lærde Sysler paa Hylden. Hun gjenoptog dem 
imidlertid i sit andet, barnløse Ægteskab med Erik Bredal, Rektor 
i Horsens, vistnok hendes Slægtning. Dog har hun ikke efterladt 
andet end et Par latinske Breve af 1696 og 1703, det sidste af 
avtobiografisk Indhold og begge trykte i hendes Levnedsbeskrivelse 
i Alb. Thuras «Gynæceum Daniæ literatum» S. 36, og derefter i 
Schønaus «Lærde Fruentimmer» I, 269. Hun opnaaede en høj Alder, 
men hendes Dødsaar findes ikke angivet.

<i>J. Paludan.</i>

</chapter><chapter name="Bredal, Erik, 1607-72, Biskop">

<b>Bredal, Erik,</b> 1607-72, Biskop. 
Født i Rudkjøbing af Forældrene Sognepræst Anders B. (d. 1630) og hans anden Hustru, Abigael Christensdatter. Deponerede fra Sorø 1629, blev 1631 
Hører i Nykjøbing p. Falster og 1633 Rektor sammesteds. Han 
studerede 1637-39 i Rostock, blev Magister i Kjøbenhavn 1639 
og blev 1640 Sognepræst til den nye (Frelserens) Kirke paa
Christianshavn, hvorfra han 1643 blev kaldet til Throndhjems Bispestol. 
Hans Bispeliv blev i høj Grad uroligt og anstrængende. 3 Gange 
maatte han foretage den besværlige Rejse til Christiania -- ved
Stændermødet 1644 og ved Hyldingerne 1648 og 1660 --, men 
dette blev dog det mindste. Efter Roskildefreden 1658 blev 
Throndhjem besat af Svenskerne, og B., som ikke vilde underkaste 
sig, blev fordreven. 19. Marts 1658 søgte han Beskikkelse til 
Superintendent over Nordlandene, som han fik. Han vilde ogsaa 
have Søndmøre af Bergens Stift lagt dertil, for at han der kunde 
residere. Imidlertid begav han sig med nogle Studenter og 
Skoledisciple til det biskoppelige Kald Throndenæs i Senjen. Da han 
kom did, var den fungerende Præst netop død. B. overtog hans 
Embede og tog sig varmt af Finnerne, i det han hentede deres
Børn til sig, underviste dem og sendte dem saa hjem til deres 
Familier. De unge Mennesker, han havde taget med, sendte han 
ud blandt Fjældfinnerne for at faa disse omvendte fra deres 
hedenske Liv, men ingen af dem skal være kommen tilbage. 
Begivenhederne udviklede sig imidlertid til Fordel for vort Land. 
I Avg. 1658 brød Krigen ud paa ny. 1. Okt. lejrede en norsk
Hær sig paa Stenbjærget, og i Dec. maatte Svenskerne overgive 
Throndhjem. I Sept. 1659 var B. tilbage i sin Residens, der vel 
nu var opbygget efter Branden 1651. Der er ingen Tvivl om, at 
B. forestod Embedet med Troskab og Nidkjærhed som en talentfuld, 
kraftig og duelig Mand, om end stundum hans Myndighed 
og Lyst til at vise sig frem kunde drive ham for vidt. Han
fordrede meget af Præsterne, og det hændte saaledes, at han ved 
Bispeexamen rejicerede Kandidater, der havde sine Testimonia fra 
Universitetet, og paalagde andre at indfinde sig hos ham til ny 
Examen, naar de havde bragt det videre i sine Studier. Dette 
saa vel som hans Strænghed paa Visitatserne, hvor man paastod, 
at han lagde Præsterne i Skat og forlangte Rejsepenge, foranledigede 
Klage til Kongen og en Undersøgelse, ved hvilken han vel 
benægtede Beskyldningerne, men dog (1656) maatte tage imod et 
Paalæg om at holde sig til Ordinansen og Loven med Hensyn 
til Kaldelsen og Prøvelsen af Kapellaner samt Paalæg paa 
Præsterne. Schønings Meddelelse, at han skal have været den første, 
der tænkte paa Oprettelsen af en akademisk Læreanstalt for Norge 
i Throndhjem, beror paa en Misforstaaelse, og kun saa meget er
sikkert, at han -- selv en lærd Mand -- gjorde meget for at 
fremme Lærdom inden Stiftets Gejstlighed (Daae, Throndhjems 
Stifts gejstl. Hist. S. 103). Foruden sine lærde Studier syslede 
han ogsaa med Salmedigtning, men hans bibelske Sange (efter 5. 
Mosebog) kjendes ikke mere. Han døde 16. Maj 1672. Gift med 
Johanne Rogert, Datter af Borgmester Villum Andersen R. i 
Nykjøbing p. Falster; med hende skal han have haft 17-18 Børn. 
Nedenstaaende N. K. Bredal var hans Sønnesøn.

L. Daae, Throndhjems Stifts geistl. Hist. S. 98 ff. 
Norsk theol. Tidsskr. N. R., VII, 30 ff.

<i>D. Thrap.</i>

</chapter><chapter name="Bredal, Iver Frederik, 1800-64, Komponis">

<b>Bredal, Iver Frederik,</b> 1800-64, Komponist, 
er af norsk Herkomst, i Slægt med ndfr. nævnte Forfatter og Theaterdirektør 
N. K. Bredal. Faderen, Niels Iversen B., Bergenser af Fødsel, 
levede som Tegnelærer og Portrætmaler i Kjøbenhavn, hvor Sønnen 
fødtes 17. Juni 1800 i hans andet Ægteskab med Charlotte Augusta
f. Green. B. uddannedes af Kapelmusikus Foght til en dygtig 
Bratschist, blev knap 17 Aar gammel ansat i det kgl. Kapel (1817) 
og optraadte paa Koncerter, hvor han vandt Bifald for den smagfulde 
Behandling af sit Instrument. Da han ved nogle Smaasager
røbede Kompositionstalent, tilskyndede Foght ham til at uddanne 
dette, og han søgte da Vejledning hos Kuhlau, til Dels ogsaa hos 
Weyse; navnlig fik dog Kuhlau, der interesserede sig levende for 
ham, Indflydelse paa hans Udvikling, hvad der kan spores i hans 
Arbejder. Han skrev først for sit Instrument, en Koncert og flere 
Solosager for Bratsch, en Koncertante for Bratsch og Violoncel 
m. m., derpaa Paaskehymnen «Opstandelsen» (opført i Selskabet 
«Euterpe» 1828) og en Koncertouverture (1830), endelig 
Syngestykkerne «Bruden fra Lammermoor» (1832) og «Guerillabanden»
(1834). For den dramatiske Komposition besad han særlige Evner, 
karakteristisk Melodiøsitet og dygtig Teknik i Syngestemmernes og 
Orkestrets Behandling, og hans Arbejder vandt Bifald hos Publikum; 
men desuagtet ophørte hans Virksomhed i denne Retning ganske 
med 1835. Hans Syngespil lagdes snart hen, hvori den Tids 
musikalske Koterivæsen næppe var uden Del; det viste sig vanskeligt 
at faa brugelige Texter at komponere, og en Følelse af 
Skuffelse og Mismod bemægtigede sig efterhaanden hans Sind. I 1834 
var han bleven ansat som Koncertmester med Forpligtelse til at 
dirigere Musikken til Skuespil og imellem Akterne, men fandt snart 
dette Arbejde meget kjedsommeligt; han komponerede kun lidet, 
nogle i Skuespil indlagte Sange og en Tenorsolo med Orkester, 
«Judas Ischariotes» (1838). En mørk Skygge faldt over hans Sind 
ved Tabet af hans i 1837 ægtede Hustru Elisabeth f. Andersen
(Søster til Provst F. V. Andersen, se I, 226), der døde kort efter 
Sønnens, ndfr. nævnte Landskabsmaler N. A. B.s, Fødsel i 1841; 
efter den Tid komponerede han intet mere. I 1850 forlod han 
Orkestret og blev ansat som Korsyngemester; men ogsaa denne 
Stilling tabte hurtig Interesse for ham, og han blev mere og mere 
vranten og mismodig. I 1863 tog han sin Afsked og døde 25. 
Marts 1864, saa godt som glemt af det danske Publikum. Kun 
en ældre Generation mindes endnu de smukke Bredalske Melodier. 
Hans i 1848 ægtede anden Hustru, Mette Cathrine f. Thaning, Datter 
af Godsforvalter T. paa Vemmetofte, overlevede ham (d. 28. Jan. 1889, 
85 Aar gl.).

Flyveposten 6. April 1864 [af Overskou]. 
Nord. Convers. Lex. 
H. W. Schytte, Musiklex.

<i>G. St. Bricka.</i>

</chapter><chapter name="Bredal, Niels Anders, 1841-88, Landskabsmaler">

<b>Bredal, Niels Anders,</b> 1841-88, Landskabsmaler,
Søn af ovfr. nævnte Koncertmester I. F. B., født 22. Juni 1841 i Kjøbenhavn, var 
oprindelig bestemt til Lithograf, men da han følte sig mere tiltrukken
af Malerkunsten, blev han 1860 Elev af Kunstakademiet og gjennemgik 
dets Skoler indtil 1867. Forinden han forlod Akademiet, 
havde han allerede faaet Arbejder antagne til Foraarsudstillingen 
paa Charlottenborg; det første af disse, udstillet 1865, var et Parti 
af Marmorkirkens Ruin. Nogle Aar senere mødte han med to 
Motiver fra Bergen, hvor hans Bedstefader, Portrætmaler og Tegnelærer 
N. I. B., var født 1772. Den unge Kunstner havde uddannet 
sig til Landskabsmaler, men allerede Valget af det første Motiv, 
han udstillede, var betegnende for, hvilke Æmner han særlig vilde 
sysle med, nemlig landskabelige Motiver, i hvilke det arkitektoniske
spillede en væsentlig Rolle. Dette træder især frem, efter at i 
1873 Italiens ejendommelige Skjønhed og dets herlige Minder fra 
fjærne Tider aabenbarede sig for ham. Talrige Arbejder vidne 
om hans Flid og hans aabne Øje for det, som netop egnede sig 
til at fængsles paa Lærred og Papir. Thi netop under hans lange 
Ophold i Italien gik det op for ham, hvilken Finhed og Ynde 
Vandfarven kunde fremkalde. Medens han tidligere væsentlig 
havde arbejdet i Olje, blev det fra nu af fortrinsvis Akvarelmaleriet, 
han dyrkede, og paa dette Omraade er det ikke lykkedes nogen 
samtidig dansk Kunstner at overgaa ham. 1880 drog han atter 
mod Nord; paa Hjemrejsen fængslede Venedig ham særlig, og 
mange Arbejder vidne om den Fortryllelse, Dogernes prægtige
Stad øvede paa ham. Under sit lange Fravær fra Hjemmet var 
han dog ikke bleven sløvet for Fødelandets Skjønhed. Han hentede 
sine Motiver væsentlig fra Isefjordens Omegn og forstod i 
disse at nedlægge sin dybe Kjærlighed til Naturen og sin fine 
Sandhed i Gjengivelsen af det sete. I disse Arbejder var 
selvfølgelig det rent landskabelige Hovedsagen, men i hans sidste 
Akvareller, Motiver fra Koldings stolte Slotsruiner, viste sig atter 
hans Forkjærlighed for Arkitekturen. I Kolding, hvor B. underviste, 
dels ved Teknisk Skole, dels privat, opholdt han sig i 2 Aar,
men Savnet af den kunstneriske Paavirkning, der kun kan findes 
i en stor By, drog ham atter tilbage til Kjøbenhavn i Slutningen 
af 1887. Opholdet her blev dog kun kort; en akut Sygdom endte 
hans virksomme Liv 14. Febr. 1888. I 1882 havde Kunstneren 
ægtet Cecilie f. Holm, Enke efter Cand. phil. F. Abrahams. B. 
var en fin Kunstner, en nobel Karakter og en brav Kammerat.

<i>H. R. Baumann.</i>

</chapter><chapter name="Bredal, Niels Krog, 1733-78, Syngespildigter og Theaterdirektør">

<b>Bredal, Niels Krog,</b> 1733-78, Syngespildigter og Theaterdirektør. 
B. fødtes i Throndhjem 12. Sept. 1733. Hans Fader 
var Justitsraad og Lagmand Thomas B., en Søn af ovfr. nævnte 
Biskop Erik B., hans Moder, Anne Dorothea f. Krog, en Sønnedatter 
af Biskop P. Krog i Throndhjem. N. K. B. blev Student 
1749. Uden Tvivl paavirket af Hjemmets litterære Interesser, udgav 
han allerede som Student en Oversættelse paa danske Alexandrinere 
af Ovids Metamorfoser (1752). R. Nyerup formener, at han ikke 
«med ganske utoede Hænder» er gaaet til dette Arbejde; men 
Claus Fasting har sikkert mere Ret, naar han i et Epigram siger:

<tab> «Roms, Jordens Guder, alt forvandled Nasos Pen;
<tab> til Vederlag Niels Krog <i>forvandled</i> ham igjen.»

Mere Betydning har B.s Syngespil i 3 Akter: «Gram og Signe 
eller Kjærligheds og Tapperheds Mesterstykker» (1756), der, om 
end yderlig tarveligt i Komposition og i poetisk Værd, dog er 
det første i sin Art, som vor Litteratur kjender. I Fortalen til 
dette Stykke, der udgaves i elegant Udstyrelse med Kobbere og 
Vignetter, siger Forfatteren: «De fleste have hidindtil holdt det
for en umulig Sag og saa at sige for et musikalsk Kjætteri at 
kunne bruge et andet Slags Sprog til et Syngespil end det vælske, 
som desuden over hele den fornemste Del af Verden har erhvervet
sig en uindskrænket Myndighed -- -- jeg har i nærværende Værk
forsøgt, om det var muligt at tilegne vort danske Sprog det Fortrin, 
samme, uden at hykle, fortjener for mange andre Sprog baade af 
Skjalde- og Tonekunsten.» «Gram og Signe» opførtes i flere
fornemme Personers Nærværelse i B.s og hans Ven Caspar Peter 
Rothes Bolig og lykkedes over de tilstedeværendes Forventning. 
Opmuntret af dette Held skrev B. Aaret efter, 1757, i Anledning 
af Frederik V's Fødselsdag Syngestykket «Eremitten» og lidt senere
«Den tvivlraadige Hyrde» (1758), som ogsaa vandt meget Bifald. 
Det var denne Succes, B. for en Del skyldte, at han blev udnævnt 
til Borgmester i sin Fødeby. -- Da han imidlertid ikke kunde 
glemme Theatret, opgav han 1770 sin Embedsstilling og tog til 
Kjøbenhavn, hvor han Aaret efter udnævntes til Direktør for 
den danske Skueplads. Med stor Iver tog han fat paa sin Gjerning, 
ikke alene det danske Syngespil søgte han at fremme, men ogsaa 
det gode Lystspil (saaledes fik han f. Ex. «Minna v. Barnhelm» 
opført) og udstedte en opmuntrende Indbydelse til at skrive danske 
originale Tragedier. Da skilte en Theaterbegivenhed ham ved en
stor Del af det intelligente Publikums Gunst.

Theatersæsonen 1771 aabnedes med et nyt Syngestykke af B., 
«Tronfølgen i Sidon», der ligesom hans foregaaende Arbejder ved 
sin første Præsentation for Publikum vandt meget Bifald, blandt 
andet fordi en af Indledningsarierne, der skildrede Daggryet og 
Naturens Opvaagnen, af Kapelmester Sarti, Stykkets Komponist,
ledsagedes af en Musik, der efterlignede Gjøgens Kukken, Frøens 
Kvækken, Lærkens Sang o. s. fr. Men Stykkets poetiske Værdi 
stod under Lavmaalet: det hele var ikke andet end et Sammensurium 
af Svulst, Sentimentalitet og Meningsløshed. «Tronfølgen i Sidon»
fik da ogsaa en haard Medfart i den af Student Peter 
Rosenstand-Goiske udgivne «Dramatiske Journal». Skjønt denne 
vistnok var beføjet, kunde dog den haanende, udfordrende Tone, 
hvori Kritikken var fremsat, nok irritere B.; og han, den ældre, 
ansete Embedsmand, besluttede nu at tage en eklatant Hævn over
den 18aarige Friskfyrs-Æsthetiker. Som «Efterspil» til «Tronfølgen» 
skrev han «Den dramatiske Journal», hvori han paa aristophanisk 
Vis (men rigtignok ikke med aristophanisk Kunstnerevne) lod sin 
Kritiker optræde til Spot paa Scenen. Dette «Efterspil» blev
tillige med «Tronfølgen» opført 25. Nov. B. havde ladet uddele 
Fribilletter til flere Officerer, der dels «ikke vilde taale, at en 
Blæksmører spillede en af Hs. Majestæt bestaltet Direktør og galant 
Mand paa Næsen», dels som Tilbedere af nogle Aktricer, som 
vare dadlende omtalte af Rosenstand-Goiske, vilde forsvare disse 
mod «Journalistens» kaade Angreb. Men ogsaa en Del varmblodige 
unge Studenter vare mødte, bestemte paa at protestere 
mod, at en Kammerat gjordes til Nar paa Scenen. Allerede under 
selve Stykket begyndte Klappere og Trampere at give deres respektive 
Bifald og Mishag til Kjende. Men under Efterspillet steg
Tumulten til det højeste, da ogsaa nogle Vægterpiber paa 
«journalisternes» Side begyndte at skingre. Oberst Køller sprang op 
paa Parterrets Bænke, saa truende hen mod Studenterne og raabte: 
«Bravissimo, Gott straf' mich! fort bien!», hvorpaa alle Officererne
ved Hjælp af deres tykke Hjorteskindshandsker stemte i med en 
dundrende Klappen. Men ogsaa Studenterne rejste sig nu, pebe 
og trampede af alle Kræfter. Da raabte Køller: «Schufte! 
vermaledeitetes Crapüle! H'raus mit den Lümmeln!», og nu begyndte
Næver, Spanskrørsstokke, ja selv Kaarder paa begge Sider at komme 
i Gang. Til sidst maatte Studenterne rømme Parterret, medens 
Officererne kommanderede Fortsættelsen af Spillet. Men 
Forbitrelsen over Officerernes Adfærd var almindelig og ikke alene
Studenter i Hobetal, men ogsaa skikkelige Borgere og brave 
Matroser havde ved den næste Opførelse af «Tronfølgen» flokket 
sig uden for Theatret for, som de sidste sagde, «at pudse 
Stivstøvlerne, hvis de gjorde sig mussige mod de sorte». Men «Efterspillet»
blev ikke mere opført, da Politimester Bornemann fandt 
Stemningen mellem Publikum alt for ophidset. -- Det var dette 
Theateroptrin, der gav Ewald Ideen til «De brutale Klappere» 
(Køller er «Bürgerschreck»). -- Denne Skandale endte ogsaa B.s 
dramatiske Virksomhed; hans ubesindige Hævnlyst gjorde det 
temmelig tomt i Theatrets Loger for Resten af Sæsonen. Man 
frygtede for en Gjentagelse af Spektaklerne. Hans Virksomhed
som Theaterdirektør varede dog endnu i over 6 Aar. Han døde 
26. Jan. 1778.

B.s Fortjeneste bestaar deri, at han indførte det danske 
Sangdrama paa vor Nationalscene og derved brød Banen for et 
klassisk Arbejde som Ewalds «Fiskerne».

Welhawen, Ewald og de norske Digtere.
Rahbek og Nyerup, Den danske Digtekunsts Hist.
Overskou, Den danske Skueplads II.
Willes Mindetaler.

<i>H. Schwanenflügel.</i>

</chapter><chapter name="Bredal, Peder Jensen, --1658, Søofficer">

<b>Bredal, Peder Jensen,</b> --1658, Søofficer. 
Han skal være født i Ditmarsken og nævnes allerede 1645 mellem Christian IV's Skibsofficerer; 1653 fik han Bestalling som Kapitajn. I Efteraaret 
1657, da den svenske Konge Carl Gustav var trængt op i Jylland,
fik han Ordre til med 4 Skibe at holde sig i Farvandet saa længe 
som muligt for at hindre Fjendens Overgang over Bælterne. Isen 
spærrede dog snart hans Eskadres Bevægelser, den blev indefrosset 
i Nyborg Fjord, men her fik han i Febr. 1658 Lejlighed til at 
vise et Heltemod, som gjorde hans Navn berømt. Svenskerne
havde besat den fynske Kyst, beskøde de danske Skibe med 
det grove Skyts fra Nyborg Volde og søgte desuden at angribe dem 
over Isen; men B. besvarede Ilden og overøste sine Skibe med 
Vand, der frøs, saa at Sidernes Glathed umuliggjorde Entring. 
Han meldte hjem til Kongen, at han hellere vilde lade sine Skibe 
gaa op i Røg end overgive dem, og det lykkedes ham ogsaa til 
sidst at faa dem varpede ud fra Skudvidde. Kort efter trak 
Hovedkampen sig ned til Smaaøerne ved de svenskes Overgang 
over Langelandsbæltet, og i April førte B. Skibene med deres 
Besætning af Officerer og Soldater uskadte tilbage til Kjøbenhavn. 
Han blev til Belønning for sin Bedrift udnævnt til Ekvipagemester
paa Bremerholm og til Viceadmiral. Under Kjøbenhavns Belejring 
gjorde han sig yderligere afholdt ved i Forening med Viceadmiral 
Niels Helt i Avg. 1658 at vove sig ud med nogle smaa Skuder 
mod de svenske Skibe, der tilsigtede et Angreb paa Amager. 
Det lykkedes dem at opbrænde 2 Galioter og at føre 19 Skuder 
og 4 Pramme til Kjøbenhavn. I Okt. 1658 havde han en Kommando 
under Rigsviceadmiralen Henrik Bielke, da den danske 
Flaade sejlede ud for at møde den hollandske Hjælpeflaade i 
Sundet. Kort efter sendtes han med 4 Skibe til den slesvigske 
Kyst med Ordre til at adlyde de Befalinger, han maatte faa af
Kurfyrst Frederik Vilhelm af Brandenborg, der havde ført en 
Hjælpehær til Halvøen, og hvis Tropper man haabede at faa 
overført til Øerne. Skibene vare kun daarlig udrustede, og Modvind 
hindrede en Tid deres Afrejse; endelig kom B. til sit Maal og 
medvirkede ved de brandenborgske Troppers Erobring af Als i 
Dec. 1658. Da hans Skib ikke kunde komme til at gjøre Gavn 
ved Angrebet paa Sønderborg Slot, gik han selv om Bord i en 
Baad, hvor en Kanonkugle gjorde Ende paa hans Liv. Den 
brandenborgske Kurfyrste anbefalede hans Familie til Frederik III's 
Omsorg. Enken hed Helvig Hansdatter.

Garde, Den dansk-norske Sømagts Hist. 1535-1700 S. 228.

<i>J. A. Fridericia.</i>

</chapter><chapter name="Bredal, Peter, --1756, Søofficer">

<b>Bredal, Peter,</b> --1756, Søofficer. 
Han skal være født i Throndhjem (maaske snarere Throndhjems Stift) og var i Følge 
Erlandsen (Biogr. Efterr. om Gejstligheden i Throndhjems Stift 
S. 509) en Søn af Sognepræsten i Veø i Romsdalen Anders B., 
hvis Fader var ovfr. nævnte Biskop Erik B.; men da han i russiske
Kilder kaldes Peter Petrowitsch (*c: Peters Søn), synes Rigtigheden 
af den norske Genealogs Efterretning noget tvivlsom. Paa 
sin Landsmand, Admiral Corn. Cruys' Anbefaling blev han 1703 
antagen i den russiske Marine som Underlieutenant; 1706 avancerede 
han op til Lieutenant paa Grund af udvist Tapperhed i 
Krigen med Sverige; 1709 blev han Kapitajnlieutenant. 1710 sendtes 
han til det asovske Hav som Chef for et Skib, men 1712 
forflyttedes han til den baltiske Flaade, og i Østersøen træffes han 
ogsaa i de nærmest følgende Aar. 1713 blev han Kapitajn af 4. Rang,
1715 af 3. Rang. Hans Optræden i Slaget ved Hangø 1714 skaffede 
ham en Guldmedaille, og ogsaa ved andre Lejligheder udmærkede han 
sig. 1715 sendtes han med 3 Skibe til England for at 
afhente et Par nye, og efter et Vinterophold i Themsen førte han
1716 sin Eskadre til Kjøbenhavn. 1716 var han i Holland, 1717 
paa ny i England og Holland, og i sidstnævnte Aar blev han 
Kapitajn af 2. Rang. I Maj 1718 gav den danske Konge ham 
Bestalling som Kommandør, men dette er næppe at forstaa anderledes 
end som en Titel, da han faa Dage efter sejlede hjem til 
Rusland og i det følgende Aar førte russisk Kommando i Finske
Bugt; efter Fredslutningen afskedigedes han af den danske Regering 
i Dec. 1720 efter Ansøgning. Imidlertid var han s. A. bleven 
Kapitajn af 1. Rang i Rusland og sendt til Udlandet for at 
antage Søofficerer og Styrmænd samt kjøbe Skibe. 1721 blev han 
Kommandørkapitajn og fik det Hverv at underrette det spanske
Hof om Freden med Sverige. 1724 blev han  Medlem af 
Admiralitetskollegiet og Direktør for Admiralitetskontoret. Da han 1725 
under et Togt i Østersøen havde slaaet en Kapitajn, der var 
uhøflig mod ham, tiltaltes han for en Krigsret, og for et Tidsrum 
af 3 Maaneder degraderedes han til Matros. 1727 blev han Chef 
for Marinemandskabet i St. Petersborg og Schoutbynacht, 1730 fik 
han den øverste Kommando i Reval og 1733 over Arkangelsks 
Havn. 1736-39 deltog han i Krigen med Tyrkerne som øverstbefalende 
over den asovske Flaade og forfremmedes 1737 til 
Viceadmiral. 1741 overtog han sin forrige Post i Arkangelsk. Da han 
det næste Aar skulde føre en russisk Flaade fra det hvide Hav 
til Østersøen til Kamp mod Svenskerne, bleve hans Skibe saa ilde 
tilredte af Storm, at han vendte tilbage til Arkangelsk, og ikke 
alene gik han derved glip af sin Udnævnelse til Admiral, men 
han maatte endog møde i St. Petersborg for at forsvare sig; man 
fandt hans Grunde for Tilbagetoget utilfredsstillende, og kun paa 
Forbøn af Præsidenten for Admiralitetskollegiet undgik han Straf. 
Han døde 1756.

En dansk Mand, som havde lært ham nøjere at kjende, 
berømmer hans smukke Egenskaber og store Tapperhed, og at han 
har været en dygtig Mand, er utvivlsomt; men af sit Fædreland 
har han ingen Fortjenester, da han i Rusland optraadte som en 
skarp Modstander af Danmark-Norge. Det er betegnende nok, at 
hans Søn fik Ansættelse ved det gottorpske Hof. B. var en ivrig 
Bogsamler. Hans Hustru, der var fra Holland, omtales som en 
ualmindelig kundskabsrig Dame.

(Norsk) Hist. Tidsskr. 2. R. IV, 441 ff.

<i>C. F. Bricka.</i>

</chapter><chapter name="Bredenberg, Andreas,</b> 1700-53, Præst">

<b>Bredenberg, Andreas,</b> 1700-53, Præst, 
blev født 1. Juni 1700 i Ballerup (ved Kjøbenhavn), hvor hans Fader, Niels Jensen 
B., var Herredsfoged. Efter at være dimitteret 1718 fra Roskilde 
Skole var han i 3 Aar Huslærer og tog derpaa Attestats 1722. 
Fra 1727-31 var han ansat, først som Hører, derefter en kort Tid
som Konrektor, ved Kjøbenhavns Skole, indtil han 1732 blev kaldet 
til nederste Kapellan ved Frue Kirke sammesteds; samme Aar tog 
han Magistergraden. Det var paa den Tid, det pietistiske Røre 
stod paa sit Højdepunkt. B. var dets skarpe Modstander. Dette 
lagde han ikke mindst for Dagen, da han 1734 beskikkedes til
Aktor i Provsteretssagen mod Kapellan P. N. Holst, om hvem han 
mente med Føje at kunne sige, at «der aldrig har været kjendt 
hans Lige udi Ondskab og Forargelse udi Danmark eller Norge». 
Hans skarpe Pen og Tale vakte imidlertid Kirkestyrelsens Misnøje, 
og man ønskede ham fjærnet fra Hovedstaden. Dette var vistnok 
Anledningen til, at han 1738 forflyttedes til Holbæk
som Sognepræst og Provst for Merløse Herred. Men endnu
i samme Aar søgte det theologiske Fakultet at faa
ham udnævnt til den ledige Plads som Professor i de
orientalske Sprog, da han besad ypperlige Læregaver og
havde grundige Kundskaber, og man tillige gjærne vilde
have ham til Sekretær i Konsistoriet. Indstillingen
toges dog ikke til Følge, og B. forblev i Holbæk
til sin Død, 22. Marts 1753. Han fortsatte ogsaa som
Præst sine videnskabelige Studier og disputerede for
den theologiske Doktorgrad 1742 ved en Afhandling
om Bibeloversættelser, ligesom han stadig vejledede
unge studerende i Theologien. Han var gift med Anna
Marie f. Bjørnsen, hvem han overlevede i 8 Aar.

Geneal. og biogr. Archiv S. 345 ff. 
Hundrup, Lærerstanden ved Metropolitanskolen S. 51. 
Theodorus, Pet. Nic. Holst, 1884, S. 52 ff. 

<i>A. Jantzen.</i>

</chapter><chapter name="Bredow, s. Breda.">

<b>Bredow,</b> s. Breda.

</chapter><chapter name="Bredsdorff, Jacob Hornemann, 1790-1841, Naturhistoriker, Sprogkyndig, «Polyhistor»">

<b>Bredsdorff, Jacob Hornemann,</b> 1790-1841, Naturhistoriker, Sprogkyndig, «Polyhistor». 
Jac. B., født 8. Marts 1790, var ældste Søn af Præsten Morten
Thomsen B. i Vester Skjerninge og Ellen Cathrine
f. Hornemann, en Søster til Botanikeren J. W. H. Han
dimitteredes 1809 fra Nykjøbing Kathedralskole til
Universitetet, og den tidlig udviklede Yngling besad
en næsten farlig Lærenemhed i alle Retninger. Saaledes
erhvervede han sig til Examen artium «udmærket»
i alle Fag, hvorfor Universitetet tilkjendte ham
sin Sølvmedaille. Med Udmærkelse tog han ogsaa
anden Examen (1810) og theologisk Embedsexamen
(1814), men kort efter finde vi ham beskæftiget med
de naturhistoriske Fag. 1817 vandt han saaledes
Universitetets Guldmedaille for en Undersøgelse
over, hvad Jorden selv lærte om sin Tilblivelses- og
Udviklingshistorie, og om dennes Forhold til de gamle
Kulturfolks Mythologi; samme Aar forsvarede han for
Doktorgraden en Afhandling om Reglerne for systematisk
Ordning af Naturgjenstande. I Egenskab af Naturforsker
drog han derpaa med Understøttelse af Universitetet,
Fonden ad usus publicos og Gehejmeraad Johan v. Bülow
paa en 2aarig Rejse (1817-19), som det synes, især
for at uddanne sig i geognostisk Retning; han besøgte
paa denne Tyskland, Frankrig og Norditalien.

Efter sin Hjemkomst ansattes B. ved Roskilde
Kathedralskole og virkede her i 2 Aar (1819-21),
rnen modtog derpaa 1822 en Plads som Assistent ved
mineralogisk Afdeling af det kgl. 
Naturalmusæum. Han synes dog at have tænkt paa igjen at
gaa Skolevejen, i det han samme Aar fik kongelig
Bevilling til at kunne søge overordnede Skoleembeder,
men 1823 udnævntes han til Lektor i Mineralogi
ved Universitetet og holdt i de følgende Aar
Forelæsninger (1824-26). I dette Tidsrum foretog han
for Landhusholdningsselskabet Undersøgelse af Davbjærg
og Mønsted Kalkbrud og berejste Aarhus Amt for at
indsamle til og forfatte Selskabets Beskrivelse af
dette Amt (den udkom 1827). Udgiverne af «Tidsskrift
for Naturvidenskaberne», Ørsted, Hornemann og
Reinhardt, knyttede ham fra Begyndelsen af som
Medudgiver til deres Tidsskrift, til hvilket han
gav mange, i flere Retninger gaaende Meddelelser,
især Referater af udenlandske lærdes Undersøgelser
eller Oversættelser af deres Arbejder, oftere
ledsagede med Tillæg og Bemærkninger, der ikke
vare uden Værdi. Ligeledes var han Sekretær i
«Selskabet for Naturvidenskabernes Udbredelse»
og Medstifter af «Athenæum» (B. gav Selskabet
Navn). Paa kgl. Bekostning deltog han i Forening
med Ørsted, Hornemann og Forchhammer i Naturforsker-
og Læge-Forsamlingen i Berlin 1828.

I 1828 ansattes B. som Lektor i Mineralogi og Botanik
ved Sorø Akademi. Hermed var tillige forbunden
Forpligtelse til at undervise i Skolens øverste
Klasser, og denne sidste Virksomhed laa efter alles
Vidnesbyrd ikke for B., der uagtet sin store Viden,
sin Flid og venlige Personlighed dog ikke forstod at
vække Interesse for sin Undervisning eller at sætte
sig i Respekt hos Eleverne. Heller ikke hans noget
tørre Forelæsninger for Akademisterne vare heldige
nok til at skaffe ham ret Tilfredsstillelse. Derimod
gjorde hans hæderlige og retskafne Karakter ham
yndet af Medlærerne; han havde ogsaa da beredt sig
et stille, nøjsomt og kjærligt Hjem, i det han
1829 ægtede Petrine Jacobine Møller, en Datter
af Stiftsprovst, senere Biskop, Rasmus M. og en
kjødelig Søster til Digteren, Professor Poul M.;
hun var en fra Hovedets og Hjærtets Side lige rigt
begavet Kvinde og almindelig afholdt.

B. var mangesidig; «den sidste Polyhistor»
har man kaldt ham. Vi skulle for Overblikkets
Skyld dele hans Skrifter i 5 Hovedgrupper. En
<i>mineralogisk-geognostisk</i> Retning er repræsenteret
ved B.s «Geognostisk-mineralogiske Iagttagelser paa
en Rejse i Nørrejylland» (1824) og ved Skrifterne:
«Begyndelsesgrunde af Geognosien» (1827), «De notione
speciei in regno naturali» (1827), «De mappis
geognosticis» (1828) og Artiklerne om «Isomorfi»
og «Dimorfismerne i Mineralriget» (1832). Hverken
hos de 
studerende eller Videnskabsmændene vandt disse Skrifter
nogen ret Anerkjendelse og Indgang, i det de ikke
syntes dem tilstrækkelig at vidne om et selvstændigt,
varmt Studium, ej heller om nogen dybere Indtrængen
i Æmnet. Lige saa lidt Held havde B. med de følgende,
<i>botaniske</i> Arbejder, navnlig: «Haandbog ved botaniske
Exkursioner i Egnen om Sorø», I og II (1834-35),
«Elenchus familiarum regni vegetabilis» (1841), og da
han tog til Gjenmæle mod en Kritik af «Haandbogen»
i en ikke heldig Antikritik, medførte det kun en
udførligere, endnu strængere Udtalelse om hans
Bog. Det blev ved disse botaniske Arbejder endnu
klarere for Naturforskerne end ved de geognostiske,
at B. ingen egentlig Gave havde til at studere
i selve Naturen eller Greb paa i denne at samle
godt og brugbart Materiale til Studier. Den lidet
gunstige Modtagelse af B.s Arbejder i egentlig
naturhistorisk Retning gik ham vistnok stærkt
til Hjærte og opvejedes knap ved den gunstigere
Modtagelse, som hans Studier i andre Retninger
vandt. Herhen hører den 3. Gruppe, hans <i>geografiske</i>
Skrifter, saaledes det i Forening med O. N. Olsen
til det geografiske Selskab i Paris indgivne og
med dets Guldmedaille belønnede orografiske Kort
over Evropa med dertil hørende Oplysninger (1828 og
1833); fremdeles hans Oversættelse af Pomponius Melas
Jordbeskrivelse (1822), hans Bidrag til Forklaring
af Ptolemæus' Efterretninger om de nordiske Lande
og hans Forsøg paa at tyde Brødrene Zenos Rejser i
Norden (udkom i 3. Bd. af «Grønlands Mindesmærker»
efter Forf.s Død, 1845). Nær ved disse Arbejder
staa hans dygtige <i>historiske</i> Undersøgelser om
Sigurd Orm-i-Øjes, Regner Lodbrogs Søns, Levetid,
om Braavalla-Slaget og andet. Virkelig Genialitet
findes dog først i den 5. Gruppe af Skrifter, hans
<i>sproglige</i> og sproghistoriske Undersøgelser, som han
tidlig havde begyndt og stadig fortsatte. Om den
har der alene lydt anerkjendende Ord, og de have i
Tidens Løb endog vundet i Anseelse. Herhen høre «Om
Aarsagerne til Sprogenes Forandringer» (1821), hvilket
Skrift Professor Vilhelm Thomsen 1886 udgav paa ny
i Anerkjendelse af, hvorledes B. i Virkeligheden
havde allerede for to Menneskealdre siden «med stor
Klarhed om end i al Korthed» fremdraget de Synspunkter
til Forstaaelse af et Sprogs Forandring, som den
senere Sprogforskning efterhaanden havde indset og
udførligere drøftet. Medens denne Afhandling den Gang
ingen Opsigt vakte, førte derimod hans samtidige
Undersøgelser om Runerne Granskningen ind paa nye
Baner. Dette kan saaledes
allerede siges om Skriftet «Om Runeskriftens
Oprindelse» (1822), men endnu mere om Afhandlingen
«Om de saakaldte tyske Runer» (1828), hvori han
var den første, der tog Ordet for, at den kortere
Runerække maatte være den yngre; dog blev især
hans Afhandling om Guldhornsrunerne (i. «Mémoires
de la Société des Antiquaires du Nord» 1836-39)
epokegjørende. «B. tilkommer ene og alene den
Fortjeneste at have, man kan sige uden Forgænger,
paa en og samme Gang baade læst og forklaret
Guldhornsindskriften saaledes, at der siden intet
væsentligt med skjellig Grund har kunnet lægges til
eller tages fra. Hvad B. kort og bestemt som ved et
lykkeligt Huskud fremsatte, det blev ej blot «fulgt»
af P. A. Munch, men ganske gjengivet af ham, baade
hvad den egentlige Læsning og Forklaringen angaar,
i en vidtløftig Fremstilling» (P. G. Thorsen). I
det hele hersker der hos Runologer (P. A. Munch,
G. Stephens, Wimmer) kun én Mening om Betydningen
af hans Runegranskning. Af andre sproglige Arbejder
kunne fremhæves hans af selvstændige Bemærkninger
ledsagede Oversættelse af Chladnis Afhandling: «Om
Maaden, hvorpaa de enkelte Lyd i Talen frembringes»
(1828), «Om Sproget paa de danske Øer i Begyndelsen af
det 12. Aarhundrede» (1831), «Om Forholdet mellem de
forskjellige Grene af den germaniske Sprogstamme»
(1833). Det tør vel haabes, at hans forskjellige
sproglige Arbejder ville blive udgivne i samlet
Skikkelse, saaledes som det har været paatænkt, og
da ledsagede af Oplysning om hans sproglige Studiers
fulde Betydning.

Rækken af B.s Arbejder, hvoraf mange kun udgjøre faa
Sider eller Blade, er ikke dermed udtømt; han havde
en egen Trang til at udtale sig næsten om alt; han
har t. Ex. ogsaa til de forskjelligste Tidsskrifter
givet Indlæg i filosofiske og statsøkonomiske
Spørgsmaal, hvilke der dog her ikke er Grund
til at berøre. En forbindende Traad mellem de
mange Sider, til hvilke denne lærde vendte sig,
søger man forgjæves, ligesom i de ældre Tiders
Polyhistori; og hans Talent har i Virkeligheden
kun strakt sig til ét Omraade, det sproglige og
historiske. Her synes han at have besiddet en stor
Evne til at kombinere, et sundt Blik og et fint
udviklet Øre for Sprogejendommeligheder. Hans
afgjorte Mangel paa praktisk Sans skadede hans
naturhistoriske Studeringer, og naar Ingemann
i et Brev til Fru Rosenørn (1841) berører, at
Elementarskoleundervisningen «dræbte» B., maa det
vist tilføjes, at heller ikke Docentvirksomheden
laa ret for B.s besynderlige, som noget «leddeløse»
betegnede og stærkt sensible Natur. En
anden af hans Kolleger, N. Fogtmann, udtaler
Formeningen om, at hans rette Plads vilde have været
som Inspektør ved et Musæum, men man maa tvivle om,
at en saadan praktisk Virksomhed passede for hans
Evner. Om hans Retsind og Hæderlighed vare derimod
alle enige, og man beklagede den elskværdige lærdes
forholdsvis tidlige Bortgang. Efter længere Tids
Svagelighed døde han 16. Juni 1841, efterladende sig
Enke (f 1859) og 3 Døtre, af hvilke den ældste blev
gift med Botanikeren, Prof. Johan Lange.

Erslew, Forf. Lex. P. Ross, Skildringer
af Biskop Rasm. Møllers private Liv
S. 30. 33. 67. Udvalg af Breve til P. Hjort,
Ny Samling (især Brevene fra N. Fogtmann).

<i>Japetus Steenstrup.<i>

</chapter><chapter name="Bredsdorff, Johan Ulrik, f. 1845, Landskabsmaler">

<b>Bredsdorff, Johan Ulrik,</b> f. 1845, Landskabsmaler. 
Han er født 22. Maj 1845 i Vester Skjerninge paa Fyn,
hvor Faderen, Christian Hornemann B. -- gift med Elise
Bolette f. Møller --, var Præst. Han er polyteknisk
Examinand og studerede i 4 Aar ved den polytekniske
Læreanstalt, men følte stedse uimodstaaeligere
Fristelser til at snige sig bort fra Forelæsningerne
for at male i Dyrehaven, trods den gængse Betegnelse
som «Geni» for en god Kunstner gjorde ham yderlig
forsagt. 1868 begyndte han paa Akademiet, hvor
Professor Vermehren opfordrede ham til at forsøge
sig som Figurmaler, men han følte intet Kald i den
Retning. Han tegnede hos Kyhn og kom under stærk
Paavirkning af denne Maler, der i øvrigt altid har
henvist sine Elever til Naturen. B. har dog formaaet
at hævde sin Personlighed i højere Grad end andre
af Kyhns Disciple, hans Billeder have ofte vist
en fornøjelig frisk, ejendommelig og følelsesfuld
Opfattelse af Naturen, men sjælden været helt fri
for nogen Kejtethed i det maleriske Foredrag. Han
udstillede første Gang 1870. Hans Rejser i Schweits
1877 og i Norge 1887 have kun bestyrket hans
Kjærlighed til den danske Natur. I de sidste Aar
har han været bosat i Birkerød. Hans Hustru Dagmar
er en Datter af Stiftsprovst Hans Frederik Helveg.

<i>Karl Madsen.</i>

</chapter><chapter name="Bredsdorff, Niels Christian Møller, 1836-92, Forfatter">

<b>Bredsdorff, Niels Christian Møller,</b> 1836-92, Forfatter. 
Chr. B., Broder til den foregaaende,
er født i Vester Skjerninge Præstegaard i Sydfyn
5. Sept. 1836. Efter at han, 12 Aar gammel, havde
mistet sin Fader, kom han i Odense Latinskole, hvorfra
han blev Student 1855. Næste Aar ansattes han som
Lærer i Schneekloths Skole i Kjøbenhavn og tog 1861
theologisk Embedsexamen. I Krigen 1864 deltog han
som Menig ved 18. Regiment 
og avancerede til Officer. Sammen med nuværende Pastor Fr. 
Jungersen oprettede han i 1865 «Nørrebros Latin- og Realskole», 
som han endnu bestyrer i Forening med Cand. philol. G. Bork. -- 
22. Maj 1872 ægtede han Hanne Nikoline Christiane Sofie Købke, 
f. 22. Maj 1850, Datter af Toldassistent K. og adopteret af Oberst 
i Rytteriet Chr. Fred. Bramhelft. -- Efter i 5/4 Aar at have 
redigeret «Ugeblad for Børn» og i 3 Aar Fortsættelsen deraf, «Nordisk
illustreret Børneblad», overtog han tillige fra 4. Aargang Udgivelsen 
af dette, hvilket i Okt. 1888 begyndte sin 16. Aargang. Hertil 
har han selv leveret talrige Bidrag i Vers og Prosa. En Aflægger 
af dette Blad er «Indre Missions Børneblad», hvilket han ogsaa 
redigerer. Dernæst har han udgivet talrige Børnebøger, baade til 
Fornøjelse og Belæring. -- d. 27. Avg. 1892.

<i>Nic. Bøgh.</i>

</chapter><chapter name="Bredsted, Hans Christian, 1829-95, Gartner">

<b>Bredsted, Hans Christian,</b> 1829-95, Gartner. 
B., af en oprindelig slesvigsk Familie, fødtes 22. Juli 1829 i Marslev, men kom alt i 
1831 til Odense, hvor Faderen, Lorentz B., havde tilkjøbt sig en 
Del og i 1839 erhvervede Resten af den af hans i 1812 afdøde 
Fader, Hans Hansen B., tidligere ejede Have, hvis Drift fortsattes 
med Dyrkningen af Køkkenurter paa Friland og i Drivbænke, 
indtil den ved Midten af dette Aarhundrede udvidedes til ogsaa 
at omfatte saa vel Frø som Prydplanter og Frugttræer. H. C. B.,
der havde faaet sin gartneriske Uddannelse først i Hjemmet, 
dernæst i F. W. Frisenettes Handelsgartneri i Kjøbenhavn og endelig 
i Haverne ved Rosenborg, hvorfra han i 1850 tog Gartnerexamen, 
indtraadte i 1851 som Medhjælper i Forretningen, der med 
Bevaring af Firmaet «L. Bredsteds Handelsgartneri» helt overdroges 
ham i 1862. Han ægtede ved denne Tid sin Slægtning Emilie 
Lucie Nicolaisen af Odense. Under B.s Ledelse antog fortrinsvis 
Planteskoledriften et meget anseligt Omfang; et Par dels ved 
Frostskade, dels ved Angreb af Oldenborrelarver i Halvtredserne
foranledigede Standsninger af Udviklingen overvandtes heldig, og en 
livlig Anskaffelse og Formering samt særlig dygtig og samvittighedsfuld 
Prøven af Ægthed og Egenskaber hos de idelig tilkommende 
nye Frugtsorter medførte en stor Tillid til Etablissementet 
og en over hele Norden udstrakt Afsætning af unge Frugttræer,
hvorved B. er kommen til i fremragende Grad at øve Indflydelse 
paa vor Frugtavl. Indtil 1885 var der saaledes undersøgt og prøvet 
344 Sorter Pærer, 367 Æbler, 77 Kirsebær, 140 Blommer, 85 Ferskener,
33 Abrikoser, 100 Stikkelsbær, 98 Hasselnødder m. m. 
Formeringen i det store indskrænkes imidlertid til det langt mere 
begrænsede Antal, som skjønnes egnet for vore Forhold, og 
Forbrugernes en Gang vidt drevne Forlangende om mange nye Sorter 
formenes desuden nu næsten at gaa til den modsatte Yderlighed; 
dog bevares alle de undersøgte, værdifulde Modertræer. Fra B.s 
Haand have vore Have-Tidsskrifter efterhaanden modtaget flere 
kjærnefulde mindre Afhandlinger, især om pomologiske Æmner. 
I 1887 udgav han under Titel af «Hasselnødden» et særskilt Værk 
med Afbildninger, der udtømmende omhandler den nævnte Plante, 
og hvortil der tør ventes efterhaanden at ville blive føjet lignende 
monografiske Fremstillinger af andre Frugttræarter<footnote>1888 er begyndt at udkomme  «Haandbog i dansk Pomologi». <i>Udg.</i> </footnote>.  -- d. 30. Marts 1895.

<i>Tyge Rothe.</i>

</chapter><chapter name="Bregendahl, Laurids Nørgaard 1811-72, Jurist og Politike">

<b>Bregendahl, Laurids Nørgaard,</b> 1811-72, Jurist og Politiker. 
B. fødtes 29. Avg. 1811 i Skjørping ved Aalborg. Farfaderen 
havde været stavnsbunden Bonde, som fik Fribrev. Faderen, 
Albert Philip B., f. 17. Dec. 1771 paa Oxholm paa Øland, var 
Præst, senest ved Frelsers Kirke paa Christianshavn, men dømtes 
i 1832 af Højesteret fra sit Embede og døde i 1835; hans Hustru 
var Karen Maria f. Mørch. Sønnen gik i Christianshavns Borgerdydskole, 
men dimitteredes privat 1829 og tog 1834 juridisk Embedsexamen. 
Han blev s. A. Fuldmægtig hos Byfoged Foss i Skjelskør 
og fulgte i 1837 denne til Roskilde. Efter nogle Maaneders Konstitution 
i Holsteinborg Birk var han i noget over 3 Aar konstitueret 
Byfoged og Birkedommer i Sorø og blev derfra surnumerær Assessor 
i Viborg Overret, i hvilken Domstol han vedblev at have Sæde 
lige til sin Død. Han ægtede der 10. Okt. 1848 Louise Christiane 
Elisabeth Undall, f. 1823, Datter af Kammerherre L. C. U. Lige 
fra de første Valg i Okt. 1848 til den grundlovgivende Rigsforsamling
indtil 1872 repræsenterede han Viborg By (Viborg Amts 2. 
Valgkreds), og det saa vel i Rigsdagen som i Rigsraadet, ligesom 
han efter Indførelsen af Helstatsforfatningen i 1855 var en af 
Rigsraaderne for 3. Kreds. I Tinget hørte han til de solide, dygtige 
Arbejdskræfter, som uden at tage synderlig Del i de storpolitiske 
Debatter ofrede sig til alvorlig Prøvelse af de mange vigtige Lovforslag,
og hvis udholdende Arbejde hin Periodes frodige Lovgivningsvirksomhed 
skyldes. Paa den første Rigsdagssamling var han 
Medlem af og Ordfører for Udvalget om Værnepligtsloven. Af 
endnu større Betydning var det Initiativ, som han tog til Stiftelsen 
af Kreditforeninger; han indbragte Forslaget derom, David var 
Udvalgets Ordfører, og efter at Loven af 20. Juni 1850 havde fastsat 
de almindelige Regler, under hvilke Kreditforeninger kunde opnaa 
Koncession, udstedte B. sammen med Jørgen Black, M. P. Bruun 
og T. C. Dahl Indbydelsen til at danne Kreditforeningen for jyske 
Landejendomsbesiddere, som fik sit Sæde i Viborg, og hvis 
Bestyrelsesformand han strax fra Begyndelsen blev. Den Betydning, 
som dette Pengeinstitut har haft for Jyllands økonomiske Udvikling, 
er uberegnelig, men B.s Fortjeneste omfatter alle Landets 
Kreditforeninger, og om han ikke havde andre Adkomster, saa vilde
alene dette gjøre ham fortjent til at mindes med Paaskjønnelse. 
Som Politiker tilhørte B. den venstre Fløj af det national-liberale 
Parti; han var en afgjort demokratisk Natur og optraadte ingen 
Sinde skarpt imod Bondevennerne. Det var ogsaa disse, som i Dec. 
1859, da Rotwitt var bleven Chef for det kortvarige Venstreministerium, 
satte ham igjennem som Formand for Folketinget, 
hvilken Stilling han beklædte i 11 Aar, ganske vist ikke altid med 
fin Takt, men med megen Dygtighed og med den umiskjendeligste
Stræben efter Upartiskhed; han udfyldte ganske sin Plads paa 
Formandsstolen og savnedes ikke meget i Debatten, hvor hans 
Deltagelse vel altid havde været dygtig og forstandig, men ikke 
baaret oppe af nogen veltalende Form. Efter at det demokratiske
Parti i Maj 1870 var blevet «det forenede Venstre» og havde 
udstedt sit bekjendte Manifest, der er blevet Udgangspunktet for hele 
den efterfølgende Tids skarpe Strid, var B. imidlertid ikke længere 
orthodox nok, og han blev afsat til bedste for Krabbe, hvem det
var forbeholdt senere at lide samme Skæbne. Denne Tilsidesættelse 
gik B. nær til Hjærte og bidrog sit til at forøge den Sygdom, af 
hvilken han døde 25. Juni 1872. Han nævnes i Supplementet til 
Erslews Forfatter-Lexikon som Forfatter til forskjellige politiske 
Lejlighedsskrifter, men disse ere kun trykte som Manuskript og 
vare kun bestemte til Uddeling blandt Vælgerne. Han var 1859 
bleven Justitsraad, 1862 Etatsraad, 1867 Kommandør af Danebrog. 

F. Barfod, Dansk Rigsdagskal., 1856. 
Illustr. Tid. Nr. 578 (23. Okt. 1870). 
Hiort-Lorenzen, De Fredericia Bruun'ers Slægtebog, 2. Udg., S. 4.

<i>C. St. A. Bille.</i>

</chapter><chapter name="Breiðfjörð, Sigurður Eiríksson, 1798-1846, Digter">

<b>Breiðfjörð, Sigurður Eiríksson,</b> 1798-1846, Digter. 
Forældrene, Eiríkur Sigurðarson og Ingibjörg Bjarnadatter,  vare Bondefolk 
fra Snæfellsnes' Syssel paa Islands Vestland, og her fødtes 
S. B. paa Gaarden Rifgirðingar 4. Marts 1798. Efter nogle Aars 
Privatundervisning sendtes han til Kjøbenhavn for at lære Bødkerhaandværket 
og opholdt sig der i Aarene 1814-18, hvorefter han 
som Svend vendte tilbage til Island. Her arbejdede han nu paa
forskjellige Steder og førte i det hele et temmelig omflakkende 
Liv, under hvilket han udfoldede en ikke ringe digterisk Produktivitet, 
der skaffede ham mange Velyndere, medens paa den anden 
Side hans Privatliv kun kunde indgyde ringe Agtelse. Hans
økonomiske Forhold vare bestandig meget mislige; et letsindigt og 
i alle Maader uheldigt Ægteskab, som han Aar 1826 indlod sig i, 
synes efter en Art gjensidig Overenskomst snart at være i alt Fald 
faktisk opløst. Aar 1830 drog han atter til Kjøbenhavn for at
tage dansk juridisk Examen, men hans Drikfældighed havde alt 
da taget saa megen Overhaand, at han ikke kunde gjennemføre 
sit Forsæt; han tog Tjeneste ved den grønlandske Handel som 
Bødker og tilbragte i denne Stilling Aarene 1831-34 paa Grønland, 
mest paa Sukkertoppen, hvor flere af hans Poesier have set Lyset. 
Efter Tilbagekomsten til Island indlod han sig 1837 for anden 
Gang i Ægteskab, hvilket paadrog ham en Dom for Bigami, uden 
at dog dette senere ophævedes. Han levede nu nogle Aar som 
Bonde, men maatte gaa fra Gaarden og tilbragte sin sidste
Tid i stor Fattigdom i Reykjavík, hvor han under en Mæslinge-Epidemi 
døde 21. Juli 1846.

S. B.s Specialitet er Ríma-Digtning. «Rimur», *c: Digtcykler 
bestaaende af versificeret Gjengivelse af Sagastoffet, have lige fra 
14. Aarhundrede til henimod Nutiden været den islandske Bondes 
Yndlingslitteratur, og inden for denne Retning betegner S. B. et 
Slags Efterblomstring eller Renæssance. Af hans Ríma-Cykler
haves ikke mindre end 15 udgivne (hvortil komme 10 utrykte), 
omfattende Æmner, hovedsagelig hentede fra de romantiske Sagaer 
og Oldhistorien; end videre ere 3 Digtsamlinger af ham udgivne. 
S. B. maa vel betragtes som Islands mest «folkelige» Digter i nyere 
Tid, naar ved dette Udtryk nærmest Almuen haves for Øje; han har 
sine Velyndere blandt Befolkningens brede Lag. Dog ere alle 
enige om at sætte i alt Fald nogle af hans Digte højt; og om end 
den Digtart, han ivrigst dyrkede, Rímur'ne, almindelig anses for at 
have overlevet sig og for i det hele kun at have ringe poetisk 
Værd, indrømme dog selv Modstandere, at de bedre af S. B.s 
«Rímur» (f. Ex. «Rímur af Svoldar bardaga», «Rímur af Núma 
kóngi Pompilssyni», «Rimur af Víglundi og Ketilríði») fortjene 

Opmærksomhed. Af hans Digtsamlinger kan særlig fremhæves den 
første: «Ljóða smámunir» (1836). Fra sit Ophold i Grønland har 
han udgivet nogle Rejseminder i ubunden Stil: «Frá Grænlandi» 
(1836).

Jón Borgfirðíngur, Stutt ænminning Sigurðar Breiðfjarðar, Reykj. 1878. 
Samme, Stutt rithöfundatal, Reykj. 1884.

<i>Kr. Kaalund.</i>

</chapter><chapter name="Breier, Hans Olufsen, 1625-1704, Præst">

<b>Breier, Hans Olufsen,</b> 1625-1704, Præst. 
Født 24. Avg. 1625. Om hans Barndom og Ungdom savner man al Kundskab. 
Erlandsens Meddelelse, at han er født om Bord i en Nordlandsjagt, 
beror formentlig paa et Sagn, og for den Gætning, at han 
tilhørte den gamle Slægt Breider, nu vidt udbredt under Navnet
Breder, har man ikke fundet nogen Støtte. Han blev 1652 
personel Kapellan i Akerø hos Daniel Ramus, og efter hans Død 
(1654) fik han Sognekaldet, 1656 blev han Provst i Romsdals 
Provsti. Han mindedes længe som en meget dygtig, flittig og 
godgjørende Mand. Som en uforfærdet Sømand, der selv styrede
Baaden paa de farlige Annex- og Visitatsrejser, holdt han ud i 
Kaldet til sit 71. Aar, da han afstod det til sin Kapellan, 
Alexander Borch. Han blev bekjendt som Jordbruger, idet han fik 
gjort en Præstegaarden tilliggende Ø frugtbar ved at udlægge 
Lokkemad for den Mængde af Søfugle, som her findes. Gift 
1655 med sin Formands Enke, Anne Bernhoft (f. paa Akerø 16. 
Avg. 1624, d. 15. Sept. 1705), Datter af Sognepræst Christen B. 
(d. 1643) og Anne Christensdatter, Anders Arrebos Søster (f. 1596 
d. 1671). Han døde 14. Sept. 1704.

Treschow, Jubel-Lærere S. 183. 
Erlandsen, Biogr. Efterr. om Throndhjems Stifts Geistlighed S. 475.

<i>D. Thrap.</i>

</chapter><chapter name="Breinholt, Niels Buch, f. 1832, Politiker">

<b>Breinholt, Niels Buch,</b> f. 1832, Politiker. 
B. er Søn af Ejeren af Sønder Vinkel ved Lemvig, Niels Munk B., og Ingeborg 
f. Buch og er født 18. Maj 1832. Han modtog en Del af sin 
Uddannelse i Hamborg og London og kom i en Alder af 22 Aar 
i Besiddelse af Vandborg Vestergaard ved Lemvig. Efter tidlig 
at have beklædt forskjellige større og mindre Tillidshverv -- allerede
i 1858 blev B. saaledes Amtsraadsmedlem -- blev han i 1870 
valgt som 1. Landstingsmand for 8. Kreds, og som saadan har 
han siden da haft Sæde i Rigsdagen. B. er en i Kystsikrings-, 
Havne- og Landbrugsspørgsmaal kyndig og arbejdsom Mand. Fra 
1874-84 var han Medlem af (en Tid ogsaa Sekretær i) den af 
Regeringen nedsatte «Kystsikringskommission» . B. ægtede i 1858 
Anna Jakobine Knudsen, Datter af den ansete og indflydelsesrige 
sønderjyske Patriot Knud L. K. (en kort Tid Medlem af Landstinget 
som valgt i  «de blandede Distrikter») og Gyde  Marie 
f. Ocksen.

<i>M. P. Friis.</i>

</chapter><chapter name="v. Breitenau, Christoph Gensch, 1638-1732, Statsmand og politisk Forfatter">

<b>v. Breitenau, Christoph Gensch,</b> 1638-1732, Statsmand og politisk Forfatter. 
Født i Naumburg 11. Avg. 1638, Søn af sachsisk 
Landrichter i Zeitz Christoph Gensch og Hustru Maria Fuchs. 
Efter at have studeret Lovkyndighed i Leipzig udnævntes han til 
Hovmester for den unge Hertug Rudolf Frederik af Nørborg og 
nogen Tid efter til hans Moder, Enkehertuginde Eleonores 
«Witthumsrath und Hofmeister». Da det lille Hertugdømme paa Als 
imidlertid kom til Konkurs, udnævntes han 1667 til Hofraad hos 
Hertug Joachim Ernst af Pløen, som netop den Gang havde 
fortrinlig Brug for statsretlig Hjælp i sin indviklede Strid med «de 
regerende Hertuger», d. e. Kongen og Hertugen af Gottorp, om 
Arvefølgen i Oldenborg og Delmenhorst, hvis sidste Greve lige 
var død. G. indsaa snart, at Hertugens Sag næppe vilde kunne 
vindes ad Rettens Vej alene, og han fik derfor udvirket hemmelige 
Forhandlinger med Kongen, hvis Raadgivere, Fr. Ahlefeldt og 
Peder Schumacher, ligeledes vare komne til det Resultat, at et 
magert Forlig her var at foretrække for en fed Proces. Saaledes
sluttedes Forliget af 1671 mellem Kongen og Pløen med 
Forbigaaelse af Gottorperne: Grevskaberne tilfaldt Kongehuset mod 
Vederlag i Lensgods paa Als og Ærø. Dette Forlig traadte i Kraft 
1676, efter at Rigshofrettens Dom havde givet Hertugen af Pløen Ret
i Arvefølgestriden. Ved Gjennemførelsen af hele denne Sag, baade 
juridisk og politisk, havde G. ikke blot lagt overlegne Evner for 
Dagen, men var tillige traadt i et saa fjendtligt Forhold til Gottorp, 
at det gav hele hans senere Liv og Virksomhed sin Karakter. 
Kong Christian V udnævnte ham 1678 til sin Raad «von Haus 
aus», d. v. s. uden at tage Ophold i hans Lande, og da han 
senere helt opgav sin Stilling i Pløen, udnævntes han til Kansler 
i Oldenborg og blev adlet med Navnet <i>Breitenau</i> (1681). Han 
var fra nu af i mange Aar en meget betroet Raadgiver i statsretlige 
Spørgsmaal, ligesom han jævnlig brugtes i diplomatiske Ærender;
saaledes laa han 1682-83 ved Kredsdagen, 1685-87 var han 
Afsending i Wien, førte derpaa Forhandlingerne med Gottorp, som 
endte med Forliget i Altona (1689), osv. Kong Frederik IV kaldte 
ham ved Rentekammerets Omdannelse til Hovedstaden og udnævnte 
ham selv tredje til Deputeret ved Finanserne (1700), fra hvilken 
Stilling han dog snart igjen forløvedes for at gaa tilbage til Oldenborg 
som Præsident for General-Lands-Kommissionen, der indførte 
Landmilitsen. Han udnævntes nu til Ridder (Storkors) af Danebrog 
og trak sig tilbage fra al Embedsvirksomhed, medens han tog 
Bolig i Lybek som pensioneret dansk Gehejmeraad. I denne 
Stilling forblev han til sin Død, 11. Jan. 1732, over 93 Aar gammel.

Foruden den nævnte Embedsvirksomhed udfoldede B. et 
utrætteligt litterært Arbejde i statsretlige Stridsskrifter mod Danmarks 
Fjender, særlig Gottorperne. Han oplyste herved de indviklede 
Lens- og Familieforhold, hvis Sammenhæng var ved at gaa i 
Glemme, paa en saadan Maade, at Kampen bestandig kunde 
holdes gaaende, indtil de politiske Forhold begunstigede en 
Afgjørelse. Disse Skrifter, der selvfølgelig ikke vare fri for trættende
Gjentagelser, ligesom de fremkaldte lige saa mange Indlæg fra 
modsat Side, begyndte fra den Skaanske Krigs Tider og fortsattes 
til ind i det følgende Aarhundrede, da Amthor overtog 
Fortsættelsen. I de pløenske Stridigheder optraadte han endnu 1724 
med et værdifuldt Indlæg, og for Hamborgs Afhængighed af de
holstenske Hertuger kæmpede han lige til det sidste.

Det var en Selvfølge, at alle Kongens Arkiver stilledes 
til hans Raadighed til disse Arbejder; han samlede efterhaanden 
næsten alt, hvad der vedkom hans Undersøgelser, i Original 
eller Afskrift, og det var meget vanskeligt at faa ham til at 
tilbagelevere det. 1715 sendtes saaledes Gehejmearkivaren Rostgaard
til Lybek med en kongelig Ordre og fik i Henhold til den 
afleveret en hel Samling Aktstykker; men det blev ikke des mindre 
nødvendigt endnu 1731 at sende to Regeringsraader fra Glückstadt
til ham i samme Ærende. Et andet Vidnesbyrd om sin ualmindelige 
Lærdom efterlod han sig i et kolossalt Bibliothek, hvis Katalog 
fylder 3 Kvartbind. -- Ogsaa som tysk Salmedigter vandt han 
Anerkjendelse. -- Han havde 1668 paa Østerholm (Als) ægtet 
Hertugindens Kammerfrøken Agnese v. Rohr, der døde barnløs
1680. Aaret efter ægtede han i Pløen Hoffrøken Anna Sibylla 
v. Brandenstein, der ligeledes døde barnløs 1701. Han oprettede 
en Latin- og Borgerskole i Pløen; det store Bibliothek gik med 
hans øvrige Formue i Arv til hans Slægtning A. T. v. Heespen.

Moller, Cimbria lit. II, 220. 
J. H. Seelen, Bibliotheca Breitenaviana I: Memoria Breitenaviana. 
Allg. deutsche Biographie III, 287.

<i>A.D.Jørgensen.</i>
</chapter>
<chapter name="Breitendich, Frederik Christian, 1702-75, Musiker">

<b>Breitendich, Frederik Christian,</b> 1702-75, Musiker, 
var født 28. Dec. 1702 og Søn af Organist ved St. Nicolai Kirke i 
Kjøbenhavn Henrik B., der døde 1739, men allerede i 1725 var 
saa gammel og svag, at Sønnen efter at være befunden «habil udi 
Orgelkunsten» blev beskikket til at forrette Tjenesten i hans
Sted og eventuelt succedere ham i Embedet. I sin Glansperiode 
var B. d. y. en ganske ypperlig Virtuos, «hvis Behagelighed og 
overmaade Færdighed paa Orgel og Klaver er af enhver at 
forundre», som Thielo skriver i 1746, og han hørte til dem, som 
nogle Aar senere især bidroge til at give det saakaldte «Raadhusstrædets 
musikalske Selskabs» Koncerter et udsøgt kunstnerisk 
Præg. Som ældre udgav han den første danske Koralbog (1764) 
og i Tilslutning dertil et Par kortfattede musikalske Lærebøger
(1766). Kompositioner af ham vides ikke at være udkomne i 
Trykken. B. var i 1728 bleven gift med Cathrine Margrethe 
Schumacher, der overlevede ham i mange Aar. 1741 udnævntes 
han til Hoforganist, og fra 1746 ses han tillige at have oppebaaret
Gage som Hofviolon. Ved sin Død, 19. Okt. 1775, havde han 
trukket sig tilbage fra disse Stillinger, hvorimod han  endnu var 
Organist ved Nicolai Kirke. 

<i>V. C. Ravn.</i>

</chapter><chapter name="Brekling, Friedrich, 1629-1711, mystisk Theolog">

<b>Brekling, Friedrich,</b> 1629-1711, mystisk Theolog, 
var født i Hanved, nær ved Flensborg, hvor hans Fader, Mag. Jens B. (fra 
Breklum), var Præst (gik af 1664, d. 1672). Efter at have gjennemgaaet 
Flensborg Skole besøgte han forskjellige tyske Universiteter. 
Overalt søgte han «den hemmelige, skjulte Sandhed og Visdom 
til Beroligelse for sit Sind»; men efter at have flakket om i 10 
Aar lige fra Kønigsberg til Strasburg og kun hos Dr. Joh. Tacke 
i Giessen (hvor han 1653 tog Magistergraden) at have fundet «den 
rette Grund til den sande Filosofi og Kemi» fandt han endelig i 
Hamborg, hvad han søgte, i det han ved Omgang med en 
Urtekræmmersvend «blev bragt til sin Gud og Skaber og, seende bort 
fra alle ydre Ting, Mennesker og Kreaturer, blev ledet ind til 
Christus og hans Rige, Aand, Salvelse, Lys og Ord i os». Da 
han kom hjem 1656, var Krigen mellem Danmark og Sverige 
udbrudt. Superintendent, Dr. Stephan Klotz, som tillige var Sognepræst 
ved St. Nicolai Kirke i Flensborg, var mellem de første, 
der flygtede for de svenske Tropper; B. overtog nu at besørge 
hans Præsteembede, skjønt han ikke fik nogen Løn for sit Arbejde. 
Da Klotz efter Freden i Roskilde kom tilbage, formaaede han B. 
til at gaa som Feltpræst til Hæren. Men han kunde ikke længe 
holde det ud i denne Stilling; overalt saa han Egennytte og 
Rovbegjærlighed; Officererne, klagede han, tilbageholdt Soldaternes 
Lønning, og derfor vare disse uagtet alle hans Formaninger nødte
til at leve af Selvtægt og Ran. Hans Sind oprørtes navnlig mod 
Klotz, hvis egenkjærlige og verdslige Færd han mente at have 
gjennemskuet, og ikke uden Grund gav han ham Skyld for at 
have hidset til den fordærvelige Krig. Kjed af Feltlivet antog B. 
i Avg. 1659 en Plads som Kapellan hos sin gamle Fader i Hanved. 
Her gav han sig strax til at forfatte et voldsomt Angreb paa den 
gejstlige Stand, hvis verdslige Levned og sædelige Slaphed han 
mente havde ført Krigen med al dens Elendighed, som en Guds 
Straf, over Folket. Dette Klageskrift indgav han til Konsistoriet i 
Flensborg; men Klotz holdt det længe tilbage. Da B. imidlertid
trængte paa for at faa Sagen forhandlet, kaldte Klotz det et 
Skandskrift og truede ham med Sagsanlæggelse for de fremførte 
Beskyldninger mod Præsterne. B. lod sig imidlertid ikke skræmme, 
men udgav Klagen i meget forøget Skikkelse i Amsterdam efter 
at have tilegnet Kong Frederik III den. Nu blev der nedsat en 
gejstlig Ret, og skjønt B. ingenlunde blev Svar skyldig, blev han 
dog 15. Marts 1660 suspenderet fra sit Embede og dømt til at 
gjøre Superintendenten Afbigt samt, indtil Sagens nærmere 
Paakjendelse af Kongen, at overgives til den verdslige Magt og 
indsættes paa Rensborg Fæstning. Han tilbød at stille Borgen for 
sig; men da dette ikke blev modtaget, benyttede han Lejligheden
til at flygte, først til Hamborg og siden til Holland, hvor han 
endnu samme Aar blev Præst i Zwolle. Holland var den Gang 
Tilflugtssted for alle Sværmere, og B. fandt da ogsaa her Meningsfæller. 
I en fast utallig Mængde Skrifter udviklede han sine 
Anskuelser og blev ikke træt af at gjentage sine voldsomme Angreb 
paa Præster og Professorer og alt, hvad der repræsenterede den 
officielle Kirke. Et af hans sidste Skrifter har til Titel: «Von 
allen heutigen Pharisäern, Secten, falschen Propheten und Aposteln 
mit allen ihren eigen Gemeinschaften, falschem Gottesdienst,
Babel-Kirchen, Zusammenrottungen und äusserlichen Tempel-Wesen, 
darinnen sie wie die Fledermäuse, Nachteulen, Kirchenteufel, Irrwische, 
Poltergeister, Gespenster und Nacht-Thiere, in und ausser ihren
Stein-Kirchen um ihre güldene Kälber und thierische Menschenbilder 
herum laufen, heulen, singen, tantzen und mit ihren Cantzel-Götzen, 
Menschen und Creaturen lauter Abgötterei treiben». At 
B.s Skrifter vidne om hans religiøse Nidkjærhed, kan ikke nægtes; 
men deres barokke Stil og hensynsløse Heftighed bevirke dog, at 
de til Dels forfejle den religiøse Virkning, de ellers kunde have. 
Efter ogsaa at være bleven afsat fra Præsteembedet i Zwolle (1668)
levede B. som Korrektør, understøttet af sine mange Venner, indtil 
sin Død 1711.

G. Arnold, Kirchen- u. Ketzergeschichte (Frankf. 1729) III, 148 f. IV, 1103 ff. 
Moller, Cimbria lit. III, 72 ff. 
Begge disse Kilder ere meget sympathetiske for B. (Joh. Moller var hans Søstersøn).

<i>H. F. Rørdam.</i>

</chapter><chapter name="Bremer, Andreas Frederik, 1810-57, Læge">

<b>Bremer, Andreas Frederik,</b> 1810-57, Læge, 
en Søn af Kollektør Nicolai Frederik B. og Caroline Kirstine f. Andersen, 
fødtes i Kjøbenhavn 2. April 1810, dimitteredes 1826 fra Metropolitanskolen, 
tog 1831 kirurgisk og 1832 medicinsk Examen. Fra 
1834 var han ansat i Armeen, fra 1842 og til sin Død, 26. Juni
1857, som Overlæge. Under den første slesvigske Krig var han i 
længere Tid Overlæge paa Augustenborg. Han var en meget 
virksom Mand med levende Interesse for alle Medicinalforhold og 
deres Reform; ogsaa i videnskabelig Henseende udfoldede han 
en betydelig Virksomhed i medicinsk-historisk og i epidemiologisk
Henseende. I sine akademiske Dissertationer, 1836 for Licentiat- 
og 1837 for Doktorgraden, gav han en udførlig Fremstilling af 
Paracelsus' Liv og Meninger, som vakte megen Opmærksomhed i 
Udlandet; den tyske Kritik af Arbejdet var vel ikke ubetinget 
gunstig, men af den franske Medicohistoriker Daremberg blev det
til Gjengjæld skattet meget højt for dets ædruelige Opfattelse. 
1844 udgav han en almindelig Medicinens Historie, og paa Epidemiologiens 
Omraade har han publiceret flere værdifulde Afhandlinger. 
Han var gift med Julie Louise Thora f. Melbye, Datter af Krigsraad 
M. -- Hans Søn <i>Christian Victor B.,</i> født i Kjøbenhavn 25. 
Maj 1843 og dimitteret fra det v. Westenske Institut 1861, tog 
Lægeexamen 1868 og dyrkede derefter specielt Studiet af Øresygdomme. 
Han virker som Specialist deri i Kjøbenhavn og er 
tillige Læge ved de Kellerske Abnormanstalter. 1880 erhvervede
han Doktorgraden ved en Afhandling om døvstumme.

Smith og Bladt, Den danske Lægestand, 4.  og 5. Udg.

<i>Jul. Petersen.</i>

</chapter><chapter name="Bremer, Christian, 1635-1701, Præst">

<b>Bremer, Christian,</b> 1635-1701, Præst, 
blev født 7. Nov. 1635 i Lybek og var Søn af Kjøbmand Friedrich B. og Hustru 
Cathrine Botsac. I sine Drengeaar kom han til Flensborg i Huset 
hos sin ældre Broder, nedenanførte Pastor Johan B., gik i Skole 
der i Byen, og da Broderen 1648 forflyttedes til Kjøbenhavn, 
fulgte han med ham der over. Her fortsattes hans Undervisning. 
Senere opholdt han sig ved adskillige tyske Universiteter, hvorfra 
han 1660 vendte tilbage til Kjøbenhavn. 1662 udnævntes han til 
Tredjepræst (nederste Diakon) ved St. Petri Kirke sammesteds, tog 
Magistergraden 1663 og rykkede 1676 op i Sognepræsteembedet ved 
St. Petri Kirke. Han døde 4. Jan. 1701. Foruden et Par kateketiske 
og asketiske Skrifter har han udgivet en hel Række tyske Ligprædikener. 
Han var 2 Gange gift, 1. med Enken efter en tidligere 
Diakon ved Petri Kirke, Ursula Cathrine Lindemann (d. 1677); 2. 
med Eleonore Hedevig Meyer (d. 1697), Datter af Dr. Juris M. i Slesvig.

Moller, Cimbria lit. I, 68.
Nyerup, Lit. Lex. 

<i>A. Jantzen.</i>

</chapter><chapter name="Bremer, Johan, 1616-70, Hofpræst">

<b>Bremer, Johan,</b> 1616-70, Hofpræst, 
Broder til den foregaaende, var født i Lybek. J. B. havde en anden
Broder, der var Forstander for Gymnasiet i Danzig, og til ham blev han sendt, 
efter at han først en Tid havde besøgt sin Fødebys Skole. Senere 
studerede han i Kønigsberg og andensteds, og da han 1642 havde 
taget Magistergraden i Rostock, blev han samme Aar Diaconus 
ved Mariekirken i Flensborg. Da Frederik III 1648 var bleven 
Konge, tog han B., hvis Tilhører han under sit Ophold i Flensborg 
jævnlig havde været, med til Kjøbenhavn og gjorde ham til
sin tyske Hofprædikant og Skriftefader, i hvilken Stilling han 
forblev i de 22 Aar, Frederik III regerede. B. medtog sin yngre, 
ovfr. nævnte Broder, Christian B., og fik ham siden anbragt som 
Præst ved Petri tyske Kirke. «Da Souveræniteten var stadfæstet
1660, regalerede Kongen B. for bevist Tjeneste derved med en 
Karet, som den Tid var usædvanligt, og var den første Præstekaret.» 
Nogle Maaneder efter at B. havde holdt den tyske 
Ligprædiken over Frederik III, døde han selv, 25. Dec. 1670. Han 
var gift med Dorothea, Datter af Mag. Johan Moth, Sognepræst 
ved Mariekirken i Flensborg. B. efterlod ingen Børn, men 
derimod et betydeligt Bibliothek, hvorover der udkom en Katalog i 
Folio. Han har sikkert hørt til de udpræget tyske Elementer i 
Frederik III's Omgivelser, og han er Forfatter af en Række tyske 
Skrifter, mest Ligprædikener med klingende Titler (saasom: 
Girrendes Täublein; Himmlische Hochzeit; Glaubens-Schild wieder die 
feurigen Anfechtungs-Pfeile des höllischen Bösewichts in der Todes-Stunde, 
o. lgn.) samt Brudetaler ved fyrstelige Personers Ægteforening.

Zwergius, Siellandske Cleresie S. 623 ff.

<i>H. F. Rørdam.</i>
</chapter>
<chapter name="Bremer, Jürgen, 1804-74, slesvig-holstensk Politiker">

<b>Bremer, Jürgen,</b> 1804-74, slesvig-holstensk Politiker,
født 25. Maj 1804 i Adelby ved Flensborg, hvor hans Fader, Christian 
B., var Degn. Studerede Jura i Kiel under særlig Indflydelse af 
Professor Falck, hvis statsretlige Lærdomme han gjorde sig til
Talsmand for i sin ihærdige agitatoriske Virksomhed i Flensborg, 
hvor han 1828 havde nedsat sig som Sagfører (Advokat). I Marts 
1848 optoges han i den provisoriske Regering i Rensborg (til Okt. 
s. A.) og var senere Medlem af «Landesversammlung» og Raad i 
Overappellationsretten i Kiel. Blev 1852 landsforvist og Embedsmand 
i Lybek. 1864 Borgmester i Flensborg, men afskediget 
Aaret efter. Død sammesteds 20. Nov. 1874.

Alberti, Schlesw.-Holst.-Lauenb. Schriftsteller-Lex.

<i>A. D. Jørgensen.</i>

</chapter><chapter name="Brendekilde, Hans Andersen, f. 1857, Maler">

<b>Brendekilde, Hans Andersen,</b> f. 1857, Maler. 
Han fødtes i Brendekilde paa Fyn 7. April 1857 og er Søn af Træskomand 
Anders Rasmussen og Hustru Maren Nielsdatter; i 1884 blev 
det ham bevilget at tage Familienavn efter sin Fødeby. Som 
ganske lille morede det ham at snitte Dyrefigurer i Træ, og da
han var 12 Aar gammel, lod Faderen ham en Vinter en Gang 
ugentlig gaa i Snitteskole i Odense. Saa kom han til sit 16. Aar 
ud at tjene, men Opholdet i Snitteskolen havde vakt en kunstnerisk 
Drift, som han, efter at have naaet at kunne klare sig ved egen
Hjælp, søgte at tilfredsstille ved at gaa i Sten- og Billedhuggerlære 
i Odense. Enkefru Blumensaadt fattede Interesse for ham, sørgede 
for hans Udvikling og tilraadede ham at søge Akademiet i Kjøbenhavn,
hvor det efter mange Besværligheder lykkedes ham at komme, 
og hvor han stræbte at uddanne sig som Billedhugger. Temmelig 
pludselig slog han om og blev Maler, debuterede paa Juleudstillingen 
1882 og udstillede Foraaret 1883 «Søndag Eftermiddag i en
fynsk Bondegaard», et Billede med noget afstikkende Farver, men 
som gav en ejendommelig udtryksfuld og sanddru Skildring af 
Landbolivet. De senere Billeder af Landbolivet, der hurtig bragte 
hans Navns Anseelse til at stige, have haft de samme Fortrin uden 
at have de samme Fejl. Mange af de bedste af dem have ikke 
været paa Udstillingerne, men ere blevne solgte ved Avktioner, 
saaledes et prægtigt Efteraarsbillede, det fortrinlige, opsigtvækkende
Billede af «Vinterlandlivet» og «Juletræer fældes i Skoven», hvor 
Drengenes Hoveder i Behandlingen havde en paafaldende Lighed 
med Bastien-Lepage. Han har endnu næppe naaet at overtræffe 
disse Billeder. I 1884 er han bleven gift med Ida Juliane Antonie 
Nielsen, Datter af Skovfoged i Stævns Hans Henrik N.

<i>Karl Madsen.</i>

</chapter><chapter name="Brendstrup, Thorald, 1812-83, Maler">

<b>Brendstrup, Thorald,</b> 1812-83, Maler, 
var Søn af Tømmermester Søren B. og Marie f. Viborg og saa Lyset paa Cathrinebjærg 
ved Roskilde 25. Maj 1812. Efter sin Konfirmation 
kom han i Lære paa den kgl. Porcellænsfabrik for at uddannes til
Porcellænsmaler og besøgte som Følge heraf ogsaa Kunstakademiets 
Skoler 1826-33. Samtidig lagde han sig efter Landskabsmaleriet 
og begyndte at udstille i dette Fag fra 1835; dog opgav han først
1844 Porcellænsmaleriet og fik 1847-48 Akademiets Rejseunderstøttelse, 
men forblev i Udlandet, navnlig i Italien, til 1850. Efter 
at han i 1853 ved sit Ægteskab med Pouline Regine Kierkegaard 
følte sig uafhængigere stillet, tilbragte han paa ny Aarene 1857-61 
i Udlandet, for største Delen af Tiden i Italien, i det han især 
dvælede i Rom og Neapel. I 1874 blev han valgt til Medlem af 
Kunstakademiet, og efter længere Tids Svagelighed afgik han ved
Døden 4. Maj 1883. Han indtager ikke nogen særlig fremragende 
Plads blandt Datidens Landskabsmalere, men hans fordomsfri og 
uafhængige Stræben gav ham en agtet Stilling i Kunstverdenen, 
thi han var en ægte Kunstnersjæl med Blikket aabent for alt sandt 
og alvorligt i Kunsten. Hans smukkeste Arbejder ere uden Tvivl 
hans Billeder fra de yndige Bjærgstrøg i Roms Omegn med deres 
Vinhaver og skyggefulde Skove. Ogsaa fra Frederiksværk og 
Dyrehaven haves fordringsløse, ærlig sete Landskaber med en 
mild, venlig Stemning. Han var, trods et vist halv lunefuldt, 
halv gnavent Præg, en elskværdig Personlighed, som baade i 
Udlandet og i Hjemmet øvede vækkende Indflydelse paa sin Kreds 
ved sine snart skjæmtefulde, snart alvorlige, men altid ærlig 
udtalte Domme, og var ved sit sunde Blik paa sin Plads i 
Udstillingskomiteen.

Weilbach, Konstnerlex.
Ude og Hjemme 1883, Nr. 293.

<i>Ph. Weilbach.</i>

</chapter><chapter name="Brenno, Carlo Enrico, o.1680-1745, Billedhugger">

<b>Brenno, Carlo Enrico,</b> o.1680-1745, Billedhugger, 
var uden Tvivl Søn af Giambattista B. fra Mendrisio ved Como, af hvem 
seværdige Arbejder, fra de første Aar af forrige Sekulum, forefindes 
i Bamberg, og indvandrede eller indkaldtes her til fra Hamborg, 
da Fredensborg Slot skulde opføres. I Hamborg havde han i 1716 
gjort et overvættes kostbart og pragtfuldt Gravmæle over Vilh. 
Ahlefeldt og Hustru. Dette Arbejde, som prises for Smag, Studium 
af Anatomien og Kjendskab til Antiken, blev opsat i den nu for 
længst nedbrudte Domkirke i hin By. B.s Hovedværk som egentlig 
Billedhugger her hjemme er hans Gravmæle over Stiftsbefalingsmand 
Fr. Gjedde i St. Hans Kirke i Odense (1727). Som alle 
den Tids Billedhuggere her hjemme var B. tillige Stenhugger og 
Stukkatør, og som Stukkatør udførte han kostbare Arbejder paa 
Clausholm, Hørsholm, paa det gamle Kjøbenhavns Slot, i Riddersalen 
paa det i 1794 nedbrændte Christiansborg Slot og paa Fredensborg,
hvor Stukkaturarbejdet i Kuppelen og den pragtfulde Plafond 
i Havesalen ere gjorte af ham. B. døde i Kjøbenhavn i Slutningen 
af 1745.

Meier, Fredensborg. 
Tidsskr. f. Kunstindustri 1886, S. 39 ff. 
Nord. Tidskr. 1884, S. 638. 
Helsingørs Avis 7. Sept. 1887.

<i>F. J. Meier.</i>

</chapter>

<b>Brenøe, Anna Helene Dorothea,</b> se Nielsen.

<chapter name="Bresemann, Friedrich, 1809-50, Sproglærer">

<b>Bresemann, Friedrich,</b> 1809-50, Sproglærer, 
Søn af Førsteren i Witzien ved Sternberg i Meklenborg-Schwerin, født 19. Febr. 
1809. Han var først i Handelslære, derpaa Forstelev hos Faderen,
derefter kom han paa et svensk Handelskontor i Rostock. Efter 
Husets Fallit opgav han Handelsstanden og lagde sig efter Latin 
og Græsk samt Kirurgi. I 1830 kom han til Kjøbenhavn og 
studerede her Lægevidenskaben (den kirurgiske Side), men maatte
opgive dette Studium og levede fra 1833 til sin Død, 11. Juli 1850, 
som Sproglærer i Kjøbenhavn. Han har udgivet en Masse Lærebøger, 
især i Tysk: Grammatikker, Stileøvelser, Læsebøger, Parleurer, 
som i sin Tid vare meget brugte, samt et tysk-dansk Lexikon; 
disse Bøger røbe alle en stærk Tendens til det praktiske, men 
paa samme Tid Mangel paa Videnskabelighed og grundig Sprogkundskab. 
Desuden har B. leveret en engelsk-dansk, en svensk-tysk, 
en italiensk-dansk og en fransk-dansk Parleur og samtidig 
tyske Oversættelser af Hertz' «Kong Renés Datter» og af Asbjørnsens 
og Moes Folkeæventyr samt nogle tyske Digte.

Erslew, Forf.-Lex.

<i>C. A. Nissen.</i>

</chapter><chapter name="v. Bretton, Frederik Emil Baron, 1799-1878, Højesteretsassessor">

<b>v. Bretton, Frederik Emil</b> Baron, 1799-1878, Højesteretsassessor, 
en Søn af Plantageejer Lucas Uytendale Baron v. B. og 
Elisabeth Sophie f. Bjørn, fødtes 22. Maj 1799, blev 1816 Student, 1820 
juridisk Kandidat, 1822 Kammerjunker, 1823 Protokolsekretær i
Højesteret efter i nogen Tid at have arbejdet som Volontær i 
det danske Kancelli, 1826 surnumerær Assessor i Viborgs 
Landsoverret, 1827 virkelig Overretsassessor, 1846 konstitueret og 1847 
virkelig Højesteretsassessor, 1849 Kammerherre, 1868 Kommandør 
af 1. Grad af Danebrog, 1873 entlediget og samtidig udnævnt til 
Gehejmekonferensraad som en Anerkjendelse af den Samvittighedsfuldhed 
og Troskab, hvormed han i fulde 50 Aar havde tjent 
Staten. Han døde 4. Nov. 1878 i Kjøbenhavn, i. Avg. 1828 havde 
han ægtet Ernestine Juliane Langreuter (f. 16. Jan. 1804 d. 10. April 
1879), Datter af Justitsraad, Herredsfoged Did. Georg L. og Antoinette 
Sophie f. Christiani.

<i>G. Kringelbach.</i>

</chapter><chapter name="v. Bretton, Lucas Peter Baron, 1797-1880, Stiftamtmand">

<b>v. Bretton, Lucas Peter</b> Baron, 1797-1880, Stiftamtmand, 
født i Kjøbenhavn 31. Maj 1797, var en Broder til den foregaaende. 
B. blev Student 1815 og juridisk Kandidat 1819, ansattes 1820 som
Avskultant i Rentekammeret og blev 1834 surnumerær Kæmner ved 
Øresunds Toldkammer. 1841 blev han konstitueret Stiftamtmand i 
Viborg Stift og 1843 fast ansat som Stiftamtmand i dette Stift og 
Amtmand i Viborg Amt. 1820 var han bleven Kammerjunker, og 1842 
udnævntes han til Kammerherre. I 1858 stiftede B. en Hypothek-Laaneforening 
af Landejendomsbesiddere i Nørrejylland, hvis Formand 
han var under største Delen af dens Tilværelse, der efter 
faa Aars Forløb endte med en Fallit. Foreningens hele Fremfærd 
og navnlig Ydelsen af et uforholdsmæssig stort, Laan i B.s Ejendom 
Starupgaard bleve stærkt fremdragne i Dagspressen og førte endog 
til Nedsættelsen af en kgl. Undersøgelseskommission. Skjønt 
Uredelighed fra B.s Side ikke blev godtgjort, var dog hans Stilling
kompromitteret, men inden Ministeriet havde naaet til at indstille 
ham til Afskedigelse, søgte han selv derom 1864 og blev 1866 
entlediget i Naade og med Pension. I Efteraaret 1864 begav han 
sig med højere vedkommendes Vidende, men uden nogen egentlig 
Bemyndigelse til Kissingen, hvor han ved Samtaler med den preussiske 
Konge søgte at indvirke paa Fredsforhandlingerne, men den 
danske Regering maatte til sidst lade forstaa i Berlin, at B. ikke 
havde nogen som helst Mission. I Litteraturen er B. optraadt som 
Forfatter af Fremstillinger af Fattig-, Skole- og Vejvæsenet, der 
ere ganske respektable Arbejder, og desuden har han udgivet flere 
Piecer, væsentligst af politisk Indhold. B. var gift 1. (1828) med
Marie Sophie f. Hellesen (f. 1799 d. 1835) og 2. (1836) med Gjertrud 
Elisabeth f. Lillienskiold (f. 1808). Han døde i Kjøbenhavn 22. 
Jan. 1880.

Erslew, Forf. Lex.
Fædrelandet 1860.

<i>Deuntzer.</i>
</chapter>
<b>Breyer,</b> se Breier.

<chapter name="Bricka, Frederik Vilhelm Theodor, 1809-79, Læge">

<b>Bricka, Frederik Vilhelm Theodor,</b> 1809-79, Læge. 
Th. B., Søn af Boghandler Georg Philip B. og Anna Margrethe Elisabeth 
f. Akkermann, blev født i Kjøbenhavn 17. Marts 1809, dimitteredes 
1827 fra Roskilde Skole og tog kirurgisk Examen 1833. Han var
1832-37 kirurgisk Kandidat paa Almindeligt Hospital, blev 1834 
Kompagnikirurg, studerede 1837-39 i Udlandet, tog 1840 Licentiatgraden 
og redigerede derefter i nogen Tid «Bibliothek for Læger» 
i Ottos Fraværelse. 1842 blev han Underlæge i Armeen. 1844
konkurrerede han til et Lektorat i Kirurgi sammen med Buntzen 
og Kayser. 1845-79 virkede han som Dekanatssekretær i 
Sundhedskollegiet og har som Redaktør af Kollegiets Aarsberetninger 
indlagt sig væsentlig Fortjeneste. Han var ligeledes i mange Aar 
Sekretær ved det Classenske Litteraturselskab for Læger og Medlem 
af Direktionen for Lægernes Enkekasse. Under første slesvigske 
Krig blev han 1849 Overlæge i Armeen og var i Felttoget 1864
Divisionslæge; 1868 blev han Medlem af Direktionen for Garnisonshospitalet 
og 1873 Kommandør af Danebrog. Som en af vore 
mest ansete Militærlæger døde han pludselig 7. Jan. 1879. Gift 
1. (1841) med Marie Dorothea Ripperger (d. 1847), Datter af 
Tøjfabrikant i Kjøbenhavn J. S. R., og 2. (1855) med Cecilia Ammentorp, 
f. Achen, tidligere gift med Sognepræst H. L. Ammentorp og Datter 
af Major P. H. Achen.

Smith og Bladt, Den danske Lægestand, 5. Udg.
Erslew, Forf. Lex.

<i>Jul. Petersen.</i>

</chapter><chapter name="Brieghel, Johan Friedrich, 1732-1802, kongelig Livkirurg">

<b>Brieghel, Johan Friedrich,</b> 1732-1802, kongelig Livkirurg. 
Blev 1768 Kammertjener og Livkirurg hos Kong Christian VII, 
med hvem han fulgte paa hans Udenlandsrejse 1768, var senere 
virksom ved Sammensværgelsen mod Struensee og førte i Natten til
17. Jan. 1772 de sammensvorne til Kongen; i Aaret 1775 blev han 
Justitsraad. B. virkede med megen Iver for det kirurgiske Akademis 
Oprettelse, i det han sammen med flere ansete Kirurger forhindrede, 
at det af Kong Christian VI stiftede anatomisk-kirurgiske 
Theater, der var kommet i Forfald efter Simon Krygers Død under
Hennings' Bestyrelse, blev forenet med Universitetet, og bevirkede, 
at en ny af Universitetet og det medicinske Fakultet uafhængig 
kirurgisk Læreanstalt og Højskole i Aaret 1785 traadte i Steden 
for bemeldte anatomisk-kirurgiske Theater. Han døde 10. Dec. 1802.

Ingerslev, Danmarks Læger og Lægevæsen II, 614 f. 
Smith og Bladt, Den danske Lægestand, 4. Udg.

<i>P. Brock.</i>
</chapter>
<chapter name="Briennus (Brian), --1166--, Abbed">

<b>Briennus</b> (Brian), --1166--, Abbed, 
var fra England, efter Navnet at dømme af keltisk Byrd, og omtales først som Cisterciensermunk i Vitskøl. Da han en Gang blev uvenlig modtaget 
af Abbeden i det lille Benediktinerkloster Veng, blev denne afsat, 
og Veng blev overladt Cisterciensersamfundet i Aarhus Stift, en 
Aflægger fra Vitskøl (1166). Indsat af Moderklosterets Abbed, 
Henrik, til Abbed i Veng rejste B. til Rom og fik Pave Alexander 
III's Stadfæstelse af Klosterets Flytning. Valdemar I gav hans 
Kloster en Begunstigelse, men hjalp ikke Munkene mod den
højbyrdige Fru Margrethe, der i Tillid til sit Slægtskab med Kongen 
tog Gods og Kostbarheder fra Klosteret. Plagede af disse Overgreb 
droge B. og hans Munke til Kalvø i Skanderborg Sø (1168). 
For at faa denne Omflytning stadfæstet rejste B. atter til Paven, 
men opsøgte undervejs den landflygtige Ærkebiskop Eskil i 
Clairvaux og har sikkert bidraget til hans Forsoning med Kong 
Valdemar. I Rom optraadte B. tillige som Medlem af en 
Sendefærd fra Kongen, der bl. a. udvirkede Knud Lavards 
Helgenkaaring. Da Munkene endelig, tvungne af uheldige Naturforhold,
flyttede Klosteret til det smukke Øm (1172), maatte B. endnu en 
Gang til Rom for at faa Pavens Stadfæstelse; men da var han 
ikke længer Abbed, uvist af hvad Grund. B. døde som Munk i 
Sorø, hvor to af hans Landsmænd beklædte Abbedværdigheden i 
henved 50 Aar. Han skildres som en klog og dannet Mand,
afholdt af Stormændene.

Script. rer. Dan. V.

<i>Hans Olrik.</i>

</chapter><chapter name="Brinck, Iver, 1665-1728, Præst">

<b>Brinck, Iver,</b> 1665-1728, Præst, 
blev født 19. Nov. 1665 paa Valderhavg i Bergens Stift og var Søn af Inspektør Diderik 
B. fra Aalborg og Hustru Helene Hansdatter. Han gik i Skole i 
Christiania og blev Student i Upsala 1681; men Aaret efter kom 
han til Kjøbenhavn og lod sig indskrive ved Universitetet der. 
1683 rejste han tilbage til Norge og var Huslærer i flere 
højtstaaende Familier. 1686 er han atter i Kjøbenhavn, Alumn paa 
Valkendorfs Kollegium og Dekan paa Klosteret. I nogen Tid var 
han ogsaa i Huset hos Ulrik Christian Gyldenløve, hvis Yndest 
han i særlig Grad skal have erhvervet. Ved den forfærdelige 
Theaterbrand paa Amalienborg 1689 var B. selv i Livsfare, og 
hans forlovede omkom i Flammerne. Samme Aar blev han Feltpræst 
ved de engelske Hjælpetropper og fulgte disse under alle 
Krigsbegivenhederne i Irland indtil 1691. Saa blev han kaldet til 
Præst for den danske Menighed i London og var saare virksom 
for, at Menigheden fik sin egen Kirke, som stod til 1864, da den 
blev afløst af en ny. Medens B. virkede i London, udgav den 
forhenværende engelske Gesandt i Kjøbenhavn Rob. Molesworth 
sit berygtede Skrift: «An account of Denmark, as it was in the 
year 1692». Ved Hjælp af en ung, særdeles anset Jurist, Dr. King, 
hvem B. leverede de faktiske Oplysninger til Gjendrivelse af Molesworths 
uretfærdige Beskyldninger, fremkaldte han det dygtige Modskrift:
«Animadversions on a pretended account of Denmark» 
(London 1694), som yderligere befæstede B.s Anseelse og Yndest 
hos den danske Regering. Samme Dag han kom til Kjøbenhavn 
1702, døde Sognepræsten ved Holmens Kirke, Mag. G. Winecken; 
uden Ansøgning blev han da kaldet til dennes Eftermand. Da 
Frederik IV til sin store italienske Rejse 1708 skulde have en 
Rejsepræst og Konfessionarius med, faldt Valget paa B., som saa 
fulgte Kongen paa hele den interessante Rejse. Medens B. var i 
Udlandet, blev Aalborg Bispestol ledig; den blev tilbudt ham; 
men han foretrak at blive i Kjøbenhavn og ombyttede kort Tid 
efter Holmens Kirke med Nicolai Kirke (1711). Som Sognepræst 
ved sidstnævnte Kirke døde han 25. Juni 1728. Hans Skrifter ere 
ikke betydelige. Foruden nogle Disputatser har han forfattet en 
poetisk Omskrivning af Højsangen (1695 og oftere) og en 
Salmesamling, «En Kristens Tanketøjle», som har været en meget
udbredt Opbyggelsesbog baade i Danmark og Norge og er optrykt 
paa ny endnu i dette Aarhundrede; herfra er Nadversalmen i 
Roskilde Konvents Salmebog Nr. 718 («Op sødeste Sang») taget. 
Tillige kan nævnes en nitid udstyret Ligprædiken i Folio over 
Fru Berthe Scheel til Selsø (1720), den første og den største Bog,
der er udgaaet fra Phønixbergs Trykkeri. Endnu maa tilføjes, at 
B. ogsaa paa forskjellig Maade lagde sin Interesse for Modersmaalets 
Dyrkning for Dagen og ytrede sin Harme over dets 
Tilsidesættelse, ligesom han var Rostgaards Medarbejder ved den
danske Ordbog. B. var 2 Gange gift, 1. med Ambrosia Michelsen, 
hvis Fader var bosiddende i London (jvfr. om hendes Død Giessing, 
Jubellærere II, 2, 294), 2. med Konferensraad Hans Seidelins 
Datter Sophie S., ved hvem han blev Stamfader for Slægten
Brinck-Seidelin. Efter B.s Død ægtede hans Enke Biskop Chr. 
Ramus i Odense.

Hist. Archiv 1872, I, 234 ff.
Brasch, Om Robert Molesworth's Skrift An account of Denmark, 1879.
Bruun, Fr. Rostgaard S. 119 f.

<i>A. Jantzen.</i>
</chapter>
<chapter name="Brinck, Peder Jacobsen, 1668-1720, Præst">

<b>Brinck, Peder Jacobsen,</b> 1668-1720, Præst. 
Han er født i Throndhjem. Faderen, Jacob B., er ubekjendt;
Moderen hed Margrethe Riber. Deponerede 1686 og blev
ved Universitetet til 1689, da han maatte ud at søge
sit Brød. Han havde stor Lyst til videre bibelske
og humanistiske Studier, som han ogsaa i Stilhed
drev, da han maatte være borte fra Kjøbenhavn. 1697
vendte han tilbage og udgav en liden Bog, «Imperii
Romani ortus et progressus», en kort Udsigt over
den romerske Historie efter Livius, udfyldt ved
Plutarch og Polybius. Ved denne og vel ogsaa den
samtidige Bog «Guds Dybheders Anskuelsen vilde han
skaffe sig akademisk Understøttelse, og han opnaaede
1701 Inspektoratet for Collegium Mediceum (Borchs
Kollegium). Han kunde nu blive i Kjøbenhavn og faa sin
1699 skrevne Bog «Det gamle Testamentes Kronologi»
trykt (1701). 1703 opnaaede han endelig gejstlig
Befordring som residerende Pastor til Arendal, da
et Annex til Holt. Da Sognepræst Østen Sverdrup var
død, blev Arendal efter Menighedens Ansøgning et
eget Sognekald og B. dets første Sognepræst 10. Marts
1705. Han virkede her med Nidkjærhed og maa efter
et Brev fra Thomas v. Westen (1715) have staaet den
pietistiske Retning nær. Dette fremgaar ogsaa af
en Skriftemaalssag, hvorunder han (25. Juli 1711)
blev dømt fra Embedet, som han dog ved Benaadning
fik igjen (16. Jan. 1712). Efter at han var ble
ven Præst udgav han intet uden en Oversættelse af
Plinius' Panegyricus (1704), men han blev hele sit
Liv en flittig Skriftgransker, og hans «Philologia
sacra V. et N. Testamenti», der 1734 blev udgiven
af J. P. Anchersen, -- et kortfattet Lexikon --
tyder paa en ikke ringe Lærdom. Han blev gift med
Aase Christensdatter Landvig (d. 1721), der tilhørte
Arendals velstaaende Borgerklasse. Af hans 4 Børn
var den ældste og eneste Søn, Christen B. (d. 1721),
født 1708. Datteren Karen, gift med Frederik Tellefsen
Dahl, levede endnu 1740. P. B. blev begravet 16. Avg. 1720.

Faye, Christianssands Stifts Bispe- og Stiftshist. S. 292. 
Norsk theol. Tidsskr. N. R. VIII (1882), 402.

<i>D. Thrap.</i>

</chapter><chapter name="Brinck, Søren, 1668-1743, Officer">

<b>Brinck, Søren,</b> 1668-1743, Officer, 
fødtes i Slagelse 14. Jan. 1668 og skal have været Søskendebarn 
til ovennævnte Iver Brinck. Hans Fader, Andreas B., havde
som afskediget Officer taget Bopæl i Slagelse, hvor
han døde 1682, faa Dage efter sin Hustru Gertrud. Den
i4aarige, forældreløse B. tog Tjeneste som simpel Rytter i 
1. sjællandske Kyrasserregiment og oplærtes fra Grunden af i 
alt, hvad der kunde tjene en Kavallerist til Nytte, saaledes ogsaa 
Sadelmagerhaandværket. 1684 blev han Korporal, og 1689 sendtes 
han med de danske Hjælpetropper til Irland, deltog i Kampene 
ved Drogheda og Aghrim, hvorefter han 1691 blev Vagtmester, og 
siden, i Flandern, ved Steenkerke og Kortrijk. 1701 drog han 
atter i Felten med de til Brabant bestemte danske Tropper, som 
under Prins Engen og Hertugen af Marlborough delte Æren for 
disses berømte Sejre, og deltog selv med Hæder i samtlige Hovedslag, 
ved Höchstedt, Ramillies, hvor de danske især udmærkede 
sig, Oudenarde og Malplaquet, hvor han blev saaret og Hesten 
skudt under ham. I samme Felttog falder B.s Hovedbedrift. Da 
Prins Frederik af Hessen-Kassel, der tjente i de allieredes Hær,
med faa Husarer havde vovet sig langt ind blandt de franske 
Fortropper,  blev han haardt angrebet af en overlegen Afdeling. 
B. rykkede ham uden at agte paa egen Fare øjeblikkelig til 
Undsætning og bragte ham frelst tilbage med sig til Lejren, rigtignok 
med et Tab af 11 af sine 14 Mand og selv haardt saaret af 7
Rendekugler i sit ene Laar. At B. ved denne Lejlighed reddede 
Prinsens Liv, skal denne senere som Konge af Sverige ved flere 
Lejligheder med megen Anerkjendelse have ytret til den danske 
Gesandt i Stockholm. Den Saarede B., om hvis Liv der ikke 
var meget Haab, toges i Pleje af Skarpretteren i en lille fransk
By, kom sig først efter 3 Fjerdingaars Forløb og siges efter den 
Tid i flere Slag at have medført en Krykke paa Hesten. 
1712 var han med i Slaget ved Gadebusch, men levede siden 
under fredelige Forhold i Fredericia. Uagtet B.s Mod og militære 
Dygtighed efter mange Prøver vare selv hans øverste foresatte vel 
bekjendte, varede det længe, inden han naaede ind i Officersstanden, 
da han først blev Lieutenant 1706. Kun 4 Aar efter blev han 
imidlertid Ritmester, 1718 Major, 1728 Oberstlieutenant. Da han 
1734 efter Ansøgning erholdt Afsked, fik han Udnævnelse til 
Oberst. -- 1726 ægtede han Anna Marie f. Fessler (f. 1694 d. 1782), 
Enke efter Raadmand i Fredericia Henrich Richter, og 11. Jan. 
1743 afgik han ved Døden.

Kgl. Bibl., Kallske Manuskr. Nr. 131-34, fol. 
Malling, Store og gode Handlinger.

<i>G. L. Grove.</i>

</chapter><chapter name="Brinck-Seidelin, Ludvig Christian,</b> 1787-1865, Departementschef, landøkonomisk Forfatter">

<b>Brinck-Seidelin, Ludvig Christian,</b> 1787-1865, 
Departementschef, landøkonomisk Forfatter. 
Han er født 20. Dec. 1787 paa Fædrenegaarden Eriksholm ved Isefjord og hørte til en Slægt, der 
blev adlet 1752; Forældrene vare Konferensraad Hans B.-S. og 
Mariane Magdalene f. Eichel Bartholin. 1806 blev L. B.-S. Student, 
1812 juridisk Kandidat og Aaret efter Avskultant i Rentekammeret, 
1815 Amtsforvalter for Hjørring Amtstuedistrikt, og samme Aar 
ægtede han Marie Elisabeth Kragh, en Datter af Koffardikapitajn
K. Som Amtsforvalter virkede B.-S. i 30 Aar, til han i 1845 
udnævntes til Generaldecisor og Chef for det danske Regnskabsvæsen 
i Rentekammeret; 1860 blev han Chef for Revisionsdepartementet. 
Sin Afsked fra Statstjenesten tog han endelig 1862, og samtidig 
udnævntes han til Storkors af Danebrog; Konferensraadstitelen havde 
han alt faaet 1851, Kommandørkorset 1856. Aggersborggaard ved 
Løgstør ejede han 1838-46; 1861 arvede han det Brinck-Seidelinske 
Fideikommis. Efter samtidige Biografer at dømme turde 
B.-S. næsten have været et Mønster paa en Embedsmand: stræng 
og samvittighedsfuld i Tjenesten, retfærdig og human mod sine 
undergivne, velvillig, uegennyttig og hjælpsom mod Befolkningen;
i de 30 Aar, han virkede som Embedsmand i Hjørring Amt, vandt 
han da ogsaa i høj Grad Beboerne, der «næsten ærede ham 
som en Fader», og som Generaldecisor hædredes han med et 
kgl. Reskript, der i smigrende Ord bevidnede ham den allerhøjeste 
Tilfredshed med den hidtil ukjendte Orden og Punktlighed, 
som han havde bragt ind i Revisionen. -- Ikke blot som Embedsmand, 
ogsaa som Politiker og Forfatter tog B.-S. Del i det offentlige 
Liv; han var en af «de oplyste Mænd», der 1832 udnævntes til 
at drøfte den paatænkte Stænderforfatning, og 1834 valgtes han til
Deputeret for Aalborg. Han tog en ikke ringe Del i Stænderforsamlingens 
Forhandlinger, 1840 fremlagde han saaledes den 
aalborgske Petition om en fri Forfatnings Indførelse og forfattede 
Forsamlingens, i et mandigt og frimodigt Sprog affattede, Adresse 
til Christian VIII. I den grundlovgivende Rigsforsamlings 
Forhandlinger tog B.-S. ligeledes virksom Del, derimod har han aldrig 
haft Sæde i Rigsdagen eller Rigsraadet.

Allerede tidlig var B.-S. optraadt som Forfatter. 1816 udkom 
hans første Afhandling: «Var det gavnligt, om Forpagtningstiden 
af Bondejord var overladt til Kontrahenternes Tykke, og om 
Bøndergaardenes Størrelse var uindskrænket?», der ligesom hans 
næste større Arbejde, den fortrinlige Beskrivelse af Hjørring Amt
(1828), var fremkaldt af Landhusholdningsselskabet og hædredes 
med dettes Pris. I det første Skrift kommer B.-S. til det Resultat, 
at der burde herske fuld Sammenlægnings- og Udstykningsfrihed,
og ville end de færreste i vore Dage underskrive dette Resultat, 
læser man dog endnu med Interesse og Udbytte den livlig skrevne 
Bog, om hvilken det med rette er sagt, at der igjennem den gaar 
et frisk Pust af de navnkundige Bondevenners Aand fra den store 
Landbokommission. End videre skrev han: «Populær Fremstilling 
af det danske Skatte- og Afgiftsvæsen», der i 1840 blev udgivet af 
Selskabet for Trykkefrihedens rette Brug og er en udførlig 
Redegjørelse for Skattesystemets Virkemaade, dets historiske Oprindelse 
og Overensstemmelse med de statsøkonomiske Principper. Maa det 
sidste Afsnit nødvendigvis nu synes os en Del forældet, var dog
Skriftet et for sin Tid værdifuldt Forsøg paa en Redegjørelse for 
det danske Skattesystem. Endelig har B.-S. til forskjellige Dag- 
og Ugeblade leveret en Række Afhandlinger, af hvilke de fleste 
søge deres Æmne i Landboforholdene.

Foruden Embedsmandens, Forfatterens og Politikerens 
Virksomhed udøvede B.-S. ogsaa meget andet Arbejde: i forskjellige 
Selskaber, til Fremme af Kunst og Poesi, i velgjørende Øjemed osv. 
Det var da et sjælden virksomt Liv, der afsluttedes 14. Juli 1865.

Erslew, Forf. Lex.
Illustr. Tid. 1865, S. 361.

<i>H. Hertel.</i>


<b>Brinkopff, Henrik Vilhelm,</b> 1823-1900, Dekorationstegner og Arkitekt. 
B., der er født 30. Juni 1823 i Kjøbenhavn, er Søn af 
Instrumentmager og Orgelbygger Heinrich B. og Marie f. Høygaard. 
1839 kom han i Billedskærerlære, og efter at have nydt
Undervisning paa Kunstakademiet nedsatte han sig 1847 som Billedskærer 
og Forgylder i Kjøbenhavn. Fra 1869 til 1872 var han 
Medindehaver af Billedskærer- og Forgylderfirmaet Brinkopff & Senhen. 
Efterhaanden gik han imidlertid over til udelukkende at blive
Dekorationstegner i Møbel- og Bygningsfaget. 1880-81 byggede 
han dernæst Etablissementet National ved Vesterbros Passage, 1884 
indrettede han efter Christiansborg Slots Brand Fredericiagadens
Kaserne (det gamle Landkadetakademi) til Bolig for Rigsdagen, 
og 1885-86 byggede han Cirkus paa Hjørnet af Jærnbanegade og 
Farimagsgade. Han har deltaget i Ordningen af en Række 
Udstillinger (den nordiske Udstilling i Kjøbenhavn 1872, den danske 
Afdeling af Verdensudstillingen i Wien 1873, den jyske Udstilling
i Aarhus 1876, den danske Afdeling af Udstillingen i Malmø 1881 og 
den danske Industriafdeling af den nordiske Udstilling i Kjøbenhavn 
1888). Fra 1880 har han ogsaa ledet Opstillingen af Forevisningerne 
i Industriforeningen i Kjøbenhavn, i hvilken Forenings 
Repræsentantskab han har haft Sæde siden 1876. 23. Okt. 1847 ægtede han 
Marie Frederikke Meyer, Datter af hans første Læremester, Snedker 
og Billedskærer J. C. M.; hun døde 23. Okt. 1864, og 7. Juli 1866 
ægtede han derpaa Juliane Frederikke Eszlinger, Datter af
Sæbefabrikant J. F. E. -- d. 15. Maj 1900.

Weilbach, Konstnerlex. 
Kat. over Inclustriforen. Udstill. af kunstind. Frembring. i Sommeren 1880 S. 94.

<i>C. Nyrop.</i>

</chapter><chapter name="Brion, Leo Urbino,</b> 1813-63, Læge">

<b>Brion, Leo Urbino,</b> 1813-63, Læge, 
en Søn af Marskandiser Christian B. og Edele Karen f. Hellesen, blev født i Kjøbenhavn 
25. Nov. 1813, dimitteredes privat 1831, tog Lægeexamen 1838 og
fungerede paa Frederiks Hospital som Kandidat og senere som 
Reservelæge. Fra 1844 var han ansat i Kjøbenhavns Brandkorps 
som Underlæge, fra 1853 som Overlæge. 1844-48 var han 
Medredaktør af «Ugeskrift for Læger» og skrev heri forskjellige Artikler 
og Indlæg, der omhandle Dagens brændende medicinske Spørgsmaal 
og vidne om en selvstændig Aand og betydelig Begavelse, hvad 
der ogsaa gjælder om et større ofthalmologisk-kritisk Skrift af ham 
(1851), som vakte megen Opsigt. Han døde 14. Maj 1863. Hans
Hustru var Christiane Catharina Dorothea f. Rames, Datter af 
Blikkenslagermester R.

Smith og Bladt, Den danske Lægestand, 4. Udg.
Erslew, Forf. Lex.

<i>Jul. Petersen.</i>

</chapter><chapter name="Brix, Christian Carl, f. 1820, Skolemand og Politiker">

<b>Brix, Christian Carl,</b> f. 1820, Skolemand og Politiker. 
Han er en Søn af Konsistorialraad Jens Christian B., senest Sognepræst 
til vor Frue Kirke i Aarhus (d. 1849), og Caroline Margrethe Sophie 
f. Holm. Han blev født i Gjerlev 14. Marts 1820, dimitteredes fra 
Aarhus Skole 1836, blev i Jan. 1842 theologisk Kandidat og informerede
derefter i forskjellige Skoler, først i nogen Tid som
konstitueret Adjunkt i Aarhus, derpaa navnlig i den christianshavnske 
Borgerdydskole. I Studenterverdenen, som den Gang paa næsten 
alle de aandelige Omraader gik i Spidsen for Udviklingen, hørte 
B. tidlig til de ledende Personligheder; han sluttede sig med Liv 
og Sjæl til den national-liberale Retning og var ligeledes stærkt 
greben af den skandinaviske Bevægelse. Efter det første skandinaviske
Studentermøde i 1845, hvis Glanspunkt var Festen i 
Christiansborg Slots Ridehus med Orla Lehmanns begejstrende Tale, fik 
B. offentlig Understøttelse til en Rejse til Sverige, nærmest for at 
undersøge de svenske Arkiver i historisk Øjemed; i Stockholm og 
Upsala knyttede den livlige og veltalende unge danske mange 
interessante Forbindelser med Broderrigets fremragende Mænd, og 
nogle offentlige Forelæsninger, som han paa Anmodning holdt om 
den danske Litteratur, gjorde stormende Lykke. Efter Oprørskrigens
Tilendebringelse gjorde han i 1851 en Rejse til England, 
ligeledes med Arkivundersøgelser for Øje, men blev nødsaget til 
at forkorte sit Ophold, da han i Okt. s. A. udnævntes til Bestyrer 
af Efterslægtselskabets Realskole -- den 7. i Rækken siden Skolens 
Stiftelse --, hvilken Post han tiltraadte 1. Nov. 1851 og endnu 
beklæder. Hans Virksomhed som Skolebestyrer strækker sig 
saaledes over 37 Aar, og de Tusender af Disciple, hvis højt skattede 
og respekterede Rektor han har været, omfatte mere end en hel 
Slægtfølge. 4. Marts 1886 fejrede Efterslægtens Skole, der nu er 
udvidet med en studerende Afdeling, sin Hundredaarsfest, og 
Bestyreren, der fra 1869 havde været Professor, udnævntes i den 
Anledning til Etatsraad. Det kan i denne Forbindelse tillige 
nævnes, at B., som har udgivet forskjellige historiske og geografiske 
Arbejder, i en Aarrække har været Medlem af Examenskommissionen 
for Lærere og Lærerinder og nu er dens Formand.

Skjønt B. saa tidlig deltog i det politiske Liv, traadte han 
først 1863 ind i Rigsdagen og da som Medlem for Kjøbenhavn i 
Landstinget; efter Novemberforfatningen valgtes han i 1864 til
Rigsraadets Folketing og i 1866 ligeledes til Rigsdagens Folketing, 
i begge Forsamlinger for Kjøbenhavns 2. Valgkreds, som han først 
forlod i Jan. 1887 paa Grund af svækket Helbred. B. har altid 
været en fortrinlig Taler, hans Foredrag livligt, hans Fremstilling 
klar, aandrig, fri for al Vidtløftighed, og disse Fortrin hævedes 
yderligere ved en tiltalende Personlighed og en ualmindelig
sympathetisk Røst. Hans Veltalenhed kom dog maaske mindre til 
sin Ret i Rigsdagen end paa Valgtribunen, i Folkeforsamlinger 
eller blandt Studenterne. Ved Siden af denne politiske Virksomhed 
har B. taget kraftig Del i det kommunale Liv; lige siden 1858
har han været Borgerrepræsentant og har i denne Egenskab navnlig 
taget sig af Hovedstadens Skole- og Fattigvæsen. -- Han ægtede 
i 1852 Nathalie Willemoes, Datter af Etatsraad, Stiftsfysikus W. 
i Aarhus, og, efter at hun var død efter faa Aars Ægteskab, i 1862
Leontine Thaulow, Datter af Professoren i Kemi ved Christiania 
Universitet.

Erslew, Forf. Lex.
Illustr. Tidende 7. Marts 1886.

<i>C. St. A. Bille.</i>
</chapter>
<chapter name="Brix, Claus, f. 1821, Forfatter">

<b>Brix, Claus,</b> f. 1821, Forfatter. 
Han er Søn af en Krovært i Petersborg ved Uelsby (Ølsby) i Slesvig og født 20. Marts 1821. Han fik en meget tarvelig Opdragelse og maatte som Dreng vogte 
Kvæg, men han benyttede den megen ledige Tid til flittig Læsning. Sit 
Ønske, at blive Lærer, opnaaede han dog ikke, men maatte nøjes 
med et Haandværk (Ritbinder), som han udøvede i over 20 Aar i 
Buckberg (Bøgebjærg) tillige med en Smule Landbrug og Biavl. 
Han kunde dog ikke glemme sin Ungdomsdrøm, at blive en 
Bogens Mand, og forsøgte sig nu og da som Forfatter, mest paa 
Plattysk; han udgav «Hoch- und plattdeutsche Gedichte» 1858, 
«Fahrten aller Arten un sonst noch wat in Hoch un Platt» 1875 
(4. Oplag 1882) samt plattyske Oversættelser af nogle af H. C. 
 Andersens Æventyr, f. Ex. «Den lille Pige med Svovlstikkerne». 
I Eftersommeren 1886 levede han endnu i sin Fødeby.

Alberti, Schlesw.-Holst.-Lauenb. Schriftsteller-Lex. 
Brummer, Deutsches Dichter-Lex.

<i>C. A. Nissen.</i>

</chapter><chapter name="Brix, Harald Frederik Valdemar, 1841-81, Socialist">

<b>Brix, Harald Frederik Valdemar,</b> 1841-81, Socialist,
født 25. Febr. 1841, blev i 1863 Officersaspirant, men dimitteredes af 
Mangel paa Anlæg til at uddannes til Officer; han oprettede senere 
en Musikhandel, men gik snart fallit og førtes derefter i 1871,
uden at kjende synderlig til Socialismen, ind paa socialistisk 
Virksomhed af sin Fætter L. Pio, hvem han fulgte blindt. Han delte 
Skæbne med Pio og Geleff, da disse arresteredes i Maj 1872 efter 
Indkaldelse til et Folkemøde paa Nørrefælled, og dømtes ved 
Kriminal- og Politiretsdom 29. Marts 1873 og Højesteretsdom af
6. Avg. s. A. til 3 Aars Forbedringshusarbejde. En Del af Straffen 
blev senere eftergivet, men B. dømtes paa ny for sine Udtalelser 
i Ugebladet «Ravnen» om Kongen, Religionen osv. under 13. Jan. 
1877 (stadfæstet af Højesteret 5. April s. A.) til 4 Aars 
Forbedringshusarbejde. Død 28. Maj 1881 i Kjøbenhavn. 

<i>H. Westergaard.</i>

</chapter><chapter name="Broberg, Christian August, 1811-86, Handelsmand">

<b>Broberg, Christian August,</b> 1811-86, Handelsmand,
var en Søn af Grosserer Chr. Mortensen B., som drev en betydelig 
Forretning i Kjøbenhavn, og hvis Firma nød stor Anseelse paa Børsen. 
Moderen, Anna Casine f. Edsleff, f. i Norge 1774, d. 1851, havde 
først været gift med en Kjøbmand Jensen fra Flensborg, der havde 
nedsat sig i Christiania. Sønnen, der fødtes 3. April 1811, blev 
af Faderen sat i en lærd Skole og absolverede sin Examen artium 
i en Alder af 17 Aar. Det var dog ikke Meningen, at han skulde
fortsætte sine akademiske Studier, og han blev strax efter sin 
Examen ansat paa Faderens Kontor, hvor han arbejdede i nogle 
Aar. Han foretog senere flere Forretningsrejser til Udlandet, indtil 
han endelig (1832) for et længere Tidsrum tog fast Ophold i 
Messina, hvor han fik Ansættelse hos det allerede den Gang 
betydelige Handelshus Ferd. Baller & Co., i hvilket han endog en 
Tid var Associé. I 1835 vendte B. tilbage til Kjøbenhavn og 
indtraadte som Kompagnon i Faderens Firma, Chr. Broberg & Søn,
for hvilket han ved Faderens Død blev ene Chef i Aaret 1852. 
Borgerskab som Grosserer tog han 1844. I Kjøbenhavns Handelsverden 
maatte B. som Følge af sin hele Stilling, Dannelse og store 
Kjendskab til de merkantile Forhold være selvskreven til at spille 
en fremragende Rolle, og man ser ham da ogsaa allerede i 1843 
som Medlem af Grosserersocietetets Komité, i hvilken han vedblev 
at fungere indtil 1863, de senere Aar som Komiteens Næstformand. 
I 1844 blev han valgt til Repræsentant i Nationalbanken og i 1845
til Borgerrepræsentant, hvilken Stilling han dog kun indtog i den 
valgte 6aarige Funktionstid, da Tidens mægtige politiske Brydninger 
alt mere og mere optoge den driftige og for sit Fædreland altid 
varmt følende Mand. I 1849 valgtes B. ogsaa til Folketingsmand, 
og fra denne Tid delte han sin Virksomhed i to Retninger -- 
Kjøbmandens og Politikerens.

Som Kjøbmand vedblev B. at spille en meget fremtrædende 
Rolle; ved Siden af et betydeligt Rederi drev han navnlig en 
meget stor Handel med Kaffe; hans Skibe bragte ham stadig 
Ladninger hjem fra Rio de Janeiro, og han opnaaede, at hans 
Firma ganske ubetinget kom til at indtage Rang som Nordens
største Kaffeimportør. B. yndede meget at sysle med statistiske 
Beregninger og Konklusioner; han udgav stadig store Beretninger 
om Artiklen Kaffe, baade paa Dansk og Tysk, og disse læstes ogsaa 
paa fremmede Handelspladser med stor Interesse, om man 
endog meget ofte fandt, at B. vovede sig ud over Grænserne for 
en Handelsberetnings Rækkeevne. I 1853 var han Medstifter af 
«Laanebanken», og i 1857 var han blandt Indbyderne til Oprettelsen 
af Privatbanken, hvis Bankraads Formand han strax blev og 
vedblev at være, saa længe han levede. Hans veltrufne Portræt i
Olje smykker Væggen i Bankens Direktionsværelse. Den Gang, 
da Privatbanken stiftedes, havde B. netop haft Lejlighed til at 
lære Tietgen at kjende og med sit skarpe Blik opdaget, hvilke 
Egenskaber der slumrede hos denne Mand; han saa i ham, som 
Direktør for den første, store private Bank, den rette Mand paa
den rette Plads, og Tiden har vist, hvor rigtig han saa. Fra 
denne Periode stammer et Venskab mellem B. og Tietgen, der 
har faaet sit Udslag i de mange industrielle og økonomiske 
Foretagender, som den sidste har «startet», og i hvis Bestyrelser den 
første for det meste har haft Sæde. Af de mange merkantile 
Tillidshverv, som have været B. overdragne, maa dernæst nævnes 
hans Virksomhed som Medlem af den Komité, der i den store 
Krisis i 1857 forhandlede med Regeringen om Bistand for den 
betrængte Handelsstand (Komitéens øvrige Medlemmer vare Suhr 
og Holmblad), og som Kommitteret i «de private Assurandørers
Forening», hvori han i en lang Aarrække (1842-86) 
virkede med overordentlig Nidkjærhed. Herhen hører vel ogsaa 
nærmest at nævne, at han var Kasserer for den Komité, der 
dannedes i 1859 for Frederiksborg Slots Gjenopførelse. Vi se 
saaledes, at B. indtog en meget fremskudt Stilling paa Kjøbenhavns 
Børs, og at hans Forretning bestandig tiltog i Omfang og Anseelse,
indtil ogsaa den ramtes af Skæbnens haarde Slag; Kaffekrisen 
i 1874 bragte Firmaet Chr. Broberg & Søn saa store Tab, at det 
senere aldrig har kunnet forvinde dem. C. A. B. var netop paa 
en Rejse i det sydlige Frankrig, da Efterretningen herom naaede
ham; han ilede strax hjem, og aldrig har maaske hans Betydning 
som Kjøbmand vist sig i et større Lys end netop den Gang, da 
han med Kraft greb Tøjlerne og reddede det synkende Vrag 
uden at lade sig kue af den store Omvæltning i hans Forhold. 
Han havde mistet sin store Formue; men han bar sit Tab med 
en Sjælsstorhed og Resignation, der uvilkaarlig aftvang almindelig 
Beundring, og han vedblev at arbejde i Forretningen sammen med 
sin Søn og Associé, indtil han i 1882 trak sig helt ud af den. 
Det bedste Bevis paa den Agtelse, som B. nød paa Børsen, er 
fra denne Tid. Handelsstanden skulde have en Repræsentant i
Landstinget, da en Vakance indtraadte i 1882, og skjønt B. allerede 
var en gammel Mand, henvendte man sig til ham, og han modtog 
Valget. At han som Landstingsmand denne Gang ikke fik 
Lejlighed til at udrette noget af særlig Betydning for Handelen,
skyldes mere den Tids sørgelige politiske Tilstande end Mangel 
paa Virkelyst og Arbejdsdygtighed hos ham.

Det var ikke første Gang, at B. havde været Medlem af den 
lovgivende Forsamling; tvært imod, som forud antydet, havde han 
en temmelig betydelig og virksom politisk Fortid. I 1849 blev 
han valgt til Folketingsmand for Kjøbenhavns 2. Kreds, men faldt
i Aaret 1853, da han stillede sig til Gjenvalg i samme Kreds. 
I 1854 gik han paa ny af med Sejren, denne Gang i Kjøbenhavns 
3. Kreds, og havde nu Sæde i Folketinget til 1856, da han efter 
Fællesforfatningens Vedtagelse valgtes ind i Rigsraadet, hvor han 
forblev indtil 1863. I 1864 blev han Medlem af Rigsraadets Landsting, 
og i 1866 trak han sig ganske tilbage fra al politisk 
Virksomhed, til han i 1882, som omtalt, valgtes ind i Landstinget. 
Hans Virksomhed som Politiker har ikke været af særlig Betydning;
han var altid en nidkjær og flittig Arbejder, der med Energi og 
livfuldt fyldte sin Plads, paalidelig for sit Parti; men hans egentlige 
Virksomhed var dog fortrinsvis i merkantile Sagers Forhandling, 
og han forsøgte navnlig med aldrig svigtende Ihærdighed at fremme 
en Toldlovgivning, der maatte være Handelen til saa stor Nytte 
som mulig; nærmest maatte han vel anses for at være Frihandelsmand. 
-- E. var dekoreret med Danebrogsordenens Kommandørkors 
(1874) samt havde Titel af Etatsraad; han døde 30. April 1886. 
Han havde 1835 ægtet Ida Frederikke Gotschalk (f. 5. Febr. 1814 
d. 13. April 1877), Datter af Grosserer Fr. G.

Barfod, Dansk Rigsdagskal. 1856, S. 246.
Illustr. Tid. 9. Maj  1886.

<i>Harry Levin.</i>

</chapter><chapter name="Broberg, Severin Carl Olfert Fischer, 1822-1900, Adjunkt">

<b>Broberg, Severin Carl Olfert Fischer,</b> 1822-1900, Adjunkt. 
B. blev født 2. April 1822 i Ringkjøbing, hvor hans Fader, Jørgen 
B., der var gift med Oline Marie f. Hansen, var praktiserende 
Læge. 1823 flyttede Faderen til Roskilde, fra hvis Kathedralskole 
B. 1838 blev dimitteret til Universitetet i Kjøbenhavn. Efter at 
han 1844 havde underkastet sig theologisk Examen og nogen Tid 
levet som Huslærer og som Lærer ved private Skoler, blev han 
1846 Adjunkt i Randers og 1859 Adjunkt i Odense. Da han 1878 
fik Afsked fra denne Stilling, bosatte han sig i Kjøbenhavn. 
Foruden en dansk og en fransk Grammatik samt nogle andre
Skolebøger har han i Odense Skoles Programmer trykt nogle Afhandlinger 
om fransk Litteratur («Hôtel Rambouillet» 1863, «Romanen 
om Rosen» 1869 og «Det religiøse Skuespil i Frankrig» 1874). 
Senere har han i «Manuel de la langue danoise» (1882) givet en 
god Vejledning for fremmede til Studiet af det danske Sprog og 
heldig løst den vanskelige Opgave at fordanske «Rabelais» (1884) 
og «Villon» (1885). -- d. 13. Maj 1900.

<i>Thor Sundby.</i>

</chapter><chapter name="Brochmand, Hans Enevoldsen, 1621-64, Biskop">

<b>Brochmand, Hans Enevoldsen,</b> 1621-64, Biskop. 
Han blev født 16. April 1621 i Kjøge, hvor Faderen, Enevold Rasmussen 
B., var Borgmester. Moderen, Margrethe, var Datter af Kjøbmand 
Rasmus Pedersen i Kjøge. 1633 kom han i Herlufsholm Skole, 
hvorfra han blev Student 1638. I Kjøbenhavn studerede han i 
4 Aar og havde sit Underhold hos sine Farbrødre, Jesper og 
Hans B. 1642 rejste han til England, hvor han s. A. tog 
Magistergraden i Canterbury. Efter et kort Ophold i Skotland 
rejste han tilbage til England og holdt 15. Juli 1644 Bryllup med 
en adelig Dame, Anna Laurence de la Ford, Datter af en engelsk
Baronet. 1646 var han vendt tilbage til Kjøbenhavn, men synes 
derefter at have opholdt sig i Kjøge, indtil han 1649 udnævntes 
til Sognepræst ved St. Nicolai Kirke i Kjøbenhavn. Her gjorde 
han sig yndet ved den allegoriske Prædikemaade, som han havde 
lært i England. Hans Hustru synes at have givet Anstød ved 
sine engelske Moder og sin adelige Selvfølelse, og selv har han 
under sin Embedsvirksomhed ofte beredt sig Vanskeligheder ved 
sin hensynsløse Optræden. Hans Helbred blev tidlig nedbrudt, 
og efter Kjøbenhavns Belejring maatte han paa Grund af tiltagende 
Svækkelse søge Hjælp til Udførelsen af sin Præstegjerning. Kongen 
udnævnte ham derfor 1660 til Professor ved Universitetet, men 
heller ikke dette Embede følte han sig stærk nok til at varetage
og blev derfor allerede s. A. udnævnt til Biskop i Aarhus, hvor 
han døde 3. Marts 1664 og blev begraven i Domkirken. Han 
var en aandfuld og begavet Taler, men hans litterære Virksomhed 
indskrænker sig til 9 Ligprædikener.

Wad, Meddelelser om Dimitterede fra Herlufsholm II, 81 ff.

<i>S. M. Gjellerup.</i>

</chapter><chapter name="Brochmand, Hans Rasmussen, 1594-1638, Professor">

<b>Brochmand, Hans Rasmussen,</b> 1594-1638, Professor,
var født i Kjøge, hvor Eaderen, Rasmus Sørensen, var Borgmester 
(d. 1599); kom 1604 i Herlufsholm Skole, fra hvilken han, efter 
bl. a. at have haft sin egen Broder, Jesper B., til Rektor, afgik 
til Universitetet 1611. I et Par Aar dyrkede han nu særlig de 
sproglige og filosofiske Fag. hvorpaa han begav sig til tyske 
Højskoler med det Formaal at lægge sig efter Filosofi og Theologi. 
Efter et 10 Maaneders Ophold ved Gymnasiet i Lavingen gik han 
til Wittenberg, hvor han tilbragte henved 4 Aar med flittige Studier. 
Efter sin Hjemkomst tog han 1618 Magistergraden og blev ikke
længe efter Rektor ved Sorø Skole. Her fra kaldtes han 1621 til 
Professor i Filosofien ved Kjøbenhavns Universitet og var tillige i 
adskillige Aar akademisk Notarius. Da Kongen 1630 havde oprettet 
et nyt theologisk Professorat ved Universitetet, blev B. kaldet til 
at beklæde dette. Han var for anden Gang Universitetets Rektor, 
da han 10. Okt. 1638 blev bortreven af en smitsom Sygdom. Havde 
3. Avg. 1623 ægtet Professor, Dr. med. Thomas Finckes Datter
Drude, der fødte ham 6 Børn. Ved dette Ægteskab besvogredes 
han med en stor Del af de andre akademiske Lærere. Hans 
Skrifter indskrænke sig til filosofiske og theologiske Disputatser; 
men hans akademiske Virksomhed bærer for øvrigt et gjennemgaaende 
Præg af samvittighedsfuld Flid.

Vinding, Acad. Haun. S. 283 ff.

<i>H. F. Rørdam.</i>

</chapter><chapter name="Brochmand, Jesper, 1488-1562, kongl. Sekretær">

<b>Brochmand, Jesper,</b> 1488-1562, kongl. Sekretær, 
var født i Kjøbenhavn, studerede i Tyskland, blev derpaa ansat ved Kong 
Hans' Hof, efter hvis Død han atter drog udenlands og i hele 
3 Aar opholdt sig ved det pavelige Hof. Efter Hjemkomsten blev 
han af Christian II ansat som øverste Sekretær i Kancelliet og 
udøvede fra nu af i en lang Aarrække under tre Konger en meget 
stor Indflydelse, ligesom han ogsaa efterhaanden opnaaede flere 
gejstlige Værdigheder, især som Ærkedegn i Aarhus, skjønt han 
aldrig havde Sæde i Kapitlet. Blandt de utallige Hverv, der i 
denne lange Aarrække vare ham betroede, skal her blot omtales, 
at han 1520 ledsagede Kongen til Stockholm og ved sin 
Aandsnærværelse skal have reddet en af Munkene i Nydale Kloster, 
i det han udgav ham for en af sine Skrivere. Med Moder Sigbrits
Parti stod han sig næppe godt; han skal ogsaa en Tid paa hendes 
Anstiftelse have siddet i Fængsel. Hans aabenhjærtige, joviale 
Karakter, der har sat sig mange Mærker i hans ejendommelige 
Breve, gjorde ham ogsaa til Fjende af Folk som Diderik Slagheck, 
hvem han, da han saa ham føres til Skafottet, tilraabte et «Løn 
som forskyldt». J. B.s Skildringer af Stemningen i Landet skulle 
have fremkaldt Christian II's endelige Opbrud fra Danmark. -- 
Under Frederik I brugtes J. B. oftere som Sekretær ved 
diplomatiske Sendelser, saaledes 1530 ved det store Varberg-Møde 
mellem danske og svenske Udsendinger. 1532 blev han med det 
kongelige Segl sendt med Knud Gyldenstjerne til Oslo og deltog 
i Forhandlingerne angaaende Christian II's Lejdebrev; han betragtede 
ogsaa den med Christian II sluttede Kontrakt som en for Danmark 
heldig Ende paa Striden. -- Efter Frederik I's Død og under 
Grevefejden sluttede J. B. sig til Christian III's Sag; han deltog 
saaledes i de store Forhandlinger i Hamborg i 1536 og opholdt 
sig ogsaa under Kjøbenhavns Belejring i Roskilde, hvorfra 
Regeringen da førtes. Sin Stilling som øverste Sekretær i Kancelliet 
bevarede han under Christian III og brugtes ogsaa i Aarene 
1539-41 som Sekretær ved diplomatiske Forhandlinger med Sverige. 
Omtr. fra 1545 maatte han dog paa Grund af Svagelighed opgive 
sin Stilling i Kancelliet og tilbragte sine sidste Aar i sin Gaard i 
Kjøbenhavn, hvor han døde 11. Nov. 1562, 74 Aar gammel. Han havde 
tidlig sluttet sig til Lutherdommen, hvortil hans Ungdomserindringer 
fra det fordærvede Romerhof synes at have bidraget sit. Han
omtales altid med den største Højagtelse, ikke mindst af Brødrene 
Palladius, som han i tidligere Aar havde taget sig af. Han havde 
giftet sig med en Enke, Abelone, hvis Datter af 1. Ægteskab, Maren
Tønnesdatter, senere skaffede ham mange Bryderier.

Danske Mag. VI, I ff. 34 ff. 3. R. III, 25 ff. 
Ny kirkehist. Saml. IV, 51 ff. 
A. D. Jørgensen, De danske Rigsarkivers Hist. S. 152.

<i>A. Heise.</i>

</chapter><chapter name="Brochmand, Jesper Rasmussen, 1585-1652, Biskop">

<b>Brochmand, Jesper Rasmussen,</b> 1585-1652, Biskop. 
Han udgik fra en gammel jysk Slægt, som i det 16. Aarhundrede havde 
sin Hjemstavn i Skanderborg-Silkeborg Egnen, og som -- uvist 
af hvilken Grund -- har taget Navn efter en ældre, indvandret 
tysk Slægt. Han blev født 5. Avg. 1585 i Kjøge og var 
Broder til ovfr. nævnte Hans Rasmussen B. Efter Faderens Død 
fik han ogsaa en Jyde til Stiffader, i det Moderen, Bodil Jacobsdatter 
(f. i Kjøbenhavn 1561), siden i sin Enkestand ægtede Iver 
Christoffersen Schøller, der stammede fra Ribe. Han havde først 
været Skriver paa Dragsholm under Ar. Huitfeldt og nedsatte sig 
derefter som Handelsmand i Kjøge. Da J. B. var 5 Aar gamnmel, blev 
han sat i Fødebyens Latinskole og sendtes efter 8 Aars Forløb til 
Herlufsholm, der den Gang styredes af den bekjendte Filolog 
Hans Alanus. Under dennes Vejledning gjorde han saa hurtig 
Fremgang, at han allerede 1601 kunde udgaa til Universitetet. 
Men endnu samme Aar kaldte Alanus ham tilbage for at lade 
ham overtage en Hørervirksomhed ved Skolen. Moderen, der ikke 
synes at have raadet over store Midler, gjorde dog Udvej for, at 
han kunde fortsætte sine Studier i Udlandet, og 1603 forlod han 
Skolen og rejste til Holland, hvor han fra 1604 af studerede i 
Leiden under de berømte Filologer J. Lipsius, J. Scaliger, D. 
Heinsius o. fl. Skjønt han lod sig indskrive som theologisk Student, 
omfattede hans Studier dog, som det synes, udelukkende Græsk 
og Filosofi. Senere opholdt han sig henved 2 Aar i Franeker, 
hvor han fik Tilladelse til at holde filosofiske Forelæsninger, uagtet 
han ikke havde taget nogen akademisk Grad. Han udgav dem i 
Franeker 1607 under Titel: «Disputationes variæ philosophicæ». 
Arild Huitfeldt, der var Skoleherre paa Herlufsholm, kaldte ham 
1608 tilbage og overdrog ham Rektoratet, som han overtog, efter 
at han først havde taget Magistergraden. Men allerede 1610 
udnævntes han til Professor Pædagogicus ved Universitetet. Aaret 
efter ægtede han Sille Tønnesdatter Balckenburg, der var Datter 
af en aalborgsk Kjøbmand og i 13 Aar havde været i Huset paa 
Borreby hos Kansleren Chr. Friis og Fru Mette Hardenberg. 
Kansleren gjorde deres Bryllup i Kjøbenhavn 24. Juni 1611. 1613 blev 
B. Professor i Græsk og udfoldede i denne Stilling en Virksomhed,
som ikke har været tilstrækkelig paaagtet. Hans omfattende 
Kjendskab til den klassiske Litteratur, som især fremtræder i hans 
«Qvæstiones philologicæ et philosophicæ» (1615), har senere sat 
mærkelige Spor i hans dogmatiske Arbejder.

Medens han 1614 var Dekan i det filosofiske Fakultet, begyndte 
de bekjendte dogmatiske Retsforfølgelser, der tilintetgjorde den 
kryptokalvinistiske Bevægelse og banede Vejen for den lutherske 
Enevælde i den danske Kirke. Orthodoxiens Forkæmper, den 
theologiske Professor H. P. Resen, fandt i B. sin mest trofaste 
Kampfælle. Præsten O. Kock blev dømt for sit utilbørlige Angreb 
paa Resen, men denne, der var udset til at være Sjællands Biskop, 
maatte dog, førend han tiltraadte Embedet, efter kongelig Befaling 
udarbejde et Forsvarsskrift, som skulde forelægges de kjøbenhavnske 
Professorer og Landets Bisper, og hvori han gjorde Rede 
for sit dogmatiske Standpunkt. Paa et Møde, der afholdtes paa 
Universitetet, forelæste B. Skriftets 8 Kapitler, hvortil Resen føjede 
nogle yderligere Forklaringer. Da B. derefter skulde afgive sin 
Erklæring, udtalte han sig i fuld Overensstemmelse med Resen og 
paastod, at Skriftet intet indeholdt, som stred imod Guds Ord og 
den danske Kirkes symbolske Bøger. 1615 tiltraadte Resen 
Bispeembedet, og samtidig hermed forfremmedes B. til Professor i 
Theologi og kreeredes endnu samme Aar til Dr. theol. Men hans 
Embedsgjerning blev dog i de første Aar ofte afbrudt af anden 
Virksomhed. De Undersøgelser, som stode i Forbindelse med den 
Kockske Sag, vare endnu ikke afsluttede, men rettedes nu imod
den fynske Biskop Hans Knudsen Veile. 23. Avg. 1615 blev der 
efter kongelig Befaling nedsat en Kommission, bestaaende af Chr. 
Friis til Kragerup og Professorerne El. Eisenberg og J. B., der
skulde undersøge Biskoppens Embedsforhold. Forhør afholdtes 
omkring i Stiftet 1615 og gjenoptoges i Kjøbenhavn 1616. Sagen 
endte i Juni s. A. med, at H. Knudsen blev dømt som Kalvinist. 
B. optog derefter for en kort Tid sin Universitetsvirksomhed, men 
den afbrødes allerede igjen Aaret efter, i det Kongen i Foraaret 
1617 udnævnte ham til Lærer for Tronfølgeren, den unge Prins 
Christian, dog saaledes at han skulde vedblive at nyde sin Professorløn, 
medens hans Forelæsninger holdtes af en anden theologisk 
Professor. I de 2 følgende Aar opholdt han sig med Prinsen paa 
Kronborg. Under denne sin Virksomhed, hvori han særlig lagde 
Vægt paa at give sin Lærling en religiøs Opdragelse, søgte han 
ofte Raad hos sin lærde Velynder Holger Rosenkrantz til Rosenholm. 
I Juni 1620 skulde han have været Universitetets Rektor,
men Valget maatte overføres paa en anden, da han endnu var 
ved Hove, og først i Juli s. A. havde han fuldendt sit Hverv og 
fik som Efterløn et Kanonikat i Lunds Domkapitel.

Det var imidlertid naturligt, at han, der nød stor Anseelse 
som praktisk Skolemand, blev taget paa Raad med ved de 
Forhandlinger, der paa denne Tid førtes om Forbedringer i 
Skolevæsenet, og Kongen overdrog ham endogsaa 1622 Udarbejdelsen 
af en ny Skolebog. Men da dette vilde drage ham for langt
bort fra hans Embedsgjerning, blev han fritaget for dette Hverv 
og kunde fra nu af uforstyrret hellige sig til en videnskabelig 
Virksomhed, der igjennem lange Tider blev af den største Betydning 
for den danske Kirke. Medens Resen nærmest havde stillet
sig som Opgave at forsvare den lutherske Lære over for Angreb 
fra reformert Side, var det derimod Kampen imod Romerkirken, 
der blev Hovedsagen for B. Netop i de Aar, da han atter optog 
sine theologiske Forelæsninger, havde den katholske Propaganda 
begyndt en hemmelig Mission i Danmark, og skjønt disse Forsøg 
hurtig opdagedes, og de hemmelige Udsendinger skyndsomst maatte 
forlade Landet, blev det dog paalagt B. at holde Forelæsning hvert 
Aar imod de papistiske Vildfarelser, for at den akademiske Ungdom 
bedre kunde oplyses om alle Kontroverspunkter. Allerede i hans
første Forelæsninger, der for største Parten vare Udlægninger af 
Mose-Bøger og det nye Testamente, er det polemiske Element 
stærkt fremtrædende og særlig rettet imod Katholiker, Armenianere 
og Socinianere. Men paa samme Tid udgav han en Række
Disputatser om den kristelige Religions Dogmer, som udkom samlede 
1626-27 under Titel: «Controversiarum sacrarum pars I-II», og
hvortil han 1628 som Pars III føjede: «&#913;&#954;&#961;&#959;&#960;&#959;&#955;&#953;&#962; pontificatus». 
Dette omfattende Værk var rettet imod Jesuiten Kardinal Bellarmin, 
hvis skarpe Angreb paa den lutherske Lære han gjennemgik og
gjendrev Punkt for Punkt. Men da Tidsforholdene ogsaa gjorde 
det nødvendigt, at Menigmand blev oplyst om Stridspunkterne, 
udgav han 1627 «Gudelig Undervisning, om et Guds Barn uden sin 
Sjæls største Skade kan den papistiske Religion antage» og «Et
kristen Menneskes aandelige Kamp». De høre begge til B. s mest 
udbredte Opbyggelsesskrifter, og det første, der har en afgjort 
polemisk Karakter, blev endnu optrykt 1853 som Modvægt imod 
den katholske Propaganda. 1633 havde B. fuldendt sit store 
dogmatiske Hovedværk: «Universæ theologiæ systema», et omfattende 
Arbejde i 2 Kvartbind, der snart vandt overordentlig Anseelse i 
hele den lutherske Kirke og hurtig optryktes i Udlandet. Det 
Udtog deraf, som han senere udgav («Epitome systematis theologiæ», 
1649), var her i Landet i over et Aarhundrede den almindelig 
brugte dogmatiske Haandbog ved theologiske Forelæsninger og 
Disputatser. Imidlertid havde B. allerede 1634 gjenoptaget sin 
polemiske Virksomhed. Christian IV's Svoger, Markgrev Christian 
Vilhelm af Brandenborg, var gaaet over til Katholicismen , og 
Jesuiterne havde 1633 i Wien udgivet et Skrift: «Speculum veritatis»
til Forsvar for dette Frafald. Kongen fandt Sagen saa vigtig, at 
han befalede B. at forfatte et Modskrift, og denne udgav derfor 
«&#923;&#965;&#967;&#957;&#959;&#962; &#955;&#959;&#947;&#959;&#965; &#960;&#961;&#959;&#966;&#951;&#953;&#954;&#959;&#965; oppositus veritatis pontificiæ speculo» 
(«Det profetiske Ords Lys stillet imod den papistiske Sandheds 
Spejl»), som indeholder vigtige Bidrag til Oplysning om Forfatterens 
og Tidens Anskuelse om Skriften, Kirken, Traditionen og Fædrenes 
Vidnesbyrd og tillige giver en grundig Apologi for Luther og hans 
Virksomhed. Han bruger den Taktik at vise, at netop det 
omvendte Forhold af det, Jesuiterne i «Speculum» paastaa, finder 
Sted, i det det er Katholikerne, der hylde de Vildfarelser, som de
lægge Protestanterne til Last. Skriftet er affattet i videnskabelig 
Alvor uden Bitterhed og Lidenskab. Men Jesuiterne vilde ikke 
lade B. have det sidste Ord og overfaldt ham 1638 i «Apologia 
speculi veritatis», som de dedicerede til Christian IV. De kalde 
B.: «Forstyrrer af det romerske Rige, hans kejserlige Majestæts 
og de katholske Fyrsters frækkeste Foragter, en giftig Edderkop, 
en vanslægtet Absalon» og tale om «Spørgsmaal, der ere for 
sindrige til at kunne løses af en, der er født i Danmarks tykke 
Luft». Selve Bevisførelsen i Skriftet var i øvrigt meget svag. Ved 
Haarkløveri og idelige Fordrejelser mene de Stykke for Stykke at 
have gjendrevet ham. Hele Tonen viser, hvor godt B. havde 
ramt. Et saadant Skrift maatte baade Kongen og B. selv ønske 
besvaret, og han begyndte derfor at holde en Række Forelæsninger
paa Universitetet, hvori han paa Grundlag af de dogmatiske 
Anskuelser, som han tidligere havde fremført i «&#923;&#965;&#967;&#957;&#959;&#962;», paa ny 
optrævlede det jesuitiske Væv. Disse Forelæsninger fortsatte han 
til sin Død, og de udkom først 1653 i 4 store Bind under Titel: 
«Apologiæ speculi veritatis confutatio». I Modsætning til hans 
tidligere polemiske Arbejder er dette Skrift holdt i en hvas og 
bitter Tone. Over for Jesuiternes skarpe personlige Angreb 
fremtræder det som et Forsvar for hans dogmatiske Standpunkt og for
hele hans Universitetsvirksomhed og blev Tidsalderens fuldstændigste 
Opgjørelse af Mellemværendet imellem Papisme og Lutherdom.

Da B. første Gang førtes ind i de uendelige dogmatiske 
Stridigheder, som optoge saa stor en Del af hans Livsgjerning, var 
det Spørgsmaalet om Kryptokalvinismen og i det hele taget om
Forholdet til den reformerte Kirke, der stod paa Dagsordenen. 
Kampen imod Romerkirken traadte først senere i Forgrunden; 
men nu, da denne foreløbig var kommen til Afslutning, kom 
Forholdet imellem de to protestantiske Kirkesamfund atter paa Bane,
og B. kunde nu lige saa lidt som tidligere opgive sit stive 
dogmatiske Standpunkt. Hans Udtalelser imod de reformerte ere 
endnu skarpere end imod Papisterne, og han erklærer det for 
umuligt at indgaa Kirkesamfund med «Modstandere af Gud og 
Sandheden». Han udgav dog ingen nye Stridsskrifter, men hans 
sidste Indlæg i dette Spørgsmaal fremkom 1639 igjennem det 
theologiske Fakultets Erklæring, der skarpt afviste et Unionsforsøg, 
som var udgaaet fra den skotske Presbyterianer Joh. Duræus.

Den store Anseelse, B. nød, medførte naturlig, at han maatte 
faa en afgjørende Indflydelse paa Affattelsen af de Erklæringer 
om danske Kirkeforhold, som afæskedes Landets Bisper og det 
theologiske Fakultet. Han havde fra sin Ungdom af staaet i et
inderligt Venskabsforhold til den lærde Holger Rosenkrantz, og 
de Brudstykker, der endnu ere bevarede af deres Brevvexling, 
vise, hvor nær de stode hinanden i religiøs Livsanskuelse; men B.s
fremskudte Standpunkt nødte ham til at stille sig i Modsætning 
til sin lærde Velynder i et enkelt dogmatisk Spørgsmaal, som 
fremkaldtes dels ved uklare Begrebsbestemmelser fra Rosenkrantz' egen 
Side og dels ved utidig orthodox Iver fra en anden Side. 
Rosenkrantz var en afgjort Modstander af den skolastiske Theologi, der, 
som han paastod, havde fortrængt den gamle enfoldige Kristendom. 
Men i sin Iver for at fremme det religiøse Liv gik han til Yderlighed
og fremhævede for ensidig de gode Gjerningers Betydning. 
Dette fremgik især af hans Indledning til Markgrev Albrecht V's 
«Fürstenspiegel», et tysk Opbyggelsesskrift fra Reformationstiden, 
som Rosenkrantz udgav 1636, og imod hvilket Superintendent
St. Klotz i Flensborg rettede et skarpt Angreb, hvori han anklagede 
Udgiveren for Vranglære. B. var paa Rejse, da Kongen æskede det 
theologiske Fakultets Erklæring, men blev opfordret til at 
udtale sig skriftlig om Spørgsmaalet. Skjønt han maatte indrømme
Klotz den formelle Ret, gjendrev han dog Rosenkrantz i en meget 
mild og skaansom Form. Men denne følte sig dybt krænket. 
I forskjellige Smaaskrifter, som ikke bleve trykte, søgte han at 
forsvare sit Standpunkt, og B. gjorde sit til at klare Spørgsmaalet, 
i det han 1641 udgav sin Fortolkning af Jacobs Brev -- den eneste 
af sine Fortolkninger, som han selv har udgivet. I Fortalen til 
dette Skrift fremhæver han med særligt Hensyn til Rosenkrantz, 
at ogsaa de orthodoxe agte en død Tro for intet og lige saa vel 
som deres Modstandere drive paa en praktisk Kristendom. Men
det gamle fortrolige Forhold mellem to af Datidens ædleste 
Personligheder var brudt, og de kom ikke senere til Forstaaelse.

I de Aar, hvori Striden med Rosenkrantz stod paa, havde 
B. dog selv givet et smukt Vidnesbyrd om, hvor magtpaaliggende 
det var ham at vække det religiøse Liv i den danske Menighed 
og løfte den til større sædelig Alvor. 1635 havde han udgivet
Vinterparten af sin «Sabbati sanctificatio eller Gudelig Betænkning 
over alle Evangelier og Epistler paa Søndage og alle hellige Dage». 
Sommerparten udkom 1638. De senere Udgaver fik Titelen: 
«Huspostil eller korte Forklaringer osv.» og vare i 2 Aarhundreder den
danske Almues kjæreste Andagtsbog. Samtidig med, at han 
fuldendte dette sit andet store Hovedværk, traadte han igjennem en 
ny Embedsvirksomhed i et inderligere Forhold til det egentlige 
Menighedsliv. I 28 Aar havde han virket som Professor ved 
Kjøbenhavns Universitet, og 3 Gange (1623, 1629 og 1635) havde 
han været dets Rektor. Da døde Biskop Resen 14. Sept. 1638,
og faa Dage efter bragte Kansleren Chr. Friis B. Underretning 
om, at Kongen ved umiddelbart Valg havde udnævnt ham til 
Sjællands Biskop. Men B. vilde ikke modtage Valget, naar det 
ikke i Overensstemmelse med Kirkeordinansen var foretaget af
Stiftets Provster. Da disse efter at være indkaldte til Valg 
enstemmig havde ladet det falde paa ham, befalede Kongen ham 
uden Vægring at modtage det, og 17. Marts 1639 indviedes han 
af den Skaanske Biskop Ped. Vinstrup. Medens disse Forhandlinger 
stode paa, havde han den Sorg at miste sin eneste Søn, Christian
B., en lovende ung Mand, der paa en Studierejse i England 
beredte sig til at overtage et Professorat i Hjemmet. To andre 
Børn vare døde i en spæd Alder, og B. stod saaledes nu uden 
Livsarvinger. Efter Samraad med sin Hustru aflagde han derfor 
det Løfte at ville anvende det nye Embedes Indtægter til gudelig 
Brug og til Hjælp for trængende, efterdi Gud forud havde velsignet 
dem rigelig til eget Behov. 

Da B. tiltraadte Bispeembedet, fandt han endnu iblandt Almuen 
mange Levninger af papistisk Overtro, og imod disse rettede han 
1639 sine første Synodalskrivelser. Særlig advarede han imod 
Misbrug af den hellige Nadvere som Lægemiddel imod legemlige
Sygdomme, ligesom han ivrede strængt imod Brugen af Trolddomskunster 
og paabød Præsterne at føre flittigt Tilsyn med Besøgene 
ved de saakaldte hellige Kilder. Almuens Oplysning søgte han 
at fremme ved at skærpe Bestemmelserne om Katekisation. Ligesom
Husandagten næsten lige ned til vore Dage har søgt sin
Næring i B.s Huspostil, saaledes bærer Gudstjenesten i den danske 
Kirke endnu igjennem mange Former Præget af den sunde, 
praktiske religiøse Sans, hvormed han omordnede den. Efter hans 
Forslag afskaffedes 1640 den latinske Korsang, og fra den Tid af 
blev hele Gudstjenesten dansk. De Bønner, hvormed denne endnu 
den Dag i Dag indledes og sluttes, ere af B., ligesom ogsaa 
Kollekten og Bønnen i Fasten og paa Langfredag. Efter hans 
Forslag indførtes den Tiltale, som endnu bruges ved Uddelingen 
af Nadverelementerne. Ogsaa Salmesangens Forbedring tog han 
sig af. Det blev paabudt, at der ingen Salmer maatte synges 
uden de, som Almuen havde lært, og at Kvinderne skulde synge 
med, og for at opnaa en bedre Overensstemmelse imellem Text 
og Melodi gjennemgik han selv Salmebogen og satte Mærke ved 
de Salmer, han ønskede forandrede. Han traadte derfor i 
Forbindelse med den kongelige Kapelmester Jac. Ørn og med Præsten
Sør. Poulsen Gullænder. Omarbejdelsen betroede han den 
sidstnævnte, og denne, der tidligere havde faaet et lignende Hverv af 
Biskop Resen, fuldførte ogsaa Arbejdet, men hans Forbedringer 
kom dog kun Gudstjenesten til gode for saa vidt; som en Del af
dem optoges i nogle af de nye Salmebøger, der udgaves af 
forskjellige kjøbenhavnske Boghandlere. Ligeledes indførtes 
Onsdagsprædikenen i Fasten, og efter kongelig Befaling udgav B. til 
Vejledning for Præsterne sin «Gudelig Undervisning om Jesu Christi
Pine og Død». I sine Synodalskrivelser advarede han Præsterne 
imod at være forsømmelige i Udarbejdelsen af deres Prædikener 
og paabød dem at gjøre dem korte og fattelige, men for tillige 
at hjælpe paa Tilhørernes Aarvaagenhed blev det, vistnok efter 
hans Forslag, befalet, at der skulde ansættes Folk til at gaa om i 
Kirkerne og vække dem, der sov under Prædikenen, ved at prikke 
dem med lange Kjæppe. Præsterne fik Tilhold om under deres 
Embeds Fortabelse at holde rigtig Bog over ægteviede, fødte og 
døde. Han førte strængt Tilsyn med Gejstlighedens Sædelighed
og paamindede den idelig om at vise Tarvelighed i Levemaade 
og Klædedragt. De Præster, hvis Kundskaber han ved Bispeprøven 
fandt for ringe, maatte, førend de tiltraadte deres Embede, skriftlig 
forpligte sig til at indhente det forsømte ved flittig Læsning, men 
han var tillige omhyggelig for at forbedre deres økonomiske Stilling, 
og mange Præster, som sade i smaa Kald, fik ved hans Indstilling 
Tillæg af Kronens Tiender. Ogsaa Simonien modarbejdede han 
efter bedste Evne og vakte derved undertiden de adelige Kirkeejeres
Uvilje.

I Forhandlingerne om Skolevæsenets Forbedring tog B. en 
væsentlig Del. Gymnasierne søgte han at opretholde, men fordrede 
tillige, at de for at bevare deres Betydning skulde udstyres med 
de bedste Lærekræfter. 1641 indgav han selv et omfattende 
Forslag til en ny Skoleordning, som dog ikke gjennemførtes. Han 
modtog gjærne Raad af dygtige praktiske Skolemænd som den 
bekjendte Rektor Hans Mikkelsen Ravn i Slagelse, med hvem han stod 
i livlig Brevvexling, og hvis Forkjærlighed for Musikken han delte. 
Han besøgte ofte Herlufsholm, hvor han dvælede ved Minderne 
om sin Barndom og flittig overhørte Disciplene. Som Opdragelsesanstalt 
tillagde han den stor Betydning, og med den som Forbillede 
fik han i Roskilde oprettet en Regens, hvor 30 Disciple skulde
opdrages under omhyggeligt Tilsyn af en Konrektor. Han gik 
strængt i Rette med de Skolemænd, der viste sig forsømmelige, 
men i sin Nidkjærhed gik han undertiden vel vidt, og den 
bekjendte Rektor Hans Kallundborg i Roskilde var i flere Aar udsat 
for hans Uvilje, indtil B. ved en nærmere Forklaring indsaa, at 
han var gaaet ham for nær.

B., der fra sin Ungdom af havde vundet et Navn som Skolemand, 
udfoldede ogsaa i sit eget Hjem en betydningsfuld Virksomhed 
som Opdrager. Han samlede om sig en Skare af unge 
studerende, der enten fik fast Ophold i hans Hus for at arbejde 
under hans særlige Tilsyn eller som daglige Gjæster fik Adgang
til hans Bord, hvor Maaltidet krydredes ved lærde og opbyggelige 
Samtaler. Christian IV, der ikke havde glemt hans Fortjenester 
som Lærer for den unge Prins Christian, satte 1636 sin naturlige 
Søn Ulrik Christian Gyldenløve i B.s Hus, hvor han opdroges i 
6 Aar. Kansleren Chr. Friis til Kragerup lod sin Søn Hans F. 
opdrage hos ham, men ogsaa mange andre Adelsjunkere opholdt 
sig i flere Aar i hans Hus (f. Ex. Niels Trolle, Niels Krabbe, 
Gregers Friis, Axel og Hans Skeel o. fl.), og med dem fulgte unge 
Studenter af Borgerstanden, der tjente som Hovmestre, saaledes 
Jac. Matthisen, der døde som Biskop i Aarhus, Thom. Bang og 
Jac. Knudsen, der begge siden vandt et Navn som Universitetslærere. 
Men blandt de Mænd af Borgerstanden, som nævnes 
iblandt B.s Hus- og Bordfæller, maa særlig fremhæves to, som 
siden fik en gjennemgribende Indflydelse paa Absolutismens 
Udvikling i Danmark: Ærkebiskop Hans Svane og Statsmanden Peder 
Griffenfeld. At B. med sin udprægede Personlighed, sin varme 
Fædrelandskærlighed og sin trofaste Hengivenhed for Kongehuset 
har øvet en betydningsfuld Indflydelse paa sine Fostersønner, maa 
betragtes som givet, men at han direkte har paavirket dem i en 
bestemt politisk Retning, lader sig dog ikke bevise.

B. synes i det hele taget at have staaet i godt Forhold til 
den danske Adel. Fremragende Slægter betroede ham jo deres 
Sønners Opdragelse. Han var søgt som en yndet Prædikant ved 
deres Bryllupper og Ligfærd, og i Fortalerne til hans mange 
Ligprædikener over Adelsfolk findes smukke Vidnesbyrd om gjensidig
Højagtelse. Kun fra én Side var han Gjenstand for hadefuld 
Forfølgelse. Det saakaldte Svigersønneparti med Corf. Ulfeldt i 
Spidsen kunde ikke glemme de Ydmygelser, der vare tilføjede Fru 
Kirstine Munk og dem igjennem hende. De søgte for en stor 
Del Skylden hos det theologiske Fakultet, men særlig hos B. 
Allerede 1630, da Kongen havde bestemt sig til at forstøde Kirstine 
Munk, havde Theologerne tilraadet Skilsmisse. Hun blev forvist 
til Jylland, og det blev hendes Børn forbudt at besøge hende. 
Men de satte sig ud over dette Forbud, i det de beraabte sig 
paa det 4. Bud. Kongen forelagde Sagen for det theologiske
Fakultet, der den Gang bestod af J. B., Hans Resen og Laur. 
Scavenius, og dette afgav den Erklæring, at Børnene havde Uret og ikke 
kunde beraabe sig paa Bibelen. Disse og især Corf. Ulfeldt bleve 
yderst forbitrede og søgte Lejlighed til at hævne sig. Da 
Christian IV laa paa sit yderste og maaske ikke var sig sin Handling 
fuldt bevidst, overtalede Ulfeldt ham til at sætte sit Navn under 
en Stævning, hvorved de 3 Theologer indkaldtes til næste Herredag 
for at svare for den Forargelse, de havde vakt. Dagen efter døde 
Kongen, men han havde dog endnu i sine sidste Timer givet B. 
et Bevis paa sin usvækkede Tillid, i det han betroede 
Rigsklenodierne i hans Varetægt, og B. lod sig ikke ved Ulfeldts 
Trusler bevæge til at udlevere dem. Men hans Stilling var rystet,
og Ulfeldt var tilsyneladende den stærkeste. Hans Forsøg paa at 
faa de 3 Theologer suspenderede strandede dog paa Rigsraadernes 
Modstand, men derimod lykkedes det ham at faa dem udelukkede 
fra at møde som Valgmænd ved Kongevalget. Sagen blev dog 
ikke optaget paa Herredagen, men ved formaaende Velynderes 
Mægling til vej ebr agtes der i Juni 1648 et Forlig, i det det 
theologiske Fakultet gav en for det meget ydmygende Æreserklæring. 
18. Nov. 1648 holdt B. en latinsk Ligprædiken over den afdøde Konge, 
og 23.-24. Nov. salvede han Frederik III og Sophie Amalie. Men 
Ulfeldts Had var endnu ikke tilfredsstillet, og 1651 indstævnede 
han atter B. for Herredagen paa Grund af nogle Undersøgelser,
han havde ladet foretage under Dina Winhovers' Proces. Denne 
Gang blev B. dog frikjendt, da det oplystes, at Undersøgelserne 
vare foretagne efter Kongens Befaling. Men disse Krænkelser 
havde nedbrudt B. s Livskraft. Efter længere Tids tiltagende
Svækkelse døde han stille og gudhengiven 2. Paaskedag, 19. April, 
1652. Sit store Bibliothek (o. 4000 Bind) testamenterede han til 
Universitetsbibliotheket. Han gav 7000 Rdl. til Oprettelsen af 14 
Senge i Vartov og oprettede flere betydelige Legater. Sille 
Balckenburg, der døde 1661, 80 Aar gammel, havde allerede flere Aar før 
sin Død bortgivet største Delen af sin Formue i Legater til 
Universitetet, vor Frue Skole i Kjøbenhavn og Aalborg Hospital.

«Med B. begyndte det theologiske Studium at blomstre ved 
Kjøbenhavns Universitet, og fra dets Katheder har han formet den 
danske Kirke. Den Periode, hvori han fremtraadte, har man 
kaldet Danmarks lærde Tidsrum. Al Lærdom var Theologi, og 
B. stod som den lærdeste Mand i Landet.» Han stod paa Højde 
med J. Gerhard og L. Hutter i Tyskland og med Jesuiternes
lærdeste Theolog, R. Bellarmin. Lige ned til Martensens Dage 
var han Nordens berømteste Dogmatiker. Hans dogmatiske Hovedværk, 
«Universæ theologiæ systema», falder i 2 Hoveddele, der
omfatte 49 Artikler. Hver Artikel eller Hovedstykke afhandles 
tredobbelt, thetisk, antithetisk og parænetisk, og deles i Sektioner 
eller Kvæstioner og disse atter i Paragrafer. Først udvikles det
kirkelige Begreb etymologisk, men paa Grundlag af den bibelske 
Sprogbrug og med bestandig Henvisning til den klassiske Litteratur. 
Derefter arbejder han sig frem til en fuldstændig Begrebsbestemmelse. 
I den følgende Antithese omhandler han Vranglæren, som 
han fører tilbage til aandelig Forblindelse eller ond Vilje. I det 
sidste, parænetiske Afsnit giver han sin Ethik og gjennemgaar de 
religiøse Tvivlsspørgsmaal. Skriftfortolkningen er den traditionelle 
og bunden til Symbolerne, særlig til Konkordieformelen, skjønt den 
dog aldrig har været fastslaaet som Symbol for den danske Kirke. 
Uagtet den skolastiske Methode er strængt gjennemført i B.s Værk, 
er det dog jævnt og enfoldigt baade i Indhold og Form. Han 
afskyer al Spekulation og bruger ingen filosofiske Terminologier. 
Han er skarpere i sine Definitioner end J. Gerhard, mindre polemisk 
og mere ethisk end L. Hutter og mere bibelsk end sine Forgængere. 
Til dette hans Hovedværk knytter sig som Forarbejde en Art 
kirkelig Litteraturhistorie: «Speciminis scriptorum ecclesiasticorum 
primi a nato salvatore seculi exercitationes», der udkom 1633-38. 
Han gjennemgaar heri en stor Række Skrifter fra Symbolum 
apostolicum til Clemens Romanus' og Ignatius' Skrifter, afgjør deres 
Ægthed eller Uægthed i Følge ydre og indre Grunde og gjør i 
det hele taget en besindig Brug af den højere Kritik. Særlig maa 
fremhæves hans Bedømmelse af Sibyllinerne, hvis Uægthed han 
grundig har godtgjort før nogen anden Kritiker. Men ligesom 
hans «Systema» igjennem Aarhundreder har behersket vor 
dogmatiske Udvikling, har Opbyggelsesforedraget i Danmark igjennem 
ham naaet højere end nogen Sinde siden før Mynster og Grundtvig. 
Hans Prædikener maa nærmest betegnes som Bibellæsninger. 
«Umiddelbart er det her aldrig hans Opgave at fremstille eller 
forklare Dogmerne, men, ligesom i sin Tid Reformatorerne, følger 
han Bibeltexten Sætning for Sætning, i det han bestandig med 
andre Skriftord støtter og oplyser alt, hvad der af Textens Ord 
kan uddrages til Opbyggelse for Livet. Hans Livsanskuelse er 
ensidig og mindre fri og rummelig end Luthers. Det naturlige 
Menneskeliv skydes utilbørlig til Side, saa at der kun er nogen
Plads for Familie- og Fædrelandsfølelserne, liden eller slet ingen 
for den naturlige Sandhedstrang eller for Skjønhedsglæden i nogen 
af dens Skikkelser, men strængt sædelig er denne Livsanskuelse, 
og derhos træder den hos ham frem paa saa ægte dansk Maade, 
i Ordets bedste Forstand, at man ikke kan undres over, at 
«B.s Postil» lige til vore Dage har været alvorlige Kristne en kjær 
Ven og Vejleder til Forstaaelse af Guds Ord, til Stadfæstelse 
i Troen, til Støtte for Sædeligheden, til Trøst i Livets og Dødens 
Kampe.»

Pontoppidan, Annales eccles. Dan. IV, 76 ff. 
Zwergius, Siellandske Clerisie I, 169 ff. 
Histor. Calender III, 193 ff. 
Ny kirkehist. Saml. III, 667 ff. 
Rosenberg, Nordboernes Aandsliv III, 315 ff. 405 ff.

<i>S. M. Gjellerup.</i>

</chapter><chapter name="Brochmand, Rasmus Enevoldsen, 1619-62, Professor">

<b>Brochmand, Rasmus Enevoldsen,</b> 1619-62, Professor,
fødtes 8. Juli 1619 som Søn af Enevold Rasmussen B., Borgmester 
i Kjøge (Broder til ovfr. anf. Biskop Jesper B.) og Margrethe 
Rasmusdatter. Da han tidlig viste et godt Nemme, blev han sat 
i Skole i Kjøbenhavn under sin berømte Farbroders Opsigt og 
senere sendt til Herlufsholm, hvorfra han 1637 dimitteredes til 
Universitetet. Her uddannede han sig under Farbroderens 
Vejledning, indtil han 1640 rejste udenlands, hvor han fortrinsvis
opholdt sig i Leiden, beskæftiget med Studiet af Statsvidenskaberne, 
Historie og latinsk Veltalenhed; et Udslag af disse hans Studier 
var en latinsk Tale, han paa Universitetet holdt ved Kongesønnen 
Grev Valdemar Christians Afrejse fra Leiden (1643). Efter 4 Aars 
Forløb kom han hjem, tog et Aars Tid Ophold hos Biskoppen, 
indtil han 1645 blev Rektor paa Herlufsholm, som han allerede 
Aaret efter forlod for at tiltræde det historiske Professorat ved
Universitetet, hvorpaa han havde Kongens Løfte; 2 Aar efter 
erhvervede han Magistergraden. I Krigsaaret 1658-59 var B. 
Universitetets Rektor og viste under de vanskelige Forhold al den 
Omhu for Universitetets Vel, det var ham muligt, saa uheldig, som 
han var, at blive udelukket fra Kjøbenhavn ved det pludselige 
Fredsbrud; først efter den lykkelig tilbageslaaede Storm var han 
saa heldig at slippe ind i Staden. B.s svagelige Helbred var 
yderligere bleven nedbrudt ved det forløbne Aars Uro, og 1661 
fik han efter Ansøgning Fritagelse for Embedsforretninger, dog 
mod at anvende sine Kræfter til Studier i Kongens Tjeneste, 
hvorefter det blev ham overdraget at udarbejde Frederik II's Historie; 
men dette blev til intet, thi allerede 15. Juni 1662 døde han, ikke 
43 Aar gammel. I Litteraturen har B. ingen Betydning; et lidet 
Skrift om Sølvalderens Forfattere (1646) og et Par Disputatser vare 
Frugterne af hans historiske Studier. Aaret før sin Død fik han 
Sæde i den store Lovkommission, men hans Svaghed maa have 
gjort hans Arbejde i denne højst ubetydeligt. Han havde 30. Maj 
1646 ægtet Bodil Ravn, Datter af Borgmester i Kjøge Mads R.; 
med hende fik han mange Penge, men hendes Forældres gruelige 
Mord paa hendes Halvsøster kastede en stærk Skygge over hendes
Slægt. Efter B.s Død indlod hun sig, endnu s. A., i Ægteskab 
med Oberstlieutenant Poul Ulrik Pestel, der kjøbte Erholm i Fyn; 
her levede de en Snes Aar, til sidst i den ynkeligste Fattigdom.

Wad, Rektorerne p. Herlufsholm S. 129 ff.
Personalhist. Tidsskr. III, 97 ff.

<i>G. L. Wad.</i>

</chapter><chapter name="Brochmand, Rasmus Hansen, 1626-64, Professor">

<b>Brochmand, Rasmus Hansen,</b> 1626-64, Professor, 
var en Søn af ovennævnte Professor Hans Rasmussen B. Efter Faderens 
tidlige Død var han i nogle Aar i Huset hos sin Farbroder, Biskop 
Jesper B., og besøgte imidlertid Kjøbenhavns Skole, fra hvilken 
han, kun 14 Aar gammel, 1640 afgik til Universitetet. 4 Aar efter 
optraadte han med en naturfilosofisk Disputats («De causis rerum
naturalium intrinsecis», 1644). Efter siden i 2 Aar (1645-47) at 
have været Hører ved Roskilde Domskole begav han sig paa 
Rejser. I et Par Aar studerede han i Leiden, hvor han 1. Dec. 
1648 holdt en Mindetale over Christian IV, siden i Oxford og 
Cambridge. De store Bibliotheker her ydede ham en udmærket 
Lejlighed til omfattende Studier, som han med Iver benyttede. 
Men de borgerlige Uroligheder i England nødte ham dog til 1652 
atter at vende tilbage til Holland, hvorfra han Aaret efter kom 
hjem. Inden sin Afrejse fra Leiden udgav han her sit største 
litterære Arbejde, «Ethices historicæ specimen» (1653), en Samling 
historiske Exempler paa Dyder og Lyder. Efter Hjemkomsten 
blev han Professor i Historien ved Sorø Akademi, hvor han 21. 
Marts 1654 disputerede «De historiæ legitimæ notis» og Aaret efter 
tog Magistergraden. Af hans Skrifter synes at fremgaa, at det 
nærmest kun har været den græske og romerske Oldtidshistorie, 
han har syslet med. Efter at have gjennemgaaet en saare vanskelig 
Tid under Krigen, da han i flere Aar ingen Løn fik, blev han 
20. Nov. 1660 kaldet til Professor i Theologien ved Kjøbenhavns 
Universitet. Han døde imidlertid allerede 8. Avg. 1664, 2 
Maaneder efter at han havde tiltraadt den akademiske Rektorværdighed. 
Siden 4. Nov. 1655 havde han været gift med Else, Datter af 
Borgmester Peder Pedersen i Kjøbenhavn.

Vinding, Acad. Haim. S. 431 f.
O. Wormii Epistolæ S. 1104.

<i>H. F. Rørdam.</i>

</chapter><chapter name="Brock, Eske, 1560-1625, Rigsraad,">

<b>Brock, Eske,</b> 1560-1625, Rigsraad, 
til Estrup og Vemmetofte, fødtes 24. Dec. 1560 paa Vemmetofte. Knap 5 Aar gammel mistede han (1565) Faderen, ndfr. nævnte Lave B. I sit 14. Aar sendtes 
han sammen med sin ældre Broder Niels til Udlandet, og paa 
4. Aar studerede Brødrene i Strasburg, indtil en ondartet Sygdom 
bortrev den ældre. Ved sin Hjemkomst overtog E. B. Fædrenegaarden 
Estrup i Jylland, efter Moderen Margrethe Billes Død (1595) 
arvede han Vemmetofte, og ogsaa. ved Giftermaal forøgede han 
sit Jordegods, i det Rigsraaden Axel Vifferts og Anne Lindenovs
Datter Christence V. (f. 25. Nov. 1561 d. 3. Marts 1624), hvem han 
førte fra Dronningens Jomfrukammer til Brudeskammelen -- 
Brylluppet stod 6. Juli 1589 --, bragte ham den Skaanske Herregaard 
Alnerup. Kjøb og Arv satte ham desuden i Aarenes Løb i 
Besiddelse af en anselig Hoben Gaarde: i Jylland Essenbæk Kloster,
Skjern, Hungstrup (som han ejede 1602-9), Hevringholm,
Rudgaard (eller Rygaard) og Nielstrup (de 3 sidste kjøbte 1608), i 
Skaane Ellinge og Ørtofte, i Halland Valden (de 3 sidste arvede 
1619).

I nøje Forbindelse med E. B.s gode Pengekaar staar det 
uden Tvivl, at han undlod at gaa Adelens sædvanlige Embedsvej, 
thi ganske vist lader det til, at han flere Gange har været i Kong 
Frederik II's Følge, men nogen fast Ansættelse ved Hove eller i
Kancelliet havde han ikke, ja, hvad endnu mærkeligere er, da han 
i Juni 1596 optoges i Rigsraadet, havde han endnu ikke haft nogen 
Forlening. I det han imidlertid kom til at indtage denne høje 
Stilling og derved overtog en Mængde Forpligtelser, var det ikke 
mer end naturligt, at han ligesom sine Embedsbrødre lønnedes
med et Len, og et Par Maaneder efter forlenedes han da ogsaa 
med Dronningborg (Randers). Her, i umiddelbar Nærhed af alle 
sine jyske Godser, blev han siddende som Lensmand lige til sin 
Død. Af offentlige Hverv, der tilfaldt ham, kan nævnes, at han 
1599 sendtes op til Herredagen i Norge, at han 1601-2 var paa
en Sendefærd i Rusland, 1603 deltog i et Grænsemøde mellem 
danske og svenske Raader og s. A. overværede Kongens Hylding 
i Hamborg, 1604 ledsagede Kongen til Norge (ligesaa 1610 og 
1622), 1605 sendtes til Kurfyrsten af Sachsen, 1606 fulgte 
Christian IV til England, under Kalmarkrigen fungerede som 
Krigskommissær, 1612-13 var med at føre de Underhandlinger i Knærød, 
der endte Krigen, 1616 repræsenterede Kongen ved den 
gottorpske Hertug Johan Adolfs Begravelse, 1618 deltog i Forhandlinger
i Hertugdømmerne, 1621 var tilstede ved Fyrstemødet i 
Segeberg og 1623 fulgte Kongen til Brunsvig. Efter at han endnu 
1624 havde taget Del i et Grænsemøde i Skaane, døde han 15. 
Dec. 1625 paa Dronningborg. 

At E. B. kunde samle saa mange Godser paa sin Haand, 
hang sammen med, at han hørte til en faatallig Slægt, der var 
ved at uddø; da han jordedes, lagdes hans adelige Vaaben med 
ham i Graven som Tegn paa, at med ham var Slægtens sidste 
Mand stedet til Hvile. Hans Hustru havde født ham 8 Børn, 
men kun et af disse var en Søn, nemlig Lave, der døde 1619 i 
Paris, o. 22 Aar gammel. 3 Døtre overlevede E. B.: Jytte, gift 
med Rigsmarsken Jørgen Skeel, Birgitte, gift med Tyge Brahe til 
Mattrup (s. II, 622), og Lisbet, gift med Frands Lykke til Overgaard.

Hvad der i nyere Tid har henledet Opmærksomheden paa
E. B., er den Omstændighed, at man i Løbet af det sidste 
Aarhundrede efterhaanden har fundet og udgivet en Del af hans 
<i>Dagbøger,</i> i alt 9, hvoraf den første er fra 1604, den sidste fra 
1622, og der er Sandsynlighed for, at endnu flere ville komme 
for Dagens Lys. Medens mange af Optegnelserne i dem ikke 
have stor Betydning i og for sig, kaste de tilsammen et rigt Lys 
over en Adelsmands Liv paa de Tider og ere saaledes i 
kulturhistorisk Henseende af meget betydelig Interesse. De vise os 
E. B. som den husholderske Herremand, der fører nøje Bog over 
sine Stude- og Kornhandler saa vel som over sine mange store og 
smaa Udgifter, sine Jagter og Rejser, sine Aareladninger og
Familiebegivenhederne. Ogsaa om det selskabelige Liv, naar 
Standsfællerne besøgte hverandre, eller Kongen havde Adelen til Gjæst, 
faa vi gode Oplysninger af dem; med deres forskjellige Antal 
Kors for at betegne Rusens Styrke ligne Dagbøgerne, som man 
har sagt, ved Saadanne Lejligheder Kirkegaarde.

Jens Gjødesens Ligpræd. ov. E. B. 
Vedel Simonsen, Eske Brocks Levnetsbeskriv., 1-2. H., 1842-43 (med Dagbøgerne 1608, 12 og 13). 
Danske Saml. 2. R. II (Dagb. 1604 og 8), III (1619) og VI (1622). 
Danske Mag. 4. R. V (Dagb. 1611 og 17). 
Brasen, Vemmetoftes Hist. I, 98 ff. 
Danmarks Adels Aarbog 1889, S. 106 f. 

<i>C. F. Bricka.</i>
</chapter>
<chapter name="Brock, Eske Jensen, --1441, eller Brock Jensen">

<b>Brock, Eske Jensen,</b> --1441, 
eller, som han ogsaa af Samtiden kaldtes, Brock Jensen, var en Søn af Jens Jensen til Clausholm (som blev dræbt 1404 af Hr. Jens Nielsen Løvenbalk) og 
Ide Lavesdatter (hvis Vaabenmærke var et spraglet Panterdyr) og 
blev opkaldt efter sin Farfaders Morbroder Eske Brock til Hikkebjærg. 
Hans egen Slægt havde hidtil ikke ført fast Tilnavn, men 
hans Efterkommere beholdt Navnet Brock ved Siden af det fædrene 
Vaaben, som var en blaa Spids fra Skjoldfoden i Sølvfelt. E. B. 
skrives til Slægtens Stamgaard Essendrup ved Randers og nævnes 
første Gang 1425. 4 Aar efter var han Ridder og Lensmand paa 
Kjøbenhavns Slot, og 1432 nævnes han som Rigsraad i det i 
Horsens med Hansestæderne afsluttede Forlig. Aaret efter blev 
han brugt i diplomatiske Forhandlinger med de engelske og de
stralsundske Afsendinger, og 1435 var han Lensmand paa Aalborghus, 
men mistede dette Len faa Aar efter. Han var en af de 
Adelsmænd, som foranledigede Kong Eriks Fordrivelse og Hertug Christoffers 
Indkaldelse, og efter denne sidstes Tronbestigelse fik han paa ny 
Aalborghus i Forlening. Men han fik kun kort Nytte deraf, thi 
3. Maj 1441 faldt han i Slaget paa St. Jørgensbjærg imod de 
oprørske Bønder. Disse havde et særlig godt Øje til ham, som 
skal have været dem en Stræng Herre, og det fortælles, at 
Vendelboerne efter Slaget huggede hans Lig i 7 Stykker og sendte et 
til hvert af Herrederne norden for Limfjorden. E. B. var 2 Gange 
gift, med Sophie Andersdatter Hack og med Ellen Henriksdatter 
Gyldenstjerne, som efter hans Død ægtede Hr. Corfits Rønnov og 
døde 1472.

Danmarks Adels Aarbog 1889, S. 103.

<i>Thiset</i>

</chapter><chapter name="Brock, Gustav Edvard, 1816-78, Jurist og Politiker">

<b>Brock, Gustav Edvard,</b> 1816-78, Jurist og Politiker. 
B. var Søn af Grosserer, senere Urtekræmmer, Frederik Christian B. 
(d. 1824) og Anna Cecilie f. Pihl (f. 8. Febr. 1782 d. 17. Avg. 1871)
og blev født i Kjøbenhavn 6. Febr. 1816. Han dimitteredes fra 
det v. Westenske Institut i 1832 og blev juridisk Kandidat i Okt. 
1837. Samtidig med at han udfoldede en ret betydelig Virksomhed 
som juridisk Manuduktør og vistnok tænkte sig Muligheden af at 
gaa Universitetsvejen, søgte han praktisk Uddannelse ved at 
tage Fuldmagt hos forskjellige Sagførere, og det blev denne Livsbane, 
som han endelig valgte, og for hvilken hans aandelige Evner: 
hans skarpe Opfattelse, sikre Blik for enhver Sags Kjærne og 
ualmindelige Fremstillingsevne, ogsaa gjorde ham særlig skikket; 
han var en født Advokat. I Marts 1847 blev han beskikket til 
Overrets-Prøveprokurator, og efter at have procederet paa Prøve 
for Højesteret udnævntes han 16. Jan. 1849 til Højesteretsadvokat. 
Han erhvervede sig hurtig et stort Navn for Skranken, vandt 
almindelig Tillid i Forretningsverdenen og blev betroet med store 
Interesser. En af hans første opsigtvækkende Sager var den 
Fleischerske Arvetvist, som førtes for Højesteret i 1852, men til
hvilken der knyttede sig endnu langt vanskeligere Procedurer i 
Kongeriget Begge Sicilierne, hvor Arveladeren var afgaaet ved 
Døden; det kom herved B. til stor Nytte, at han saa vel i Paris 
som her hjemme havde gjort et grundigt Studium af fransk Ret, 
og den Sikkerhed, hvormed han behandlede Code Napoleon, saa 
vel som den Skarpsindighed, hvormed han gjennemtrængte 
Modstandernes Indsigelser, skaffede ham hos sine neapolitanske Kolleger 
Navnet «l'avvocato terribile». Under den af Folketinget imod 
Medlemmerne af Ministeriet Ørsted-Bluhme rejste Rigsretssag, 
der paadømtes 27. Febr. 1856 og endte med en Frifindelsesdom, 
var B. Aktor, medens Defensionen førtes af Salicath og Liebe. 
Med den sidstnævnte Kollega havde han i hine Aar mange store 
Kampe at føre for Højesterets Skranke, og navnlig var dette
Tilfældet i den taasingeske Arvesag, som paadømtes i April 1862. 
I den for Majestætsforbrydelse imod C. St. A. Bille, den Gang 
Redaktør af «Dagbladet», rejste Sag, der endte med en Frifindelsesdom
6. Febr. 1867, var han Defensor, medens Levinsen var Aktor. 
Som Advokat havde B. nærmest uddannet sig efter de store franske 
Mønstre: Berryer og Dufaure, Lachaud og Jules Favre og deres 
hele Skole; hans Plaidure var ikke nogen tør Behandling af Fakta 
med en skematisk Deduktion af Retsspørgsmaalene, men en i høj 
Grad livlig og beaandet Fremstilling, der gav det magre Skelet 
Kjød og Blod, og hans Veltalenhed for Skranken blev støttet af 
en Stemme, et Foredrag, en Personlighed, som gjød Liv og Varme 
selv over den tørreste Gjenstand og hævede selv det trivielle op 
i en højere Sfære. Marstrand har derfor valgt rigtig ved at male 
hans karakteristiske Portræt i Advokatuniformen og Silkekappen. 
Ogsaa uden for Retten virkede B. i juridisk Retning; i 1857 blev
han Medlem af Kommissionen for Strafferetsplejens Reform 
(Nævningesagen), i 1859 af Kommissionen om en ny Straffelovbog og i 
1868 af den store Proceskommission. Ligeledes var han 
Medindbyder og Bestyrelsesmedlem ved de nordiske Juristmøder, og
en Afhandling af ham om «den første Mellemrigslov» findes i
«Nord. Univers. Tidsskr.» 9. Aarg. I 1860, da Grev A. W. Moltke 
udtraadte af Landstinget, valgtes B., som med Liv og Sjæl tilhørte 
det national-liberale Parti, i hans Sted for Kjøbenhavn; i Tinget 
var han 1865 Ordfører for Udvalget om den nye Straffelovbog, der 
emanerede 10. Febr. 1866, og af hvilken der i 1874 udkom en fransk 
Oversættelse, hvori han havde en væsentlig Andel; i 1873 
var han Ordfører for Udvalget om Fæsteloven, fra 1870 indtil sin 
Død Medlem af Rigsretten. B. døde 29. Dec. 1878. Han var 
27. Okt. 1848 bleven gift med Amalie Bjerring, f. 20. Juni 1821, 
Datter af Overretsprokurator N. C. B. og Søster til Professor V. J. B. 
(s. II, 352); hun døde 23. Febr. 1872.

Nord. Convers. Lex., 3. Udg.

<i>C. St. A. Bille.</i>

</chapter><chapter name="Brock, Jens Andersen, --1408, af Estrup">

<b>Brock, Jens Andersen,</b> --1408, af Estrup, 
hørte allerede i Valdemar Atterdags sidste Tid til de ældste Medlemmer af det 
danske Rigsraad og fører endog i 1374 Titel af Rigets Drost, 
hvilket Embede dog baade før og siden beklædtes af Henning 
Podebusk. Ogsaa under Dronning Margrethe nævnes han ofte; 
nogen selvstændig politisk Rolle vides han imidlertid aldrig at 
have spillet. I Aaret 1404 blev hans Søn Jens Jensen af Clausholm 
dræbt af Hr. Jens Nielsen (Løvenbalk) af Avnsbjærg, der dog 
nødtes til at sone Drabet ved Indstiftelse af Messer for den døde 
og ydmygt Knæfald for hans Frænder. Faa Aar efter, 1408, døde 
J. B. i høj Alder.

Brasch, Vemmetofte« Hist. I, 17 ff.

<i>Kr. Erslev.</i>

</chapter><chapter name="Brock, Lave</b> (Eskesen), --1503, til Estrup og  Bregenholm">

<b>Brock, Lave</b> (Eskesen), --1503, til Estrup og  Bregenholm, 
Søn af ovennævnte Eske Jensen B., har faaet et lige saa slet 
Eftermæle som Faderen. Han var en voldsom, ustyrlig og trættekjær 
Person, hvis hele Liv gik hen med uafladelig Strid og Fejde. 
I 15 Aar (1460-75) førte han en, kun ved kortvarige Forlig afbrudt 
Fejde med Slægten Rosenkrantz, særlig med dennes to 
Hovedrepræsentanter, Hofmesteren Otte Nielsen og Sønnen Erik Ottesen. 
Aarsagen til denne Fejde er ikke kjendt, men den maa utvivlsomt 
søges i en af de sædvanlige ubetydelige Tvistigheder mellem
Naboer. Rosenkrantzerne kunde ikke faa Bugt med deres ustyrlige 
Modstander. Han fængslede, pinte, mørbankede, ja endog dræbte 
deres Tjenere, han lagde sig uden for deres Borge med væbnet 
Mandskab og truede med at slaa dem ihjel. Deres Ven og 
Tilhænger, den rige Borger i Randers Niels Paaske, myrdede han i 
«Rosenlunden», som det hedder i Visen, der blev digtet om denne 
sørgelige Begivenhed. Ja, han greb endog Herredsfogeden paa 
Tinge, slæbte ham til Estrup Mølle og tvang ham ved Trusler til 
at afsige og underskrive en Kjendelse til hans Fordel. Lidet nyttede
Procedurer og Voldgiftskjendelser under saadanne Omstændigheder, 
og det var først Kong Christians egen personlige Mellemkomst, 
som tvang L. B. til at række Haand til Forlig. Trods disse 
Bedrifter fik han dog Ridderslaget, og han indviede derpaa sin 
nye Værdighed med at blive erklæret for Tremarksmand og altsaa
uværdig til at  forfølge nogen Sag for Retten. Om han har 
udmærket sig som Kriger i Ditmarsken 1500, skulle vi lade være 
usagt; han blev anset for død, men levede dog op igjen og døde 
først 3 Aar efter, efter at have givet en Gaard til St. Hans Kloster 
i Odense til Messer for sin Sjæls Frelse. L. B. var gift med 1. Else 
Pedersdatter Laxmand, 2. (efter 1466) med Kirstine Pedersdatter 
Høg, der efter hans Død giftede sig med Peder Lykke til Demmestrup. 
Efter Forældrene havde han 1472 arvet Vemmetofte.

Brasch, Vemmetoftes Hist. I, 28 ff. 
Barner, Fam. Rosenkrantz's Hist. I, 152 ff. 
Danmarks Adels Aarbog 1889, S. 103 ff.

<i>Mollerup.</i>

</chapter><chapter name="Brock, Lave (Nielsen), --1565, til Estrup og Vemmetofte">

<b>Brock, Lave</b> (Nielsen), --1565, til Estrup og Vemmetofte, 
Søn af ndfr. nævnte Niels B., var endnu umyndig da Faderen 
døde 1534. Dennes Halvbroder, den rige og glimrende Niels Lykke, 
blev hans Formynder. 1544 tiltraadte han Arven efter Forældrene, 
og et Par Aar efter (1549) giftede han sig med Rigshofmesteren 
Eske Billes Datter Margrethe. Han tjente i Kongens Gaard som 
Hofsinde fra 1546-58, var derpaa Lensmand paa Tryggevælde
1558-60, paa Holbækgaard 1560-63 og paa Vordingborg 1563-66. 
Overalt laa han i evindelige Processer, snart med sine jævnlige 
som Brødrene Ulfstand og den gamle Anders Bille til Søholm, 
snart med sine undergivne, Borgere og Bønder. For det meste
havde han dog Retten paa sin Side og kom aldrig saa galt 
afsted som Farfaderen, hvis trættekjære Sind synes at være gaaet i 
Arv til ham. Han fandt en ærefuld Død i Slaget ved Svarteraa, 
hvor han tjente som Fændrik i den Skaanske Fane, der næsten 
blev fuldstændig opreven efter at have kæmpet med glimrende
Tapperhed. Haardt saaret døde han i Halmstad 14 Dage efter 
Slaget, 4. Nov. 1565. Hans Lig blev bisat i Helligaandskirken i 
Kjøbenhavn, hvor hans Hustru lod opsætte et Epitafium over ham 
af 3 Trætavler, hvoraf den ene forestillede hans Død i Slaget. 
Margrethe Bille døde 4. Maj 1595 paa Vemmetofte, efterladende 
sig den ovfr. nævnte Søn Eske B.

Brasch, Vemmetoftes Hist. I, 70 ff.
Danmarks Adels Aarbog 1889, S. 106.

<i>Mollerup.</i>

</chapter><chapter name="Brock, Ludvig Frederik, 1774-1853, Officer">

<b>Brock, Ludvig Frederik,</b> 1774-1853, Officer, 
yngste Søn af Kapitajn ved 2. oplandske Infanteriregiment Hans Henrik B. (f. i 
Nordlandene 1711, d. 1780) og Hustru af 2. Ægteskab Johanne Gundsager 
f. Haberdorff (f. i Bergen 1741, d. 1780), er født paa Biri 
Glasværk i Gudbrandsdalen 20. Avg. 1774, blev Landkadet i 
Kjøbenhavn i sit 13. Aar og afgik 1795 fra Akademiet som Fændrik 
til Arveprins Frederiks Regiment, hvor han s. A. blev Sekondlieutenant 
og 1801 Premierlieutenant. B., der alt fra Akademiet 
af havde gjort sig bemærket ved fortrinlige Aandsevner og 
fremtrædende praktisk Sans, blev strax efter sin Ansættelse ved 
Regimentet meget anvendt til forskjellige Hverv uden for den egentlige 
Tjeneste i Geleddet, og det var saaledes af Kronprinsen bl. a. 
overdraget ham at undersøge, hvorvidt Gudenaa mellem Randers 
og Silkeborg kunde gjøres prambar; hans i den Anledning indgivne 
Forslag vandt Bifald og blev udført 1802. 1805 blev han Kapitajn 
og ansat som Adjudant ved Kronprinsens Hovedkvarter i Kiel; 
sendtes i 1807 efter at have organiseret Kystvæbningen paa Femern 
tillige med Wenzel Haffner til Assistance for den efter Nederlaget 
ved Kjøge noget modfaldne General Castenschiold og beklædte i 
1808 ved det fransk-spanske Hærkorps' Marche gjennem Hertugdømmerne 
Posten som Pladskommandant i Flensborg. Ved 
Generalstabens Oprettelse s. A. udnævntes han til Divisionsadjudant og 
1810 til Major og Overadjudant i Staben. Aaret forinden var han 
imidlertid efter Ønske af Prins Christian Frederik, hans tidligere 
Regimentschef, bleven ansat som Stabschef ved 2. Division, over 
hvilken Prinsen da fik Kommandoen, og hans Skæbne skulde 
derved fastere end nogen andens blive knyttet til Prinsens i de 
bevægede Aar, der fulgte efter, og som kulminerede i Tiden 
mellem 21. Maj 1813, da den til norsk Statholder kaldede Prins, 
ledsaget af B., efter en æventyrlig Rejse matrosklædt steg i Land 
ved Hvaløerne for næste Dag at holde højtideligt Indtog i 
Christiania, og 4. Nov. 1814, da Drømmen om Norges Bevarelse var 
bristet, og de paa ny ved Aarhus satte Foden paa dansk Grund. 
B. var under dette Ophold i Norge efter en samtidigs vist paalidelige 
Dom Prinsens «brave, trofaste, modige og sandhedskjærlige 
Raadgiver», og der er ingen Tvivl om, at han havde sin Herres 
Øre og besad hans fulde Tillid, men nogen afgjørende Indflydelse 
paa Begivenhedernes Gang, der væsentlig lededes af den norske 
Generalstab og de Christian Frederik omgivende Politikere, havde 
han ikke. Han var meget imod Tanken om Norges Udskillelse 
fra Danmark, hvilket han paa det nærmeste betragtede som Forræderi, 
og med sit nøje Kjendskab til Prinsens svage Karakter kunde han 
vel under de vanskelige Forhold heller ikke love sig meget af det 
nye Kongedømme; men da dette var blevet en Kjendsgjerning, 
holdt han derpaa til det yderste og mente, «at Norge burde 
forsvare sig, saa længe der var en Plads stor nok til, at Christian 
Frederiks Stol kunde staa sikkert derpaa». Vigtige og betroede 
Sendelser vare ham derimod overdragne, saaledes bl. a. Missionen 
i Jan. 1814 til Frederik VI for at forberede denne paa, at en 
Regeringsforandring i Norge mulig vilde blive nødvendig, og Sendelsen i Avg. 
s. A. til den svenske Kronprins, der havde nægtet at ratificere 
Konventionen til Moss, forinden Demarkationslinjen var bleven trukket 
tættere om den norske Hovedstad. Under den ved denne Sammenkomst 
paa Fransk førte Forhandling mellem Kronprinsen og B. 
søgte denne, som Carl Johan godt gjenkjendte fra Flensborg, at 
imødegaa den stillede Fordring under Henvisning til, at den svenske 
Hær ikke kunde paaberaabe sig at være i synderlig Fordel, saa 
længe den knap var kommen over Grænsen og endnu ikke havde 
leveret noget Hovedslag, og betonede derefter med Fasthed det 
usikre, ja farlige i med Vaabenmagt at ville undertvinge et Folk, 
der kæmpede for Frihed og Tilværelse, og som ikke vilde sky til 
sidste Mand at føre Krigen igjennem fra dets Fjælde og Bjærgkløfter. 
Paa denne Bemærkning fór Kronprinsen med forstilt 
eller virkelig Heftighed op og udraabte: «Je vous canonnerai dans 
vos montagnes», men afvæbnedes med den tørre Ripost: «Tant 
pis pour vos artilleurs», og undertegnede nu Konventionen. I øvrigt 
endte Sammenkomsten paa den venskabeligste Maade, ved at Carl 
Johan i smigrende Ord tilbød B. en smuk Stilling og lovede ham 
hurtigt Avancement, hvis han vilde forblive i den norske Hær, 
men B. afslog det, søgte sin Afsked og fulgte som anført Prins
Christian tilbage til Danmark, hvor han det følgende Aar ved 
Frederik VI's Kroning paa ny blev taget til Tjeneste i sin forrige 
Stilling som Adjudant hos Kongen og Major -- og kort efter 
Oberstlieutenant -- i Generalstaben. Hans militære Løbebane 
skulde dog snart blive afsluttet ved en ondartet Øjensygdom, der
anfaldt ham 1822, og der blev da 1824, efter at han havde taget 
sin Afsked, givet ham Ansættelse som Toldinspektør i Randers -- 
en Post, han røgtede med Stræng Pligtopfyldelse, men tillige i 
velvillig og human Aand, saaledes at han i en ualmindelig Grad 
erhvervede sig Byens og Omegnens Højagtelse og Kjærlighed, 
indtil 1829, da en fuldstændig Blindhed nødte ham til ogsaa at 
nedlægge dette Embede, og han udtraadte af Statstjenesten som 
Oberst og med Pension som saadan.

Mærkelig nok var den stokblinde, 55aarige Mands Livsgjerning 
ikke hermed afsluttet. Ved sin Energi, Kundskabsfylde og glødende 
Kjærlighed til sit Fosterland aabnede B. sig nye Baner -- 1834 
som Stænderdeputeret for Randers, 1838 som Byens første Raadmand 
og derefter i en Række af Aar gjenvalgt til disse Tillidshverv -- 
for en omfattende Virksomhed, der alene var nok til at sikre ham 
Eftermælet som en af Landets fremragende og fortjente Borgere. 
Nogen nærmere Redegjørelse for denne hans Virken skal ikke her 
gives, men det skal kun i Almindelighed bemærkes, at medens 
hans Indflydelse i Kommunalraadet var betydelig, havde han i 
Stænderforsamlingen med sit ideelle, fremadskuende Livssyn ofte 
Vanskelighed ved at trænge igjennem lige over for de jyske
Meddeputeredes seje Vedhængen ved det gamle og Regeringens 
gjennemgaaende slappe Ledelse. Saaledes faldt hans 1836 stillede, vigtige 
Forslag om Indførelse af almindelig Værnepligt igjennem ved
hemmelig Afstemning. End mere opsigtvækkende over hele Landet 
var hans Holdning under Adressediskussionen 1844, da han paa 
det bestemteste udtalte sig for, at Prinsen af Augustenborg 
øjeblikkelig burde fjærnes fra sin Post som Statholder i 
Hertugdømmerne. B., der til Støtte for sin Paastand om, at Monarkiet
svævede i Fare, hvis Statholderskabet ikke overgaves i andre 
Hænder, advarende havde henvist til Christian Augusts Forhold 
i Norge 1809, blev heftig imødegaaet af Prinsens Broder, Hertugen, 
og som bekjendt blev Prinsen ikke fjærnet; men ligesom det snart 
skulde vise sig, at den blinde Mand atter ved denne Lejlighed
havde været den mest seende, saaledes har hverken den augustenborgske 
Hertugs Apologi for sin Onkel eller senere Forskninger 
endnu kunnet omstøde B.s vistnok Sømmet paa Hovedet rammende 
Udsagn om denne Fyrste, paa hvem Nordens Skæbne et Øjeblik 
hvilede: «Han var en Hædersmand, men en Krone vinkede, han 
svigtede sin Pligt og forsømte at skaffe Danmark Oprejsning for 
lidte Tab».
B. blev norsk Kammerherre 1814, Kommandør af Danebrog
1840 ved Christian VIII's Sølvbryllup og 1853 hædret af Frederik VII 
med Storkorset. Han var 2 Gange gift, 1. (1798) med Bolette 
Mathilde Frost (f. 22. Jan. 1770 d. 7. Febr. 1799), Datter af Ejer af 
Aggersvold Carl Adolph F. og Charlotte Amalie f. Borchsenius, og 
2. (1802) med Elisabeth Andrea Lange (f. 1781 d. 17. Jan. 1842), 
Datter af Oberstlieutenant af smaalenske Dragonregiment Søren L. 
og Henrike Cathrine f. Burensund. B. døde i Randers 22. Nov. 1853.

Skandinav. Folkekalender 1845-46. 
Erslew, Forf. Lex.
Hist. Tidsskr. 5. R. III. 
Personalhist. Tidsskr. III, 386 ff.

<i>S. A. Sørensen.</i>

</chapter><chapter name="Brock, Nicolai Stabel,</b> 1803-85, Officer">

<b>Brock, Nicolai Stabel,</b> 1803-85, Officer, 
Søn af ovfr. nævnte Oberst Ludv. Fr. B., født i Kjøbenhavn 3. Marts 1803, kom allerede 
før sit fyldte 8. Aar ind paa Landkadetakademiet og blev 1818 
Sekondlieutenant i Prins Frederik Ferdinands Dragoner. 1826 
stilledes han Á la suite i Kavalleriet, men beordredes samtidig til 
at forrette Adjudanttjeneste ved Livgarden til Hest, hvor han, der 
1829 var udnævnt til Premierlieutenant, i 1842 traadte i Nummer 
og forblev til 1847, da han overgik som Ritmester og Eskadronschef 
til 3. Dragonregiment. Med dette deltog han i 1. slesvigske 
Krig og gjorde sig navnlig i 1849 bekjendt ved Ledelsen af det 
opsigtvækkende Overfald paa Kurhesserne i Nørre Snede. 1851 
blev han Major, 1853 i denne Egenskab forsat til 6. Dragonregiment,
1859 ansat til Tjeneste hos Chefen for Kavalleriet, vor nuværende 
Konge, med hvem han i mange Aar havde staaet sammen i Hestgarden, 
og udnævnt til Oberstlieutenant, 1860 Kommandør for 
5. Dragonregiment og 1864 Oberst. Ved Fredslutningen s. A. afgik 
han fra Krigstjenesten. -- B. var Kammerherre (1862) og 
Kommandør af Danebrog (1864). Han døde ugift i Aarhus 25. Maj 1885.

<i>S. A. Sørensen.</i>

</chapter><chapter name="Brock, Niels, --1300--, Ridder">

<b>Brock, Niels,</b> --1300--, Ridder. 
Han nævnes «af Hylke» (ved Skanderborg) og var en yngre 
Slægtning af Biskop Johannes Askersen i Aarhus. Han forekommer 
tidlig blandt Erik Menveds Omgivelser 
og yngre Raadgivere. 1301 og vistnok længe derefter var han forlenet 
med Skanderborg og var 1304 mellem dem, som skulde gjøre et dansk 
Uddrag af Thords Artikler; men 1309 skete der et stort Omslag i 
hans Stilling, i det han paa et Tog ind i Sverige skal have røbet
Rigets Hemmeligheder og søgt at forføre Hæren til at forlade 
Kongen. Han fik dog Tilgivelse herfor; men 1313 var han en 
Hovedmand for dem, som ophidsede de jyske Bønder til Opstand. 
Han beskyldtes nu ogsaa for i sin Tid at have været medskyldig 
i Kongens Faders Drab. Han blev dømt fra Liv og Gods og 
flygtede til Sverige, hvorfra han knyttede Forbindelser med Kongens 
oprørske Broder, Hertug Christoffer. Da denne var bleven Konge,
forekommer N. B. paa ny i Raadet og levede endnu 1330.

Suhm, Hist. af Danmark XI og XII.

<i>J. Kinch.</i>

</chapter><chapter name="Brock, Niels, --1534, Rigsraad, til Estrup og Vemmetofte">

<b>Brock, Niels,</b> --1534, Rigsraad, til Estrup og Vemmetofte, 
var Søn af ovfr. nævnte Lave B. (d. 1503) i hans andet Ægteskab 
med Kirstine Høg, der derpaa ægtede Rigsraad Peder Lykke til 
Nørlund. Umyndig ved Faderens Død omtales N. B. først 1523 
under Oprøret i Jylland, da han holdt sig rolig paa Estrup, uagtet 
han var Stifsøn af en af Oprørets Hovedmænd og maaske allerede 
bestemt til Svigersøn af en anden af Hovedmændene, Hr. Predbjørn 
Podebusk, hvis Datter Jytte han ægtede o. 1529. Han var saaledes 
en af de sidste jyske Adelsmænd, der opsagde Christian II sin 
Troskab, 2 Dage efter Frederik I's Hylding, da han truedes paa 
Liv og Gods. Først efter sit Ægteskab forlenedes han 1530 med 
Ulvborg og Hind Herreder. Nogen anden Forlening fik han 
aldrig, men blev omtrent samtidig optagen i Rigsraadet. Under
Herredagen 1533 efter Kongens Død sluttede han sig til det 
katholske Flertal; ved Grevefejdens Udbrud deltog han i Møderne 
i Ry Kirke, hvor den jyske Adel erklærede sig for Christian III, 
men faldt 16. Okt. 1534 ved Svendstrup mod Skipper Clement. 
Hans Enke ægtede senere den bekjendte Knud Henriksen
Gyldenstjerne. Han var Fader til Ovenstaaende Lave B. (d. 1565).

Brasch, Vemmetoftes Hist. I, 33. 47 ff.
Danmarks Adels Aarbog 1889, S. 106.

<i>A. Heise.</i>

</chapter><chapter name="Brock, Niels, 1731-1802, Handelsmand">

<b>Brock, Niels,</b> 1731-1802, Handelsmand, 
Søn af Kjøbmand Rasmus B. og Marie Kirstine f. Knudsen, blev født i Randers 
19. Marts 1731. Efter et 2aarigt Ophold i et Handelsinstitut i 
Lybek kom han paa Onkelen Søren B.s Kontor i Kjøbenhavn, 
men tog snart hjem igjen til Faderen, som døde 1754. Han 
afviklede derpaa dennes betydelige Forretning og drog paa ny, i 
1756, til Hovedstaden, hvor han efterhaanden skabte sig en stor 
Forretning og ved klog Benyttelse af de vexlende Konjunkturer 
erhvervede en meget betydelig Formue. Han var gift med Lene 
f. Bredahl, Datter af Borgmester B. i Randers, men efterlod sig ikke 
Børn. -- I Følge Testament blev 3/s af hans Formue, der i alt 
udgjorde 865000 Kur. Dlr. eller 3 Mill. Kr., anvendt som Legater 
til gudeligt og verdsligt Brug, dels i Kjøbenhavn (380000 K. D.), 
dels i Randers (170000). For Kjøbenhavns Vedkommende skal 
særlig fremhæves et under Grosserersocietetets Komité henlagt
Legat som «Begyndelse og en velment Grundsten til en Grossererskoles 
Bygning, hvor en retskaffen Undervisning, foruden Kristendom, 
Skrivning og Regning, udi tysk, engelsk og fransk Sprog at 
tale og skrive saa vel som Bogholderi m. v. kunde læres for 
Grosserer- og andre Reelhandleres Børn og deres paarørende» -- 
hvilket Legat, nu da det har naaet et Beløb af over 300000 Kr.,
endelig vil blive anvendt efter dets oprindelige Bestemmelse, nemlig 
til Oprettelse af en Realskole og en Handels-Fortsættelsesskole 
under Navn af «De Brockske Handelsskoler»<footnote>«De Brockske Handelsskoler» traadte i Virksomhed 1. Maj. 1888.  <i>Udg.</i></footnote>. Han døde 4. Okt. 1802.

<i>C. Salmonsen.</i>

</chapter><chapter name="Brock, Peter Michael Johan, f. 1842, Numismatiker">

<b>Brock, Peter Michael Johan,</b> f. 1842, Numismatiker. 
P. B., født i Kjøbenhavn 9. Febr. 1842, er Søn af Urtekræmmer Michael 
Peter B. (d. 1854) og Anna Marie Christiane f. Rosberg (d. 1876). 
Han blev i 1860 Student med Udmærkelse og absolverede det 
følgende Aar den filosofiske Examen, ligeledes med Udmærkelse. 
Efter i Vinteren 1867-68 at have underkastet sig den fuldstændige 
juridiske Examen disputerede han i 1874 for den filosofiske Doktorgrad. 
Af hans numismatiske Skrifter maa nævnes hans paa Fransk 
affattede Beskrivelser over C. J. Thomsens romerske (1866) og græske
(1869) Mønter og hans «Numismatiske Undersøgelser betræffende den 
senere romerske Kejsertid» (1874, Doktordisp.), hvilket sidste Arbejde 
er oversat paa Tysk. Af B.s øvrige Skrifter maa nævnes «Den
oldenborgske Kongeslægt, især under Enevælden, belyst ved den kronolog. 
Samling p. Rosenborg» (1870) og hans øvrige Arbejder over Rosenborg 
Slot og de der opbevarede Samlinger (deriblandt «Hist. Efterretninger
om Rosenborg», I-III, 1881-83); de udmærke sig ved 
Grundighed, rent objektiv Behandling af Stoffet og rent, korrekt 
Sprog. I 1876 ægtede B. sin Morbroders Datter Johanne Marie 
Rosberg. Ved Carl Andersens Død (1883) blev B., der allerede 
fra 1863 af havde været knyttet til Samlingerne paa Rosenborg,
dennes Efterfølger i Embedet som Inspektør ved disse Samlinger 
og Slotsforvalter paa Rosenborg Slot. 

Universitetsprogr. ved Reformationsfesten 1874 S. 56 ff.

<i>F. J. Meier.</i>
</chapter>
<chapter name="Brockdorff, Cai Lorents Greve, --1725, Gehejmeraad">

<b>Brockdorff, Cai Lorents</b> Greve, --1725, Gehejmeraad, 
var Søn af Oberst Cai Bertram B. (d. 1689) til Bothkamp m. m. B. blev 
i en ung Alder Kammerherre og Landraad, og i 1667 afstod 
Faderen til ham Godserne Klethkamp, Grünhaus m. m. Faa Aar 
efter, 26. Maj 1672, blev B. optaget i den danske Grevestand, 
ligesom han senere, 3. Juni 1706, af Kejser Joseph I blev ophøjet
til tysk Rig sgreve. Da Faderen i sine sidste Leveaar til sine 
Børn af andet Ægteskab vilde afstaa Lenet Bothkamp, kom han 
derover med Sønnen i en Tvist, der, ogsaa efter Faderens Død, 
fortsattes saare længe mellem hans Børn. B.s Halvsøstre Benedicte
Margrethe, gift med Gehejmeraad Chr. Ditlev Reventlow, og 
Dorothea, gift med Friherre Valdemar Løvendal, paastode, at 
Broderen i 1681 ved en Overenskomst med Faderen havde gjort 
Afkald paa Bothkamp til Fordel for dem og deres yngre Søskende. 
Da den gamle B. ved Testamente af 1. Jan. 1687 erklærede sin 
Datter Dorothea Løvendal arveløs, og Benedicte Reventlow, efter 
at have affundet sig med en tredje Søster, Margrethe Amalie, gjorde 
Fordring paa Bothkamp for sig alene, angrebe B. og hans Halvsøster
Dorothea Løvendal Faderens Testamente. Landretten 
erklærede Exhæredationen ugyldig, men Sagen gik fra Landretten 
til det tyske Riges Kammerret i Wetzlar, som i 1701 erklærede sig 
til Gunst for B. Grevinde Reventlow opgav imidlertid ikke Kampen,
men opnaaede af Kong Frederik IV Paabud om at sidde 
Rigskammerrettens Kjendelse overhørig under 10000 Rigsdalers Straf. 
Striden trak ud i langt over 20 Aar, Rigskammerretten kasserede 
i 1725 Frederik IV's Paabud til Grevinde Reventlow, og det saa 
en Tid lang endog ud til Rigsexekution, men Sagen endtes dog 
langt om længe ved et Forlig, i Følge hvilket B.s Søn, Christian 
Frederik B., til hvem Faderen allerede før 1712 havde afhændet 
Klethkamp og Grünhaus, mod en Godtgjørelse af 150000 Rigsdaler 
Species gjorde Afkald paa det omdisputerede Gods. -- B. ejede 
foruden Klethkamp og Grünhaus ogsaa Westensee m. m. og var 
Domprovst i Utrecht og dansk Gehejmeraad. Han var iblandt de 
først udnævnte Riddere af Danebrog, Okt. 1671. Han døde 30. 
Marts 1725.

Hojer, Friedrich IV II, 163 f. 
Schröder, Darstell. v. Schlössern der Herzogthümer S. 22 f. 64.

<i>F. J. Meier.</i>

</chapter><chapter name="Brockdorff, Cai Lorents</b> Greve, 1766-1840, Præsident for Hertugdømmernes Overappellationsret">

<b>Brockdorff, Cai Lorents</b> Greve, 1766-1840, 
Præsident for Hertugdømmernes Overappellationsret. B., 
Søn af Amtmand Hans 
Schack B. (d. 1776) og Frederikke Anna Sophie f. Schack, blev 
født 26. Jan. 1766 paa Godset Klein-Nordsee, der ligger ved 
Grænsen mellem Holsten og Slesvig. Han studerede Retsvidenskab
i Kiel og Gøttingen, paa hvilket sidstnævnte Sted han gjorde sit 
Kursus hos den berømte Statsretslærer J. S. Pütter. Efter tilendebragt 
Universitetsstudium  blev B. 1786 ansat som Avskultant ved 
den slesvigske Overret paa Gottorp, i hvilken han senere fik Sæde 
som Medlem. B. udnævntes 1795 til Deputeret i det tyske Kancelli 
i Kjøbenhavn og indlagde sig i denne Stilling væsentlig 
Fortjeneste af Udstedelsen af Forordningen af 18. Dec. 1795 om 
retsvidenskabelige Kandidaters Prøvelse. 1802 blev B. Kansler for 
Hertugdømmet Holsten eller Chef for Landsregeringen og Præsident
for Overretten i Glückstadt, i hvilke indflydelsesrige Stillinger han 
virkede i et Tidsrum af 32 Aar. Fra 1819-34 var B. Kurator 
for Universitetet i Kiel, og han førte samtidig det øverste Tilsyn 
med det derværende Skolelærerseminarium. Under hans Ægide
uddannedes det Korps af Advokater og Lærere, der med den 
største Dygtighed og Energi optraadte som den slesvig-holstenske 
Theoris Bannerførere. B. var imidlertid Gjenstand for en Række 
Udmærkelser fra den danske Regerings Side: 1796 blev han Kammerherre,
1811 dekoreredes han med Danebrogsordenens Storkors, og 
1812 udnævntes han til Gehejmekonferensraad. 1815 kreeredes han 
til Dr. jur. Han var blandt de 29 «erfarne Mænd» fra 
Hertugdømmerne, som Frederik VI 1832 kaldte til Kjøbenhavn, hvor de 
skulde udtale sig om det af Regeringen udarbejdede Udkast til 
Forordningen af 15. Maj 1834 angaaende Indførelsen af raadgivende 
Stænderforsamlinger i Hertugdømmerne Slesvig og Holsten. B. 
udnævntes til Præsident for den slesvig-holsten-lauenborgske 
Overappellationsret, der oprettedes 1834 af den danske Regering og,
med Sæde i Kiel, dømte i sidste Instans i Sager, som indankedes 
fra de 3 Hertugdømmer. Denne Rets Møder aabnedes 1. Okt. 
1834, samme Dag, som den nye Fællesregering for Slesvig og 
Holsten traadte i Virksomhed paa Gottorp. B.s Aabningstale var 
en Manifestation i slesvig-holstensk Aand. B. fik i 1834 en 
Virilstemme i den holstenske Stænderforsamling. B., der i 1837 
ophøjedes i Grevestanden, fejrede 1839 sit 50aarige Jubilæum som 
Embedsmand og udnævntes s. A. til Ridder af Elefanten. B., der 
var Ejer af Godset Borstel, døde 18. Maj 1840 i Hamborg. Som
Avskultant ved den slesvigske Overret udgav han i Forening med 
sin Kollega Friherre Eggers: «Corpus statutorum Slesvicensium»
(1794-1812), en vigtig Kildesamling til slesvigsk Ret og Retshistorie. 
B. ægtede 15. Maj  1800 Bertha v. Raben (f. 1780) fra Næsbyholm.

Neues staatsbürg. Mag. III. 
Allg. deutsche Biographie III. 
Kieler Korrespondenzblatt 23. Maj 1840.

<i>A. Thorsøe.</i>

</chapter><chapter name="Brockdorff, Christian Ulrich Greve, 1724-1808, Gehejmeraad, til Klethkamp">

<b>Brockdorff, Christian Ulrich</b> Greve, 1724-1808, Gehejmeraad, til Klethkamp. 
Han var Søn af dansk Gehejmeraad Christian 
Frederik Greve B. og Ulrika Eleonora f. v. Völkersam og blev 
født 27. Avg. 1724. Han blev Kammerjunker 1750, karakteriseret 
Infanterikapitajn s. A., reformert Kapitajn ved Grenadererne 
1754, Kammerherre 1758, afskediget fra Militæretaten 1761 med 
Obersts Karakter, fik Ordenen de la fidélité 1764, Danebrogsordenen 
1769, blev senere Gehejmeraad og 1777 Verbitter for det adelige 
Kloster i Itzeho, 1790 Gehejmekonferensraad, død 25. Sept. 1808. 
I Aaret 1758 ægtede han Georgine Anna Christine Hahn (f. 1741,
fik Ordenen de la fidélité 1770, d. 1786). Aaret efter hendes Død 
giftede han sig med Enkebaronesse Bothmer, Georgine Louise 
Frederikke f. Hahn (f. 1760 d. 1798).

<i>P. Brock.</i>

</chapter><chapter name="Brockdorff, Ditlev (Sivertsen), --1538, til Vindeby i Slesvig">

<b>Brockdorff, Ditlev</b> (Sivertsen), --1538, til Vindeby i Slesvig, 
var 1519-23 Amtmand paa Flensborghus og udmærkede sig her 
ved sit tapre Forsvar mod Frederik I, saa at han var en af de 
sidste Adelsmænd, der forlode Christian II's Sag. Fra 1526-38 
var han Lensmand paa Sønderborg; som saadan modtog han 1532 
Christian II som Fange efter at have udstedt et Revers om ogsaa 
at holde Slottet til de 8 dansk-holstenske Raaders Haand, der 
skulde have Indseende med Kongen. Under Grevens Fejde var 
han en af Hovedførerne i Slaget ved Øxnebjærg og indtog ogsaa 
en høj Stilling i Hæren under Kjøbenhavns Belejring. Død i 
Maj 1538. Gift med Margrethe Rantzau, der levede paa Vindeby 
endnu 1548. 

Danske Mag. 4. R. III, 16; 5. R. I, 6 og fl. St.

<i>A. Heise.</i>

</chapter><chapter name="Brockdorff, Ditlev, 1642-1732, holsten-gottorpsk Konferens- og Landraad">

<b>Brockdorff, Ditlev,</b> 1642-1732, holsten-gottorpsk Konferens- og Landraad, 
til Rohlsdorf, Travenort, Saxdorf, Oesterrade, Cluvensiek m. m., 
blev født paa Herresædet Wensin 6. Okt. 1642 og 
var Søn af Joachim B. til Wensin, der havde været Hofmester 
hos Hertug Adolf og siden blev Oberstlieutenant i fransk Tjeneste, 
og Anna Margrethe Rantzau af Huset Siggen. Han nød en 
omhyggelig Opdragelse, maatte allerede som Barn holde franske og 
latinske Haranguer til Faderens Gjæster og besøgte som Yngling 
Universiteterne i Rostock, Helmstedt og Groningen, hvor han især 
lagde sig efter Lovkyndigheden. Faa en længere Rejse besøgte 
han dernæst England, Frankrig, Schweits og Italien. Henad 1670 
kom han tilbage til Holsten og opslog sin Bolig paa Rohlsdorf. 
Da Faderen døde 12. April 1680, arvede han dennes vidtløftige 
Jordegodser, som han senere paa forskjellig Maade forøgede, saa 
han til sidst ejede 11 store Riddergodser. 20. Avg. 1667 ægtede 
han i Kiel Margrethe Øllegaard Ahlefeldt, Datter af Cai A. 
til Saxdorf og Sophie Rantzau (Breitenburg). Efter hendes Død 
(28. Febr. 1706) giftede B. sig i 1711 med Barta Cathrine Ahlefeldt 
 af Oesterrade, Enke efter Wulf Heinrich v. Thienen til Wahlstorf; hun 
døde 1721. -- B. beklædte ingen diplomatiske Stillinger i Udlandet
og afslog ofte Regeringens Tilbud om Saadanne; derimod udøvede 
han stor Indflydelse paa Ridderskabets Forsamlinger osv. og tog 
sig med Iver af sine Godser, særlig af Skoleundervisningen. Med 
sin første Hustru havde han 13 Børn, af hvilke 8 overlevede ham. 
Hans ældste Søn, Ditlev B. til Neuhaus, Saxdorf m. m., blev 
Konferensraad og kejserlig Kammerherre og var paa Hertugens Vegne 
i Wien for som sin Herres Stedfortræder at modtage den holstenske 
Belening (12. Juli 1725). B. døde paa Rohlsdorf Natten mellem 
14. og 15. Okt. 1732, over 90 Aar gammel, og gravsattes i Kirken 
i Werder.

Ligpræd. af Stresow, 1732.

<i>F. J. Meier.</i>

</chapter><chapter name="Brockdorff, Ditlev, 1655-1737, Officer">

<b>Brockdorff, Ditlev,</b> 1655-1737, Officer, 
var en Søn af holsten-gottorpsk Oberst og Amtmand Heinrich B. og Mette 
Rumohr. Han tog rimeligvis som ung Mand Del i den skaanske 
Fejde; thi ved Fredens Slutning 1679 var nan Major ved 2. 
fynske nationale Rytterregiment, der s. A. fik Navn af 3. 
sjællandske. 1683 blev han Oberstlieutenant og fik Tilbud om et 
Kompagni ved Hestgarden, hvilket han dog ikke tog imod; derimod 
blev han 1688 ansat ved 3. jyske nationale Rytterregiment 
som Major og Kompagnichef og avancerede ved denne Afdeling, 
til han som Oberst blev dens Chef 1692. Han deltog som saadan 
fra 1701 i de danske Hjælpetroppers Kampe i Flandern og blev 
1703 Brigader. I Aaret 1709 blev B. kaldt hjem til Danmark,
udnævnt til Generalmajor og ansat som Generalinspektør over 
Rytteriet og Dragonerne i Danmark og Holsten.  -- Efter at 
være bleven udnævnt til Brigader 1701 og til Generalmajor 1705 
deltog han som Brigadechef i den store nordiske Krig i
Skaane, men hans Forhold under denne er blevet meget forskjellig 
bedømt. Overgeneralen C. D. Reventlow, der var hans nære Slægtning, 
forlangte ham i hvert Tilfælde fjærnet fra Hæren, fordi han og 
nogle af de andre Generaler havde en slet Indflydelse paa denne;
dette skete dog ikke, og B. deltog i det ulykkelige 
Slag ved Helsingborg 1710. -- Til Dels 
ved sit Giftermaal med Sophie Dorothea Lewetzau, der var en 
Datter af Generallieutenant Hans Frederik L. og Lucie Emerence 
Brockdorff, havde han erhvervet sig store Godser, og han har 
saaledes været Besidder af Grundet, Hvolgaard og Estrupgaard. 
Han døde 1737 og er begravet i Øster Snede Kirke i Jylland.

<i>P. F. Rist.</i>

</chapter><chapter name="Brockdorff, Joachim,</b> 1695-1763, 
Gehejmeraad, Herre til Noer">

<b>Brockdorff, Joachim,</b> 1695-1763, Gehejmeraad, 
Herre til Noer. Han var Søn af Gehejmeraad Wulf B. og Lucie Rantzau 
og født 18. Sept. 1695, var først Kammerherre, blev Landraad i 
Fyrstendømmerne og Ridder af Danebrog 1723, Gehejmeraad 1733, 
Gehejmekonferensraad 1747, Æresmedlem af det danske 
Videnskabernes Selskab 1750, Ridder af Elefanten 1751, af Ordenen 
de la fidélité 1754. Han døde 14. Avg. 1763. I Aaret 1721 ægtede
han Frederikke Louise Holstein (f. 1703 d. 1763), Datter af 
Storkansleren U. A. H.; hun fik Ordenen de la fidélité 1751.

Worm, Lex. ov. lærde Mænd.

<i>P. Brock.</i>

</chapter><chapter name="Brockdorff, Ludvig Ulrich Hans Baron, 1806-75, Diplomat">

<b>Brockdorff, Ludvig Ulrich Hans</b> Baron, 1806-75, Diplomat. 
B., Søn af Landraad C. U. H. Baron B. til Klethkamp (d. 1845) 
og Anna Mathilde f. Lowzow (d. 1854), blev født 10. Okt. 1806. 
Han traadte 1833 i det danske Diplomatis Tjeneste, i det han 
ansattes som Attaché ved Gesandtskabet i London. 2 Aar senere
forflyttedes han i samme Egenskab til Paris, hvor han 1836 
udnævntes til Legationssekretær. B. ombyttede 1841 Paris med London, 
indtil han 1845 vendte tilbage til det franske Hof som Chargé 
d'affaires. Fra Efteraaret 1847 til Efteraaret 1848 beklædte han 
hos den nederlandske Regering i Haag den tilsvarende Stilling, 
efter hvis Fratrædelse han gik i en overordentlig Sendelse til 
Madrid. B. valgtes 1854 af det slesvigske Ridderskab til Medlem 
af den slesvigske Stænderforsamling, og han var blandt de 20 
Rigsraader, som Kongen efter Fællesforfatningen af 26. Juli 1854 
udnævnte, ligesom han ogsaa havde Sæde blandt de kongevalgte 
i Rigsraadet efter Fællesforfatningen af 2. Okt. 1855. Han 
udtraadte af dette 1859 og havde 3 Aar tidligere nedlagt sit Mandat 
som Stænderdeputeret. B. var imidlertid, da Kammerherre R. 
Bielke blev syg, i Maj 1854 bleven konstitueret som Gesandt i 
overordentlig Mission ved Hoffet i Berlin. Efter Bielkes Død blev 
han virkelig Gesandt i Avg. 1855, hvilken Stilling han beklædte i
5 Aar. Som Diplomat sympathiserede han med Ministeriet Ørsted-Bluhmes 
Politik og følte sig følgelig aldeles ikke tiltalt af  Ministeriet 
Halls Politik; alligevel forblev han paa sin yderst vanskelige 
Post under de følgende Aars indviklede diplomatiske Forhandlinger. 
Han var imidlertid ikke blot i Følge sit Standpunkt ude af Stand 
til at føre et Forsvar for sin Regerings Politik over for de stigende 
slesvig-holstenske Krav med fornøden Styrke, men hans diplomatiske 
Evner sloge heller ingenlunde til over for den vanskelige 
Opgave, der var stillet ham. Endelig fjærnede Regeringen ham i 
Avg. 1860 fra Posten i Berlin og udnævnte ham til Gesandt ved 
Hofferne i Madrid og Lissabon. I Maj 1863 trak B. sig tilbage 
til Privatlivet. Han var 1845 bleven udnævnt til Kammerherre og 
1858 dekoreret med Danebrogsordenens Kommandørkors; han var 
Provst for Johannesklosteret i Slesvig. Han havde 16. Juni 1854
ægtet Cæcilie C. L. C. Cabrun. 8. Okt. 1875 døde han paa sin 
Ejendom Annettenhöhe ved Byen Slesvig.

<i>A. Thorsøe.</i>

</chapter><chapter name="Brockdorff, Schack</b> Baron, 1652-1730, Officer og Godsejer">

<b>Brockdorff, Schack</b> Baron, 1652-1730, Officer og Godsejer, 
en Broder til ovfr. nævnte Ditlev B. (d. 1737), tog rimeligvis ogsaa 
Del i den skaanske Krig, da han 1681 blev udnævnt til 
Oberstlieutenant og Kompagnichef ved 2. jyske nationale Rytterregiment. 
1688 fik han sin Broders Kompagni i 3. sjællandske Rytterregiment, 
og 1691 blev han Oberst og Chef for 1. fynske nationale Rytterregiment. 
B. var imidlertid blevet gift med Sophie Charlotte Vittinghof (d. 1732), 
der var en Datter af Overhofmester Baron Frederik V. og Eleonora 
Marie Sehested. Da hendes Fader døde 1691 uden at efterlade
Sønner, tilfaldt alle hans Godser hende, og B. kom derved i 
Besiddelse af Schelenborg, Knabstrup og mange andre Rigdomme. 
Han blev 12. Sept. s. A. Baron og er saaledes Stifter af den 
friherrelige Linje til Schelenborg. <OBS: De fjernede linier gælder Ditlev B.>
B. deltog i Felttoget i Skaane 1710, i hvilket han førte
Hærens anden Træfning. 1713 tog han sin Afsked som Generallieutenant. 
Han blev Ridder af Danebrog 1712 og stod til det 
sidste i høj Yndest ved Hoffet. Han døde 7. Okt. 1730 paa 
Schelenborg og blev begravet i Dalby Kirke paa Fyn.

<i>P. F. Rist.</i>
</chapter>
>I denne Artikel er W. J. B. blandet sammen med sin Onkel Gehejmeraad Wulf B.
Se rettelsen: XIX, 434>  

<chapter name="Brockdorff, Wulf Jasper, 1673-1740">
<b>Brockdorff, Wulf Jasper,</b> 1673-1740, 
var født 1. April 1673, arvede 1726 Osterrade og Kluvensiek og havde
1711 Klein Nordsee; han var fyrstelig holsten-gottorpsk Generalmajor.
W. døde 19. Febr. 1740. Han ægtede 28. Juni 1699 Catharine
Christine Ahlefeldt (f. 5. Jan. 1678 i Kiel, d. 4. Dec. 1718). 
</chapter>

-- Hans Onkel: 

<chapter name="Wulf Brockdorff, 1651-1732,">

<b>Wulf Brockdorff,</b> 1651-1732, 
var  født 28. Jan. 1651 og Søn af Oberstlieutenant 
Joachim B. til Wensien, Rohlstorff og Gaarz.
W. studerede 1672 i Erfurt, blev 1682 Landraad i Hertugdømmerne,
1698 Ridder af Danebrog, 1701 Gehejmeraad, 1731 Gehejmekonferensraad. 
Han døde 19. Juli 1732. Han arvede 1680 Wensien og kaldes
da tillige Ejer af Nøer og Dänisch-Lindau. 1691 kjøbte han Sierhagen 
ved Grev Dernaths Konkurs. Han var 3 Gange gift: 1. (1678)
med Ida Rumohr (f. 1662 d. 7. Maj 1693), Datter af Wilhelm R. til
Lindau og Magdalene Reventlow; 2. (1694) med Lucia Rantzau (f. 4. Okt. 1672 
d. 1707), Datter af Gehejmeraad Cai R. til Neuenhaus og Cathrine 
Margrethe Blome; 3. (1708) med Elisabeth Christine Reventlow, 
Datter af Ritmester Henrik Reventlow til Bienebeck og Enke efter Cai Thienen 
til Borghorst.

<Dette slettes:
<Brockdorff, Wulf Jasper, 1673-1732, Gehejmeraad,
<til Wensin, Lindau, Noer og Klein-Nordsee, var
<næstældste Søn af foran nævnte Ditlev B. (f 1732) og
<dennes første Hustru og født i. April 1673. Allerede
<i 1698 blev han Landraad og Danebrogsridder og
<ægtede Aaret efter Cathrine Christine Ahlefeldt
<af Huset Oesterrade; hun var født i Kiel 1678
<og døde af Kopper 4. Dec. 1718. B. blev i 1701
<Gehejmeraad og i 1731, et Aars Tid før sin Død,
<Gehejmekonferensraad. Han døde 19. Juli 1732. Med
<sin Hustru havde han 7 Sønner og 1 Datter. De to af
<Sønnerne gik i polsk-sachsisk Tjeneste, men opnaaede
<ikke nogen større Navnkundighed. >

<i>F. J. Meier.</i>

</chapter><chapter name="Brockenhuus, Eiler</b> (Clausen), --o.1607">

<b>Brockenhuus, Eiler</b> (Clausen), --o.1607, 
hørte hjemme paa Hovedgaarden Søndergaarde i Vends Herred, og Almuen i dette 
Herred véd den Dag i Dag nok at fortælle om «gale Iler Brekkehuus»
og hans Misgjerninger, hvorledes han for at prøve Krudtets 
Kraft sprængte Skorstensfejeren i Luften paa sin Gaard, mishandlede 
sine undergivne, voldtog og dræbte sin egen Søster, gjentagende 
anstillede sig død efter at have ladet byde et stort Følge til sin 
Jordefærd i sin Sognekirke Rørup for saa i det sidste Øjeblik at 
kravle ud af Kisten og gjøre sig lystig over de nærværendes 
Forfærdelse, en Spas, han gjentog saa tit, at man en Gang lukkede
Kistelaaget fast til og begravede ham levende trods al hans Buldren 
i Kisten. Det sidste er i alt Fald kun til Dels sandt, thi selv om 
E. B. paa en Maade blev levende begravet, saa var det til visse 
ikke i Rørup Kirke. Faderen til E. B. hed Claus B. (d. 1566),
Moderen Maren Friis. Kort efter Faderens Død ægtede han Tale 
Mouridsdatter Emmiksen fra Refsø; alt da var han i Folkemunde 
for sit Samliv med sin Hustru før Brylluppet og sit Forhold til 
andre Kvinder, saa vel før som efter dette. Forargelsen brød dog
først løs, da han efter sin Svoger Otte Emmiksens Død i 1579 
forførte dennes Enke, Margrethe Rantzau. Da Kong Frederik II 
i 1581 kom til Odense, fandtes en Morgen paa Slotsporten opslaaet 
et Anklageskrift, der beskyldte E. B. og Fru Margrethe for at 
have avlet et Barn sammen. Kongen lod da Sagen undersøge, og 
da Anklagen viste sig at være vel begrundet, lod han Parret stævne 
til næste Herredag; men de unddroge sig forinden ved Flugten. 
E. B. vovede sig dog snart efter hjem til Søndergaarde, men da 
han her begyndte forfra, mishandlede sin Hustru, lod sig forlyde 
med Trusler mod Kongen og Egnens Øvrighed, og desuden Rygter 
gik om, at han havde faaet et Barn med sin Søster, hvilket han 
med egen Haand havde ombragt, og derefter forgivet Søsteren, 
ligesom han skulde have forgivet sin 1576 afdøde Moder, lod 
Kongen ham paagribe; dette skete i den hertugelige Del af 
Sønderjylland, hvorved en Del Forhandlinger mellem Kongen og Hertugen 
foranledigedes. E. B. førtes til Kjøbenhavns Slot, og det var 
Bestemmelsen, at han skulde have været tiltalt ved Herredagen i 
Odense 1584; men de foreløbige Forhør synes at have bragt saa 
mange forargelige Vidnesbyrd frem om hans og hans Søstres 
løsagtige Levned, at Kongen opgav en offentlig Retsforfølgelse og i 
Steden lod ham indsætte i Fængsel paa Dragsholm. Her hensank 
han i alskens Grublerier, der gave sig Luft i lange Breve til 
Regeringsraaderne og senere til Kong Christian IV. Fængselet 
blev i Aaret 1600 forandret til livsvarigt, fordi han da i et af 
disse Breve havde beskyldt Rigsraadet for at have forgivet Kong 
Frederik II og at nære lignende Planer med Hensyn til hans 
Efterfølger. Endnu 1607 tilsendte han fra sit Fængsel Kongen en 
hel Bog fuld af alskens Profetier og Fantasier, men kort efter 
synes han at være død. Han efterlod sig i sit Ægteskab en 
Datter og 2 Sønner, af hvilke den ene blev Landsdommer i Fyn. 

Hist. Tidsskr. 4. R. V, 137 ff.

<i>Thiset.</i>

</chapter><chapter name="Brockenhuus, Eiler (Jacobsen), 1548-o.1602">

<b>Brockenhuus, Eiler</b> (Jacobsen), 1548-o.1602, 
nu mest bekjendt som Forfatter af en Række Optegnelser i et trykt Kalendarium om 
Fødsler, Bryllupper, Dødsfald og lignende Familiebegivenheder i 
den dalevende Adel, de mest righoldige og paalidelige af de 
opbevarede Optegnelser af den Art. Af andre biografiske Data 
indeholde derimod disse Optegnelser saare lidt, endogsaa hvor Talen 
er om deres Forfatter selv. E. B. blev født 29. Jan. 1548 paa 
Nakkebølle og var en Søn af den nedennævnte Jacob B. til Damsbo
(d. 1577). Forældrene sendte ham 1565 til Tyskland, hvor han 
endnu 1567 opholdt sig. Mod Sædvane tog han ikke efter sin 
Hjemkomst Tjeneste ved Hove, og naar undtages, at han et Par 
Gange ledsagede Kongen paa mindre Udenlandsrejser eller gjorde 
Tjeneste ved fremmede fyrstelige Personers Modtagelse, blev der
heller ikke senere betroet ham Tillidshverv af nogen som helst 
Betydning, ligesom han aldrig erholdt nogen Forlening. Men drog 
hans offentlige Virksomhed ikke Samtidens Øjne hen paa ham, 
saa gjorde hans huslige Liv det desto mere. Allerede inden sin 
Faders Død havde E. B. giftet sig (1. Avg. 1574) med Berte 
Henriksdatter Friis (f. 12. Avg. 1549), men efter at han 5. Sept. 1582 havde 
mistet denne sin Hustru, efterladende ham en Datter, giftede han 
sig atter (9. Avg. 1584), nemlig med Anne Jensdatter Bille (f. 26. 
Maj 1564). Dette Ægteskab hjemsøgtes af den tunge Tilskikkelse, 
at alle de 15 Børn, som Fru Anne bragte til Verden, enten vare 
dødfødte eller døde ganske spæde. Det kunde da ikke være 
anderledes, end at den ulykkelige Fru Anne omsider fuldt og fast
troede paa de Rygter, der gik om, at hun lige siden sit Bryllup 
havde været forgjort. De i den Anledning anstillede Forhør førte 
til, at et Par Kvinder bleve brændte. Som den egentlige Anstifterinde
udpegedes E. B.s Frænke, Jomfru Christence Axelsdatter 
Krukow. Der rejstes dog ikke nogen egentlig Anklage mod denne, 
men mange Aar senere kom de brændte Kvinders Vidnesbyrd 
imod hende til at spille en stor Rolle, da Jomfru Christence i 
Aalborg paa ny gjorde sig mistænkt for Trolddomskunster, og da 
maatte hun som bekjendt bøde med sin Hals. -- Efter sine 
Forældre havde E. B. arvet baade sin Fædrenegaard Damsbo og sin 
Moders Gaard Nakkebølle. Desuden arvede han 1582 Hellerup 
efter sin Moster, Fru Karen Bølle, til hvis Amindelse han skjænkede 
den smukke Prædikestol til St. Knuds Kirke i Odense; men denne 
Gaard solgte han kort før sin Død. Naar denne indtraf, vides 
ikke (sandsynligvis i Slutningen af Aaret 1602). Fru Anne 
overlevede ham i mange Aar og døde først 22. Nov. 1640.

Saml. t. Fyens Hist. og Topogr. VI, 291 ff.
Hist. Tidsskr. 4. R. IV, 520 ff.

<i>Thiset.</i>

</chapter><chapter name="Brockenhuus, Frands, 1518-69, til Egeskov og Bramstrup, berømt dansk Hærfører">

<b>Brockenhuus, Frands,</b> 1518-69, til Egeskov og Bramstrup, 
berømt dansk Hærfører, var Søn af ndfr. nævnte Mikkel B. og 
Karen Lykke. Om hans Barndom og første Ungdomsaar vides 
intet, men at saa vel han som hans Brødre have faaet en fortrinlig 
Opdragelse, derom vidne saa vel deres usædvanlige Dygtighed og 
mange Interesser som deres tidlige Anvendelse i Statens Tjeneste. 
Som kun 22 og 23aarige bleve saa vel F. som Broderen Peder B. 
anvendte som kongelige Sendebud til Frankrig, og F. var allerede 
da ansat som Sekretær i det danske Kancelli. Efter sin Hjemkomst
fra Frankrig 1542 indtraadte han i Lensmændenes Række, i det 
han fik Hindsgavl Slot og Len som Pantelen. 1545 overdrog han 
dette Pant til sin Svoger Hans Lindenov og blev s. A. sin Faders 
Eftermand som Lensmand paa Nyborg Slot. Fra nu af begyndte 
han en storartet Virksomhed som kongelig Embedsmand. Nyborg 
med sine 3 Herreder (Gudme, Vinding og Sunds) samt Hindsholm, 
Taasinge og 1/3 af Salling Herred synes alene at have kunnet 
tilfredsstille en driftig Mands Virksomhedstrang, saa meget mere som 
det blev F. B. overdraget at foretage den store Befæstning af 
Nyborg, som strakte sig gjennem en Række af Aar og kostede 
uhyre Pengesummer. Men ikke desto mindre bestyrede han ved 
Siden heraf Hagenskov Len (med Baag Herred) fra 1551-53, 
Tranekjær med Langeland fra 1553-60, ligesom han fra 1550-62 
havde mindre Forleninger i Fyn (Krarup og Rynkeby) og som
Dronning Dorotheas Lensmand bestyrede Holme Kloster. 3 Fjerdedele 
af Fyns Stift stode under hans Befaling, og han anvendtes 
desuden i talrige Hverv, som laa uden for hans egentlige 
Embedsvirksomhed. Denne falder i et Tidsrum, som var særlig betydningsfuldt 
for Landet. Den nye kirkelige Organisation skuide føres
ud i Livet, og der krævedes hertil saa vel Stræng Hævden af 
Kronens Ret som billig Hensyntagen til Enkeltmands Interesser. 
Er end F. B. i sin Iver for at varetage Kronens Interesser undertiden 
gaaet for vidt, saa at han paa enkelte Steder vakte Utilfredshed,
var dog den almindelige Dom over ham, at han var en 
«from» og billigtænkende Mand, og det eneste Exempel, der er 
bevaret om personlige Forhandlinger med ham, fremstiller ham 
som en Mand med en sjælden retsindig Tænkemaade. Han var 
tillige en i høj Grad dannet og udviklet Personlighed, ved hans 
Bord førtes Samtaler om religiøse og filosofiske Problemer, hvori 
han selv med Varme deltog, og paa hans Opfordring og tilegnet
ham udgav Niels Hemmingsen sin Kommentar til Jacobs Brev. 
Sligt var en Arv fra Fædrenehjemmet, hvor ogsaa boglig Dannelse 
og videnskabelige Interesser synes at have hersket.

I Egenskab af Slotsherre paa Nyborg traadte F. B. i et nært 
personligt Forhold til Kong Christian III, der regelmæssig opholdt 
sig her 2-4 Maaneder om Aaret. Den Gunst, hvori han stod hos 
Kongen, bevarede han ogsaa hos hans Efterfølger, Frederik II. 
Med dennes Tronbestigelse indtræder et nyt Afsnit i F. B.s Liv. 
Medens hans Virksomhed hidtil havde været en Embedsmands 
administrative Gjerning, traadte han fra nu af ind i det politiske 
Liv og blev en af de ledende Mænd i Kongens Omgivelser. Den 
krigerske Aand, som prægede den første Halvdel af Frederik II's
Regering, deltes fuldt ud af ham og Broderen Jacob, der begge 
stode i venskabeligt Forhold til den gamle Kansler Johan Friis. 
Skjønt han ikke vides at have deltaget i Grevens Fejde eller
senere at have været i udenlandsk Krigstjeneste, fremtræder han 
dog strax som en erfaren Krigsmand. Sit medfødte militære Talent 
har han da sandsynligvis først udviklet under de store Befæstningsarbejder 
i Nyborg, der foretoges under hans Tilsyn. Sin første
Krigergjerning udførte han i Ditmarskerkrigen som Overvagtmester, 
men da Krigen med Sverige stod for Døren, fik han snart større 
Opgaver at løse. 3. Febr. 1562 var han indtraadt i Rigsraadet, og 
kort efter ombyttede han Nyborg med Styrelsen af Kjøbenhavns, 
Krogens og Abrahamstrup Len. At det var Udsigten til den nær 
forestaaende Krig, som foranledigede dette Bytte, kan ikke betvivles. 
Han var en af de 4 Regeringsraader, som Kongen indsatte i 
Kjøbenhavn, da han i Avg. 1563 drog med Hæren ind i Sverige. 
Det følgende Aar kaldtes F. B. til personlig Deltagelse i Krigen. 
Skjønt han 10. Febr. 1564 blev udnævnt til Anfører for det danske 
Fodfolk, deltog han dog s. A. som Chef for Skibet «Solen» i 
Søkrigen under Herluf Trolles Kommando. Hans Virksomhed til
Søs blev dog kun kortvarig, thi 10. Dec. 1564 overtog han paa 
ny Anførselen over Fodfolket, som han fra nu af beholdt under 
hele Krigen. Skjønt de store Bedrifter, som udførtes i denne 
Krig, væsentlig maa tilskrives Daniel Rantzaus glimrende 
Krigerdygtighed, deler dog F. B. Æren saa vel som Ansvaret med ham. 
Medens F. B. kommanderede Fodfolket, forbandt Rantzau 
Anførselen over Rytteriet med Stillingen som Overgeneral. Da Norge 
1567 blev angrebet af Svenskerne, og Akershus Fæstning belejredes, 
sendtes F. B. med en Eskadre og en lille Hær til Norge, og det 
lykkedes ham i kort Tid at besejre Fjenden og jage ham ud af 
Norge med stort Tab. Paa dette Felttog havde han en selvstændig 
Kommando, og det var formodentlig som Tak for den smukke 
Krigsbedrift, at F. B. ved sin Hjemkomst blev udnævnt til Marsk 
17. Avg. 1567. Sin største Vaabendaad udførte han dog i Forening
med Daniel Rantzau paa det berømte Tog til Sverige Vinteren 
1567-68. Han anførte som sædvanlig Fodfolket, og skjønt Dan. 
Rantzau paa dette Tog maa betragtes som den ledende Aand, saa 
tilfalder der dog F. B. en meget stor Del af Æren for, at Toget 
førte til saa smukt et Resultat. Han havde sædvanlig den Opgave 
at indrette og befæste Lejren og at vaage over dens Sikkerhed,
medens Rantzau foretog sine talrige Expeditioner, og denne Opgave 
løste han fuldkomment. Særlig tilkommer dog ham Æren for, at 
Tilbagetoget lykkedes, thi det var ham, som imod Rantzaus Mening 
i Krigsraadet satte  igjennem, at Hæren førtes tilbage gjennem
Holaveden (Hulvejen). Med rette blev derfor ogsaa hans Navn i 
Forening med Rantzaus foreviget paa den Medaille, som sloges til 
Minde om Toget, ligesom det lille Barn, der fødtes paa Toget i 
Hulvejen, fik Navnet Frands Daniel von Hulvejen. Det var ham, 
som overbragte Kongen Budskabet om Hærens lykkelige Tilbagevenden, 
og som førte Fangerne til Kjøbenhavn. Baade 1568 og 
1569 ledede han endnu Fodfolket, og det var som Chef for dette, at 
han fandt Heltedøden, da han ved Belejringen af Varberg 31. Okt. 
1569 blev saaret i Benet af en Kugle og døde 14. Nov. i Halmstad. 
Han havde den Sorg paa sit Dødsleje at erfare, at hans tro Ven 
og Vaabenfælle var faldet foran Varberg 11. Nov.

F. B. blev gift 1545 med Anne Tinhuus (Datter af Rigsraad 
Lavrids Skinkel), som bragte ham Egeskov i Medgift. Denne 
prægtige, endnu vel bevarede Borg har han opført 1554. Hans 
Hustru døde før ham, 1565. Den samme Virksomhedstrang, der 
præger hans offentlige  Liv, gjenfindes i hans private Virksomhed. 
Han øgede sit Gods, men ingen egennyttig Handling har skæmmet
hans Liv. Sjælden har en saa betroet og paa alle Livets Omraader 
virksom Mand efterladt sig et saa smukt Eftermæle for retsindig 
og ædel Tænkemaade som F. B. Om hans militære Talenter kan 
ikke herske Tvivl. Træder han end sædvanlig i Baggrunden for
Dan. Rantzau, saa vidner dog Toget til Norge om, at ogsaa han 
forstod at føre et rask og hurtigt Slag mod Fjenden. -- Med stor 
Pragt blev hans Lig ført til Kjøbenhavn, paa Universitetet holdtes 
Sørgefest, hvor hans Ven Niels Hemmingsens Søn, den 20aarige 
Professor Hans Hemmingsen, holdt Sørgetalen. I Egeskovs Sognekirke 
Kværndrup blev han bisat ved sin afdøde Hustrus Side, og 
her minder endnu den prægtige Ligsten med F. B.s og Hustrus 
32 Aner om en af Danmarks største Krigerskikkelser. Et Billede
af ham fandtes paa Breitenburg hos Henrik Rantzau, men findes 
-- saa vidt vides -- ikke mere. 

Becker, Orion III, 376 ff.
Hist. Tidsskr. 4. R. IV, 479 ff.

<i>Mollerup.</i>

</chapter><chapter name="Brockenhuus, Frands, 1623-60, til Overgaard">

<b>Brockenhuus, Frands,</b> 1623-60, til Overgaard, 
en Søn af Jørgen Ottesen B. (f. o. 1570 d. 1634) til Vollerslev, senere 
Sebberkloster, og Margrethe v. d. Lühe, blev Hofjunker 1648, 
Kammerjunker 1652 og Befalingsmand paa Kjøbenhavns Slot 1655. 9. Sept. 
s. A. giftede han sig med Dronningens Hofdame Christence Lykke,
Datter af den rige Frands L., og blev derved Ejer af Herregaardene 
Svanholm og Kindholm i Sjælland, Overgaard og Rødslet i Jylland 
samt betydeligt Strøgods hele Landet over, men maatte i flere 
Aar føre Trætte om denne Medgift med Svogeren Cai Lykke. 
Da Krigen 1657 blev besluttet, fik B. Bevilling til at oprette et 
Rytterregiment, der kaldtes Dronningens Livregiment, og førte det som
Oberst under Felttoget i Skaane, men i Maj 1658 blev Regimentet 
opløst og flere af Kompagnierne i Følge Roskildefreden 
overgivne til Carl Gustav, og B. fik nu Halsted Kloster i Len og 
blev i Nov. Gouvernør over Nakskov Fæstning. Det følgende 
Aar kaldtes han dog, uvist af hvilken Grund, til Kjøbenhavn, og 
her døde han 7. April 1660, men ligger begravet i Randers. Han
efterlod sig en Datter, Sophie Amalie, f. 1656, men hun døde ugift, 
og hans store Besiddelser gik over til General Fr. v. Arenstorff, 
hvem Enken ægtede Aaret efter B.s Død.

<i>S. A. Sørensen.</i>

</chapter><chapter name="Brockenhuus, Henrik Adam, 1720-1803, Stiftamtmand">

<b>Brockenhuus, Henrik Adam,</b> 1720-1803, Stiftamtmand. 
Han var Søn af ndfr. nævnte Oberst Jørgen Otto B. og dennes 
første Hustru og blev født 30. Maj 1720; han var saaledes omtrent 
jævnaldrende med Kronprins Frederik (V), hvis fortrolige Yndling 
han blev; 1744 blev han Hofjunker, 1745 Staldmester hos 
Kronprinsen og Kammerjunker, 1752 Kammerherre, 1760 Ridder af 
Danebrog, 1767 af l'union parfaite, samme Aar Amtmand over 
Vordingborg Amt, 1768 Gehejmeraad, 1776 Stiftamtmand over 
Sjællands Stift, 1779 Geheimekonferensraad, 1783 Ridder af Elefanten,
entlediget 1787. Han købte Jungshoved Gods af Kongen 1761 og 
forbandt det en Tid lang med Nysø, som han solgte 1785. I Aaret 
1757 ægtede han Johan Ludvig Holsteins Datter Elisabeth (f. 1737 
d. 1786). Han døde 11. Juni 1803 og ligger begraven i Jungshoved 
Kirke.

Danske Saml. 2. R. IV, 308. 
Hist. Tidsskr. 4. R. V, 211.

<i>P. Brock.</i>

</chapter><chapter name="Brockenhuus, Jacob, --1546, Landsdommer">

<b>Brockenhuus, Jacob,</b> --1546, Landsdommer, 
var en Søn af Henrik B. til Søndergaarde i Fyn og Margrethe Bild. Efter at 
have studeret ved Kjøbenhavns Universitet traadte han i Tjeneste 
hos den svenske Hofmester Hr. Thure Jensen og var hos ham i 
Aarene 1526-31. Forinden Grevefejdens Udbrud var han dog 
kommen tilbage til Danmark og havde bosat sig i Fyn, hvor han 
havde tilgiftet sig Tidselholt ved at ægte den forrige Ejer Kjeld 
Hansens Enke, Dorthe Mikkelsdatter Akeleye. Da han paa 
forskjellig Maade ydede den nye Regering Tjeneste, navnlig paa en
Sendelse til Laaland og Falster, og desuden hans Gaard var bleven 
afbrændt af Bønderne, forlenedes han 1535 med en Kronens Gaard 
i Vejstrup, og 2 Aar efter beskikkedes han til Landsdommer i Fyn, 
hvilket Embede han beklædte til sin 1546 indtrufne Død. Hans 
Enke levede endnu 1558.

Hist. Tidsskr. 4. R. V, 118 ff.

<i>Thiset.</i>

</chapter><chapter name="Brockenhuus, Jacob, 1521-777">

<b>Brockenhuus, Jacob,</b> 1521-77, 
var den tredje ældste Søn af den nedennævnte Mikkel B. og blev født paa Saltø Slot 
7. April 1521. I sin Ungdom tjente han som Hofsinde og var 
1546 Kongens Mundskjænk, men forlod Aaret efter Hoftjenesten 
for at gifte sig og sætte Bo paa Damsbo i Fyn, som Faderen 
havde afstaaet til ham. Hans Hustru, Susanne Eilersdatter Bølle, 
var Enke efter Claus Eriksen Ravensberg og tilførte ham ikke
blot sin Fædrenegaard Nakkebølle, men ogsaa et Par Pantelen: 
Marup i Sjælland, Thoreby Birk paa Laaland m. m., som hun 
besad efter sin første Husbond. 1548 forlenedes han derefter med 
Roskildegaard, som han 1552 ombyttede med Aalborghus, hvorfra 
han 1555 forflyttedes til Helsingborg, til hvilket Len det følgende 
Aar Landskrone blev lagt. Endelig fratraadte han disse Len 1563 
for at overtage Møens Len, som han beholdt til 1565. Desuden 
blev han brugt til forskjellig Hoftjeneste, hvorfor Kongen 1559 
havde tiltænkt ham Ridderslaget. 1562 sendtes han tillige med 
Rigshofmesteren Eiler Hardenberg og Jens Ulfstand som Gesandter 
til Rusland, og kort efter sin Hjemkomst blev han sendt til Sverige 
og deltog derefter i Forhandlingerne med det svenske Gesandtskab, 
som blev opholdt i Kjøbenhavn. Forinden Krigens Udbrud blev 
han beskikket til Admiral over en mindre Eskadre, som skulde 
krydse i Østersøen og saa vidt muligt forhindre Sejladsen til og fra 
Sverige. Samtidig udsendte Kong Erik XIV en Flaade under 
Admiral Jacob Bagge for i Rostock at hente Kongens Brud. De 
to Flaader mødtes under Bornholm 30. Maj 1563, og skjønt Krigen 
ikke var erklæret, kom det ved et Tilfælde til en Kamp mellem
dem. I denne deltog fra dansk Side kun Admiralskibet og 2 
andre Skibe, i det de øvrige laa til Ankers under Land, og 
Resultatet af Kampen kunde derfor kun blive en Sejr for Svenskerne. 
Efter 4 Timers heltemodigt Forsvar maatte J. B. overgive sig til
dem. Fangerne førtes til Stockholm og bleve slæbte gjennem 
Gaderne i det ilde anbragte Triumftog, som Kong Erik foranstaltede 
for sin Admiral. J. B. sad nu fangen i 7 Aar, i det han udtrykkelig 
undtoges fra den almindelige Fangeud løsning 1568; formodentlig 
var Kong Frederik II til Trods for hans tapre Forsvar misfornøjet 
med hans Forhold i Slaget, i det han ikke havde holdt sig sin 
Instrux, der paalagde ham at holde Skibene samlede, efterrettelig. 
Derimod var han 1566 en Maaned i sit Hjem, i det Svenskerne 
sendte ham og Gregers Ulfstand til Danmark for at forhandle om 
Udvexling af Fanger. Først efter den endelige Fredslutning blev 
han løsladt. Hans Hustru, som under hans Fangenskab havde 
opført den endnu bevarede, smukke Hovedbygning paa Nakkebølle, 
var død kort forinden (28. Juni 1569). Efter sin Hjemkomst levede 
han stille, først paa Nakkebølle og siden, efter at han 1574 havde 
overdraget denne Gaard til sin ovennævnte Søn Eiler B., paa 
Damsbo, hvor han døde 17. Okt. 1577.

Hist. Tidsskr. 4. R. IV, 511 ff.

<i>Thiset.</i>

</chapter><chapter name="Brockenhuus, Johan Frederik, 1682-1756, Officer">

<b>Brockenhuus, Johan Frederik,</b> 1682-1756, Officer, 
var en Broder til ndfr. nævnte Hans B. Løvenhjelm. Han kom 15 Aar 
gammel paa det ridderlige Akademi i Kjøbenhavn og blev derefter 
Fændrik i Livgarden til Fods, i hvilken Afdeling han 
avancerede til Premierlieutenant 1701, blev saa Kapitajn 1704 og
ansat ved Oberst Fursmanns Dragonregiment og senere 1707 ved 
1. fynske nationale Dragonregiment, med hvilket han som Major 
og Oberstlieutenant deltog i den store nordiske Krig og i Slagene 
ved Helsingborg 1710 og Gadebusch 1712. 1716 blev han Oberst 
og Chef for 1. sjællandske Rytterregiment. B. giftede sig derpaa
29. Febr. 1718 med Christine Frederikke Louise Gjedde, en Datter af 
Gehejmeraad Eiler G. til Hindemad og Sophie Amalie Løvenhjelm, 
og kom nogle Aar efter i Besiddelse af Bramstrup Hovedgaard 
paa Fyn, men maatte, da han 1725 blev Chef for 1. søndenfjældske
Dragonregiment, bosætte sig i Christiania. Da han 1730 blev 
Generalmajor i Rytteriet, kom han atter til Danmark. Han opholdt 
sig i Odense, da Frederik IV døde, og førte en Time efter 
hans Død Dronning Anna Sophie til Bramstrup, hvor hun fandt 
et roligt Tilflugtssted og holdt et lille Hof, til hun efter Kongens 
Begravelse i Følge Christian VI's Ordre begav sig til Clausholm. 
B. blev samme Aar Chef for 1. fynske Rytterregiment og Aaret 
efter Generalinspektør over Rytteriet paa Fyn, hvorved han fik 
Lejlighed til at opholde sig paa sit Gods eller i Nærheden af 
dette. 1734 blev han udnævnt til Ridder af Danebrog og 1739 til 
Generallieutenant af Rytteriet. Sit Regiment fratraadte han først 
1742, da han blev udnævnt til Kommandant paa Kronborg. Han 
blev General 1746, tog sin Afsked 1748 og døde først i Juni Maaned 
1756. Han er begravet i Nørre Lyndelse Kirke ved Bramstrup.

<i>P. F. Rist.</i>

</chapter><chapter name="Brockenhuus, Johan Ludvig, 1759-1830, Overhofmester">

<b>Brockenhuus, Johan Ludvig,</b> 1759-1830, Overhofmester. 
Han var Søn af ovfr. nævnte Stiftamtmand Henrik Adam B., var 
1784 Kammerjunker hos Dronning Juliane Marie og til sidst 
Overhofmester hos Dronning Marie Sophie Frederikke. 1801 fik han
Danebrogsordenen. Død 25. Febr. 1830. Han ægtede 1786 Bertha 
Grevinde Scheel (f. 1766 d. 1787) og 1790 Anna Ernestine Grevinde 
Schack (f. 1771 d. 1805); den eneste Søn af sidstnævnte Ægteskab 
blev i Aaret 1822 optagen i den danske Grevestand som Brockenhuus-Schack.

Hist. Tidsskr. 4. R. V, 212.

<i>Brock.</i>

</chapter><chapter name="Brockenhuus, Jørgen</b> (Georg), o.1645-77, Officer">

<b>Brockenhuus, Jørgen</b> (Georg), o.1645-77, Officer. 
Han var en Søn af Johan B. til Sebberkloster og Anna Rantzau og 
blev født paa Hanbjærg Hovgaard i Jylland. Da den Skaanske 
Krig udbrød 1675, traadte han, der allerede 1671 var Major, ind i 
Ditlev Rantzaus Dragonregiment, da dette blev hvervet, og blev 
selv denne Afdelings Chef 1676. B. udmærkede sig i høj Grad 
ved forskjellige Lejligheder, f. Ex. under Landskrones Belejring 
10. Juli, da han i Forbindelse med Croy drev Svenskerne tilbage, 
da de gjorde et Udfald, men især dog i Slaget ved Lund, da han i
Spidsen for sine røde Dragoner kastede Oberst Budbergs finske 
Ryttere og holdt Stand, selv da Carl XI kom til, men Slaget 
tabtes, og B. blev i Kampens Tummel kastet til Jorden og redet 
over. I Stormen paa Malmø 26. Juni 1677 udmærkede han sig 
for sidste Gang, i det han blev haardt saaret og døde kort efter. 
Han var gift med Cathrine Magdalene v. Lohausen.

Hist. Tidsskr. 4. R. V,  198 f.

<i>P. F. Rist.</i>

</chapter><chapter name="Brockenhuus, Jørgen Otto, 1664-1728, Officer">

<b>Brockenhuus, Jørgen Otto,</b> 1664-1728, Officer,
var født 11. Marts 1664 og var en Søn af Oberst Ove B. og Sophie Spang. 
I sin Ungdom var han Fændrik i Holland og tjente i Drabantgarden 
i Danmark, men han hører ellers hjemme i Norge og i 
den norske Hær, i hvilken han 1710 blev Oberst og Chef for 
1. oplandske nationale Regiment Fodfolk. Med stor Hæder deltog 
han i Krigsbegivenhederne i Norge under den store nordiske Krig 
og blev 1715 ansat som næstkommanderende under General J. M. 
Sehested, der var Chef for Tropperne i det søndenfjældske Norge. 
1717 overtog han atter sit Regiment, som han kommanderede til 
sin Død 1728. B., der ejede Gaardene Aker og Disen i 
Hedemarken, var gift 1. med Blancheflor Sophie Due, der var Enke 
efter Major Vilhelm Coucheron og Datter af Oberst Jacob D. 
og Margrethe Juel, 2. med Bertha Magdalene Brockenhuus (f. 21. 
Febr. 1684 d. 3. Marts 1769), en Datter af hans Fætter, Generalmajor 
Caspar Christopher B. og Cathrine Hedevig Løvenhjelm. 
Deres Afkom er fortsat til vore Dage i Slægten Brockenhuus-Schack.

Hist. Tidsskr. 4. R. V, 210 f.

<i>P. F. Rist.</i>

</chapter><chapter name="Brockenhuus, Laurids, 1552-1604">

<b>Brockenhuus, Laurids,</b> 1552-1604, 
eneste Søn af ovennævnte Frands B. (d. 1569), blev født 8. Sept. 1552. I sin Ungdom studerede han ved Kjøbenhavns Universitet, tjente derefter 2 Aar
i Kancelliet og tog sluttelig Del i Krigen med Sverige, i hvilken 
han tjente med 12 Ryttere. Efter Freden 1570 blev han Hofjunker, 
men forlod dog snart Hoftjenesten. Efter sine Forældres tidlige 
Død var han nemlig bleven Ejer af Hovedgaardene Bramstrup og 
Egeskov, og han satte derfor i en forholdsvis ung Alder Bo; 25. 
Nov. 1571 fejrede han paa Egeskov sit Bryllup med den 8 Aar 
ældre Karen Skram, Datter af den berømte Søhelt Peder S. Kun 
27 Aar gammel fik han sin første og eneste betydelige Forlening, 
i det han blev Lensmand paa Nyborg og Stiftslensmand i Fyn, 
og dette Len, hvortil 1580-82 var knyttet Tranekjær, beholdt han 
til 1601, faa Aar før sin Død, som indtraf 7. Nov. 1604 paa Bramstrup; 
Fru Karen Skram overlevede ham i 21 Aar. L. B. har 
ikke efterladt sig det bedste Eftermæle; dog er der mulig i saa 
Henseende gjort ham nogen Uret. Af hans Optræden irnod sin 
ulykkelige Datter Rigborg B. (se ndfr.) har man sluttet, at han
var en haard og raa Fader, men det maa dog erindres, at han 
her kun efterkom en kongelig Dom, der ganske var i Samtidens 
Aand, og at Rigborg kun bødede for sin Krænkelse af Slægtens 
Ære paa samme Maade, som mange af hendes Standssøstre gjorde 
det baade før og senere. Langt mere graverende var et Drab, 
som han kort før sit Bryllup begik paa en Kvinde i Kjøbenhavn. 
De nærmere Omstændigheder herved kjendes ikke; han maatte 
betale en ualmindelig høj Bøde i Penge, men ogsaa paa dette 
Drab saa Samtiden med andre Øjne end Efterverdenen: ligesom 
det end ikke foranledigede en Opsættelse af hans Bryllup, saaledes 
ses det heller ikke senere at have berøvet ham Kongens Gunst 
eller hans Samtids Agtelse. Samtidige Vidnesbyrd rose hans 
Gudsfrygt og hans Gavmildhed mod sine Sognekirker, og det siges, at han 
holdt adskillige unge Mennesker til Studeringer. Sagnet fremhæver 
hans usædvanlige Legemsstyrke.

Segud Jørgensen, Ligpræd. ov. L. B.
Hist. Tidsskr. 4. R. IV, 494 ff.

<i>Thiset</i>

</chapter><chapter name="Brockenhuus, Mikkel, --1555">

<b>Brockenhuus, Mikkel,</b> --1555, 
var en Søn af Rigsraaden  Peder B. (se ndfr.). Han skal i sine unge Dage have gjort en Pilegrimsrejse til Rom, hvorom dog intet andet nu vides, end at 
den gav Anledning til et i sin Tid vel kjendt Ordsprog. 1514 
forlenede hans Moders Morbroder, Biskop Lave Urne i Roskilde, 
ham med Saltø Slot, og faa Aar før sin Død gav Bispen desuden 
ham, hans Hustru og et af deres Børn Livsbrev paa det Bispestolen 
tilhørende Gods i Toksværd. M. B., der saa godt følte 
Behagelighederne ved at have Bispen til Morbroder, saa naturligvis 
i Begyndelsen ikke mildt til den nye Lære, og han har da ogsaa 
1524 beseglet det bekjendte Forbund mod Lutheranismen; men da 
hans Frænde Bisp Lave var død, og han som Følge deraf 1529 
havde mistet Saltø, forandrede hans Anskuelser sig betydelig i 
det Stykke. Efter Grevefejden, i hvilken han deltog til Søs og 
bl. a. førte Overbefaling over Flaaden under Peder Skrams Sygdom, 
sluttede han sig til det nye Regimente og blev da 1538 af Kong 
Christian III forlenet med Nyborg Slot, som han 1545 aftraadte til 
sin Søn Frands B. Desuden havde han Pederstrup Birk paa 
Laaland som Pantelen; det havde han faaet 1525, maaske som en 
Art Belønning, fordi han Aaret forinden havde ladet sig bruge 
paa en Sendelse til Gulland. M. B., der ejede de to fynske
Herregaarde Bramstrup og Damsbo, døde 1555 og ligger med sin 
Hustru, Karen Hansdatter Lykke (d. 1562), begraven i Nørre Lyndelse 
Kirke. 

Hist. Tidsskr. 4. R. IV, 466 ff.

<i>Thiset.</i>

</chapter><chapter name="Brockenhuus, Oluf,</b> 1611-72, til Hjulebjærg">

<b>Brockenhuus, Oluf,</b> 1611-72, til Hjulebjærg, 
Søn af Frands B. og Anne Thott. Han betraadte Embedsbanen 1629 ved at blive 
Sekretær i det danske Kancelli, hvilken Stilling han beklædte til 
1641. I dette Aar forlenedes han med Lyse Kloster i Norge og 
den Rest af Svendstrup Len, som var bleven tilbage, efter at den 
største Del af Lenet var bleven mageskiftet til Roskilde Kapitel. 
Medens han beholdt det sidste Len til 1666, havde han kun Lyse 
Kloster til 1647; 1646 havde han derimod faaet Embedet som 
Slotsherre paa Kjøbenhavns Slot, hvilken Stilling han beklædte til 
1651. I denne Tid benyttedes han i forskjellige Hverv, saaledes 
førte han 1646 Sagen mod den bornholmske Lensmand Holger 
Rosenkrantz og havde 1651 at gjøre med Forhørene over Dina 
Winhovers. 1651 blev han Lensmand paa Holbæk og ombyttede 
dette Len 1653 med Tune og Vemb Skibreder, Aabygge og Hvalør 
i Norge, hvilke Amter han beholdt efter 1660. Han havde 
desuden et Kanonikat i Oslo Domkirke og Kantordømmet i Roskilde 
Kapitel. Under Kjøbenhavns Belejring opholdt han sig i Staden 
og fik gjentagne Gange det Hverv at mønstre Borgerskabet; af de 
svenske beskyldtes han for at staa i Forbindelse med Corfits 
Ulfeldt i Malmø om Planer til at redde Byen. Sikkert er det, at 
han var en nær Ven af det Ulfeldtske Hus og vedblev at bevare 
dette Venskab under den Modgang, som overgik det. Dog ramte 
den kongelige Unaade ham derfor ikke strax. Han benyttedes 
ogsaa efter 1660 i forskjellige Forretninger og blev 1662 
Landsdommer i Sjælland, muligvis paa Henrik Bielkes Forestillinger;
men han fik næppe det store Len, Ringsted Kloster, som tidligere 
havde været knyttet til Landsdommerembedet; 1664 fik han 
derimod Bolig paa Kongsgaarden i Ringsted og 1665 Løfte om en 
fast Løn af 600 Rdl. Lønnen blev ham imidlertid ikke 
regelmæssig udbetalt, og dette i Forening med andre Omstændigheder 
bevirkede den sørgeligste Tilbagegang i hans økonomiske Forhold. 
To Kreditorer fik 1669 kongeligt Arrestbrev paa ham, og en tredje 
1672 Indvisning i hans resterende Løn. Den forhen saa ansete 
Mand  døde ogsaa ganske ubemærket 1672. -- Gift 1. med Karen 
Jacobsdatter Ulfeldt (d. 1658) og 2. (1663) med Vivike Henriksdatter 
Bille (d. 1699).

Hist. Tidsskr. 4. R. IV, 448 ff. V, 216.

<i>J. A. Fridericia.</i>

</chapter><chapter name="Brockenhuus, Otte, 1529-94, Rentemester">

<b>Brockenhuus, Otte,</b> 1529-94, Rentemester, 
var en Søn af Johan B. til Vollerslev og Geske Tidemand og blev født 16. Febr. 
1529 paa Vollerslev, Slægtens Stamsæde, af hvilket han efter sine 
Forældres Død blev Ejer. I sin Ungdom rejste han udenlands og 
studerede i Wittenberg, hvor han 1551 blev immatrikuleret. Efter 
sin Hjemkomst tog han Tjeneste i Kancelliet, vistnok fra 1555, i
hvilket Aar han fik Forlening paa et Kannikedømme i Aarhus; 
1562 fik han Ærkedegnedømmet sammesteds. Til Rentemester blev 
han beskikket 1569 og fik Aaret efter Romsdalens Len i Norge 
samt et Kannikedømme i Roskilde. Begge disse Forleninger 
beholdt han, efter at han ved Nytaarstid 1574 havde taget Afsked 
som Rentemester, og han tog derfor fast Ophold paa sin Kannikegaard 
i Roskilde, hvor han døde 1. Juni 1594. Sin Hustru, Karen 
Jørgensdatter Venstermand, havde han alt mistet 22. Okt. 1588.

Hist. Tidsskr. 4. R. IV, 445 ff.

<i>Thiset.</i>

</chapter><chapter name="Brockenhuus, Ove Frederik,</b> 1717-95, Officer">

<b>Brockenhuus, Ove Frederik,</b> 1717-95, Officer, 
Søn af ovfr. nævnte Oberst Jørgen Otte B. og dennes 2. Hustru, født 6. Avg. 
1717, blev allerede i sit 15. Aar Premierlieutenant i Generalmajor
Rappes -- det senere søndenfjældske -- gevorbne Infanteriregiment, 
i sit 22. Kapitajn, fik som saadan 1745 Tilladelse til at gjøre en 
Kampagne med i den østerrigske Arvefølgekrig, blev efter sin 
Tilbagekomst 1746 Major, 1749 under Frederik V's Ophold i Norge 
Generaladjudant, 1754 Oberst og erholdt 1757 Kammerherrenøglen. 
Det er muligt, at disse Gunstbevisninger og det for en Fredsperiode
hurtige Avancement, der saaledes bleve B. til Del, ikke ere uden 
Forbindelse med den Omstændighed, at den yngre Broder, Henrik 
Adam B. (se ovfr.), alt fra Ungdommen af var Frederik V's fortrolige
og altformaaende Yndling, men noget paaviseligt herom foreligger 
i øvrigt ikke. At han har været en Mand med Talent, tør sluttes 
deraf, at der i denne Periode gjentagne Gange betroedes ham politiske
Tillidshverv, og han saaledes bl. a. 1751, da den mod Danmark fjendske 
gottorpske Prins Adolf Frederik besteg Sveriges Trone, sendtes 
til Stockholm for at rapportere om Forhandlingerne paa den 
sammentrædende svenske Rigsdag. 1760 udnævntes B. til Chef for 4. 
søndenfjældske Dragonregiment, hvoraf en Del da stod i Holsten, 
og her afløste han s. A. Generalmajor Lützow i Kommandoen 
over et saakaldt Feltkorps norske Dragoner, som hørte til Reserven 
af den Hær, der under Grev Saint-Germain 1762 rykkede ind i 
Meklenborg mod Russerne. Efter Tilbagekomsten til Norge blev 
han 1765 Generalmajor og Chef for 2. søndenfjældske Regiment
Dragoner, 1774 Generallieutenant og s. A. hvid Ridder, 1776 
Kommandant i Frederiksstad, hvilken Post han beklædte indtil 1792, 
medens han derimod 1777 fratraadte Kommandoen over Regimentet. 
-- B. ægtede 1750 Vibeke Margrethe Juel, f. 1733 d. 5. April 1793, 
Datter af Gehejmeraad Peder J. til Hverringe og Bertha Cathrine 
f. Levetzau, men søgte kort efter Skilsmisse og giftede sig 1752 
2. Gang med Maren Maria Tank, f. 1729 d. 31. Dec. 1820, Datter 
af Kjøbmand i Frederikshald Carsten T. og Karen Krabbe f. 
Colbjørnsen. Han døde 1. Okt. 1795.

<i>S. A. Sørensen.</i>
</chapter>
<chapter name="Brockenhuus, Peder,</b> --o.1505, Rigsraad">

<b>Brockenhuus, Peder,</b> --o.1505, Rigsraad, 
ejede Lerbæk og Vollerslev og var en Søn af Johan B. til Vollerslev, 
Landsdommer i Fyn, og Tove Bild; første Gang, han findes omtalt, er 
i Aaret 1478, men det vides, at han i sin Ungdom havde tjent 
Bispen i Aarhus. 1487 var han Lensmand paa Høneborg og fra 
1495 til sin Død Landsdommer i Nørrejylland; som Rigsraad 
forekommer han fra 1498. Efter flere Angivelser skal han have været 
to Gange gift og have faaet Lerbæk med sin første Frue, Ingeborg 
Nielsdatter Stangeberg. Sikkert er det, at han 1495 var gift med
Gese Knudsdatter Reventlow, der formodes at have bragt ham 
Herregaardene Bramstrup og Damsbo i Fyn. Ligesom han selv i 
sin Tid var Brockenhuus-Slægtens rigeste og anseteste Mand, 
saaledes hævdede ogsaa den fra ham nedstammende Linje denne 
Plads til sin Uddøen.

Hist. Tidsskr. 4. R. IV, 430 ff.

<i>Thiset.</i>

</chapter><chapter name="Brockenhuus, Rigborg, 1579-1641">

<b>Brockenhuus, Rigborg,</b> 1579-1641, 
den for sin sørgelige Skæbne noksom bekjendte Datter af den ovennævnte Laurids B., 
blev født paa Nyborg Slot 3. Juli 1579. Med flere unge adelige 
Jomfruer blev hun 1597 forskreven til den unge Dronnings Jomfrukammer;
dog skulde de først nogen Tid være paa Nykjøbing Slot 
hos Enkedronningen «til Tugtelse». Kort og skæbnesvangert blev 
Jomfru R.s Ophold ved Hove. I Forsommeren 1599, medens 
Kongen var paa Togtet til Nordkap, maatte hun med Skam flygte 
fra Hoffet og tyede til sin Moders Søster, som var gift med R. B.s
Fætter, Erik Bille til Lindved, paa hvilken Gaard hun 24. Juli fødte 
en Søn, hvis Fader var Kongens Kammerjunker Frederik Rosenkrantz 
til Rosenvold. Denne var forinden flygtet til Hamborg, 
men blev paa Kongens Foranstaltning hentet tilbage der fra, og 
Kongen lod derefter begge tiltale. 15. Okt. blev Dommen afsagt:
Frederik Rosenkrantz skulde miste sine to Fingre og være æreløs, 
men R. B. skulde af sin Værge indsættes i Fængsel sin Livstid. 
Hendes Fader havde anlagt en særskilt Sag mod Frederik Rosenkrantz, 
der fik samme Udfald, men Dommen blev dog formildet 
derhen, at han skulde drage i Krigen i Ungarn, hvor han et Par 
Aar efter omkom ved et ulykkeligt Tilfælde. R. B. blev tillige 
med en Pige indemuret i et Værelse paa Egeskov og sad 
indespærret her til sin Faders Død 1604. Da kom hun vel løs, men 
fik dog først 1607 paa Enkedronningens Forbøn Tilladelse til at 
søge til Kirken. Hun forblev boende hos sin Moder, saa længe 
denne levede, og forinden sin Død udvirkede Moderen en kongelig 
Tilladelse for hende til fremtidig at bo dels i Odense, dels paa 
Nybøllegaard i Hillerslev Sogn, som derefter paa Skiftet efter 
Forældrene udlagdes til hende; fra disse to Steder maatte hun kun 
fjærne sig til sin Sognekirke. Hun førte derefter et stille Liv, 
æret og agtet af sine Omgivelser, til sin 16. Sept. 1641 indtrufne 
Død. Sønnen, der bar sin Faders Slægtnavn, fik siden 
Anerkjendelse af Slægten Rosenkrantz. -- I Gehejmearkivet opbevares
en gammel Slægtebog, der tilskrives R. B.; men de svage Beviser 
for denne Formenings Rigtighed ere vistnok kun, at den er kommen 
fra Rosenvold, og at der i den ved hendes Navn kun staar skrevet 
det Suk: «Gud husvale alle bedrøvede».

Hist. Tidsskr. 4. R. IV, 502 ff.

<i>Thiset.</i>

</chapter><chapter name="Brockenhuus-Løvenhjelm, Hans, 1679-1734, Officer og Godsejer">

<b>Brockenhuus-Løvenhjelm, Hans,</b> 1679-1734, Officer og Godsejer, 
en Søn af Generalmajor Caspar Christopher B. og 
Cathrine Hedevig Løvenhjelm, var født 20. Avg. 1679 i Norge. Da 
hans Morfader, den berømte Generalmajor Hans Løvenhjelm, ingen 
Sønner efterlod sig, blev han som ældste Dattersøn Hovedarving 
til Bedstefaderens store Ejendomme paa det Vilkaar, at han skulde 
antage Familien Løvenhjelms Navn og Vaaben. Den kgl. Bevilling 
hertil fik han 1697, og da Løvenhjelm døde 1699, tilfaldt ham 
saaledes flere Gaarde, hvoriblandt Vejrup og Selleberg i Fyn, der 
gik i Arv til hans Efterkommere tillige med det nye Navn, han 
havde antaget. Senere -- 1707 -- kjøbte han desuden det 
bekjendte Sanderumgaard. Ved Ide Sophie Gersdorf (f. 31. Okt. 
1686 d. 10. Marts 1726), en Datter af Generallieutenant Frederik G. 
og Edele Margrethe Krag, blev han Stamfader til den endnu levende 
Slægt. -- B.-L. var tidlig traadt ind i Hæren, blev allerede 
Oberstlieutenant ved Dragonerne 1705 og traadte samtidig ind i 
Generalstaben (til 1709). Han deltog i Felttoget i Skaane og blev 1710 
Oberst i Rytteriet og Chef for 1. sjællandske Rytterregiment. Han 
udmærkede sig meget i Krigen og kæmpede især fortrinlig i Slaget 
ved Helsingborg og ligeledes senere i Nordtyskland. I Slaget 
ved Gadebusch 1712 fik han Hesten skudt under sig og blev efter 
en kjæk Kamp saaret og fanget, men atter udvexlet. Han døde 
22. Sept. 1734 som Generalmajor. 

<i>P. F. Rist.</i>

</chapter><chapter name="Brockenhuus-Schack, Henrik Adolph Greve, 1794-1847, Godsejer">

<b>Brockenhuus-Schack, Henrik Adolph</b> Greve, 1794-1847, Godsejer. 
Han var eneste Søn af ovfr. nævnte Overhofmester 
Johan Ludvig B. og blev født 23. Marts 1794; i Aaret 1822 blev 
han optagen i den danske Grevestand som Brockenhuus-Schack, 
Stamherre til Gram og Giesegaard m. m.; denne Familie har med 
Navnet ogsaa bevaret Slægtens Vaaben i det grevelige Vaabens
Hjærteskjold. Han døde 10. Juli 1847. I Aaret 1822 ægtede han 
Margrethe v. d. Maase (f. 23. April 1802 d. 10. Okt. 1836).

Hist. Tidsskr. 4. R. V, 212.

<i>P. Brock.</i>

</chapter><chapter name="Brockenhuus-Schack, Ludvig Frederik Henrik Greve, f. 1825, Amtmand">

<b>Brockenhuus-Schack, Ludvig Frederik Henrik</b> Greve, f. 1825, Amtmand, 
en yngre Søn af den foregaaende. Han fødtes 11. 
Avg. 1825 paa Giesegaard, blev 1845 Student fra Sorø, 1851 
juridisk Kandidat, 1852 Cand. juris Slesv., 1853 Herredsfoged i 
Ekernførde Herred, 1860 Amtmand i Tønder og Løgumkloster Amter,
entledigedes 1864 i Anledning af Hertugdømmernes Afstaaelse, 
blev 1866 Kammerherre, 1867 Amtmand over Svendborg Amt, 
1878 Kommandør af 2. Grad af Danebrog og 1885 Kommandør af 
1. Grad. Blandt de forskjellige Tillidshverv, der ere tildelte ham, 
kunne Formandsstillingen i det sydfynske Jærnbaneselskabs
Repræsentantskab og hans Valg til Folketingsmand for Ærø i Aaret 1887 
anføres. Han ægtede 4. Juli 1854 Julie Georgine Sophie Komtesse 
Moltke, en Datter af Adam Vilhelm Greve M. (f. 1785 d. 1864) og 
Marie Elisabeth f. Komtesse Knuth (f. 1791 d. 1851). 

<i>G. Kringelbach.</i>

</chapter><chapter name="Bredow,</b> s. Breda.">

<b>Brodersen, Abraham,</b> d. 1410, s. Baad (I, 384).

<chapter name="Brodersen, Georg Nicolai,</b> f. 1819, Danser og Danselærer">

<b>Brodersen, Georg Nicolai,</b> f. 1819, Danser og Danselærer. 
G. B. er født 8. April 1819 i Kjøbenhavn, hvor Faderen, Slesvigeren 
Peter B., drev en Læderforretning. Sønnen blev i 1830 Elev i det
kgl. Theaters Elevskole, ansat som kgl. Danser 1842 og var fra 
1847 tillige Lærer ved Balletskolen. I denne Stilling udfoldede 
han en rig og for Balletten heldbringende Virksomhed, og med 
Undtagelse af Ludv. Gade og Frk. Westberg har hele den danske
Ballets nuværende Personale modtaget sin Uddannelse under hans 
smagfulde og omsigtsfulde Vejledning. B., som selv var en korrekt 
og smagfuld, af Bournonville uddannet Danser, har med Held 
medvirket i de fleste af sin Lærers Balletter, og blandt hans bedste 
sceniske Roller fremhæves Knud i «Valdemar», Ritmesteren i 
«Søvngængersken» og Maleren i «Pontemolle». Da Bournonville i 
Sæsonen 1855-56 opholdt sig i Wien, styrede B. i dette Tidsrum 
hele Balletvæsenet med stor Dygtighed og Energi. 1871 trak B. 
sig tilbage fra Scenen, og efter 30 Aars Virksomhed tog han sin 
Afsked som Lærer ved Balletskolen og udnævntes til Kammerraad. 
Efter at have været Lærer i Dans ved Søofficersskolen i 36 Aar 
udnævntes han, der har indlagt sig store Fortjenester af den private
Undervisning i Kjøbenhavn, 1883 til Ridder af Danebrog.

<i>Edgar Collin.</i>

</chapter><chapter name="Broge, Hans,</b> f. 1822, Handelsmand">

<b>Broge, Hans,</b> f. 1822, Handelsmand, 
Søn af Kjøbmand og Skipper Niels B. (druknet ved Gilleleje 1828) og Sophie f. de 
Hemmert, Datter af Præsten de H., er født i Grenaa 4. Dec. 1822. 
I 1837 kom han i Handelslære hos Justitsraad Meulengracht i Aarhus, 
blev efter udstaaet Læretid rejsende for et Hamborgerhus og senere 
Kommis i Randers, indtil han i 1847 etablerede sig i Aarhus. B. 
drev oprindelig almindelig Kjøbmandshandel; men efter Krigen i 
1864 kastede han sig, med aabent Blik for den nu forøgede 
Betydning af det engelske Marked, udelukkende over Produkthandel 
i saa stort Omfang, at han væsentlig har bidraget til at gjøre 
Aarhus til Jyllands kommercielle Midtpunkt. B.s Betydning som 
Forretningsmand rækker dog langt ud over hans Bys Grænser. 
Han har saaledes virket overordentlig meget til Forbedring af 
Jyllands Mejerivæsen og derigjennem til Udvidelse af dets Smørexport,
ligesom han ved Etablering af Dampskibsforbindelser
mellem Aarhus og England har givet et Exempel, der efterhaanden er 
blevet fulgt af Jyllands andre større Byer paa Østkysten. Ogsaa 
Banelinjerne Aarhus-Ryom og Aarhus-Odder skyldes hans Initiativ. 
-- Han har, som naturligt i Egenskab af Byens største
forretningsdrivende, øvet stor Indflydelse paa den raske Udvikling 
af Aarhus Havneforhold, og saa vel i som uden for Byraadet har 
han taget saa levende Del i Kommunens Anliggender, at det vel 
kan siges, at der i Aarhus i den sidste Menneskealder ikke er 
kommet noget større Foretagende af almen Betydning i Stand, 
uden at B.s Navn paa den ene eller den anden Maade er knyttet
dertil. -- Af Rigsraadets Landsting blev han kongevalgt Medlem i 1865, 
men nedlagde allerede Aaret efter sit Mandat som uforeneligt med 
hans Virksomhed i Hjemmet. -- I 1849 ægtede han Inger Kirstine 
Broch, Datter af Proprietær Hans B. til Bjellerup Ladegaard ved 
Randers.

<i>C. Salmonsen.</i>

</chapter><chapter name="Brok, s. Brock.">

<b>Brok,</b> s. Brock.

</chapter><chapter name="Brorsen, Theodor Johan Christian Ambders,</b> 1819-95, Astronom">

<b>Brorsen, Theodor Johan Christian Ambders,</b> 1819-95, Astronom. 
B. er født i Nordborg paa Als 19. Avg. 1819. Faderen 
var Kapitajn Christian B., Moderen var født Schumacher (ikke i 
Familie med Astronomen). I en meget ung Alder kom B. til 
Christiansfeld, hvor han gik i Skole, til han efter sin Konfirmation 
kom i Flensborg Latinskole, hvorfra han dimitteredes til Universitetet 
i Kiel. Her kastede han sig med sjælden Iver over det 
astronomiske Studium og udmærkede sig meget hurtig som 
observerende og regnende Astronom. Det gode Navn, han her havde 
erhvervet sig, skaffede ham en Ansættelse paa Godsejer Senftenbergs 
Observatorium i Bøhmen, og her blev han i 20 Aar. Han opdagede
dels her og dels i Kiel i alt 5 Kometer, deriblandt 1846 den 
periodiske Komet, der bærer hans Navn. End videre observerede 
han Stjærnebedækninger, fandt en svag Stjærnetaage i Orion og 
indlagde sig navnlig Fortjeneste ved sine omhyggelige Observationer 
af Zodiakallyset, hvorved han konstaterede, at dette strakte sig 
hele Himmelen rundt. Desuden har han beregnet en Del Komet- 
og Planetbaner og anstillet nogle Undersøgelser over Fordelingen 
af Komet- og Planetbaners Perihelier. Endelig har han undersøgt
Fixstjærnernes Egenbevægelser. Hans sidste Arbejde er fra 1879. 
Siden den Tid vides han ikke at have givet sig af med Astronomien. 
Han lever endnu i Nordborg, aldeles tilbagetrukken. -- d. 30. Marts 1895.

<i>Aug. Svedstrup.</i>

</chapter><chapter name="Brorson, Anders Winding,</b> 1755-1833, Rektor">

<b>Brorson, Anders Winding,</b> 1755-1833, Rektor. 
Han var født 11. Nov. 1755 i Klim, hvor hans Fader, Christian Riese B., 
var Sognepræst; Moderen hed Dorothea Christine f. Winding. I 
sit 10. Aar mistede han sine Forældre og fandt derefter et Hjem 
hos sin Bedstefader, Biskop Broder B. (se ndfr.) i Aalborg, der 
selv til Dels lærte ham Latinens Begyndelsesgrunde. 14 Aar gammel 
blev han sat i Byens Latinskole, hvorfra han 1774 sendtes til 
Universitetet. 1778 tog han theologisk, 1781 filologisk Examen, og 
Aaret efter erhvervede han Magistergraden. B. fandt sit Udkomme 
ved Undervisning, især som Lærer for et ungt Menneske, med 
hvem han gjorde en Rejse gjennem hele Fædrelandet;  for øvrigt 
omgikkes han mange af Tidens opvakte Hoveder, Rahbek, Pram 
o. fl. 1784 kaldtes B. til Konrektor paa Herlufsholm som 
Medhjælper for den gamle Rektor Bernth, efter hvis Død han 1804 
blev virkelig Rektor; samtidig fik han Titel af Professor, 1811 af 
Justitsraad. Paa Herlufsholm forblev B. til sin Dødsdag, 30. Juni 
1833, i 49 Aar. B. ægtede 1785 sit Søskendebarn Barbara Nicolette 
Kynde, f. 1755 (døbt 29. Avg.), Datter af Stiftsprovst Ebbe 
Clemensen K. i Aalborg; efter et lykkeligt Ægteskab døde hun 14. 
Juni 1807, og B. var saa utrøstelig ved Tabet af denne elskværdige 
Hustru, at han kun efter sine Venners indtrængende Opfordring 
lod sig afholde fra at søge sin Afsked. 31. Dec. 1816 ægtede 
han hendes Søster, Maren Kynde, f. 1770 d. 16. Okt. 1840.

I den lange Aarrække, B. virkede paa Herlufsholm, vandt 
han sig et Navn som en af Skolens bedste Rektorer, om end 
selvfølgelig Alderen i hans senere Aar svækkede hans Evner; han 
svigtede aldrig sin Gjerning, og Skolens og Disciplenes Vel laa 
ham stedse paa Hjærte. Hans sjældne, ædle Karakter vandt ham
alles Agtelse, og hans Kjærlighed til Disciplene blev gjengjældt; 
dog havde han i sit Væsen noget strængt og bydende, som til en 
Tid kunde hindre større Fortrolighed i Forholdet til Disciple og 
Medlærere, men det havde ogsaa til Følge, at alle nærede
ubegrænset Respekt for «Manden», som han kaldtes; man maatte 
baade elske og frygte ham, siger Sibbern; hans medfødte Heftighed 
kunde ogsaa undertiden løbe af med ham. B. besad megen human 
Dannelse; han havde udbredt Læsning, især i Historien, megen 
Sans for det skjønne; selv havde han i sin Ungdom lært at tegne,
og den bedste Prydelse i sin smukke Rektorbolig søgte han i gode 
Kobberstik; Musik yndede han til sin høje Alderdom. Disse hans 
Egenskaber gjorde ham ogsaa velset i hele Egnen, for hvilken 
Herlufsholm den Gang var som et Dannelsens Centrum. B. arbejdede
flittig i Historien og har udgivet flere Arbejder, væsentlig 
Oversættelser af nyere tyske Værker, samt en Fortsættelse af Millots 
Verdenshistorie (4 Dele, 1804-10). Til Skolebrug udgav han 
enkelte af de latinske Klassikere, ligesom han oversattte Velleius 
Paterculus (1804) og Curtius (1808). Af Biskop Brorsons Salmer 
besørgede han et Udvalg (1823). Desuden er han Forfatter af 
enkelte latinske Lejlighedsskrifter og Disputatser. Videnskabeligt
Værd kan dog næppe tillægges B.s Arbejder.

Wad, Rektorerne p. Herlufsholm S. 216 ff.

<i>G. L. Wad.</i>

</chapter><chapter name="Brorson, Broder, 1692-1778, Biskop">

<b>Brorson, Broder,</b> 1692-1778, Biskop,
var den mellemste af det bekjendte Trekløverblad fra Randrup Præstegaard
(s. nedenanførte Nicolai B. og Hans Adolf B.). Han blev født 12. Sept. 1692 og
bar samme Navn som Faderen. 12 Aar gammel mistede han
denne, men fik snart en omhyggelig Stiffader i Eftermanden i
Præsteembedet, Oluf Holbek, der læste med sine Stifsønner, til de
kunde optages i Ribe Skole. Sammen med sin yngste Broder,
den senere bekjendte Salmedigter, dimitteredes han til Universitetet 
1712, tog Attestats 1714 og studerede derpaa et Aar i Kiel. Her fra 
tog han hjem til Randrup og blev Huslærer hos Biskop Thura i 
Ribe. Af denne blev han kaldet til Rektor i Lemvig 1719. Her 
virkede han i 3 Aar, til han af Trøjborgs Ejer blev kaldet til 
Præst i Mjolden i Ribe Amt, altsaa i umiddelbar Nærhed af sit 
Hjem og sine Slægtninger, og derefter sammen med sin Broder 
Hans Adolf, der ved Stiffaderens Død var bleven dennes Eftermand 
i Randrup, ved Paasketid 1722 ordineret af Biskop Thura. 
Begge Brødrene bleve ligeledes paa samme Dag indsatte i deres 
Embeder af deres Farbroder, der var Herredets Provst. B. var
ligesom sine Brødre en nidkjær Præst, der ganske levede i sin 
Embedsgjerning, og besad derhos megen Veltalenhed. Da 
Christian VI 1736 foretog en Rejse til Hertugdømmerne, havde Bluhme 
henledet Kongens Opmærksomhed paa B. Han maatte da prædike 
for Kongen paa Koldinghus, vandt Bifald og var nu udset til at
beklæde højere Embede. Strax efter Kongens Hjemkomst fra 
Rejsen udnævntes B. til Stiftsprovst i Ribe; og da Biskop Mumme 
døde i Aalborg 1737, blev han dennes Eftermand. Da han i 
Anledning af Bispevielsen opholdt sig i Kjøbenhavn, prædikede han 
atter for Kongen, der i høj Grad blev bevæget ved hans 
Forkyndelse og næsten syntes, det var Skade, den Mand skulde være 
Biskop; «thi saa har ingen Nytte af den Gave» (Mnemosyne IV, 
401). Men Chr. Worm, som skulde have bispeviet ham, døde 
netop i de Dage, og B. rejste hjem til Ribe og modtog 
Bispevielsen i Ribe af M. Anchersen. I samfulde 41 Aar sad han nu 
som Biskop i Aalborg og var i sin kraftfulde Alder højt anset for 
sin Dygtighed; hans Betænkning tillagdes særlig Vægt ved vanskelige 
Sagers Afgjørelse. Ved Jubelfesten 1749 tilbød det theologiske 
Fakultet ham Doktorværdigheden, men han frabad sig Æren; først 
ved næste Jubelfest, 1760, disputerede han og modtog Graden. Ved 
Christian VII's Salvingsfest 1766 fungerede den gamle Biskop og 
prædikede. Aaret før hans Død blev Stiftsprovsten, Professor 
Studsgaard, ham adjungeret, men B. forrettede dog som oftest selv 
alle Embedsgjerninger lige til sin Død, 29. Avg. 1778. Hans Hustru, 
Antonette Margrethe f. Riese, Datter af Provst Riese (XIV, 102) fra Agerskov, 
overlevede ham i 2 Aar. De havde talrige Børn og Børnebørn. Foruden
sin Doktordisputats har han kun udgivet Prædikener. En
enkelt Salme af ham findes i Tillægget til Broderens «Troens rare 
Klenodie» (udg. 1742).

Giessing, Jubel-Lærere I,  552 ff.

<i>A. Jantzen.</i>
</chapter>
<chapter name="Brorson, Christian Bagger, 1762-1835, Retslærd">

<b>Brorson, Christian Bagger,</b> 1762-1835, Retslærd,
født 5. Sept. 1762 i Kjøbenhavn, var en Søn af Konsistorialraad, Stiftsprovst i Ribe 
Broder B. (Søn af Biskop Hans Adolf B. i Ribe) og Søster Svane 
f. Bagger (Datter af Stiftamtmand Christian B. i Bergen). Efter at 
være bleven Student 1780 og juridisk Kandidat 1783 blev B. 1785 
Prokurator ved Hof- og Stadsretten og 1788 Højesteretsadvokat. 
1799 udnævntes han til Assessor i Højesteret og blev 1800 tillige 
ansat som Professor Juris extraordinarius ved Kjøbenhavns Universitet 
og beklædte disse Poster, i det han stadig baade deltog i 
Højesterets Arbejde og holdt Forelæsninger ved Universitetet, indtil 
1828. B. var gift (fra 1792) med Sophie Charlotte f. Cortsen (d. 1827), 
Datter af Provst Sør. Juul Pedersen C., blev 1810 Etatsraad og 
1821 Konferensraad og døde 7. Marts 1835. Han udgav 1791 et 
Forsøg til den 6. Bogs Fortolkning i Christian V's danske og 
norske Lov samt Straffene efter de ældre Love og forfattede 
efterhaanden indtil 1801 tilsvarende Arbejder over de 5 andre Dele af
Lovbogen, saa at hans Forsøg omfatte ikke mindre end 10 
temmelig tykke Bind. Hans Værk, der er affattet i Form af en 
Kommentar til hver enkelt Lovartikel, og hvoraf Fortolkningen af 
6. Bog udkom i 2. Oplag 1797, modtoges af Datiden med megen 
og fortjent Anerkjendelse. Sproget er vel undertiden noget søgt
og opstyltet, og Undersøgelserne i Almindelighed ikke særdeles 
dybtgaaende, men Værket indtager dog en hæderlig Rang, ikke 
blot ved den store Flid og Nøjagtighed, hvormed Stoffet er samlet, 
og ved den Rigdom af ikke forhen i Litteraturen omhandlede
Spørgsmaal, som det fremdrager, men ogsaa ved den Skarpsindighed 
og sunde Sans, der gjennemgaaende gjør sig gjældende ved de 
forskjellige Problemers Behandling. Særlig fortjener det at 
fremhæves, at det ved hver enkelt af Lovbogens Artikler er angivet,
om og hvor dens Kilde er at søge i den ældre Ret.

Erslew, Forf. Lex.

<i>Deuntzer.</i>

</chapter><chapter name="Brorson, Christian Frederik, 1768-1847, Præst">

<b>Brorson, Christian Frederik,</b> 1768-1847, Præst, 
er født i Døstrup, syd for Ribe, 10. Maj 1768. Faderen, Sognepræst Johan 
Peter B. (f. 1726 d. 1791), var en Søn af Præsten N. B. B. ved Nicolai 
Kirke i Kjøbenhavn og en Brodersøn af de to Biskopper af samme 
Navn; Moderen hed Anna Elisabeth f. Wedel. Efter at være bleven 
Student 1785 var han en Tid Huslærer paa Næsbyholm og tog 
Embedsexamen 1792. Næste Aar blev han personel Kapellan ved 
Garnisonskirke i Kjøbenhavn og derefter tillige Prædikant ved det 
Harboeske Fruekloster. I Aaret 1794 ægtede han Christiane Caroline 
Frederikke Hanson (f. 1770 d. 1835), Datter af Kapitajn David H. 
Han forfremmedes til residerende Kapellan 1797 og blev 1804 
tillige Præst ved det civile Arresthus og Lærer ved Landkadetakademiet. 
1808 udnævntes han til titulær Professor og 1815 til 
Sognepræst. Lærerpladsen ved Landkadetakademiet fratraadte han 
1831, men vedblev  dog (uden Godtgjørelse) at undervise der i Religion og Moral. Han 
fik Rang  med Biskopper ved sit 50 Aars Jubilæum 1843, og
1847 modtog han Kommandørkorset. Han døde 17. Marts s. A. 
-- Hans tiltalende Person og blomstrende Sprog gjorde ham til 
en yndet Prædikant. Werlauff fortæller om en af hans Tilhørere, 
der sagde om ham: «Er ist nicht allein Prediger, sondern gewissermassen 
auch Acteur.» En Opbyggelsesbog, han har skrevet, viser 
noksom, at det kun er den sædvanlige Rationalismes tarvelige
Tanker, han véd at iføre et rhetorisk Klædebon. I Aaret 1828 
klagede Overretsassessor N. Spandet over, at B. ved hans Barns 
Daab havde udeladt Forsagelsen og brugt en forkortet 
Trosbekjendelse. Baade Biskop Münter og Kancelliet misbilligede B.s 
Fremgangsmaade, og Sagen fik almindelig Betydning ved at fremkalde
et Paalæg til Præsterne om uden Udeladelse eller Tillæg at 
følge de foreskrevne Formularer. -- Størst Fortjeneste har B. indlagt 
sig af Blindeinstituttet; et Par blinde Konfirmander havde vakt 
hans Interesse, og da Selskabet «Kjæden» vilde udvide sin 
velgjørende Virksomhed, udarbejdede han for dette Planer til det
1811 aabnede Blindeinstitut, af hvis Bestyrelse han siden bestandig 
var Medlem.

Øst, Archiv f. Psychologie, Hist. osv. IV, 115 ff. 
Erslew, Forf. Lex. 
F. Barfod, Danmarks Gejstlighed I, 206. 
L. Koch, Den danske Kirkes Hist. 1801-17 fl. St.; 1817-54 S. 96.

<i>L. Koch.</i>

</chapter><chapter name="Brorson, Hans Adolf, 1694-1764, Biskop, Salmedigter">

<b>Brorson, Hans Adolf,</b> 1694-1764, Biskop, Salmedigter. 
B. var født 20. Juni 1694 i Randrup Præstegaard, i den daværende 
nørrejyske Enklave midt paa Nordslesvigs Vestkyst. Hans Fader,
Broder Brodersen, var Præst i Randrup efter sin Fader, 
Bondesønnen Broder Pedersen; hans Moder, Cathrine Margrethe, var en 
Datter af Forvalteren paa Trøjborg Nicolai Clausen (Oldefader 
til Georg Zoëgas Moder). Navnet Brodersen, som var tillagt ham 
efter Faderen, og som han i sin Ungdom synes selv at have brugt, 
forandrede han senere til Brorson. -- Den første Undervisning fik 
han i Hjemmet af sin Fader og efter dennes Død af sin Stiffader, 
Præsten Oluf Holbek. 1712 blev han Student fra Ribe Skole 
sammen med sin noget ældre Broder «Broder», medens den ældste, 
Niels (Nicolai), var dimitteret et Par Aar i Forvejen. I Kjøbenhavn 
studerede han ligesom Brødrene Theologi; men medens de to ældre 
tilendebragte deres Uddannelse i den sædvanlige Tid, fordybede
H. A. sig i alle Haande frie Studier, saaledes at Aarene gik, uden 
at han fik Examen. Han kom ind paa de den Gang fremspirende 
Naturvidenskaber, ligesom han lagde sig efter Historie og Sprog, 
og det synes, at han i høj Grad har været optagen af den 
samtidige Verdenslitteratur, for saa vidt som den den Gang var 
tilgængelig her hjemme. Denne Sysselsættelse indvirkede imidlertid 
uheldig paa hans Sundhed saa vel som paa hans Sinds Ligevægt, 
og den Smule, som kan oplyses om ham i de Aar, tyder paa, at 
han var kommen uden for den ellers fastsatte Vej for en flittig og 
flink Student. I Foraaret 1715 fik han nemlig vel den ene af de 
for Ribestudenter forbeholdte Pladser paa Borchs Kollegium; men 
det oplystes senere, at han havde givet en ældre Ripenser, 
Christoffer Pedersen fra Ballum, altsaa hans Fætter, 23 Rdl. for at 
opnaa denne Begunstigelse. Vedkommende mistede ved denne 
Lejlighed sin Plads; men det samme overgik kort efter ogsaa B., 
fordi han ikke havde efterkommet sin Forpligtelse til at disputere. 
Foraaret efter (1717) forlod han Kjøbenhavn uden Examen for 
igjen at komme paa ret Kjøl i Hjemmet.

Efter et kortere Ophold hos den ældste Broder, Niels, som var 
bleven Sognepræst i Bedsted, mellem Tønder og Aabenraa, og i 
Randrup hos Stiffaderen blev han Huslærer hos sin Morbroder 
Nicolai Clausen, som efter den danske Okkupation af de gottorpske 
Amter havde forenet Embedet som Amtsforvalter i Løgumkloster
med sin Stilling som Godsforvalter paa Trøjborg. De fredelige 
Omgivelser i den lille By og Livet i en beslægtet Familiekreds, 
i Amtsforvalterboligen ved den store og skjønne Klosterkirke, synes 
at have gjengivet B. baade den tabte Ro i Sindet og den trygge 
Hvile i Kirkens Lære. Erik Pontoppidan siger om ham: «Han 
søgte at anvende sin Ensomhed til en inderligere Omgang med 
Gud i Christo, i hvilken Aandens Skole han under mange Prøvelser 
erfor Guds Troskab, ja ret fornam og saa, hvor venlig Herren er
imod dem, som haabe paa ham.» Det var den pietistiske 
Bevægelse, som fra Tyskland var i Færd med at gaa nord paa, der 
nu greb ham saa vel som hans Brødre med hele den Magt, 
som en dyb og stærk aandelig Rørelse har i en sløv og aandsforladt 
Tidsalder. Medens Niels B. begyndte at holde gudelige Forsamlinger 
i Bedsted, og Enevold Ewald, Digterens Fader, i Højst,
modnedes denne Retnings Salmedigter i Løgumkloster, -- de 3 
Sogne støde sammen paa den flade Hedestrækning, som betegner 
Halvøens saakaldte Højderyg. 

Efter godt 4 Aars Ophold i Løgumkloster udnævntes B. i 
Avg. 1721 af Biskop Thura til Rektor i Holstebro; men i samme 
Maaned aabnede der sig en ulige bedre Udsigt for ham, i det 
hans Stiffader i Randrup døde, og Morbroderen skaffede ham 
Løfte om at blive hans Efterfølger; Kaldsretten hørte nemlig til 
Trøjborg Gods. Samme Efteraar fik han sin Examen i Kjøbenhavn
og tiltraadte derefter Embedet i det følgende Foraar. Kort efter 
ægtede han sin Morbroders Datter, den 16aarige Cathrine Stenbæk 
Clausen, hvis Lærer han havde været i Løgumkloster. Samtidig 
var Broder B. bleven Præst i Mjolden, Nabosognet til Randrup.

Det var under disse Forhold og Omgivelser, at B.s rige 
Salmedigtning blev til. I sit Barndomshjem, som sin Faders og 
Farfaders Efterfølger i Præsteembedet, i et lykkeligt Familieliv og mildt 
bevæget af de rige aandelige Brydninger i hans første Ungdom,
fandt han det Væld af inderlig og dyb religiøs Poesi og den 
jævne, folkelige Tone, som i Forening have gjort hans Salmer til 
de bedst kjendte og mest afholdte i den dansk-norske Kirke. B. 
var en stor Elsker af Sang og Musik, han yndede især Folkevisens
Tonefald og andre iørefaldende Melodier; hele Timer kunde han 
daglig sysselsætte sig med Øvelser af den Art, og hans Broder 
delte denne Lyst. Det var da især Trangen til at faa andre Ord 
til Melodierne end de tilfældige, verdslige, ofte stødende Vers, som 
fremkaldte den unge Præstemands aandelige Digtninger, og denne 
Oprindelse var det vistnok for en stor Del, som strax gjorde dem 
saa yndede og især knyttede dem saa nær til Menigmand. De 
Tanker og Stemninger, som han helst gav Udtryk, vare tilmed 
saa almenmenneskelige og almenkristelige, at de kunde forstaas af 
den enfoldigste og samtidig deles af den mest udviklede og 
aandelig erfarne. Og endelig kom hertil den Rigdom, som lagde 
sig for Dagen i Valget af Æmner og tilsvarende Rythmer; alle det 
religiøse Livs Grundstemninger og alle Kristendommens 
Grundtanker syntes at ligge hans Hjærte lige nær: Glæde over
Skabningen og Menneskelivet og Smerte over Døden og Forkrænkeligheden, 
Angest og Fortrøstning, Tro og Anfægtelser, Kjærlighed 
til Næsten og Forargelse over det onde, -- alt kom til at gjenlyde 
i hans Sang med det samme ejendommelige Præg af hans Personlighed.

Det var nærmest ydre Forhold, som foranledigede B. til at 
lade sine Salmer komme offentlig  frem. I Okt. 1729 opgav han 
sit Landsbykald for at modtage Ansættelse som dansk Diakon i 
Tønder ved Siden af den nylig ansatte udmærkede Præst J. H. 
Schrader, en af den nye Retnings første Mænd her i Landet. 
Denne udgav kort efter en omfattende tysk Salmebog, ved 
hvis Samling og Ordning ogsaa B. skal have været virksom. For hans
egen Menigheds Vedkommende bestod fra tidligere Tid det 
Misforhold, at man brugte tyske Salmer ved den danske Gudstjeneste, 
og det var muligvis nærmest dette, som foranledigede ham til at 
udgive, ikke blot hvad han havde liggende af egne Salmer, men
ogsaa at foretage en talrig Række Oversættelser fra Tysk. Saaledes 
fremkom Indholdet af den i 1739 samlede og senere utallige Gange 
optrykte Bog: «Troens rare Klenodie», i en Række smaa Hæfter, 
af hvilke de fleste endnu haves i enkelte Exemplarer. Det 1. Hæfte 
udkom henimod Slutningen af 1732 og har følgende Titel: «Nogle 
Julesalmer, Gud til Ære og kristne Sjæle, især sin elskelige 
Menighed, til Opmuntring; til den forestaaende glædelige Julefest enfoldig 
og i Hast sammenskrevne af H. A. B.» I dette lille Hæfte fandtes 
samlet nogle af de mest bekjendte af B.s Salmer: «I denne søde 
Juletid», «Mit Hjærte altid vanker», «Hvordan takke vi Vorherre», 
«Frisk op, endnu en Gang», «Her komme dine arme smaa», og
fremfor alt den berømte Sang: «Den yndigste Rose er funden». 
I de følgende Højtider fortsattes Udgivelsen af «Paaskesalmer» osv., 
af hvilke dog ingen paa langt nær naaede op ved Siden af 
Julesalmerne. Derefter fortsattes med lignende Smaasamlinger: «Troens
Grund», «Troens Midler» osv.; de udkom i Aarene 1734-35. 
«Troens rare Klenodie» indeholdt i den 1. Udgave noget over 
250 Salmer, af hvilke de fleste selvfølgelig vare Oversættelser fra 
Tysk. Af disse have dog mange faaet varig Borgerret hos os, og 
ingen tænker mere paa, at de ere overførte fra et andet Sprog; 
saaledes: «Kom Helligaand, kom hjærtemild!», «O Gud, Fornuften 
fatter ej», «Bryd frem, mit Hjærtes Trang at lindre», «Vor Sjæl 
er dertil født og baaren», «Vor Tro er den Forvisning paa», 
«Alle Vegne, hvor jeg vanker», «Falder paa dig Modgangs Hede», 
«Vægter, vil det mørke Rige ej bortvige?». Paa den anden Side 
ere ikke faa af de originale nu glemte; de synes væsentlig at være 
fremgaaede af en Bestræbelse for at skaffe passende Ord til 
Gudstjenestens praktiske Behov, uden at den digteriske Beaandelse i 
disse Tilfælde havde indfundet sig. Men selv om man saaledes
vil indskrænke Tallet af de virkelig udmærkede eller betydelige 
Salmer til en ringe Brøkdel af, hvad Forfatteren og med ham 
Samtiden fandt værdigt til at trykkes den ene Gang efter den 
anden, saa bliver der endda nok tilbage til at sikre B. en Plads 
blandt vore ypperste Salmedigtere. Af bekjendte originale foruden
de foran nævnte Julesalmer skal her kun nævnes: «Kom Hjærte, 
tag dit Regnebræt», «Lad dit Rige alle Vegne bredes ud», «Et 
helligt Liv, en salig Død», «Op, al den Ting, som Gud har 
gjort», «O giver Lyd, I Folk, i alle Verdens Riger», «Ak, vidste 
du, som gaar i Syndsens Lænke», «Jeg gaar i Fare, hvor jeg 
gaar», «Vor Trængsel, hvor besværlig den ogsaa synes kan»,
«Min Død er mig til gode», «Naar mit Øje, træt af Møje», 
«Her vil ties, her vil bies!». De sidstnævnte høre til hans 
sidste Aar og udkom først efter Digterens Død sammen med en 
Række mindre betydelige under den fælles Titel: «Svanesang».

Kong Christian VI blev snart opmærksom paa de 3 begavede 
Brødre, «det rare Kløverblad fra Randrup», som de kaldtes. 26. 
Juli 1737 kaldedes Broder til Biskop i Aalborg, og Hans Adolf 
udnævntes til hans Efterfølger som Stiftsprovst i Ribe; 5. Maj 1741 
blev han selv Biskop i Ribe efter M. Anchersen. Det var en 
Overlevering i hans Familie, at Kongen var bleven grebet af det 
bekjendte Vers: «Gik alle Konger frem i Rad osv.», havde ladet 
ham kalde og derefter tilbudt ham Bispestolen, og selv om det 
næppe kan være gaaet til paa den Maade, er det dog mere end 
sandsynligt, at det nok saa meget var Salmedigteren som Præsten,
der kaldedes til Stiftsprovst og senere til Biskop.

B.s Embedsførelse blev til sin Tid Gjenstand for stærke Angreb, 
men maa, efter hvad der senere er bleven oplyst, have været 
upaaklagelig og velsignelsesrig. Han var en nidkjær Tilsynsmand 
over for Præsterne i sit udstrakte Stift, til sine Tider Stræng og 
myndig nok, men ikke mindre hensynsfuld og kjærlig, lige 
opmærksom paa det kirkelige Liv i Menighederne, Ungdommens 
Undervisning og Bispeembedets verdslige Forretninger. Samtidig 
fortælles der, at hans Prædiken i Domkirken altid samlede talrige 
Tilhørere, saa Folk langvejs fra endog lejrede sig paa Gulvet for 
at kunne deltage i Gudstjenesten. -- Selv var han af et 
tungsindigt Temperament og havde i sine senere Aar et svagt Helbred. 
Han udførte dog til det sidste sine Embedspligter, naar ikke 
Sygdom gjorde ham det umuligt. B. var 2 Gange gift; efter sin 
første Hustrus Død (1741) ægtede han Præstedatteren Johanne
Christiane Riese fra Agerskov, Datter af Provst Riese (XIV, 102); af hans talrige
Børneflok døde de fleste i en ung Alder. -- Ved Hundredaarsfesten for Enevældens 
Indførelse 1760 blev han af Universitetet kreeret til Doktor i
Theologien. B. xløde 3. Juni 1764, 70 Aar gammel; han blev 
jordfæstet i Ribe Domkirke, i hvis Mur der 100 Aar efter hans 
Død indsattes en Mindetavle.

Theol. Tidsskrift, udg. af Scharling og Engelstoft, II 2, 119 ff. 
Kirkehist. Saml. I, 145 ff. 
Christelig Samler XIV, 37 ff. 138 ff. 
A. D. Jørgensen, H. A. Brorson, 1887.

<i>A. D. Jørgensen.</i>

</chapter><chapter name="Brorson, Nicolai (eller Niels), 1690-1757, Præst">

<b>Brorson, Nicolai (eller Niels),</b> 1690-1757, Præst,
var ældste Broder til ovenanførte Broder B. og Hans Adolf B. Han blev født i 
Randrup 23. Juli 1690, blev Student fra Ribe Skole 1710; men paa Grund 
af Pesten maatte han rejse hjem igjen Aaret efter, vendte tilbage 
til Universitetet 1712, laa paa Regensen og blev efter tilendebragte 
Examiner Hører ved Ribe Skole 1714. To Aar efter blev han 
Præst i Bedsted ved Løgumkloster. Ved hans ihærdige Arbejden 
fremkaldtes stærkt religiøst Liv i Egnen, og adskillige unge 
Theologer søgte til hans Hus for at vejledes af ham. Opvækkelsen 
gik i udpræget pietistisk Retning, hvad der ikke mindst lagdes
for Dagen ved Forsamlingerne i hans Hjem. Heftige Sammenstød 
mellem Pietisterne og «de orthodoxe» kunde ikke undgaas. Da 
Christian VI opholdt sig paa Koldinghus 1734, maatte B. prædike 
for ham, og Aaret efter blev han Pontoppidans Eftermand som
Slotspræst i Frederiksborg. Her fortsatte han ligesom i Bedsted 
med stadige Katekisationsøvelser og med at fremelske Forsamlingslivet, 
men kom i Konflikt med General-Kirkeinspektionskollegiet i 
Anledning af Kirketugtens Udøvelse. Dette forhindrede dog ikke, 
at han 1738, da Magister Mossin ved Nicolai Kirke i Kjøbenhavn 
var bleven afsat, blev kaldet til Sognepræst der. Han tiltraadte 
dette Embede under meget vanskelige Forhold, i det en stor Del 
i Sognet holdt med den afsatte Præst, og Provsten, der indsatte
ham, ikke undlod at advare Menigheden mod den nye Præsts 
Lærdomme. Men B.s Sagtmodighed og kjærlige Vandel vandt 
snart Hjærterne, ligesom hans Husbesøg skaffede ham megen Yndest, 
selv om han med Hensyn til Begavelse som Prædikant stod tilbage 
for sine tvende Brødre. Tilbud om at ombytte sit Embede med
en Bispestol fristede ham derfor ikke, han foretrak at forblive 
i sin Stilling. Da den danske Skueplads blev gjenaabnet ved 
Frederik V's Tronbestigelse, var B. blandt de Præster, der fra 
Prædikestolen ivrede mod Besøg i Theatret som noget 
sjælefordærvende (Kirkehist. Saml. 3. R. II, 569). Af Skrifter har han 
kun udgivet et pietistisk Kontroversskrift; men i Tillægget til 
«Troens rare Klenodie» (udg. 1742) findes 3 Salmer af ham, 
deriblandt den bekjendte «Amen raabe hver en Tunge». B. døde 
30. Marts 1757. Han var 4 Gange gift og havde talrige Efterkommere.

Kirkehist. Saml. 3. R. VI, 665 ff. Kallske Manuskriptsaml. Nr. 487. 
Winkler, Anecdota eccl. nova et antiqua I (Braunschw. 1757) S. 208 ff. 
(jvfr. Mau, Christ. Samler VI, 97 ff.).

<i>A. Jantzen.</i>

</chapter><chapter name="Brosbøll, Johan Carl Christian, 1816-1900, Forfatter">

<b>Brosbøll, Johan Carl Christian,</b> 1816-1900, Forfatter. 
Carl B. er født 7. Avg. 1816 (ikke, som oftere angivet, 1820) i Fredericia. 
Forældrene: Jørgen Christian B. og Ursula Margrethe f. Bache. 
Faderen, der ejede en Tobaks- og Kartefabrik, var Kjøbmand og 
Brandinspektør, og Sønnen var ogsaa bestemt til Forretningsmand, 
hvorfor han i sin tidlige Ungdom i Faderens Handelsanliggender 
berejste Nørre- og Sønderjylland, hvilket ikke har været uden Betydning
for hans senere Forfattervirksomhed. Stillingen som Handelsmand 
tiltalte ham imidlertid ikke, og allerede i sit 16. Aar forlod 
han derfor Hjemmet og tog til Kjøbenhavn. Han havde et ikke 
ubetydeligt Tegnetalent, kom paa Kunstakademiet og gjennemgik
dets Skoler indtil Modelskolen. Imidlertid skrev han Digte og 
Artikler i forskjellige Blade, udgav 1838 anonymt sin første Bog 
og Aaret efter Fortællingen «Smuglerens Søn» under Navnet <i>«Carit 
Etlar»,</i> hvilket Psevdonym han senere bestandig har benyttet. 
1844 dimitteredes han privat til Universitetet og debuterede anonymt 
paa det kgl. Theater med Dramaet «Eiaghs Sønner». 1846 modtog 
han for Besvarelsen af Universitetets æsthetiske Prisopgave («At 
udvikle det ejendommelige i det indiske Drama Sakuntala saa vel 
i Henseende til Skjønhed som Behandling») Guldmedaillen, som 
han tidligere havde faaet tilkjendt for en anden Afhandling, men 
ikke havde kunnet modtage, da han den Gang endnu ikke var 
Student. 1851 ægtede han Hansine Erasmine Thorbjørnsen, Datter 
af Landvæsenskommissær, Overretsprokurator H. C. T. 1853 
udnævntes han til Amanuensis ved det store kgl. Bibliothek og 1858 
til Inspektør ved Udlaanet, hvilken Stilling han paa Grund af 
tiltagende Svagelighed nødtes til at opgive 1885. I flere Aar opholdt 
han sig nu i Udlandet, navnlig paa Korsika, og efter at hans første 
Ægteskab var ophævet, ægtede han i Sommeren 1888 i Innsbruck 
Olga Augusta Schultz, Datter af Lieutenant, Jægermester Jens Frode S.
-- d. 9. Maj 1900.

«Carit Etlar» har været en overordentlig frugtbar Forfatter -- 
hans samlede Skrifter udgjøre henimod 40 Bind --, og adskillige 
af hans Bøger høre til de mest læste i Danmark. Dette skyldes 
først og fremmest Forfatterens her hjemme næsten enestaaende 
Evne til at opfinde en afvexlende, paa spændende Begivenheder 
rig Handling, hvor det ene drastiske Optrin følger umiddelbart 
oven paa det andet, og hvor der med aldrig trættet Opfindsomhed 
stilles Helten Forhindringer og beredes ham Faldgruber, som dog 
i Regelen lykkelig overvindes. Hovedfigurerne ere imidlertid i 
næsten alle B.s større Romaner væsentlig de samme Karakterer; 
«Helten» er saaledes en Slags d'Artagnan-Type, omplantet paa 
dansk Grund og omformet saaledes, som den forskjellige Nationalitet 
medfører, men Forfatteren forstaar med en sjælden Kunst at variere 
Kostumet og Sceneriet, saa at man alligevel, hver Gang man møder 
de omklædte, men vel kjendte Skikkelser, begynder med at tro, 
at man har en ny Figur for sig. Størst Popularitet har den i flere 
Oplag udkomne Roman «Gjøngehøvdingen» (1853) med dens 
Fortsættelse «Dronningens Vagtmester» opnaaet, men størst Værd have 
dog vistnok i det hele B.s mindre Fortællinger, af hvilke de fleste
oprindelig ere trykte i Tidsskrifter og Kalendere og senere 
selvstændig udgivne i Samlinger, der ofte bære mærkelige Navne 
(«Haabløs», «Flygtende», «Rejsende» o. fl.). Hans seneste 
Arbejder -- «Serafino fra Ota» (1887) og «Vendetta» (1888) -- hente 
deres Æmne fra Korsika. Hvad en Kritiker (P. L. Møller) allerede
tidlig har bebrejdet B., nemlig, at «man savner en højere Aand, 
som skulde svæve over det hele og føre det til et bestemt Maal», 
og at han selv synes at være «aldeles tabt i Begivenhederne som 
saadanne i Steden for at lade dem foregaa og udvikle sig i en 
Idés Tjeneste», mærkes i Regelen langt mindre i hans 
Smaafortællinger end i de store Romaner, og adskillige af de 
førstnævnte, navnlig Saadanne, i hvilke Scenen er henlagt til Jylland, 
som han kjender ud og ind, og hvis Natur han ofte forstaar at 
skildre med Blichersk Anskuelighed og Stemningsfylde, ere virkelige 
Perler af dansk Novelledigtning («En smuk Historie», «Den stærkeste», 
«Et Guldbæger» o. m. fl.). -- I hans dramatiske Arbejder 
ere Svaghederne mere iøjnefaldende, men Folkekomedier som «I 
Dynekilen» og «Tordenskjold i Marstrand» have vundet et stort 
og taknemmeligt Publikum ved lignende Egenskaber som Romanerne, 
og i det hele maa B. som Folkeskribent siges at indtage Pladsen 
næst efter Ingemann.

Erslew, Forf. Lex. 
K. Arentzen, Danske Digtere i det 19. Aarh. S. 223 ff. 
Nordstjernen 1885, Nr. 4. 
P. Hansen, Illustr, dansk Litteraturhist. II, 596 f. 

<i>Sophus Bauditz.</i>
</chapter>
<chapter name="Brostrup, Jens, --1497, Ærkebiskop">

<b>Brostrup, Jens,</b> --1497, Ærkebiskop, 
var født i Sjælland af adelig Slægt, studerede udenlands og blev Bakkalavr i 
Kirkeretten. I en ung Alder blev han Kannik i Roskilde, senere tillige 
Kong Christian I's Kapellan. 1468 forekommer han som Prior 
og Aaret efter som Provst i Dalby Kloster. Han var Kongens 
Kansler og  Ærkedegn i Lunds Kapitel, da han i April 1472 valgtes 
til Ærkebiskop sammesteds efter Dr. Tue Nielsen; men han maatte 
i Kongens Nærværelse aflægge Ed paa en meget strængere 
Haandfæstning til Kapitlet, end nogen af hans Forgængere havde udstedt, 
hvorved hans Magt -- i alt Fald paa Papiret -- blev i høj Grad 
indskrænket til Gunst for Prælaterne og Kannikerne. Senere 
maatte han ogsaa give Kapitlet Brev paa, at intet af Prælaturerne 
skulde blive besat uden efter Kapitlets Valg. Sin Stadfæstelse 
maatte han kjøbe i dyre Domme i Rom; thi da Paven havde givet 
Kardinalen af Mantua Løfte paa Lunde Stift, maatte denne 
udkjøbes, foruden hvad den pavelige Stadfæstelse ellers kostede. 
Herved kom den nye Ærkebiskop i en Gjæld, som han siden 
havde Vanskelighed ved at komme ud af. -- 1478 blev det J. B. 
overdraget med Rigsmarsken Claus Rønnov og et stateligt Følge 
at afhente den udvalgte Prins Hans' Brud, Christine af Sachsen, 
i Warnemünde og at føre hende til Danmark, hvor han 6. Sept. s. A. 
fuldbyrdede deres Vielse i Frue Kirke i Kjøbenhavn. Han var 
virksom ved Universitetets Oprettelse; navnlig gav han det 1479 
dets første Statutter. Efter Christian I's Død arbejdede han paa 
at faa Valget af Kong Hans godkjendt i alle de tre nordiske 
Riger, uden at det dog lykkedes at bevæge Svenskerne til at gaa
ind derpaa. Pinsedag 1483 kronede han Kong Hans og Dronning 
Christine i Kjøbenhavn. Af en Mængde Statsakter har han været 
Medudsteder som den første Mand i Rigsraadet, og han har vistnok 
i det hele været Kongen en tro Mand, men «for Kirken gjorde 
han kun  lidet, der er værd at mindes». Dog udstedte han 1489
nye Statutter for Domkapitlet i Lund, og han befæstede Slottet 
Fliginge, ligesom han istandsatte flere af de ærkebispelige Slotte. 
Efter faa Dages Sygdom døde han (af Pest) paa det nævnte Slot 
Fliginge 3. Juni 1497 og begravedes i vor Frue Kapel i Lunds 
Domkirke. I Kapitlet var man lidet tilfreds med, at han ikke 
blot havde paadraget Ærkebispestolen megen Gjæld, men ogsaa, 
trods sin Haandfæstning, havde pantsat og bortforlenet en stor 
Del af Stiftets Godser til Slægt og Venner. «Han kjøbte mange 
Godser samt kostbare, rørlige og urørlige Ejendomme; men alt 
dette efterlod han til sin Broders (Hans B.s) Sønner og Døtre 
samt til sine andre Slægtninger.»

Magn. Matthiæ, Catal. Episcop. Lund. S. 201 f. 
Script. Rer. Dan. VI, 636 f. VIII, 335 ff. 359 f. 
Matzen, Universitetets Retshist. I, 69 ff. 
Rørdam, Hist. Kildeskr. I, 273 ff. 
Kirkehist. Saml. 3. R. I, 555.

<i>H. F. Rørdam.</i>

</chapter><chapter name="Brostrøm, Carl Jacobsen, f. 1836, Handelsgartner">

<b>Brostrøm, Carl Jacobsen,</b> f. 1836, Handelsgartner. 
Hans Fader var Bødker og boede i Korsåröd ved Christiansstad i Sverige, 
hvor han drev et mindre Avlsbrug. Sønnen, der er født 4. Febr. 1836, 
viste allerede tidlig Lyst til Havebruget, og efter at han paa en 
Herregaard i Skaane havde modtaget sin første Uddannelse som Gartner, 
rejste han, 18 Aar gammel, til Danmark. Efter at han havde haft 
Ansættelse paa forskjellige Steder, dels som Gartnermedhjælper, dels som Herregaardsgartner, etablerede han sig i 1864 som Handelsgartner 
i Viborg. Han har her særlig lagt Vægt paa Planteskoledrift, og 
Arealet, som er indtaget dertil, udgjør nu o. 30 Tdr. Land. Hans
Planteskole er for Tiden den største i sit Slags i Danmark. -- 
B. er lejlighedsvis optraadt som Forfatter og har skrevet mindre 
Fagartikler, men hans største Fortjeneste er hans Medvirken ved
Dannelsen af «Dansk Gartnerforening» i 1884. Han valgtes strax 
til Foreningens Formand, hvilket Tillidshverv han er vedbleven 
at beklæde, ogsaa efter at Foreningen efter Sammenslutningen med «Almindelig
Gartnerforening» har antaget Navnet «Almindelig 
dansk Gartnerforening». Naar denne trindt om blandt Landets
Gartnere har vundet en Tilslutning, som det aldrig har været Tilfældet 
med nogen Gartnerforening tidligere her i Landet, skyldes dette 
for en ikke uvæsentlig Del B.s forstandige og dygtige Ledelse. -- 
I 1887 blev han Medlem af det ved kongelig Anordning oprettede
Jærnbaneraad, og i 1888 valgtes han til Byraadsmedlem i Viborg. 
1867 giftede han sig med Georgine Marie Rasmussen, Datter af 
Sognepræst R. H. R. i Haasum.

<i>L. Helweg.</i>

</chapter><chapter name="Wessel-Brown, Peter Caspar, 1754-1849, Søofficer">

<b>Wessel-Brown, Peter Caspar,</b> 1754-1849, Søofficer.
Født 23. Marts 1754 i Norge; hans Fader var en Søstersøn af 
Tordenskjold; blev Sekondlieutenant 1776 og avancerede 
efterhaanden til Kontreadmiral 1826. 6 Aar senere fik han ved sin 
Afgang Viceadmirals Rang. I sine yngre Aar færdedes han meget 
paa Søen. Som tredjekommanderende deltog han 1781 i Fregatten
«Bornholms» møjsommelige Togt under Kapitajn Matthias Bille. 
1789 var han Chef for Stykprammen «Lindormen», 1796 for Briggen 
«Glommen» ved Norge, 1798-99 for Fregatten «Freia» i 
Vestindien og 1801 for Fregatten «Iris», der dog ikke kom til at 
deltage i Slaget 2. April. Strax efter Fredslutningen udsendtes 
han paa ny til Vestindien, hvor han forblev til Midten af 1802, 
og hvor hans Officerer havde flere ærefulde Smaatræfninger med
engelske Kapere. I Krigen 1807-14 tog W.-B. ingen aktiv Del, 
da han paa den Tid var for gammel til at føre de Smaafartøjer, 
hvoraf Flaaden væsentligst bestod. Som Menneske var W.-B. af 
en ualmindelig elskværdig og hæderlig Karakter. -- 1788 gift med 
Anna Sophie Henriksen, d. i Juli 1855, Datter af Brygger H.

Archiv f. Søvæsen XII.

<i>C. With.</i>

</chapter><chapter name="v. Bruchofen, Henrik,> --1576, Hofpræst">

<b>v. Bruchofen, Henrik,</b> --1576, Hofpræst, 
var født i Staden Hertogenbosch i Brabant, hvorfor han jævnlig kalder sig a Busco 
Ducis eller Buscoducensis. I Aaret 1541 kom han til Universitetet 
i Wittenberg, hvor han opholdt sig i mange Aar og sluttede sig 
nøje  til Reformatorerne. Han tog ogsaa Magistergraden der, og 
efter Melanchtons og andres Anbefaling kaldte Christian III ham 
29. Dec. 1552 til sin tyske Hofpræst og aflagde ham efterhaanden 
med forskjellige Kapitelspræbender i Roskilde, Aarhus og Lund. 
B. har paadraget sig senere Tiders Dadel ved sin Nidkjærhed for 
at faa den polske Theolog Jan Laski og de engelske Flygtninger, 
der fulgte ham, udviste af Landet paa Grund af deres kalvinske 
Trosbekjendelse. I det hele viste han megen Iver for Bevarelse 
af den rene lutherske Lære. Efter Christian III's Død ophørte 
hans Virksomhed som Hofpræst. Rentemester Joachim Beck skrev 
17. Febr. 1559 til Statholderen i Kjøbenhavn, Hr. Mogens 
Gyldenstjerne: «De tyske Prædikanter ere forløvede, og min Herre 
(Frederik II) har taget en dansk Hofprædikant, som er en ret fin, 
lærd Prædikant. Derfor have I ikke behov at lade Mester Henrik 
staa længer der og svatse.» B. trak sig nu tilbage til Lund, hvor 
han var aflagt med Dekanatet, et Kannikedømme og et Vikariat. 
Sine andre Forleninger maatte han opgive. 1560 fulgte han Hertug 
Magnus til Lifland, men kom dog snart tilbage. I nogen Unaade var
han ikke, da man ser, at Frederik II oftere spurgte ham til 
Raads i theologiske Sager. Men da det 1574 kom Kongen for 
Øre, at B. tænkte paa at skrive mod Dr. Niels Hemmingsen, blev 
det ham betydet, at hvis han forstyrrede den Rolighed og kristelige
Samdrægtighed, som hidtil havde hersket her i Landet, vilde han 
blive forvist. Under disse Forhold foretrak han at tie. Han døde 
9. Marts  1576 i Lund. Var to Gange gift.

Zwergius, Siellandske Clerisie S. 457 ff. 
Ny kirkehist Saml. I, 466. IV, 296 f. 
Danske Mag. 3. R. III, 303. 
Rørdam, Kbhvns Universitets Hist. 1537-1621 I og II.

<i>H. F. Rørdam.</i>

</chapter><chapter name="Bruhn, Ernst Poul, 1787-1868, Officer">

<b>Bruhn, Ernst Poul,</b> 1787-1868, Officer. 
B. er født 13. Avg. 1787 og var en Søn af kgl. Jagtberider Christian Frederik B. og 
Anna Elisabeth f. Plum, Datter af Vinhandler Adam P. i 
Kjøbenhavn. I 1802 blev B. Frikorporal i Arveprins Frederiks 
Regiment, tog Officersexamen i Kiel 1805, udnævntes s. A. til Fændrik 
og i 1807 til Sekondlieutenant ved det nævnte Regiment. Han 
forfremmedes i 1809 til Premierlieutenant og erholdt Kapitajns 
Karakter i 1816, medens han blev Kompagnichef i 1828. Samme
Aar sendtes han sammen med Oberst Krabbe til Schlesien for at 
overvære en der stedfindende Troppesamling og ansattes det 
følgende Aar som Adjudant hos Prins Christian Frederik, senere Kong 
Christian VIII, i hvilken Stilling han forblev til Kongens Død, 
i det han udnævntes til Major i 1833, til Major i Generalstaben 
1839, til Oberstlieutenant i dette Korps 1842 og s. A. til Chef for 
Livjægerkorpset. 3 Aar senere forfremmedes han til Oberst i 
Generalstaben. Fra 1841-48 var han tillige Medlem af de 
Kommissioner, som havde at udarbejde taktiske Reglementer for 
Fodfolket og Jægerne, medens han ved sit nære Forhold til 
Christian VIII fik megen Indflydelse paa Hærordningen af 1842 og dens 
Gjennemførelse. Ved Kongens Død afslog han at blive Adjudant 
hos Kong Frederik VII og ønskede at blive ansat ved den aktive 
Hær. Krigsminister Tscherning opfordrede ham imidlertid til at 
overtage Pladsen som Chef for Kjøbenhavns Borgervæbning, hvilken 
han beholdt til sin Afsked fra Krigstjenesten i Juni 1866. Han 
udnævntes saaledes i 1848 til Generalmajor, i 1860 erholdt han 
Generallieutenants Karakter og benaadedes i 1862 med Storkorset 
af Danebrog. -- B. ægteviedes i 1817 til Anna Elisabeth Kabell, f. Wulff, 
Enke efter Kantor P. Kabell og Datter af Kommandør i Søetaten og 
Indrulleringschef  Christian W. Han havde med hende foruden en Datter 2 Sønner, 
hvoraf den ene, <i>Ernst Adam B.,</i> f. 1827, Sekondlieutenant 1850, 
Premierlieutenant 1863, faldt ved Dybbøl under Beskydningen 16. Marts 
1864. -- B. døde 11. April 1868.

<i>P. N. Nieuwenhuis.</i>

</chapter><chapter name="Bruhn, Johannes,</b> 1823-1902, Ingeniør">

<b>Bruhn, Johannes,</b> 1823-1902, Ingeniør. 
Han er Søn af Inspektør ved St. Petri Realskole i Kjøbenhavn Johannes B., fødtes 9. Jan. 
1823, blev polyteknisk Kandidat 1847, blev i 1851 Assistent og i 
1868 Ingeniør ved Statens Vandbygningsvæsen, i hvilken Stilling 
han har haft Tilsynet med de af Kommunerne bestyrede Havne i
Jylland og Sjælland og Ledelsen af Arbejderne ved Reguleringen 
af Gudenaa. Han har projekteret og ledet Udførelsen af flere 
Havneanlæg, navnlig i Nibe og Fredericia, og senest har han 
(siden 1878) været teknisk Medlem af Bestyrelsen for Helsingørs
Havn, hvorved han har haft Hovedindflydelsen paa de der foretagne 
betydelige Arbejder ved Udvidelsen af Havnen. Han ægtede i 
1856 Julie Cathrine Marie Hamburger, Datter af Præst ved tysk 
reformert Kirke i Kjøbenhavn C. H. -- d. 10. Nov. 1902.

<i>Ch. Ambt.</i>

</chapter><chapter name="Bruhn, Nicolaus, 1665-97, Musiker">

<b>Bruhn, Nicolaus,</b> 1665-97, Musiker. 
N. Bruhn ell. Bruhns blev født henad Jul 1665 i den lille slesvigske By Svabsted mellem Frederiksstad og Husum. Faderen, Paul B., Byens Organist, 
uddannede ham til en flink Klaverspiller og Komponist og sendte
harn derpaa i hans 16. Aar til sin Broder Peter, der var 
Stadsmusikant i Lybek, for at give ham Lejlighed til at udvikle sit 
Talent i andre Retninger og under større Forhold. Ved sin 
Farbroders Hjælp opnaaede B. især at blive en dygtig Violinspiller; 
men ulige vigtigere var det dog, at han i Lybek kom i Berøring
med Buxtehude (s. d.), der fra nu af blev hans Ideal. Baade som 
Komponist og Virtuos stræbte han at efterligne Mariekirkens berømte 
Organist, «og bragte han det deri ogsaa til saadan Fuldkommenhed», 
skriver Mattheson, «at denne paa Forlangende rekommanderede 
ham til Kjøbenhavn», hvor B. derefter opholdt sig nogle 
Aar, indtil han i Marts 1689 blev ansat som Organist i Husum. 
Lige afholdt for sit Talent og sin Karakter bortreves han ved en 
tidlig Død 29. Marts 1697, beklaget af alle. -- B. var trods sin 
beskedne Stilling allerede af sin Samtid anerkjendt som en 
fortræffelig Kunstner. Et Par i nyere Tid fremdragne Orgelstykker 
af ham -- en Fuga med obligat tostemmigt Pedal og en 
Bearbejdelse af Koralen «Nun komm der Heiden Heiland» -- røbe 
ikke blot Mesteren, men ogsaa det geniale Hoved og stille ham 
blandt Seb. Bachs betydeligste Forgængere i Orgelkompositionen.

J. M. Krafft, Ein zweyfaches 200jähriges Jubel-Gedächtniss S. 318. 
Mattheson, Grundlage einer Ehrenpforte S. 26 f. 
Ph. Spitta, Joh. Seb. Bach I, 286. 

<i>V. C. Ravn.</i>

</chapter><chapter name="de Bruin, Jacob, o.1638-1722, Officer, Godsejer">

<b>de Bruin, Jacob,</b> o. 1638-1722, Officer, Godsejer,
skal have været af hollandsk Slægt. Om hans Ungdom vides intet. 1679 
blev han Kommandant i Fæstningen Frederiksort og Chef for det 
samtidig der oprettede Frikompagni. Rimeligvis var han som saa 
mange andre fremmede Officerer kommet her til Landet under den 
skaanske Krig og blev nu efter Freden belønnet for sin Tjeneste 
i Krigen med den nævnte Stilling. 1682 blev han ansat som 
Kommandant paa Christiansborg, en lille Fæstning, som Christian V 
samme Aar lod opføre paa venstre Bred af Jahdebugten. 1687 
blev han Chef for fynske Regiment, hvis 3 Batailloner i de 
paafølgende Aar vare detacherede til forskjellige Steder og Lande. 
B. selv blev her i Landet, og efter at hans første Hustru, Cathrine 
v. Kotwiss, med hvem han allerede var blevet gift 1658, var død, 
giftede han sig i Rensborg 27. Juni 1691 med Fru Cecilia Selmer, 
Enke efter Overkrigskornmissær Christian S. til Selmershof (ved 
Rensborg), som B. nu kom i Besiddelse af. Ved denne Lejlighed 
blev han Stillader til 10 Børn. 1699 kjøbte han Godset Sandholt 
i Fyn. -- Om B.s Deltagelse i den første Del af den store
nordiske Krig vides kun lidet, men under de store Forfremmelser, 
der fandt Sted efter Felttoget 1710, i hvilket der faldt og 
afskedigedes mange, blev han Generalmajor, og fra nu af tager han 
en virksom Del i Resten af Krigen i Meklenborg og Pommern. 
General Jobst Scholten fremhæver ham særlig i sin Rapport efter 
Slaget ved Gadebusch 1712. Aaret efter tog B. sin Afsked og 
søgte at bringe Orden i sine private Omstændigheder. Selmershof 
blev solgt 1718, da Gaarden var svært behæftet, og samme Aar 
gjorde Kjøbenhavns Universitet sine Fordringer gjældende paa
Sandholt Gods, som ogsaa ved en Højesterets Dom blev det 
tilkjendt. B. havde imidlertid giftet sig tredje Gang, med Karen 
Krabbe (f. o. 1666), en Datter af Tage K. til Gunderslevholm og 
Kirstine Vind. Hun arvede o. 1715 efter sin Moster, Etatsraadinde 
Monrath, Godset Heckeberga m. m. i Skaane, der senere gik over
til hendes og B.s 6 Døtre, imellem hvilke der i den Anledning 
opstod en Del, i sin Tid meget omtalte, Processer. B. døde i en 
høj Alder 1722. 

Selmer, Stamtavle ov. Fam. Selmer.

<i>P. F. Rist.</i>

</chapter><chapter name="Brummer, Johann Christian Friederich, 1768-1836, Boghandler">

<b>Brummer, Johann Christian Friederich,</b> 1768-1836, Boghandler. 
Fr. B. er født 9. Febr. 1768 i Cannewurf i Thüringen og 
kom 1788 her til Landet efter «den tyske Boghandler» Chr. G. 
Profts Opfordring. Han arbejdede i dennes Boghandel i 9 Aar, 
men efter Profts Død etablerede han i 1797 en selvstændig 
Boghandel, der efterhaanden blev af virkelig Betydning. Han forlagde 
saaledes flere af Baggesens og nogle af Oehlenschlägers første 
Skrifter, men han synes at have hørt til de Boghandlere, som 
Oehlenschläger beklagede sig over, naar han siger: «Des værre 
havde jeg ikke forstaaet mig paa Boghandelen, og derfor led jeg 
et ubodeligt Tab.» Med stor personlig Høflighed forenede han 
megen Driftighed; han var saaledes litterært virksom under den 
saakaldte Jødefejde (1813), og ved Siden af sit stærkt vexlende 
Forlag skaffede han sig et stort Sortiment af udenlandsk ny 
Litteratur; han var i det hele saa foretagsom, at det i visse Kredse 
blev Skik at søge hans Boglade paa Østergade i Efterslægtselskabets 
Gaard for at læse den nyeste Post. 1798 blev han 
Universitetsboghandler, men først 1811 søgte og fik han Indfødsret. Han 
døde 21. April 1836. Den derpaa følgende Avktion over hans store
Sortiment indbragte, som et samtidigt Brev oplyser, «uforklarlig 
lidet», og hans Forlag solgtes til Boghandler B. S. Langhoff 
(Schubothes Boghandel) for kun 7000 Rdl. 1798 havde han ægtet 
en Datter af den ovenfor nævnte Boghandler Proft, Charlotte 
Amalie P., f. 6. Jan. 1774 d. 6. Juni 1839.

C. Nyrop, Den danske Boghandels Hist. II.

<i>C. Nyrop.</i>

</chapter><chapter name="Brummer, Therese Conradine, 1833-96, Forfatterinde">

<b>Brummer, Therese Conradine,</b> 1833-96, Forfatterinde. 
Th. B. er Datter af Højesteretsassessor A. L. Gasse og Severine Andrea f. 
Engelbreth og fødtes i Kjøbenhavn 8. Juni 1833. 17. Maj 1861 ægtede
hun Kapitajn i Ingeniørerne Nicolai Abraham Brummer (f. 27. Avg. 
1822), nu Oberst og Driftsbestyrer ved Gribskovs Jærnbane. -- d. 14. Marts 1896. 
Under Navnet «Fru Elisabeth» har hun udgivet: «Hvad man kan opleve», 
Fortællinger for større Børn (1884), «I Storm og i Læ», Fortællinger
for større Børn (1885), «Virkelighedsbilleder», Noveller (1887), «Som 
man gifter sig», Novelle (1888), Børnefortællinger til «Børnenes 
Juleroser» ved Joh. Krohn, 2-5. Aarg., og under Mærket T. C. 
Digte i Fr. Barfods «Palle» (1869) og «Falle» (1870). Navnlig 
hendes Børnefortællinger have skaffet hende mange velvillige Læsere 
og Læserinder.

<i>Nic. Bøgh.</i>

</chapter><chapter name="Brun, jvfr. Bruun.">

<b>Brun,</b> jvfr. Bruun.

</chapter><chapter name="Brun, Alexander, 1814-93, Hofjægermester">

<b>Brun, Alexander,</b> 1814-93, Hofjægermester. 
Han fødtes 13. April 1814 og fik sit Døbenavn som Udtryk for Familiens Glæde 
over Kejser Alexanders Indtog i Paris som Napoleons Overvinder. 
Sin første Ungdom tilbragte han paa det Faderen, den 14. Nov. 
1869 afdøde Kammerherre C. F. B. B. (han var Sønnesøn af 
den S. 144 nævnte J. C. C. Brun.), tilhørende Herresæde 
Krogerup, studerede Skovbruget i 1831-37, dels paa Sjælland dels 
i Eisenach, hvor han tog Examen med Udmærkelse, og efter 
ligeledes at have bestaaet dansk Forstexamen i 1837 gjorde han i 
nogle Aar Tjeneste ved Statsskovvæsenet, men gjennemgik saa et 
Kursus i Agerbrug under Thaer ved Akademiet i Møglin i Pommern 
og kjøbte i 1847 Herregaarden Palstrup, ved hvilken han dog 
skilte sig i 1854. I Krigsaarene 1848-50 kæmpede han først som 
frivillig Riffelskytte ved 3. Jægerkorps, udmærkede sig ved
Fredericia og hædredes med Danebrogsordenens Sølvkors samt deltog 
som Officer i Slaget ved Isted og blev saaret. Efter Fredslutningen 
trak han sig tilbage til en lille Ejendom, som han havde erhvervet 
og indrettet ved Humlebæk op ad sit Barndomshjem og kaldt 
«Louisiana». Biavl og Frugttrædyrkning bleve her hans Hovedsysler. 
Greben af Interesse for Dzierzons skarpsindige Opdagelser 
i Biernes Naturhistorie studerede han denne Sag grundig og 
arbejdede derefter ihærdig paa Indførelsen og Udbredelsen i 
Danmark af rationelle Fremgangsmaader ved Biavlen -- baade ved
eget Exempel, ved Foredrag og Udstillinger samt ved Skrifter, 
hvoraf hans Hovedværk 1884 udkom i forøget, 2. Udgave 
under Titel af «Vejledning i Biavl». Han var Præsident i 
«Foreningen for Nordens Bivenner», indtil han i 1884 af 
Helbredshensyn opgav denne Stilling. I sin ret anselige Have med 
tilhørende Planteskole har B. samlet og prøvet en stor Mængde 
forskjellige Frugtsorter, hvoraf han, dels ved Salg, dels ved Gave, har 
skaffet mange en vid Udbredelse; med særlig Forkjærlighed 
arbejder han paa igjennem Udsæd af udvalgte Pærekjærner at 
tiltrække nye Sorter, der kunne forene Egnethed for vore 
Klimatforhold med fin Smag og andre gode Egenskaber, og disse 
Bestræbelser drives ikke uden Held. Hans Forfattervirksomhed 
som Pomolog indskrænker sig hidtil til Meddelelser i Tidsskrifter 
og Dagblade.

Foruden i 1864-65 at have været Medlem af Rigsraadet 
har B., som Mand med stærkt udpræget Fædrelandskjærlighed og 
af i det hele taget ildfuld Natur, ved flere Lejligheder deltaget 
i politiske Sammenkomster samt i Bladartikler, f. Ex. i 
«Nationaltidende» for 17. Juli 1883, og ad anden Vej givet sin Opfattelse 
til Kjende. Han har rejst meget og været i Berøring med 
fremragende Personligheder, saaledes Napoleon III og Pius IX, har 
3 Gange besøgt Algier og har bl. a. hjemført en større 
Fiskesamling som Gave til vort zoologiske Musæum. B. blev 1851 
udnævnt til Jægermester og 1875 til Hofjægermester. Han er gift 
for tredje Gang. d. 18. Nov. 1893. 

<i>Tyge Rothe.</i>

</chapter><chapter name="Brun, Ebbe, 1591-1671, Præst">

<b>Brun, Ebbe,</b> 1591-1671, Præst, 
er født 11. Jan. 1591 i Kolding, hvor hans Forældre, Jens Sørensen B. og
Maren Sørensdatter, vare Borgerfolk. Efter en langsommelig Skolegang, 12 Aar 
i Kolding og 6 Aar i Roskilde, blev han Student 1616, var et Aar 
Hører i Ribe og blev 1619 Lærer for Erik Billes Sønner paa 
Kjærsgaard, med hvilke han senere (1622-24) rejste i Tyskland. 
Derefter opholdt han sig et Par Aar i Sorø som Lærer for disse 
og andre Adelspersoner, indtil han endelig 1627 blev kaldet til 
Slotspræst paa Antvorskov. Grunden til, at han saa sent fik Kald, 
var den, at han 1619 havde gjort sig skyldig i Lejermaal med sin 
trolovede, Gertrud Andersdatter, for hvilken Forseelse han 1625 
fik Oprejsning af Kongen; han ægtede hende 16. Avg. 1629. Efter 
hendes Død, 9. Juli 1635, ægtede han 8. April 1638 Bodil 
Hansdatter, d. 19. Jan. 1664. B. blev 1640 Sognepræst i Gimlinge, 
hvor han døde 10. Juli 1671 efter at have været Provst i 22 Aar. 
Han omtales som en lærd Mand og især en god Filolog.

Kirkehist. Saml. 3. R. II, 689 ff.

<i>G. L. Wad.</i>

</chapter><chapter name="Brun, Hans Jacob, o.1661-1739, Officer">

<b>Brun, Hans Jacob,</b> o.1661-1739, Officer, 
blev født i Norge og var en Søn af Oberstlieutenant Peder B. Moderen hed Lisbet 
Worm. Han tjente sig op fra Underofficer og var 1686 Fændrik i
Marineregimentet. Han blev Sekondlieutenant 1689 og begav sig 
i det følgende Aar til Udlandet for i fremmede Hære at søge 
Krigserfaring. Han fulgte som Volontær en Tid lang den franske 
Hær i Flandern, hvorfra han meget hyppig sendte Beretninger 
hjem, og deltog 1693 i Belejringen af Huy og i Slaget ved 
Neerwinden, rimeligvis ved det af Christian Gyldenløve kommanderede 
Regiment Royal Danois. Aaret efter blev han Kapitajnlieutenant 
med Kapitajns Karakter ved Brigader H. E. v. Tritzchlers Regiment 
i Norge. Det var et hurtigt Avancement, men alt vidner ogsaa 
om, at B. var særdeles anset. Han blev saaledes udset til at 
ledsage Generallieutenant Christian Gyldenløve paa dennes omfattende 
Inspektionsrejse i Norge 1695; men desuagtet gik det yderst langsomt
med B.'s senere Forfremmelser. Efter at have været 
Kompagnichef ved forskjellige Afdelinger blev han først Major 1705 ved 
viborgske nationale Regiment og tog med dette Del i Krigen i 
Skaane. 1709 blev B. Kommandant paa Fæstningen Frederikssten 
og Aaret efter Oberstlieutenant. Det var en i disse Krigens Tider 
meget betroet Post, og han fik snart rig Lejlighed til at lægge for 
Dagen, at han var den voxen. Det var vel ikke mindst sine 
anerkjendte Kundskaber i Fortifikationen, som han skyldte sin nye
Stilling, og han lod da ogsaa strax Fæstningens Værker sætte i en 
saadan Stand, at den stod kampberedt, da Carl XII rettede sine 
Angreb imod den, og ham tilkommer upaatvivlelig den største Ære 
for Frederikshalds og dens Fæstnings berømmelige Forsvar 1716. 
Den Iver, Tapperhed og glimrende Uegennyttighed, som Borgerne 
med Brødrene Colbjørnsen i Spidsen lagde for Dagen, er 
velbekjendt, og hver for sig tilkommer der Soldater og Borgere den 
største Berømmelse, men B. var som Kommandant Forsvarets 
ledende Tanke, og de andres Bedrifter udførtes som oftest paa 
hans Initiativ. Hans Stilling til Borgernes frivillige Korps 
foraarsagede imidlertid kort efter Uenighed og Chikaner. Borgerne 
indgave en Klage over B., der var en Stræng Militær, og søgte i 
denne at berøve ham det gode Navn, han havde indlagt sig under 
Belejringen. Der kan vel næppe være nogen Tvivl om, at Borgerne 
og især Peder Colbjørnsen ved denne Lejlighed begik store Fejl 
og lode sig henrive til en Optræden, som den i den Anledning
nedsatte Undersøgelseskommission ogsaa fuldstændig misbilligede. 
Kongen befalede Sagen hævet.

Men forinden var B. 1717 blevet udnævnt til Oberst og afgik 
efter eget Ønske som Kommandant 1718, da det spændte Forhold 
til Borgerne var ham ubehageligt, og fik samtidig Ordre til at 
oprette et Regiment i Akershus Stift. Dette Regiment fik under 
hans Navn og Kommando Garnison i Frederiksstad, hvor han 
tillige blev Vicekommandant under Generalmajor Ove Vind. Det 
var ham paa denne Tid en stor Skuffelse, at han ikke kom til at 
deltage i de norskes Indfald i Sverige 1719, da han derved blev 
udelukket fra at udmærke sig. Da hans Regiment blev reduceret, 
blev han 1720 Chef for 1. throndhjemske nationale Regiment, der
havde Garnison i Throndhjem. 1731 blev han Brigader og 1733 
Generalmajor, men tog først sin Afsked 1736, da han var o. 75 
Aar gammel. Han døde 1739 Paa Bjertnæs Gaard i Værdalen, 
hvor han som oftest boede. Han var 1714 blevet gift med Mette 
Sophie Pultz, f. 22. Juli 1697, en Datter af Oberstlieutenant Henrik 
Christopher P. og Bolette Hovenbech; hun ægtede senere Etatsraad
Johannes Christensen til Tersløse og Bonderup paa Sjælland.

Norske Samlinger II, 139.
Tuxen, Royal Danois.

<i>P. F. Rist.</i>
</chapter>
<chapter name="Brun, Johan Christian Constantin, 1746-1836, Handelsmand">

<b>Brun, Johan Christian Constantin,</b> 1746-1836, Handelsmand. 
B. fødtes 27. Nov. 1746 i Rostock. Hans Drengeaar 
hengik i den yderste Fattigdom. Lokket af en tilrejsende fra 
Lybek flyttede han til denne By, hvor han fik Plads hos Handelshuset 
Pauli. Hans fremragende Evner for Handelsspekulationer 
kom hurtig til deres Ret, og Husets Chef etablerede ham efter faa 
Aars Forløb sammen med sin Søn i St. Petersborg. Her blev han 
16. Okt. 1777 udnævnt til dansk Konsul. Som saadan kom han i 
Forretninger til Kjøbenhavn i 1781, ved hvilken Lejlighed han traf
sammen med Frederikke Münter hos hendes Fader, Præsten 
Balthasar M. ved Petri Kirke. Hun synes strax at have gjort et 
uudsletteligt Indtryk paa ham, og i Vinteren 1782-83 vendte han 
tilbage til Kjøbenhavn. Fra Regeringens Side var imidlertid 
Opmærksomheden bleven henledt paa hans eminente Forretningsdygtighed,
og vistnok paa Grev Schimmelmanns Initiativ blev 17. 
Marts 1783 Posten som kgl. Administrator ved den vestindiske 
Handel ham tilbudt. Herved var den sidste Hindring for hans 
Ægteskab ryddet af Vejen, han blev her i Landet, fik samme Aar 
hendes Jaord og er siden da knyttet til vort Lands Historie. 
Under B.s Styrelse gik den vestindiske Handel, der ved Versailles-Freden 
1783 fik et foreløbigt Knæk, over fra det vestindiske 
Kompagni til Staten (1788), hvorefter den hele Handel helt op til 1816, 
men dog navnlig under den franske Republiks Krige, fik et 
mægtigt Opsving. Den første Snes Aar af B.s Ophold her i Landet 
faldt i det hele taget netop sammen med Danmarks saakaldte 
«glimrende Handelsperiode», hvor det under de vældige evropæiske 
Krige lykkedes Danmark ved Bevarelsen af sin Nevtralitet at 
benytte Konjunkturerne til at skabe en frodig Mellemhandel med 
Kjøbenhavn som Hovedplads. For B.s fremragende Handelsdygtighed 
vare Chancerne saaledes saa gode som vel muligt, og 
han synes ogsaa at have udnyttet dem fuldt ud. Hans første store 
Spekulation var efter Grev Bernstorffs Opfordring at overtage den
franske Republiks Kornforsyning under dens første store Krige, og 
dette vovelige Foretagende grundlagde hans senere saa kolossale 
Formue. Medens han under hele denne urolige, men for ham 
indbringende Periode flakkede vide om paa Forretningsrejser, ofte 
sammen med sin Hustru, tog han, efter at Tilbageslaget var indtraadt, 
i 1810 mere fast Ophold i Staden. Det var i de følgende 
Aar, at hans Navn i saa høj Grad blev knyttet til hin Tids rige 
Skjønaandsliv, i det hans Hustru, Digterinden Frederikke B. (se 
ndfr.), blev Midtpunktet for en glimrende Kreds af Poeter, Kunstnere 
og Musikere. De Brunske Saloner -- om  Vinteren i det 
nuværende Moltkeske Palais i Bredgade, om Sommeren paa Sophieholm 
ved Frederiksdal -- vare det rigt udstyrede, luxuriøse 
Samlingssted for Datidens betydeligste Mænd. Var det Hustruens 
Aand og Datterens (Idas) Skjønhed og Musik, der øvede Tiltrækning 
paa disse Mænd, saa var det B.s store Formue, som lagde 
den solide Grundvold til disse Sammenkomster. Selv var han 
baade smigret og forbitret over hele dette straalende, elegante og 
overdaadige Salonliv, og hans kolde, klare Forretningssans dannede 
en lige saa grel Modsætning til Hustruens ofte overspændte og 
svulstige Fantasterier som hans vidtdrevne Sparsommelighed til 
hendes Pomp og Pragt. I øvrigt steg han stadig i Rang: 1810 
var han bleven Konferensraad, 1829 fik han Storkorset, og 1831 
blev han Gehejmekonferensraad. Han var Direktør ved Tontinen 
af 1800, og til alle sine øvrige Hverv og Forretninger knyttede han 
endelig fra 1799 en stor og interessant Virksomhed som Landmand. 
Paa Hovedgaardene Antvorskov og Falkensten indførte han ved 
Indkaldelsen af 3 Schweitserfamilier Tilberedningen af Schweitserost, 
hvoraf han 1802-5 alene solgte 141000 *Pund*, største Delen til
oversøiske Lande. I en interessant Beretning til Landhusholdningsselskabet 
godtgjør han, at dette med Datidens Smørpriser betalte 
sig dobbelt saa godt som Smørproduktion. Paa Gaardene indførte 
han desuden Tærske- og Hakkelsemaskiner, forbedrede sine 
Husmænds Kaar, anlagde Chausseer osv. Han døde 19. Febr. 1836 
efter et aarelangt Sygeleje.

<i>J. Schovelin.</i>

</chapter><chapter name="Brun, Johan Nordahl, 1745-1816, Biskop, Digter">

<b>Brun, Johan Nordahl,</b> 1745-1816, Biskop, Digter, 
født i Bynæsset, nær Throndhjem, 21. Marts 1745 af Forældrene Svend B., 
Proprietær, tidligere Handelsmand, og hans anden Hustru, Mette 
Cathrine f. Nordahl. Medens han voxede op som en ivrig Jæger,
Fisker og Skiløber, forsømte han ikke sine Bøger, og 11 Aar 
gammel havde han allerede læst Bibelen 2 Gange igjennem. Han 
syntes anlagt paa at blive Soldat og blev indskreven som 
Underofficer ved det nordenfjældske Skiløberkorps, da han var 12 Aar 
gammel. Imidlertid kom hans Halvbroder Johannes B. hjem som 
theologisk Kandidat. Han udvirkede, at J. N. B. blev sat til
Bogen, og læste med ham, til han kunde sættes i Throndhjems 
Latinskoles Mesterlektie. 1763 blev han dimitteret af G. Schøning, 
vendte 1764 efter anden Examen tilbage til Hjemmet, blev Huslærer 
for den senere Etatsraad Lorentz Meincke, fulgte denne 1767 til 
Sorø og benyttede Lejligheden til efter 3 Maaneders Læsning 
at tage theolog. Examen. Han vendte tilbage til Throndhjem 
og tilbragte Tiden dels her, dels i Hjemmet -- Klæbo, hvor 
Faderen nu boede -- med at undervise, prædike og skrive Vers. 
Han lod intet trykke før 1770, da han fremtraadte med to Digte: 
«En øm Faders Betragtning ved sin dødfødte Søns Ligsten» og 
«Naturens Navnedag», -- Lykønskning til Gunnerus ved hans 
Tilbagekomst fra Finmarken. Han var efter N. K. Bredal bleven 
Sekretær og Bibliothekar i det kgl. Videnskabernes Selskab. 
Gunnerus satte megen Pris paa ham og tog ham derfor med til 
Kjøbenhavn, da han 1771 var kaldt derned for at medvirke ved 
den paatænkte Reform af Universitetet. B. skulde være Gunnerus' 
Sekretær, men viste sig hertil udygtig, da han ikke var 
tilstrækkelig hjemme i det tyske Sprog. Han maatte vige Pladsen, 
og J. H. Tauber kom i hans Sted. At dette vakte den ærgjerrige 
Ynglings Forbitrelse, er rimeligt nok, og at det bragte ham i stor 
Forlegenhed, er sikkert. Han blev imidlertid i Kjøbenhavn, om 
end Udsigterne vare lidet gunstige, medens Struensee var ved 
Magten. Det var i denne Tid, mellem 24. Dec. 1771 og 17. Jan. 
1772, han skrev sin berømte Nationalsang «For Norge, Kæmpers 
Fødeland» for en liden Kreds af Landsmænd, hvori man maaske
har Spiren til det norske Selskab. Sin Tid tilbragte han nu med 
ivrigt Studium af Voltaires Digterværker, medens han i kort Tid 
udarbejdede Tragedien «Zarine», der blev opført 24. 
Febr. 1772 og indbragte sin Forfatter  Ros, Ære, Penge og Yndest 
hos Guldberg, der lovede ham Befordring, naar han havde leveret 
en ny Tragedie over et fædrelandsk Æmne. Han skrev da «Einar 
Tambeskjælver», men var uheldig. Den kunde med sine Ytringer 
om, at Danmarks Sletter skulde lyde norske Fjælde, o. l. ikke 
opføres, og Kritikken fandt meget at udsætte paa Stykket, -- ikke 
mindst paa dets udprægede Norskhed. Imidlertid holdt Guldberg sit 
Løfte, og B. blev 29. Okt. 1772 udnævnt til resid. Kapellan i sin 
Fødebygd, Bynæsset, med Løfte om snart at faa noget bedre. Da 
han var kommen til Ro i sit Embede i Begyndelsen af 1773, tog 
han alvorlig til Gjenmæle mod den i hans Øjne ubillige Kritik, 
der havde gjort hans Forhold som Undersaat mistænkt. Han 
trivedes ellers meget vel i sin ringe Stilling og indtraadte 2. Sept. 
1773 i Ægteskab med Ingeborg Lind (f. i Edø 2. Febr. 1746, d. i 
Bergen 27. Avg. 1829), med hvem han i sit 17. Aar var bleven 
forlovet. Det var ikke længe, det unge Par blev her oppe, da B. 
allerede 14. April 1774 -- mod sit Ønske -- blev udnævnt til 
Sognepræst ved Korskirken i Bergen. Han var fra nu af knyttet til 
denne Stad, hvorhen han rejste med tungt Hjærte, da han følte sig 
som Thrønder og elskede Bønderne og Landlivet.

B. kom til Bergen 20 Aar efter, at Pontoppidan havde forladt 
Staden. Ved sin Side fik han to af den pietistiske Skoles 
udprægede Tilhængere -- Stiftsprovst H. Mossin og resid. Kapellan 
J. S. Cammermeyer --, og den gamle Rettroenhed var herskende 
i alle Kirker. Som en udpræget Repræsentant for denne sidste
og en Mand af fast kirkelig Holdning maatte B., der ved sine 
overordentlige Talegaver overstraalede alle sine Kolleger, faa en 
stor Indflydelse paa Menigheden og blive en Avtoritet, hvem 
Beundringen fulgte ved hvert Skridt. Vandt «Norges Demosthenes»
Beundring ved sine Taler, saa vidste han i lige saa høj Grad at 
drage Menighedens Kjærlighed til sig ved sin Omsorg for de 
fattige og det Mod, hvormed han altid var rede til deres Forsvar. 
Han var altid færdig til Strid, hvor han fandt, at Kirkens eller
Folkets Rettigheder vare truede, skrev med Lethed, Kraft og 
mandigt Alvor, saa hans Ord fik Vægt, og hans Stilling befæstedes. 
Dette gjælder i lige Grad, naar han fører Ordet for velgjørende 
Stiftelsers Ret (1775), naar hans Nordmandssind giver sig Udtryk 
i «Tanker om Norges Odelsret» (1788), og naar han som Kirkens 
Mand kaster sig ind i den liturgiske Fejde med et alvorsfuldt Forsvar 
for vore gamle Kirkeskikke (1785). Vor Konge har aldrig haft 
nogen mere trofast Undersaat, men ikke desto mindre maatte han 
endnu -- 12 Aar efter «Einar Tambeskjælver» -- prøve Faren
ved at blive mistænkt som norsk Patriot. 1785 blev hans 
ovennævnte Sang «For Norge, Kæmpers Fødeland» uden hans 
Vidende trykt i Christianssand og udbredt i Throndhjem. Den vakte 
Opmærksomhed i Regeringskredsene, men Sagen blev neddysset. 
Faren gled over, og Aaret efter udgav han sine «Evangeliske
Sange», der tilstrækkelig maatte vidne om, at han ikke var den 
Mand, der gav sig af med at skrive «rebelske Viser».

Maaske bidrog denne Begivenhed til at holde ham borte fra 
den patriotiske Bevægelse, der 1785, 88 og 95 gav sig til Kjende 
ved de mange Smaaskrifter om Oprettelsen af et Universitet i 
Norge. Muligt er det vel ogsaa, at han ikke delte det 
almindelige Ønske, men indtog det samme Standpunkt som hans 
Ungdomsven Niels Treschow i denne Sag. Det synes at have været
ham meget om at gjøre, at ikke nogen Skygge af Mistanke for 
separatistisk eller oppositionel Stræben skulde hvile paa ham. Hans 
Afhandling «Fornuftig Kjærlighed til Fædrenelandet» (1788) og 
maaske endnu mere hans Opsatser i det reaktionære Blad 
«Folkevennen» synes at tyde herpaa. Overalt i hans offentlige Færd lige 
til hans sidste Dage sporer man Klogskab og Besindighed hos den 
uforfærdede Mand, og ser man hen til hans private Liv, tør man 
ikke lægge senere Tiders Maalestok paa hans Deltagelse i Selskabeligheden. 
Heller ikke tør man her fare for strængt mod hans 
kirkelige Vidnepligt, naar han i 1782-85 underholdt en stadig 
Omgang med Fritænkeren Peter Andreas Heiberg, som da opholdt
sig i Bergen. Livet i denne Handelsstad faldt altid B. tungt, da 
han -- efter Ytringer i 1814 -- altid her havde savnet Næring for 
sin Aand. Han var ingen Bøgernes Mand og trængte til Samtale. 
At han hos den vittige Heiberg kunde finde noget af, hvad han 
ellers maatte savne, er rimeligt nok, og hvad hans Stilling over for 
Fritænkeren Heiberg angaar, saa faa vi huske paa, at han var et 
Barn af sin Tid, samt at han maaske ikke engang har kjendt til 
sin unge Vens Tanker. Det maa imidlertid indrømmes, at han i 
Munterheden -- bl. a. i sine Breve -- kunde komme videre, end 
hans Stilling gjorde raadeligt.

1791 blev for B. et betydningsfuldt Aar. Bergens Biskop, Dr. 
Ole Irgens, var paa denne Tid svag, og det saa ud til, at hans 
Embede snart vilde blive ledigt. At B. tænkte paa dette, er 
rimeligt nok, skjønt hans angivne Hensigt med den Kjøbenhavnsrejse,
han 1791 foretog, kun var at søge Succession paa 
Stiftsprovstiet uden at behøve at forlade Korskirken. Han fik kun et 
skriftligt Løfte om Embedet, men fik dog sin Stilling befæstet ved 
at prædike med stort Tilløb i Holmens Kirke og ved en Avdiens 
hos Kronprinsen, der kaldte sin Gemalinde ind for at se den 
«vakre Nordmand». 1793 blev han Stiftsprovst, og hermed var 
Vejen til Bispestolen banet. Biskop Irgens blev 1797 blind, B. 
blev konstitueret i hans Embede og begyndte strax at rejse paa 
Visitats. 1803 fik han Biskops Titel og Rang, og da Irgens samme 
Aar døde, blev han 6. Jan. 1804 udnævnt til hans Eftermand. 
Sammen med 4 andre blev han ordineret af Balle Christi Himmelfartsdag,
10. Maj, 1804 og tildrog sig megen Beundring ved sin
Prædiken.

B.s litterære Virksomhed indskrænkedes fra nu af til Lejlighedstaler, 
han af og til lod trykke, men under sin 30aarige Virksomhed
i Korskirken havde han leveret meget, hvoraf hans ovennævnte 
Salmer, hans «Hellige Taler» (1797) og adskillige af hans «Mindre 
Digte» (1791), navnlig Sangen «Bor jeg paa det høje Fjæld» -- af 
P. A. Heiberg oversat paa Latin -- have haft blivende Værd. I 
denne Tid falder ogsaa Stiftelsen af det dramatiske Selskab i 
Bergen, der i B. havde en Støtte og til sidst et Æresmedlem. Hans 
dramatiske Arbejder fra denne Tid -- «Endres og Sigrids Bryllup», 
«Republikken paa Øen», «Officeren», «Væveriet», «Toldbetjenten» -- 
ere alle ubetydelige, medens han ofte var heldig med Prologer og 
Epiloger. Af andre Arbejder i denne Tid maa nævnes det 
vidtløftige Digt «Jonathan» i 10 Sange (1796), der næppe fandt mange 
Læsere og fik en slem Medfart af Kritikken.

Som Biskop visiterede B. flittig, færdedes gjærne mellem 
Bønderne, hvis «Patron» han altid vilde være. Han tog sig ivrig af 
sine Præster og benyttede sin store Indflydelse til deres bedste. 
Ikke mindre tog han sig af Menighederne, og megen Visdom og
Tolerance lagde han for Dagen over for den ved Hans Hauge 
fremkaldte Bevægelse, der -- maaske væsentlig paa Grund af hans 
Optræden -- fik liden Betydning i Bergens By og Stift. Som 
administrativ Embedsmand var han lige saa hurtig som flittig, og 
der blev intet liggende hos ham, uagtet han -- bestandig i 
Pengenød -- den hele Tid arbejdede uden Kontorhjælp. Hans 
Visitatser ophørte 1812. Fra 1807 havde de faldet ham besværlige, 
da han fra denne Tid stadig led af en Sygdom, han siden 1803 
havde baaret paa i den ene Fod. 1806 visiterede han Justedalen, 
og det var første Gang, denne afsides Fjældbygd blev gjæstet af 
en Biskop.

B.s Optræden i 1814 er bekjendt. Det maa her bemærkes,
at han, fra sin Kjøbenhavnsrejse 1791 bekjendt med Gustav III's 
Stemplinger, bar paa et Svenskerhad, der blev ikke lidet opflammet 
ved Krigen 1808-9, medens paa samme Tid enhver Tanke om 
en Særstilling for hans Fødeland var ham fremmed. Dette var 
erkjendt af hans Konge, der udmærkede ham fremfor de andre
norske Bisper ved at gjøre ham til Danebrogsridder 1810, 
Kommandør 1812 og Danebrogsmand 1813. At den bergenske Befolkning 
under den langvarige Krig kunde blive urolig, har man maaske 
frygtet, og Biskoppens mægtige Indflydelse paa den var vel bekjendt. 
Han nærede stor Tillid til Kongen og Armeen, og Kieler-Freden 
kom derfor overraskende for ham. Nu forandredes hans Stilling, 
hans Sjæl gjennemglødedes af Tanken om Kamp mod Svenskerne,
og det nationale Kongedømme under Christian Frederik fyldte ham 
med en Begejstring, hvormed han i fuldeste Maal vidste at 
elektrisere den let bevægelige Mængde. Den frie Forfatning laa uden 
for hans Betragtning, da alt Demokrati var ham imod, og 
Ejdsvoldforsamlingen, hvortil han af Helbredshensyn ikke kunde lade sig 
vælge, havde for ham langt mindre Interesse end Kongevalget. 
Hans Skuffelse blev stor, da den kortvarige Krig endtes ved 
Konventionen i Moss (14. Avg.), men han opgav ikke Haabet, holdt 
en  stor Forsamling i Domkirken og udvirkede et Paalæg til Bergens 
Repræsentanter ved det overordentlige Storting, der forpligtede 
dem til at stemme mod Foreningen med Sverige. Da de kom til 
Christiania, fik de Syn for Tingenes Stilling og sendte Bud hjem med 
Bøn om, at Forpligtelsen maatte hæves, men den gamle Biskop 
svarede: «Om alle andre bleve Forrædere, vil jeg ikke være det.» 
Tingene gik sin Gang, og 4. Nov. blev Sveriges Konge tillige 
Norges. B. havde i denne Tid ikke været uden Frygt for de 
kommende Dage, da han vel kjendte Carl Johans Vrede over hans 
politiske Optræden og hans Tanke om at afsætte ham. 
Kronprinsen kom dog snart gjennem de bergenske Repræsentanter til 
Forstaaelse af den mærkelige Personlighed, i hvem han hurtig 
vandt en hengiven Tilhænger. Han udnævnte B. til Ridder af 
Nordstjærnen 7. Jan. 1815, og Biskoppens Udnævnelse til 
Kommandør fandt Sted Dagen efter hans Død. B. kom i Brevvexling
med svenske Stormænd og blev æret af alle. Det var bl. a. 
Stiftelsen af Bibelselskabet, der gav Anledning til denne Forbindelse, 
og det blev B.s sidste Glæde i Livet at se dette Selskab oprettet. 
Han døde 26. Juli 1816. Carl Johan satte et Monument over ham 
i Bergens Domkirke. Hans 4 Døtre bleve gifte med bergenske 
Kjøbmænd. Af hans 3 Sønner blev den ene, Christen B., 
Stiftsprovst i Bergen (d. 1847), og dennes Sønner, Provst Johan Lyder 

B. og Sognepræst Sven B. have baaret en Gjenklang af Farfaderens 
Veltalenhed ud over den norske Kirke, der trofast gjemmer hans Minde.

Gammelt nyt om og af Biskop J. N. Brun, ved J. N. Brun, 1877. 
Halvorsen, Norsk Forf. Lex.

<i>D. Thrap.</i>

</chapter><chapter name="Brun, Michael Wallem, 1819-91, Theaterdirektør og Forfatter">


<b>Brun, Michael Wallem,</b> 1819-91, Theaterdirektør og Forfatter. 
B., som er født i Bergen 29. Marts 1819, er en Søn af den 
derværende Stiftsprovst Christen B. (en Søn af ovfr. nævnte Biskop 
J. N. B.) og Anna Elisabeth f. Suhling. I sit 13. Aar gik han til 
Søs, blev 19 Aar gammel Styrmand og fór i alt i 10
Aar paa kortere eller længere Rejser. Han rejste i
1843 til Kjøbenhavn for at blive Skuespiller ved det
kgl. Theater, men opgav snart denne Plan og optraadte
som Forfatter og Journalist. Hans første dramatiske
Arbejde, «De skandinaviske Brødre», blev opført 1844
paa det kgl. Theater ved en Sommerforestilling,
men udpebet. I Kjøbenhavn udgav han en kort Tid
«Folkebladet», senere «Thalia», hvilke begge snart
ophørte, fik i 1849 Femaktsdramaet «Gustav III»
opført paa det kgl. Theater og engageredes i 1851 af
Borgerrepræsentationen i Odense til at styre Byens
Theater. I 10 Aar ledede han saa dette Theater,
men gav samtidig Forestillinger i Sønderjylland og
i to Sæsoner paa «Alhambra» i Kjøbenhavn, var fra
1861-63 Direktør for Kasinos Theater, et Aar Direktør
for «Alhambra», blev dernæst Sceneinstruktør ved
Folketheatret og senere ved Kasino og var 1869-72
artistisk Direktør for Christiania Theater. Det
sidstnævnte Aar blev han Intendant ved Folketheatret,
hvilket han derpaa fra 1873-76 ledede som Direktør. I
1880 fik han Bevilling paa Oprettelsen af et
nyt Theater i Kjøbenhavn og aabnede i Febr. 1883
Forestillingerne paa Dagmartheatret, hvilket han
drev til Maj 1884, da han trak sig tilbage fra det
praktiske Theaterliv. Jævnsides denne Virksomhed gik
en frugtbar Syslen med dramatiske Arbejder, navnlig
Folkekomedier. Rækken af disse aabnedes i 1865 med
«Gjøngehøvdingen», der efterfulgtes af «Svantevits
Datter», «Caroline Mathilde», «Marie Antoinette» og
«Ridderen af Randers Bro». Flere af disse Arbejder
have med rette forstaaet at hævde deres Plads paa
Privattheatrenes Repertoire. I de senere Aar har
B. tillige i et Par Smaaskrifter skildret Scener
fra sin Ungdoms og Manddoms Tid. Han blev 11. Juli
1851 gift med fhv. Sangerinde ved det kgl. Theater
Adelaide Rosaline Rantzau. -- d. 13. Maj 1891

Hans Søn <i>Frederik Carl Christian B.</i>, f. i Odense
21. April 1852, Student fra det v. Westenske Institut,
debuterede paa det kgl. Theater 30. Maj 1876 som Grev
Almaviva i Operaen «Barberen i Sevilla», overgik
i Efteraaret 1884 til Kasinos Theater, hvor han
var engageret til Sommeren 1887, optraadte igjen
paa det kgl. Theater som Gjæst i Sæsonen 1887-88
og modtog derpaa et Engagement som første Tenor
ved den kgl. Opera i Stockholm. --. En anden Søn,
<i>Johan Nordal B.</i>, f. i Odense 11. Jan. 1857, var først
paa et Handelskontor i Kjøbenhavn, debuterede paa
Kasinos Theater 28. Okt. 1878 som Edouard Frank i
«Ægtemandens 
Repræsentant», var engageret ved dette Theater til
Udgangen af Sæsonen 1880-81, optraadte den følgende
Sæson i Provinserne, debuterede paa Dagmartheatret
7. Marts 1883, hvor han forblev til Udgangen af
Sæsonen 1883-84, rejste i 1885 til Tyskland og var
i Aarene 1885-88 engageret som Tenorsanger først
i Stuttgart og senere i Køln, vendte paa Grund af
Sygdom tilbage til Kjøbenhavn og optraadte med stort
Held paa det kgl. Theater 12. Jan. 1889 som Manrico
i «Troubadouren».

Halvorsen, Norsk Forf. Lex.

<i>Edgar Collin.</i>

</chapter><chapter name="Brun, Nicolaus, --o.1368, Biskop">

<b>Brun, Nicolaus,</b> --o.1368, Biskop. 
Ved Biskop Henrik Warendorps Død 1350 valgte Domkapitlet i
Slesvig en indfødt Mand af sin egen Midte, N. B.,
til hans Efterfølger, hvorefter denne indviedes af
Ærkebiskoppen af Lund. Paven, som havde beskikket hans
Formand, udnævnte imidlertid en anden, tyskfødt Mand,
Theodorik, som dog aldrig kom til at tiltræde Embedet;
1354 stadfæstedes tvært imod N. B.s Valg. Han
holdt sig til den danske Moderkirke og deltog
i de danske Kirkemøder og Danehoffer, saaledes
1366 i Kalundborg. Han efterlod sig historiske
Optegnelser; særlig nævnes hans Efterretninger om den
store Oversvømmelse paa Vestkysten 1362 («de grote
Mandrenke»). N. B. forekommer endnu 1367, men synes
ikke mere at være i Live 1369.

<i>A. D. Jørgensen.</i>

</chapter><chapter name="Brun, Petrus Friedrich Constantin, 1813-88, Amtmand">

<b>Brun, Petrus Friedrich Constantin,</b> 1813-88, Amtmand,
en Broder til ovfr. nævnte Hofjægermester Alex. B.,
fødtes 13. Marts 1813 i Kjøbenhavn, blev 1830
privat dimitteret fil Universitetet, 1836 juridisk
Kandidat, 1838 ulønnet Volontær i Rentekammeret, 1840
Kammerjunker, 1841 lønnet Volontær i Rentekammeret,
var baade 1842 og 1843 konstitueret som Amtmand i
Thisted Amt, blev 1846 Avskultant i Rentekammeret,
var i den følgende Tid atter flere Gange konstitueret
som Amtmand, blev 1849 Expeditionssekretær i
Domænekontoret, s. A. konstitueret og 1850 fast
ansat som Amtmand over Præstø Amt, hvilket Embede han
derefter med Nidkjærhed og Dygtighed bestyrede, indtil
han 1885 entledigedes. 1866 blev han Kammerherre,
1874 Kommandør af Danebroges 2. Grad og 1885 Kommandør
af 1. Grad. 1870 overtog han Krogerup Gods, hvor han
tog Ophold efter sin Entledigelse, og hvor han døde
6. Juli 1888. I en lang Aarrække var han Medlem af
Direktionen for Sindssygeanstalten paa Oringe, og fra
1861-64 var han Medlem af Rigsdagens Folketing for 
Præstø Amts 4. Kreds. Han var en sjælden gjennemdannet
Personlighed med alsidige Interesser. 30. Juni
1841 ægtede han Vilhelmine Frølich (f. 23. April
1817 d. 29. Dec. 1852), en Datter af Grosserer Jacob
F. og Vilhelmine f. Tutein; 2. Gang giftede han sig
17. Maj 1854, med Regitze Sophie Vind (f. 7. Juli
1825), en Datter af Kammerherre Christian Andreas
V. til Sanderumgaard og Bækkeskov (f. 1794 d. 1869).

<i>G. Kringelbach.</i>

</chapter><chapter name="Brun, Sophie Christiane Frederikke, 1765-1835, Forfatterinde">

<b>Brun, Sophie Christiane Frederikke,</b> 1765-1835, Forfatterinde. 
Naar Navnet «Fr. Brun, geb. Münter»
fra Slægt til Slægt vil blive bevaret og hædret
i Danmark, saa er det ingenlunde for den yppige
Forfattervirksomhed, Fru B. udfoldede, ej heller for
hendes digteriske Begavelse, endnu mindre for hendes
Kjærlighed til det Land, hun tilhørte fra sin spæde
Barndom, thi hendes Hu og hendes Kjærlighed stod
til Sydens Lande, og Nationalitetsfølelse, særlig i
dansk Retning, var hende fremmed og ubekjendt; men
hun elskede Kunst og Videnskab og var selv deres
ivrige Dyrker og Beskytter, og først og fremmest var
hendes Hus i det 18. Aarhundredes Slutning og i det
19. Aarhundredes 3 første Aartier et Midtpunkt og et
Samlingssted, hvortil Landets bedste Mænd villig
have erkjendt, at de stode i dyb Taknemmelighedsgjæld:
her udfoldedes sjælden Gjæstfrihed, her var et
Musernes Hjem, hvor Digtere og Kunstnere vare sikre
paa at finde Paaskjønnelse for deres Virksomhed,
her fandt alt godt og ædelt Hjælp og Pleje. I den
ikke ubetydelige Memoirelitteratur fra hin Tid findes
rigt Stof til Skildringer af dette Hjem: Baggesen,
Oehlenschläger, Mynster, Heiberg, Rist o. m. fl. have
hver især givet deres Bidrag til et levende Billede
af Fru B. og hendes Omgivelser.

S. C. F. Münter blev født 3. Juni 1765 i Flækken
Tonna, et Par Mil fra Gotha, hvor hendes Fader,
Dr. Balthasar M., var Superintendent. Men et Par Uger
før Frederikkes Fødsel havde hendes Fader modtaget
Kaldelse til Kjøbenhavn som Andenpræst ved St. Petri
Kirke, og Datterens Rejseliv begyndte saaledes i
hendes spædeste Barndom. 10 Uger gammel kom hun til
Kjøbenhavn. «Hvilket Folk jeg tilhører,» skriver
hun i den Anledning, da hun er nær ved Treserne,
«véd jeg virkelig ikke; og deraf kommer vel ogsaa min
fuldkomne Mangel paa særlig Fædrelandskjærlighed.»
Faderen var kun 30 Aar gammel, da han kom til Danmark,
men blev snart højt anset som Prædikant, og allerede
Aaret efter sin Ankomst rykkede han op til Sognepræst
ved St. Petri Kirke. 

Familien kom i nær venskabelig Omgang med Cramer, Klopstock, 
Lægen v. Berger o. fl. Med sin 3-4 Aar ældre Broder Frederik 
-- død som Sjællands Biskop -- henlevede Frederikke en lykkelig 
Barndom. Basedow, der en Stund opholdt sig i Kjøbenhavn, vilde, 
da han kom som Gjæst i det Münterske Hus, praktisere sine 
pædagogiske  Reformer ved den lille Frederikkes første Undervisning. 
Alfabetet blev indbagt i søde Kager; det skulde forhøje 
Lærebegjærligheden; men Begjærligheden blev saa stor, at Eleven 
blev syg deraf, -- og en sundere Methode maatte anvendes. 
Barnet havde ypperlige Evner, stor Aandslivlighed og var saare 
modtagelig for de forskjelligste Indtryk i det selskabelige Hjem. 
Men Struensees Herredømme bragte et stort Omsving for hele den 
Münterske Kreds: Bernstorff, Klopstock, Cramer, Stolbergerne
forlode Landet; det bragte dyb Hjærtesorg. Den derpaa gjærende 
Revolution var ikke fremmed for Frederikkes Forældre. «Saa vel i 
min Moders Kabinet som i min Faders Studerestue drejede Talen 
sig ofte derom,» fortæller hun selv, «og jeg kunde let have røbet 
det hele før Tiden; men min Moder slap mig i de sidste 14 Dage 
ikke fra sin Side Dag og Nat, indtil det kritiske Øjeblik var 
forbi.» De følgende Barndomsaar glede hurtig hen; størst 
Næring fandt Frederikke ved Læsningen af de tyske Digtere, Gellert 
og Klopstock fremfor alle; de almindelige Skolefag bleve derimod
en Del forsømte. Men hendes sværmeriske Sind gav sig allerede 
tidlig Udslag. Naturens Skjønhed havde hun fra tidlig Tid aabent 
Øje for, og i Sommermaanederne var hun med sine Forældre 
oftere i Besøg hos Bernstorffs og hos Reventlows paa Fyn og 
Laaland. Da Ewalds «Balders Død» udkom, henreves hun af 
Begejstring for dette Digterværk. Gehejmeraad Carstens, en nøje 
Omgangsven af hendes Forældre, tog hende med i Theatret, da 
det blev opført; men hendes Henrykkelse blev for mægtig; hun 
maatte føres ud i fri Luft. Begivenheden vakte Opsigt, og Ewald, 
der selv var nærværende i Theatret, hørte derom og ytrede Ønske 
om at faa den unge Pige at se. Hendes Broder var personlig kjendt 
med Digteren; han førte sin 14aarige Søster op i Ewalds 
fattige Kvistkammer. Da hun saa den af Gigt forkrøblede Skikkelse, 
brast hun i Taarer; men Ewald talte venlig til hende og 
lagde sin syge Haand paa hendes Pande, berørte den med et Kys
og sagde med svag Stemme: «Der bor en Digtersjæl!» Det var 
hendes Indvielse som Digterinde. I Hjemmets Have havde hun 
oppe i et Piletræ faaet sig lavet en Siddeplads; der nød hun ret
Ossian og oversatte den saa i Jamber og Alexandrinere i broget 
Blanding. Senere fik hun «Messiaden» i Hænde, og med den 
oplodes for hende en Verden af nye Tanker og ophøjede Følelser. 
Klopstock «lærte hende at tænke».

Da hendes Broder Frederik efter endte Universitetsexaminer i 
Foraaret 1781 havde tiltraadt en Studierejse til Tyskland, førtes en 
levende Brevvexling mellem de tvende Søskende, og hun fulgte
med største Interesse hans Besøg hos Datidens litterære Berømtheder; 
men fra Gøttingen kan han fortælle hende om de mange 
Rygter, der have naaet hans Øren, at hun -- altsaa endnu knap 17 
Aar -- «har været velsignet med Elskere», men ogsaa, «at hun 
har uddelt Kurve». Han har læst flere af hendes Digte for 
Herder, som roste dem. I Sommeren 1782 fulgte Frederikke med
sine Forældre til Tyskland, traf Broderen i Gøttingen, rejste der fra 
over Kassel til et længere Ophold i Gotha og besøgte i Weimar 
Wieland og Herder. Efter to Maaneders Forløb var hun atter i 
Hjemmet. En Mand, som i aandelig Henseende var den største 
Kontrast til hende, anholdt om hendes Haand. Det var den 
tidligere Konsul i St. Petersborg, Johan Christian Constantin Brun 
(f. 1746 d. 1836, se ovfr. S. 144). Han var den Gang kongl. 
Administrator ved den vestindiske Handel. Gjennem det 
Schimmelmannske Hus havde Brun gjort Frederikke Münters Bekjendtskab. 
Hendes Forældre ansaa ham for «et godt Parti»; men hun 
selv kunde ikke komme til nogen Beslutning og vaklede længe i 
en højst pinlig Tilstand. Da tilskrev hendes Fader hende et 
udførligt Brev, en hel Afhandling, hvori han søgte at vise Datteren, 
at der maatte ses et Fingerpeg fra Gud i den forunderlige 
Forbindelse af Omstændigheder, der havde ledet Brun til hende som
Frier: stod hun imod, stødte hun Lykken fra sig. Saa gav hun 
da Agent Brun sit Ja, og 28. Juli 1783 stod Brylluppet. Men 
Ægteskabet var ikke lykkeligt. Der fandtes ikke nogen som helst 
fælles Interesse hos dem. Dog saa længe hendes Fader levede 
(til 1793), var Forholdet nogenlunde godt.

Faa Uger efter Brylluppet foretog Brun en Rejse til St. Petersborg 
for at afslutte sin Handelsvirksomhed der, og hans unge 
Hustru fulgte ham. Hjemrejsen lagdes over Berlin og Hamborg; 
her glædede hun sig ved Omgangen med Klopstock. I Marts 
vendte Ægteparret tilbage til Kjøbenhavn, og i April fødte Fru B. en
Søn, som efterfulgtes af endnu 4 Børn, hvoraf dog kun 3 
Døtre naaede voxen Alder. I den strænge Vinter 1788 indtraadte
en Tunghørighed, som ikke forlod hende hele hendes Liv, men 
som dog hverken formaaede at slukke hendes Livsglæde eller at 
hæmme hendes Ideale Stræben. Store Tidsrum tilbragte hun paa 
Rejser i Udlandet. Paa disse sluttede hun Bekjendtskab og 
Venskab med en Mængde fremragende og udmærkede Mennesker. 
I 1791 var hun første Gang i Paris, drog der fra til Sydfrankrig, 
hvor hun i Lyon lærte at kjende Matthisson, Naturskjønhedens 
Sanger, som senere udgav hendes Digte. Fra Lyon drog hun til 
Genf, hvor hun særlig sluttede sig til Bonstetten, hendes platoniske 
Ven, som til sin Alderdom blev hendes stadige Korrespondent og 
tillige var hendes hyppige Ledsager paa Rejser; han levede ogsaa 
i længere Tid i hendes Hus i Kjøbenhavn. Med Fru Staël 
samlevede hun ogsaa meget og har ved hendes Død med Kjærlighed
givet en Skildring af hende. I «Prosaische Schriften» (1799-1801, 
4 Bd.), «Tagebuch einer Reise durch Schweiz» (1800), «Episoden 
aus Reisen» (1808-18, 4 Bd.), «Briefe aus Rom» (1816), «Römisches 
Leben» (1833, 2 Bd.) kan man følge hendes brogede Rejseliv og 
ret lære at kjende hendes rige, digteriske Gemyt, ligesom hendes 
Skildringer ikke have mindst Værd som Bidrag til Tidens Kulturhistorie.

Naar Fru B. var hjemme, tilbragtes Vinteren i Palaiet i 
Bredgade i Kjøbenhavn og Sommeren paa det yndige Landsted 
Sophienholm ved Frederiksdal, som første Gang beboedes 1792. 
Modsætningerne mellem Husets Herre og Frue maatte strax falde 
enhver i Øjnene: Filisteriet paa den ene Side, Poesien paa den 
anden. Han kunde vel føle sig smigret ved at høre sit Hus 
anerkjendt som det smukkeste og selskabeligste i Kjøbenhavn, men 
brugte dog enhver Lejlighed til at ytre sin Spot og sin 
Misfornøjelse med sin Hustrus «poetiske Galskaber», som han kaldte 
dem. Hendes Døvhed hindrede hende i at høre disse Spotterier; 
saaledes var den dog god for noget. Hun gjorde Erobringer, hvor 
hun traadte frem, ved sin elskværdige Personlighed, sin rige Aand 
og sine mangesidige Kundskaber. Hendes Helbred var stadig 
svagt; hun var plaget af Nervelidelser, der ofte fængslede hende 
til Sygelejet. Men hendes Død indtraf dog pludselig og aldeles 
uventet i hendes 70. Aar, 25. Marts 1835, i Kjøbenhavn. Hendes 
Mand overlevede hende et Aar. Biskop Mynster, hendes mangeaarige 
Ven og gift med hendes Broderdatter, lyste i et saare skjønt 
Afskedsord Velsignelse over hendes Minde, Hendes Portræt er
lithograferet 1833. Om hendes yngste, tit besungne Datter, 
Ida Grevinde Bombelles, se II, 491.

Fr. Brun, Wahrheit aus Morgenträumen und Idas ästhetische Entwickelung, Aarau 1824. 
C. L. N. Mynster, Fra den ældre Tid, 1882. 
Samme, Meddelelser fra Frederik Münters og Frederikke Münters Ungdom, 1883. 
Borchsenius, Literære Feuilletoner, 1880, S. 1 ff. 
Oehlenschlägers Erindringer IV, 148 ff. 
Mynster, Medd. om mit Levnet S. 197 f. og Kirkel. Leiligheds-Taler II, 339 ff. 
J. G. Rists Lebenserinnerungen, Gotha 1880, I, 131 ff. 
J. L. Heiberg, P. A. Heiberg og Thomasine Gyllembourg, 1883, S. 441 ff. 
Fremtidens Nytaarsgave 1867.

<i>A. Jantzen.</i>

</chapter><chapter name="Brunchmann, Anders Henriksen (Bræmsonius), 1690-1761, Filolog og Mathematiker">

<b>Brunchmann, Anders Henriksen</b> (Bræmsonius), 1690-1761, Filolog og Mathematiker.
Var født i Halland 23. Dec. 1690. Efter at være bleven Student 
fra Kjøbenhavns Skole 1710, 20 Aar gammel, finde vi ham 1715 og de nærmest følgende Aar som Alumnus paa Valkendorfs Kollegium. 
Tog theologisk Attestats 1715, men blev næppe nogen Sinde Magister. 
Decanus paa «Klosteret» synes han at være bleven o. 1715. Som saadan 
gjorde han sig  særlig fortjent under Kjøbenhavns Ildebrand 1728, i det 
det skyldtes ham -- hvorledes, vide vi ikke --, at den endnu bevarede gamle Konsistoriebygning med sit uerstattelige Arkiv reddedes. Fra 
Dekanposten skal han have taget sin Afsked, fordi han ikke efter sin
Anciennitet blev valgt til Provst. Siden levede han i stor Fattigdom, 
hvad der bevægede Konsistorium til 1751 at beslutte, «at 
den gamle B., som i Brandens Tid reddede Konsistorium, aarlig 
noget tilstrækkeligt af Trinitatis fattiges Penge maa tillægges». 
Han døde i Okt. 1761 i en høj Alder. -- Hans Skrifter vidne om en 
temmelig omfattende Lærdom, men hæve sig ikke over Tidens 
almindelige Standpunkt; saaledes hans «Grammatica lat. harmonica» 
(1734 og 1754), «Gramm. ebræa» (1727 og 1733), «Harmonia
lingvarum Teutonicæ, Danicæ, Sveticæ», en kortfattet tysk og svensk 
Grammatik paa Dansk (1750), en lille Afhandling «de regula: 
Litteræ unius organi facile inter se permutantur» (1717 og som 
Tillæg til det foregaaende Skrift), der hviler paa Betragtningen af 
Hebraisk som det fælles Ursprog og gaar ud paa at forsvare 
forskjellige Ordafledninger fra dette Sprog, o. fl. a. Han har ogsaa 
skrevet et Par Bøger af mathematisk Indhold, en «Arithmetica» 
(paa Dansk, 1744) og «Regnekunsten, Algebra, Geometria osv.» (1757).
Han døde i Okt. 1761.

Worm, Lex. ov. lærde Mænd. 
Danske Saml. IV, 79. 
Engelstoft og Werlauff, Kbhvns Universitets-Bygnings Hist. S. 44. 48. 
Geneal. og biogr. Arch. S. 349 ff. 

<i>Vilh. Thomsen.</i>

</chapter><chapter name="Brunsmand, Johan, 1637-1707, Præst">

<b>Brunsmand, Johan,</b> 1637-1707, Præst. 
B. fødtes i Throndhjem 30. Okt. 1637; hans Forældre vare
Bernhard B., Præst og 
Hospitalsforstander sammesteds, og Margrethe Mogensdatter. I sin 
Barndom forfulgtes han af Uheld; saaledes faldt han en Gang ned 
i en Kjælder, en anden Gang tabtes han i en Flod, hvoraf han 
blev trukken op mere død end levende; et svagt Helbred fulgte 
ham herefter hele Livet. Fra Throndhjems Skole skulde han 1658 
sendes til Universitetet; men da Byen just var afstaaet til Sverige, 
maatte B. søge til Universitetet i Upsala, hvor han studerede 
Theologi i et Par Aar, indtil det efter den endelige Fredslutning 
lykkedes ham at slippe der fra. Efter at have aflagt et Besøg hos 
sine Forældre naaede han Kjøbenhavn i Foraaret 1661 og 
fortsatte sine Studier, kæmpende med Fattigdom. Imidlertid laa han 
paa Regensen og var en af dens ivrigste Disputatorer; 1668 blev
han Rektor paa Herlufsholm, hvor han tilbragte 9 kummerfulde 
Aar. Skolens slette økonomiske Forhold gjorde Stillingen utaalelig, 
og B. led af religiøse Anfægtelser, som fik Udtryk i de litterære 
Arbejder, han hengav sig til. B. tog 1669 Magistergraden, opgav 
1677 sit Embede og privatiserede derefter i Kjøbenhavn, beskæftiget 
med litterære Arbejder og Manuduktion, indtil han 1679 blev Præst 
ved Vartov Hospital, Børnehuset og Pesthuset, fra 1685 dog kun
ved Vartov. I dette Embede døde han efter langvarige Lidelser 
25. Juli 1707. B. giftede sig 1687 med Magdalene Klauman, en 
velhavende Enke med flere Børn; da hun døde 1700, voldte Skiftet 
med disse ham store Bryderier.

B. var en meget frugtbar Forfatter. Medens han var Rektor, 
udgav han to Skrifter, der begge vakte megen Opsigt; 1673 
oversatte han Frants Spiras Fortvivlelses Historie, der handler om, 
hvorledes denne lærde, som gik over til Protestantismen, for
Inkvisitionen fornægtede sin Tro og bukkede under for Fortvivlelsen 
over sin Synd. Dette Skrift sendte B. den berømte Niels Steensen 
i Hænde, som maatte anse sig for angreben derved; en theologisk 
Polemik udspandt sig heraf, og B. førte den med en Voldsomhed, 
ja Raahed, der kun finder sin Undskyldning i hans af Sygelighed 
forpinte Aand. Det næste Skrift, som B. lod trykke, er det, der 
mest har bragt hans Navn til Nutiden, det berygtede «Kjøge 
Huskors» (1674), som udkom i en Mængde Oplag, sidste Gang 1870; 
de gyselige Djævleanfægtelser og Hexehistorier, han beskrev deri, 
gjorde megen Fortræd ved at vække den hendøende Sans for sligt, 
og uden dens Impuls havde Besættelseshistorien i Thisted (II, 366) 
næppe udviktet sig; endog paa Latin og Tysk overførtes Skriftet. 
B.s hidsige Kampiver viste sig ogsaa, da han indlod sig i heftig
Strid med den tyske Præst Lyser, der forsvarede Polygamiet; 
omfangsrige Skrifter med pompøse Titler udarbejdedes paa begge 
Sider, indtil Lysers Død gjorde Ende paa Fejden. B.s 
Forfatterfysiognomi viser sig fra en mere tiltalende Side i de Samlinger af 
sine egne Salmer, han 1676 og 1687 udgav, i dem finde vi en 
Kristens Hjærtesuk, men ingen Digters Aand. Et Par theologiske 
Værker, nogle sproglige Afhandlinger og et kalendarisk Skrift haves 
ogsaa fra B.s Haand, og naar hertil føjes, at han stod i levende 
Brevvexel med udenlandske Theologer og indenlandske lærde, er 
det klart, at han ikke har sparet sin Pen. Uro og Strid fulgte 
ham Livet igjennem, og i sine sidste Aar fortrædigedes han meget 
af den opdukkende Pietisme, der uheldigvis havde fundet en god 
Jordbund i Vartov.

Wad, Rektorerne p. Herlufsholm S. 171 ff.

<i>G. L. Wad.</i>

</chapter><chapter name="Bruun, jvfr. Brun.">

<b>Bruun,</b> jvfr. Brun.

</chapter><chapter name="Bruun, Bertel, 1767-1827, Kjøbmand og Fabrikant">

<b>Bruun, Bertel,</b> 1767-1827, Kjøbmand og Fabrikant. 
Han er født 4. Juli 1767 i Fredericia; Faderen var Justitsraad, 
Borgmester og Stadshauptmand Johannes Iver B. og Moderen Maren 
f. Pagh. 1783-84 besøgte han en Handelsskole i Hamborg, 
deltog derefter i 7 Aar i Faderens Handels- og Fabrikvirksomhed, i 
hvilken Tid han 2 Gange aarlig berejste de danske Provinser, og 
etablerede sig 1791 som selvstændig Kjøbmand i Fredericia, hvor 
hans Virksomhed hurtig skaffede ham Anseelse. Fra 1793-1808 
var han Raadmand i Byen. 1804 anlagde han her en Klædefabrik, 
drev tillige med den, efter sin Faders i samme Aar indtrufne 
Død, en af denne anlagt Tobaksfabrik, forestod et stort Avlsbrug 
og havde indtil Krigen i 1807 ikke faa Skibe i Søen. 1809 
anlagde han sammen med Kammerraad Tetens en Fabrik for militært 
Klæde i Viborg; den flyttedes dog snart til Tugthuset i samme 
By, hvor den forestodes af B. indtil 1824. Han havde i Mellemtiden 
kjøbt Asmildkloster ved Viborg med 2 tilliggende Vandmøller, 
Sønder Mølle og Aale Mølle, og til denne sidste, der fik 
Navnet Bruunshaab, henlagde han i 1821 den hidtil i Fredericia 
drevne Klædefabrik; Bruunshaab er den første Klædefabrik her i 
Landet, der forsynedes med Cockerilske Maskiner. Ved Sønder 
Mølle fik han en Hørtilberedningsmaskine i Gang, og ved Siden 
heraf kan det endnu erindres, at han virksomt interesserede sig 
for Mostfabrikation, i Fredericia drev han en Chokoladefabrik, ved 
Snoghøj et Kalkværk og ved Asmildkloster et Teglværk, ikke at 
tale om hans betydelige Handelsforretning
i Fredericia. Han var i det hele utrættelig
virksom, og det ikke alene i sine egne, men
ogsaa i offentlige Anliggender; ham skyldes
det saaledes væsentlig, at Fredericia fik en
ny Havn, at Nørre Aa blev gjort sejlbar indtil
Bruunshaab, og at der blev lagt en Dæmning over
Viborg Sø. Han døde som Justitsraad. 16. Juni
1827. 7. Nov. 1792 havde han ægtet Magdalene
Barbara Brøchner (f. 3. Juli 1768 d. 10. Jan. 1831),
Datter af Konsistorialraad og Provst Hans B. Deres
ndfr. nævnte Søn Johannes Iver B. fortsatte væsentlig
Faderens Fabrikvirksomhed. 

Hiort-Lorenzen, De Fredericia-Bruun'ers Slægtebog, 2. Udg. 
Handels- og Industri-Tid. 1827, S. 279 ff. 
Erslew, Forf. Lex.

<i>C. Nyrop.</i>

</chapter><chapter name="Bruun, Camillo, 1818-80, Forfatter">

<b>Bruun, Camillo,</b> 1818-80, Forfatter. 
C. B., Søn af Oberstlieutenant i Kjøbenhavns Borgervæbning,
Vognmand Johannes Severin B. og Hendrine Margrethe
f. Brondt, er født i Kjøbenhavn 3. Febr. 1818; han
undervistes i det v. Westenske Institut, som han
forlod i Efteraaret 1834; næste Aar kom han i Lære i
Waisenhusets Bogtrykkeri, og fra 1837-43 opholdt han
sig -- til Dels ved Understøttelse af det Rejersenske
Fond -- i Tyskland og Frankrig. Efter sin Hjemkomst
kjøbte han sig et Bogtrykkeri i Hjørring, hvor han
i 1848 ægtede Elise Frederikke Koefoed (f. 25. Juli
1821 d. 27. Nov. 1886), Datter af By- og Herredsfoged,
Justitsraad K. sammesteds. Fra 1843 var nan Redaktør
og Udgiver af «Hjørring Amtstidende», som han 1868
solgte tillige med Trykkeriet, og flyttede det næste Aar til
Kjøbenhavn, hvor han blev ansat som Assistent i
«Bikuben». Efter et Aars Sygeleje døde han 4. Juni
1880. -- Han har skrevet «Fra Vendsyssel, Rejseindtryk
og Optegnelser» (1865), «Sang og Saga, lidt Kvidder
og Kvad», en Digtsamling (1866), «Ved Strand og Klit»
I, Fortællinger og Skitser (1875), «Hvad Marehalmen
fortalte» («Ved Strand og Klit» II) (1876), «Gjennem
hundrede Aar, smaa Tids- og Karakterbilleder i
biografisk Ramme» (1879), en Skildring af hans Faders
og Bedstefaders Liv, «Stop», Vaudeville i i Akt,
opført paa Kasino (1866) og «Fjældluren», romantisk
Sangdrama, antaget til Opførelse paa det kgl. Theater
(1872). Desuden har han til «Fremtidens» Nyaarsgaver,
«Fædrelandets» Feuilleton, «Nutiden», forskjellige
Almanakker, «Nær og fjærn», «For Idé og Virkelighed»
o. fl. St. leveret Digte, novellistiske Skitser,
topografiske Afhandlinger osv., og i «Fremtidens»
Rejsehaandbog har han skrevet Afsnittet «Det nordlige
Jylland». Ved hans Død laa en Digtsamling omtrent
færdig fra hans Haand.

Erslew, Forf. Lex.

<i>Nic. Bøgh.</i>
</chapter>
<chapter name="Bruun, Carl,</b> -1846, Skuespiller">

<b>Bruun, Carl,</b> -1846, Skuespiller. 
B., som var en Søn af nedennævnte Professor Thom. Christ. B., blev i en meget ung 
Alder Elev i den dramatiske Skole og debuterede paa Hoftheatret 
5. April 1807 som Jocrisse i «Skjælmen og Dosmeren». Han blev 
ikkun Elev af Skolen, fordi en kgl. Resolution bestemte, at ingen
maatte antages ved det kgl. Theater uden at have nydt Undervisning 
i den. Allerede ved sin første Optræden viste han sig ved 
sit store komiske Talent og ved sin kunstneriske Ro i 
Fremstillingen som en sjælden dygtig Kunstner. Han var lavstammet 
af Figur med et godmodigt, aabent Ansigt, en behagelig Talestemme,
et naturligt Lune og en Trohjærtethed i sin Komik, der 
strax vandt udelt Bifald, og han forstod i en sjælden Grad at 
vække Tilskuernes Latter ved en ubetydelig Mineforandring eller 
Bøjning af Stemmen. Der tilfaldt ham snart et temmelig betydeligt 
Repertoire, i hvilket han fik Lejlighed til at vise sit Talents mange 
forskjellige Sider, særlig som opvakte Knøse, Bønder og gamle 
Mænd, og blandt Roller fra denne Periode af hans Kunstnerliv 
kan man særlig mærke Dalby i «Skuespilleren mod sin Vilje», 
Bondedrengen Jacob i «Erasmus Montanus», Tobby i «Kobbersmedden» 
og Hans Molkus i «Galningen». B.s egentlige Berømthed 
skriver sig dog fra den Tid, da han begyndte at optræde som
Sanger. Han var i Besiddelse af en høj Baryton af en ualmindelig 
skjøn og indsmigrende Klang, og han forstod at bruge sine 
Stemmemidler med en saadan Smag og Inderlighed, at han snart blev 
Publikums erklærede Yndling. Som nogle af hans Glanspartier i
saa Henseende nævnes Marcel i «Fruentimmerhaderen», Conrad i 
«Husarerne paa Frieri», Rideknægten Lorange i 
«Kjærlighedsintrigen i Vinduerne» og Dandini i «Cendrillon». Men just som 
han stod i sin fuldeste Glans, forgudet af Publikum og afholdt af 
alle sine Kammerater, tog han ganske pludselig sin Afsked med
200 Rdl. i Vartpenge i 2 Aar. Hans sidste Optræden var 25. Maj 
1814 i «Cendrillon». Grunden til, at han trak sig tilbage fra 
Scenen, skal have været Sorg over, at Skuespillerinden Jomfru 
Thomsen, hvem han længe i al Stilhed havde elsket, giftede sig 
med Sangeren Zinck. Han tog Ophold i Landsbyen Lundtofte, 
slog sig i sin Melankoli til Drik og lod sig kun et Par Gange
bevæge til at optræde paa det kgl. Theater for at hjælpe sine 
Kolleger ved deres Beneficeforestillinger, og ved enhver saadan 
Lejlighed -- senest 7. Febr. 1816, hvor han sang Marcel i 
«Fruentimmerhaderen» -- modtoges han med endeløs Jubel af Publikum. 
Efter i nogle Aar at have lidt af heftige Krampeslag
henfaldt han i sine sidste Leveaar til en godmodig,
stille Idiotisme, hvori alle Minder om hans korte,
æventyrlig skjønne Kunstnerliv gik under, og døde
i Kjøbenhavn 11. Nov. 1846 saa forglemt af alle,
at han allerede var begravet, da Rygtet fortalte,
at den tidligere «guddommelige» C. B. var død.

Overskou, Den danske Skueplads IV.

<i>Edgar Collin.</i>

</chapter><chapter name="Bruun, Carl, 1805-83, Præs">

<b>Bruun, Carl,</b> 1805-83, Præst, 
er født 19. Febr. 1805 i Aalborg. Hans Fader var Oberstlieutenant og
Toldkasserer Johan Jacob B., hans Moder hed Christiane
Margrethe f. Bülow. Han blev Student fra Aalborg
Skole 1823 og theologisk Kandidat i Juli 1829. Knap et
Aar efter blev han ordineret og var 1830-32 personel
Kapellan i Grevinge paa Sjælland; her fra kom han
først som Hjælpepræst og senere som personel Kapellan
til Taarnby paa Amager. Senere blev han (1839)
residerende Kapellan i sin Fødeby, ved Frue Kirke,
og dermed tillige Sognepræst til Sønder Tranders. Fra
1846 til 1859 er hans Navn knyttet til Garnisonskirke
i Kjøbenhavn, dels som resid. Kapellan, dels (fra
1853) som Sognepræst. Han besad megen Hjærtensgodhed
og en smuk, harmonisk Fremtræden; han var derfor
i høj Grad afholdt af de mange, med hvem han kom
i Berøring; men han nød tillige et stort Ry som
Prædikant, for hvilken Virksomhed han havde særdeles
gode ydre Betingelser. Den anstrængende Embedsgjerning
i Hovedstaden tog imidlertid paa hans Helbred, og han
søgte derfor Befordring; i 1859 blev han Sognepræst
i Sverborg paa Sjælland, hvor han virkede i henved
24 Aar. I over 15 af disse Aar var han tillige Provst
for Hammer og Tybjærg Herreder og vandt ogsaa i denne
sidste Stilling et med rette særdeles agtet Navn. Kort
efter at han paa Grund af Alder og Svagelighed havde
faaet sin Afsked (Dec. 1882), døde han, 4. Maj 1883,
før han endnu havde forladt sin Præstegaard. I over 40
Aar (fra 1832) var han gift med sit Søskendebarn Julie
Augusta f. Bruun (f. 1809), en Datter af Kommandør i
Flaaden Eusebius B. - Hans Forfatterskab indskrænker
sig til nogle Taler.

Erslew, Forf. Lex. 
Elvius, Danmarks Præstehist. 1869-84 S. 496 f.

<i>V. Schousboe.</i>

</chapter><chapter name="Bruun, Carl Alfred, 1846-99, Forfatter">

<b>Bruun, Carl Alfred,</b> 1846-99, Forfatter. 
Carl B. er født 10. Febr. 1846 i Rødby, hvor Faderen, Adam
Ludvig B., der senere blev forflyttet til Assens,
var Toldforvalter; Moderen hed Dorothea 
Marie f. Schou. 12 Aar gammel kom han til Kjøbenhavn,
hvor han i 1864 dimitteredes fra det v. Westenske
Institut. I nogle Aar studerede han Medicin og
Historie, men rejste saa i 1869 til Rom, hvor han
blev Sekretær hos den danske Konsul Bravo. Her
skrev han Romanen «Fra et Hjørne af Kirkegaarden»,
der udkom 1873. Efter sin Hjemkomst til Danmark
indtraadte han 1871 i Redaktionen af «Berlingske
Tidende», ved hvilket Blad han siden 1873 med
anerkjendt Dygtighed har redigeret Artiklen
om Udlandet, ligesom han ogsaa sammesteds i en
længere Aarrække har skrevet værdifulde Anmeldelser
af Kunstudstillingerne paa Charlottenborg. I de
senere Aar har han end videre under Psevdonymet
«Cab» leveret en Række Biografier og Artikler,
mest om udenlandske Forhold, til «Illustreret
Tidende». Endelig har han udgivet Davilliers og Dorés
Rejseværk «Spanien i ældre og nyere Tid» (1878) og
skrevet «Pompeji, dets Historie og Mindesmærker»
(1881) og «Kjøbenhavn, en illustreret Skildring
af dets Historie, Mindesmærker og Insti tutioner»
(endnu ikke afsluttet). Ogsaa til Journalistkalenderen
«Danmark» har han leveret biografiske Artikler. --
25. Sept. 1874 ægtede han Henriette Brünnich,
Datter af Toldassistent Christian Gregers B.
-- d. 26. Marts 1899.

<i>Nic. Bøgh.</i>

</chapter><chapter name="Bruun, Carl Gregers, 1829-94, Ingeniør">

<b>Bruun, Carl Gregers,</b> 1829-94, Ingeniør. 
Han er Søn af Postmester i Nykjøbing p. F. Hans Christian Hansen
B. (d. 1871) og Emilie Nicoline Christine f. Schjerning
og er født 7. Marts 1829. Da Faderen senere blev
Ejer af Aarø Sund Post- og Færgegaard, blev han sat
i Haderslev Latinskole. I 1854 blev han polyteknisk
Kandidat og Aaret efter ansat som Digekonduktør i
Hertugdømmet Slesvig, i hvilken Stilling han havde
den lokale Ledelse af den store Slusebygning ved Højer
og Syderhever Kog, ligesom han fremsatte Plan til de
slesvigske Halligers Beskyttelse mod Søens Angreb. Da
han i 1864 af den tyske Regering blev afsat fra sit
Embede, flyttede han til Odense, hvor han en kort
Tid virkede som Stadsingeniør (1866-69). Allerede i
1865 var B. fremkommen med Forslag til en stor Havn
uden for Graadybets Barre, hvilket gav Anledning
til, at han af Staten fik overdraget Udførelsen af
Forarbejderne til og Projekteringen af den senere
i alt væsentligt efter B.s Planer udførte Havn ved
Esbjærg, som han dog personlig altid har anset for
mindre heldig beliggende end den af ham oprindelig
foreslaaede Havn ved den aabne Kyst. Forskjellige
mindre Arbejder som Lundeborg Havn og Kystbeklædningen
ved Aarhus 
skyldes ogsaa B., men hans væsentligste Værk er
de store Arbejder ved Nissum Fjord. Her var alt to
Gange tidligere til Fjordens Aflukning opført Sluser,
som dog ikke holdt Stand imod Havet, og det gamle
Thorsminde Udløb havde i lang Tid været til betydelig
Ulempe for de til Fjorden stødende Sogne. B. opførte
da som ledende Ingeniør for det engelske Selskab, der
havde Koncession paa Tørlægningen af Fjorden, paa et
nordligere Sted i Klittangen den nuværende Thorsminde
Kanal og Sluse, der gjennem sine 10 Aabninger kan
bortlede indtil 6000 Kbfd. Vand i Sekundet, og som
efter det gamle Løbs Lukning beskytter den bag ved
liggende Egn mod Stormfloder, et Anlæg, der tager
sin Plads blandt de større Værker ved Nordsøens
Kyster. Senere tørlagdes den 2500 Tdr. Land store
Felsted Kog i det indre Fjordareal, men da Selskabets
Koncession udløb, standsedes Arbejderne og dermed B.s
Virksomhed som Ingeniør, hvilken han derefter opgav. --
26. Maj 1860 ægtede B. Johanne Diderikke Boeck,
Datter af Regeringsraad Joh. Chr. B. i Serampore. --
d. 15. Juli 1894.

Hiort-Lorenzen, De Fredericia-Bruun'ers Slægtebog, 2. Udg., S. 22 f.

<i>Ch. Ambt.</i>

</chapter><chapter name="Bruun, Christian Walter, f. 1831, Bibliothekar og Historiker">

<b>Bruun, Christian Walter,</b> f. 1831, Bibliothekar og Historiker. 
Chr. B. er født i Kjøbenhavn 9. ell. 10. Dec. 1831. Hans Forældre ere
fhv. Artillerikapitajn C. F. B. og Bolette Marie
f. Becker. Efter 1850 at være bleven Student og 1857
at have taget filologisk-historisk Embedsexamen blev
han i Efteraaret 1857 ansat som Volontær ved det store
kongelige Bibliothek og avancerede her i de følgende
Aar saa hurtig, at han 20. Marts 1863 som Bibliothekar
blev stillet i Spidsen for denne Institution. To
Aar senere fik han Justitsraadstitel, 1867 blev han
Medlem af det kgl. danske Selskab for Fædrelandets
Historie og Sprog, hvis Forstander han tillige
har været siden 1882, 1871 optog det kgl. norske
Videnskabernes Selskab i Throndhjem ham til Medlem,
og ved Kjøbenhavns Universitets Firehundredaarsfest
1879 kreeredes han til Æresdoktor. 1859 havde han
ægtet Charlotte Justiniane Bruun.

Interesse for Arkæologi og Antikviteter havde i
B.s Studenterdage ligget ham nærmest og bragte ham
den Gang (1855) til at besvare en af Universitetet
udsat Prisopgave: «en historisk Skildring af det
branchidiske Orakel og den didymæiske Apollos Tempel
ved Milet», for hvilken Besvarelse der tildeltes ham
«et hæderligt Accessit». Men slige Studier vege efter
hans Ansættelse ved det 
store kgl. Bibliothek for den her mere nærliggende Syssel med 
dansk Litteratur og dernæst ogsaa med dansk Historie. B. har 
paa disse Omraader virket med stor Energi og Flid. Man har fra 
hans Haand en Række bibliografiske Arbejder, særlig med Hensyn 
til Reformationstiden og den Holbergske Periode, han har givet en 
Beskrivelse af de illuminerede Haandskrifter, der findes i det store 
kgl. Bibliothek, og han har i en Række større eller mindre 
Skrifter og Afhandlinger behandlet litterærhistoriske og rent 
historiske Æmner. For vor Marines Historie synes han at have haft
stor Forkjærlighed, saaledes som det træder frem ved hans større 
Skrifter «Curt Sivertsen Adelaer» (1871) og «Slaget paa Kolberger-Heide 
1. Juli 1644» (1879) samt ved Afhandlingen om «Niels Juel 
og Hollænderne» («Danske Samlinger» 2. Række, 1. Bind, 1871) og
«Admiral Lord Nelson og Peter Willemoës» (1882). Ved Siden 
deraf har Enevældens første Tid indtil Frederik IV's Død været 
behandlet af ham i et Par større Arbejder: «Frederik Rostgaard 
og hans Samtid» (2 Bind, 1870-71) og «Gunde Rosenkrantz» 
(1885), ligesom han med Hensyn til samme Tid har behandlet Cai 
Lykkes Historie (1886) og søgt at paa vise den virkelige Sammenhæng 
med Enevældens Indførelse i Danmark 1660 (i «Historisk 
Tidsskrift» 5. Række, 2. Bind samt ved en særlig udkommen 
Afhandling: «Enevældens Indførelse i Danmark og Kongelovens 
Tilblivelse», 1887).

Af større Udgiverarbejder kan nævnes B.s Udgave af 
Holbergs «Epistler» med oplysende Anmærkninger (1865-72); han har 
været Medudgiver af det 12 Bind omfattende Tidsskrift «Danske 
Samlinger for Historie, Topografi, Personal- og Litteraturhistorie», 
hvortil han selv har leveret en Mængde Bidrag, han har siden
1865 udgivet «Aarsberetninger og Meddelelser fra det store 
kongelige Bibliothek» og ledet Udgivelsen af «Bibliotheca Danica, en 
systematisk Fortegnelse over den danske Litteratur fra 1482-1830»
(1873 ff.).

Ved denne omfattende og fortjenstfulde litterære og videnskabelige 
Virksomhed har B. dels fremmet Bog- og Litteraturkundskab 
vedrørende vort Fædreland, dels ydet en Række værdifulde 
Oplysninger med Hensyn til historiske Forhold og Personligheder. 
Adskilligt har han bragt til fuldstændig Klarhed, paa andre Punkter 
har han givet vigtige Bidrag til vanskelige Spørgsmaals Behandling.

Levnedsbeskrivelser af de ved Kbhvns Universitets Firehundredaarsfest promov. Doktorer.

<i>E. Holm.</i>
</chapter>
<chapter name="Bruun, Ernst Martinus Calvinus Luther, 1817-94, Polytekniker">

<b>Bruun, Ernst Martinus Calvinus Luther,</b> 1817-94, Polytekniker. 
Han er født 1. Nov. 1817 i Kjøbenhavn,
hvor hans Fader, Cand. phil., Lieutenant Jens
Worm B., den Gang ernærede sig som Lærer (han
døde 6. Okt. 1836 som Førstelærer ved Frue Sogns
Borgerskole i Aarhus); Moderen var Hedevig Juliane
f. Heber. Han blev Student fra Aarhus Kathedralskole
1836, Cand. phil. i 1837 og polyteknisk Kandidat i
anvendt Naturvidenskab 1842. Han fik derefter i 1843
Ansættelse som Assistent hos Stadsguardeinen, hvilken
Stilling han bevarede til 1861 med den Afbrydelse,
som fulgte af, at han i 1848 og 1849 var frivillig med
i Krigen; han deltog i 1849 som Lieutenant i Slagene
ved Kolding og Fredericia. 1859 blev han ansat i sin
nuværende Stilling som Justermester i Kjøbenhavn. Fra
1853-84 har han redigeret det af Industriforeningen i
Kjøbenhavn udgivne Tidsskrift, hvori han bl. a. (1864)
har meddelt «nogle Oplysninger om Justeringsvæsenet
her i Landet»; desuden har han virket som Privatlærer,
navnlig siden 1853 i Borgerdydskolen i Kjøbenhavn
i Naturhistorie, Fysik og Mathematik, Fra 1843-51
tog han ivrig Del i Studenterlivet og «kreerede»
bl. a. forskjellige Roller i de da fremkommende
Hostrupske Komedier (Mad. Schmidt i «Gjenboerne»,
Præsten i «Intrigerne», Peter Ravn i «En Spurv i
Tranedans»), ligesom han spillede Skrøders Rolle i
Fabers «Stegekjælderen». Fra sin tidligste Barndom
syslede han med Musik uden dog at modtage nogen
egentlig Undervisning deri og komponerede efterhaanden
en Del Sangmelodier, af hvilke Hostrup har benyttet
adskillige, f. Ex. i «Æventyr paa Fodrejsen». --
26. Jan. 1849 ægtede han Trine Amalie Steenberg
(f. 3. Okt. 1819), Datter af Pastor Jacob S. i Viby.
-- d. 1. Sept. 1894.

<i>C. Nyrop.</i>

</chapter><chapter name="Bruun, Frederik, 1816-91, Fængselsdirektør">

<b>Bruun, Frederik,</b> 1816-91, Fængselsdirektør. 
Han er født i Aalborg 22. Juli 1816 og Broder til
ovfr. nævnte Provst Carl B. (d. 1883). Hans
Hustru (siden 1850) er Elisabeth f. Wigelsen,
Datter af Generalkrigskommissær og Toldinspektør
B. K. B. W. B. blev Student fra Herlufsholm 1837 og
tog theologisk Embedsexamen 1844. I 1845 blev han
ansat som Assistent ved Viborg Straffeanstalt, og
fra den Tid helligede han sig til Fængselsvæsenets
Tjeneste. Faa Aar i Forvejen var der af C. N. David
sat en Bevægelse i Gang for en Reform paa dette
Omraade i Danmark. Denne førte til en kgl. Resolution
af 25. Juni 1842. Ved Udførelsen af den heri fastsatte
Reform havde man Brug for en 
Mand med Kundskaber og Interesse for Sagen. B. blev
Manden. Saaledes udnævntes han 1850 til Inspektør
for Viborg Straffeanstalt og gik nu som Bestyrer
fra den ene Anstalt til den anden, efterhaanden
som de opførtes. I 1853 blev han Inspektør for
Horsens Straffeanstalt. Da David tog sin Afsked
som Overinspektør for Fængselsvæsenet, blev
B. i Jan. 1859 konstitueret i denne Stilling og
udnævntes s. A. tillige til Direktør og Inspektør
ved Vridsløselille Straffeanstalt. I 1861 blev han
Chef for Fængselskontoret under Justitsministeriet,
i det den tidligere Post som Overinspektør for
Fængselsvæsenet ophævedes, og i 1869 tillige Direktør
for Christianshavns Straffeanstalt. I 1873 overgik
han som Inspektør til samme Straffeanstalt, men
vedblev at være Direktør ved Vridsløselille. Han
forenede saaledes 4 af de 7 overordnede Stillinger
i Fængselsvæsenet i sin Person. Af disse har han
nu Stillingerne som Direktør og Inspektør ved
Christianshavns Straffeanstalt tilbage. Paa samme
Tid nemlig (1883), som Korruptionen i Horsens
Straffeanstalt kom for Dagen, ramtes B. af et
apoplektisk Anfald og tog kort efter sin Afsked som
Chef for Fængselskontoret. 1860 blev han Justitsraad,
hvilken Titel han nedlagde 1872. -- d. 21. Dec. 1891.

Ligesom han tidlig kom til at tage Del i Udførelsen
af Fængselsreformen under Davids Overledelse,
saaledes stod han fra 1859 som den ledende,
og det kan derfor ikke være andet, end at hans
Virksomhed maa have efterladt sig Spor. I Arv efter
sin Forgænger i Overbestyrelsen tog han de to nye
Straffeanstalter i Horsens og Vridsløselille, begge
Typer for den fastslaaede Reform. Han var imidlertid
ingen Tilhænger af Cellestraffen, som den udførtes i
Vridsløselille. Paa den anden Side maa det erkjendes,
at han bestræbte sig for at føre Reformen videre
under Hensyn til den Udvikling, der i Tidens Løb
foregik i Fængselsvæsenet, ved Siden af at han
søgte at hidføre Orden og Disciplin, et korrektere
Regnskabsvæsen og forbedret Arbejdsvirksomhed
ligesom ogsaa den bedst mulige Ordning ved Fangernes
Fordeling i de forskjellige Straffeanstalter. Saaledes
samlede han alle Kvindefangerne i Kvindefængselet
paa Christianshavn, som opførtes under hans
Ledelse. Ogsaa for de ukonfirmerede Fanger indførte
han den efter Forholdene bedst mulige Ordning. Endelig
har han Fortjenesten af den ved kgl. Anordning af
13. Febr. 1873 indførte Progression i Tugthusstraffen,
ihvorvel det erkjendtes, at den ikke i et og alt
traf det rette. Som det vil ses af det foranstaaende,
var det
væsentlig paa de ydre, praktiske Sider af Sagen, at
B. udfoldede en ikke ringe Virksomhed, der hidførte
heldige Resultater i flere Retninger.

Foruden en Beretning i 1871 om Arrestvæsenets Tilstand
har han afgivet 5 Beretninger om Straffeanstalterne
fra Aarene 1859-83, ligesom han har skrevet flere
mindre Artikler om Spørgsmaal i Fængselssagen i inden-
og udenlandske Tidsskrifter. Disse Beretninger
ere affattede med Interesse for Sagen, vidne om
megen Kundskab og rig Erfaring og havde et stort
Forspring for Beretningerne i de øvrige nordiske
Lande. Den af B. i 1867 udgivne Bog «Om Fuldbyrdelse
af Strafarbejde» er vel et Kampskrift, særlig et
Forsvar for den siden efter indførte progressive
Tugthusstraf, men den vil dog altid bevare sig en
Plads som et Indlæg af Interesse i Tidens Strid om
Straffesystemerne. 

<i>Fr. Stuckenberg.</i>

</chapter><chapter name="Bruun, Fritz Theodor, f. 1835, Gartner">

<b>Bruun, Fritz Theodor,</b> f. 1835, Gartner. 
Han fødtes 18. Dec. 1835 i Kjøbenhavn som 3. Søn af den i
1855 afdøde Kommandør kapitajn Palle Chr. B.;
han var først bestemt for den polytekniske Bane,
men ombyttede den snart med Havevæsenet og tog
Gartnerexamen i 1857. Han var derefter i flere Aar
ansat i den botaniske Have i Kjøbenhavn samt ogsaa
i Kew-Gardens i England, hvorfra han vendte hjem
for ved 1. Infanteriregiment at deltage i Krigen i
1864. B. opholdt sig saa i nogle Aar i Spanien som
Bestyrer af flere store Haver, særlig hos Hertugen af
Frias og hos Hertugen af Fernan-Nuñez, og blev efter
sin Tilbagekomst udnævnt til kongelig Slotsgartner
ved Bernstorff fra 1. April 1868. Sammen med denne
Stilling forbandt han en Tid lang Virksomhed som
Docent ved Rosenborg Gartnerlæreanstalt, har leveret
adskillige Bidrag til vore Havebrugs-Tidsskrifter
samt har skrevet den gartneriske Afdeling
af det i 1877-83 udkomne indholdsrige Værk
«Landbrugs-Ordbog». Han ægtede i 1869 senere
afdøde Godsejer A. N. Winkels Datter Olivia.

<i>T. Rothe.</i>

</chapter><chapter name="Bruun, Gottlieb Franciscus Schønheyder, 1825-1901, Godsejer">

<b>Bruun, Gottlieb Franciscus Schønheyder,</b> 1825-1901, Godsejer. 
Født paa Asmildkloster 13. Dec. 1825, Søn
af ndfr. nævnte Konferensraad Pet. Dan. B., modtog han
sin Uddannelse til Landmand paa Hofmansgave, udnævntes
1847 til Landmaaler og overtog 1848 Bestyrelsen af
Faderens Ejendom, Hovedgaarden Asmildkloster, af
hvilken han blev Ejer ved Faderens Død 1864. Hans
ualmindelige administrative Evner henledede snart
Regeringens 
Opmærksomhed paa ham, og den har i over 30 Aar
anvendt ham til saa godt som ethvert offentligt
Hverv uden for den egentlige Embedsgjerning, ligesom
ogsaa hans Medborgere have benyttet hans Kræfter
til al Slags kommunalt Arbejde. Han har i 23 Aar
været Formand i Asmild-Tapdrups Sogneraad, blev
1854 Landvæsenskommissær, 1860 og 1861 Formand
i Viborg Amts Tiendekommissioner, 1862 Formand
i Præstegaardskommissionen, 1863 Forstkasserer i
Viborg og Feldborg Distrikter, 1866 Amtsraadsmedlem,
1869 Formand for Jærnbane-Taxationskommissionen i
Nørrejylland m. m. m. For Midtjyllands Opkomst har
han virket ihærdig og var Medstifter af det danske
Hedeselskab, i hvis Repræsentantskab han har været
Formand siden 1872, hvorhos han har været Formand
for Repræsentantskabet i Herning Hedebank siden
dens Oprettelse. Endelig deltog han i Stiftelsen og
Bestyrelsen af Oldsagsamlingen i Viborg, og han er
Direktør for Viborg Sparekasse. 1875 udnævntes han til
Etatsraad. Han ægtede 20. April 1855 Nicoline Franzine
Laurerize Buchwaldt (f. 3. Avg. 1831 i Viborg),
Datter af Grosserer Andr Sev. Morel B. i Kjøbenhavn.
-- d. 11. Jan. 1901.

Hiort-Lorenzen, De Fredericia-Bruun'ers Slægtebog, 2. Udg.

<i>H. R. Hiort-Lorenzen.</i>

</chapter><chapter name="Bruun, Hans Brøchner, 1793-1863, Handelsmand, Stænderdeputeret">

<b>Bruun, Hans Brøchner,</b> 1793-1863, Handelsmand, Stænderdeputeret, 
Søn af ovennævnte Bertel B.,
var født 18. Juli 1793 i Fredericia og overtog,
efter at have deltaget i Faderens omfattende
Forretning, i 1826 Assens Færgevæsen tillige med sin
s. A. (11. Nov.) afdøde yngre Broders, Agent Søren
Wedege B.s, Kjøbmandsforretning i Assens, i hvilken
Bys kommunale Anliggender han tog fremragende Andel
som Kommunalbestyrelsens Formand 1839-57. 1836
udnævntes han til Transportforvalter. B., der
1827 fik Titel af Agent, var 1835-48 Medlem af
Roskilde Stænderforsamling, hvor han stillede flere
gjennemgribende Forslag, hvis Gjennemførelse
dog var en senere Tid forbeholdt, 1836 om
Konsumtionens Ophævelse, 1838 om Oprettelse af en
Livsforsikringsanstalt for Statsregning, 1840 om
Forandringer i Aagerloven og om Skattebevillingsret,
1846 om almindelig Værnepligt. Han var ogsaa Medlem af
den grundlovgivende Rigsforsamling. Han døde 1. April
1863 i Assens og havde 6. Juni 1818 ægtet Hanne
Antonie Jacobine Christiane Plum (f. 17. Febr. 1798
i Slagelse, d. 19. Jan. 1878 i Kjøbenhavn), Datter af
Biskop Fred. P. i Odense.

Hiort-Lorenzen, De Fredericia-Bruun'ers Slægtebog, 2. Udg.

<i>H. R. Hiort-Lorenzen.</i>
</chapter>
<chapter name="Bruun, Johan Jacob, 1715-89, Maler">

<b>Bruun, Johan Jacob,</b> 1715-89, Maler, 
var Søn af Thomas B., Raadmand, Byskriver og Postmester i Slagelse, og Dorothea 
Sophie f. Mylius. Som Maler var han uden Betydning, skjønt 
enkelte af hans «Perspektivskilderier» bleve kjøbte af Kongen,
efter at Thurah havde attesteret, at de vare «meget sirlig i alle 
Haande Kulører forfærdiget og udført», og hans væsentligste 
Adkomst til at mindes er hans «Novus atlas Daniæ», en Række 
Prospekter af danske Byer og Slotte (1761), meget slet stukne af
Kobberstikkeren Hans Qvist, til hvilket Foretagende B. nød kongelig 
Understøttelse. En Del Smaabilleder af B., mest Akvareller, ere 
paa Rosenborg. I Struensees og Guldbergs Dage, da Kunstnernes
Vilkaar bleve endnu uslere end tidligere, lagde B. Kunsten til 
Side og opnaaede en Ansættelse som Inspektør ved Salpeterværket 
i Hillerød. I denne By døde han 1789. Han havde 5. Juli 1741 
ægtet en Dame af anset og velstaaende Familie, Ane Cathrine 
Basballe (f. 1723 d. 1789); med hende havde han 2 Sønner og 3 
Døtre. B. var Broder til Etatsraad og Generalprokurør i Søetaten 
Andreas B. (d. 1798) -- der atter var Farfader til Ovenstaaende 
Provst C. B. og Fængselsdirektør F. B. -- og til Rasmus B.,
Skoleholder paa Fredensborg (d. 1774), Fader til den i 1800 afdøde 
Theatermaler Thomas B.

Weilbach, Konstnerlex. 
Lengnick, Fam. Bruun. 
Meier, Wiedewelt S. 245. 
Samme, Fredensborg S. 174. 180.

<i>F. J. Meier.</i>

</chapter><chapter name="Bruun, Johannes Iver, 1795-1836, Fabrikant">

<b>Bruun, Johannes Iver,</b> 1795-1836, Fabrikant. 
Han er født 28. Juni 1795 i Fredericia og Søn af ovfr. nævnte Bertel B. 16 Aar 
gammel kom han til Kjøbenhavn, hvor han i 3 Aar studerede 
Kemi, Fysik, Botanik, Maskintegning, Bogholderi m. m., hvorpaa 
han i 6 Aar var sysselsat i Faderens Fabrikker i Fredericia og 
Viborg, ligesom han deltog i Bestyrelsen af Faderens Ejendom 
Asmildkloster. 1819 foretog han en Udenlandsrejse, paa hvilken 
han blev opmærksom paa de nye Cockerilske Maskiner til 
Klædefabrikation, som derefter bleve forskrevne til den nye, af hans
Fader anlagte Klædefabrik Bruunshaab ved Viborg, som han blev 
Bestyrer og efter Faderens Død (1827) Ejer af. 1830 udvidede han 
sin Virksomhed ved at kjøbe den nærliggende Skovsgaard, hvor 
han anlagde en Filialfabrik, Vibæk, ja han var umiddelbart før sin
Død virksom for at komme til at overtage den af den norske Stat 
nedlagte Klædefabrik paa Kongsberg. Først efter hans Død, 26. 
Jan. 1836, indløb den norske Regerings indvilligende Svar. 12. Maj 
1826 havde han ægtet Maria Hansen (f. 25. Nov. 1804), der 
overlevede ham.

Ursin, Dsk. Almenlæsning II, 97 f.
Erslew, Forf. Lex.
Hiort-Lorenzen, De Fredericia-Bruun'ers Slægtebog, 2. Udg.

<i>C. Nyrop.</i>

</chapter><chapter name="Bruun, Mads Pagh, 1809-84, Politiker">

<b>Bruun, Mads Pagh,</b> 1809-84, Politiker. 
3 Brødre af Navnet Bruun have deltaget i det parlamentariske Liv efter Stænderinstitutionens Indførelse, Sønner af den ovfr. nævnte driftige Kjøbmand 
Bertel B., som havde sit Hovedkontor i Fredericia og siden
stiftede en Filial i Assens, der senere samlede hele Forretningen. 
Af dem er den ældste, Agent Hans Brøchner B., nævnt ovenfor; 
Peter Daniel B. omtales nedenfor; den yngste, Mads Pagh B.,
fødtes i PYedericia 5. Sept. 1809, blev Student fra Byens Institut 
1826 og tog 2. Examen Aaret efter, men forlod saa Studeringerne 
for at slaa ind paa praktisk Livsgjerning. Han tog Plads paa 
Kontoret i Assens, men gik senere til Udlandet (Amsterdam, 
London, Hull) og tilbragte hermed 8 Aar, indtil han i 1835, sammen 
med Broderen Johannes Iver B., blev Medejer og Enebestyrer af 
Klædefabrikken Bruunshaab ved Viborg. Her blev han Medlem af 
Viborg Amtsraad og var med til at stifte Viborg Amts landøkonomiske 
Forening. Efter først at have været Suppleant for 16. 
Landdistrikt blev han i 1847 Deputeret for 17. og mødte i Viborg 1846 
og 1848; den første af disse Samlinger var stærkt bevæget, thi i 
Viborg førtes fortrinsvis den nationale Kamp, som ikke ret kunde 
komme til Orde i Roskilde, og B. sluttede sig her fuldstændig til 
den nyere, frisindede Retning. Efter Tronskiftet i Jan. 1848 blev 
han Medlem af «de erfarne Mænds» Forsamling, der var bebudet 
i Kundgjørelsen af 28. Jan., men ikke kom til at arbejde efter 
Programmet, og i Okt. s. A. valgtes han i Viborg Amts 3. Valgkreds
til Medlem af den grundlovgivende Rigsforsamling, ligesom 
han under denne blev kaldet til den af P. G. Bang nedsatte store 
Landbokommission. Ved det første Folketingsvalg, Dec. 1840, faldt 
han i sin forrige Valgkreds, for hvilken han ikke længere var 
frisindet nok, men valgtes faa Dage efter til Landstingsmand for den 
midtjyske Kreds, og i Landstinget faldt senere saa godt som hele
hans politiske Virksomhed, kun i Dec. 1854 afbrudt ved et Valg 
til Folketinget. Ligeledes var han jysk Medlem af Rigsraadet efter 
Forfatningen af 2. Okt. 1855 og senere, efter Novemberforfatningen,
af Rigsraadets Landsting. I Tinget var han ikke blandt de 
fremtrædende Talere, men han var en lige saa dygtig som 
samvittighedsfuld Rigsdagsmand, grundig i sit Arbejde, altid human og 
hensynsfuld i sin Optræden. Den Agtelse og Tillid, han ved sin 
stille Færd havde vundet hos alle, lagde sig klart for Dagen, da 
han i 1862, ved den ældre Broders Afgang som Landstingets 
Formand, valgtes i hans Sted, og han beklædte i den skabte gode 
Traditions Aand denne Post i en Række af Aar, indtil han 
frivillig traadte tilbage og afløstes af Liebe; i 1874 udtraadte han af 
Landstinget. Sammen med Bregendahl indbød han i Juni 1850 til 
Dannelsen af de jyske Landejendomsbesidderes Kreditforening og 
var indtil sin Død en af dette vigtige Pengeinstituts Direktører. 
I det hele interesserede han sig varmt for Landets økonomiske 
Forhold og særlig for Jyllands Udvikling. Sine sidste Leveaar 
tilbragte han, til sidst under et meget svækket Helbred, paa
Jægergaarden ved Aarhus, som han havde erhvervet 1857 efter at have 
opgivet sin Fabrikvirksomhed, og her døde han 23. Sept. 1884, 75 
Aar gammel. -- Han blev i 1867 Kommandør af Danebrog, lige 
som han 1869 fik Titel af Etatsraad. 10. Sept. 1840 ægtede han 
Magdalene Barbara Bruun, f. 1821, en Datter af Agent S. W. B.

F. Barfod, Dansk Rigsdagskal., 1856. 
Hiort-Lorenzen, De Fredericia-Bruun'ers Slægtebog, 2. Udg.

<i>C. St. A. Bille.</i>

</chapter><chapter name="Bruun, Malthe Conrad,</b> 1775-1826, Digter, Publicist og Geograf">

<b>Bruun, Malthe Conrad,</b> 1775-1826, Digter, Publicist og Geograf. 
Han fødtes i Thisted 12. Avg. 1775 og var en Søn af 
Justitsraad, Amtsforvalter og Herregaardsejer Adolf Christian B. 
(der igjen var en Søn af den bekjendte Frederik Rostgaards Datter 
Conradine) og Anne Christine Lange f. v. Hoff. Allerede som 
halvvoxen Dreng skal M. C. B., da det ved et Middagsgilde hos 
hans Forældre kom paa Tale, hvad han skulde blive til, have 
svaret sin Moder: «Jeg vil haabe, jeg en Gang kommer til at staa 
ved Heibergs Side!» Efter at han 1790 var bleven privat dimitteret
og «indkaldt» til Artium, begyndte han at studere Theologi, 
men opgav dog snart dette Studium, paavirket af Rationalisten 
Otto Horrebow, hvis Bekjendtskab han havde gjort ved Universitetet. 
Ogsaa Juraen lagde han snart paa Hylden. Men i denne 
spædlemmede, bly, lidt frygtsomme Yngling, hvis lange gule Haar,
røde Kinder og blaa Øjne skaffede ham Navnet «Jomfru Bruun» 
mellem Studenterne, og hvis ravjyske Udtale og Hvergarns Kjole 
lode formode, at han var «et Guds Ord fra Landet», -- i ham 
boede der en letfængelig Sjæl og en ustyrlig Attraa efter at kaste 
sig ind i Tidens Bevægelser. Han blev da Digter og Publicist. 
Som Digter hører han sikkert til sin Tids betydeligere. Hans 
Poesier ere som oftest i den pathetiske Stil og have ideale 
Begreber til Gjenstand («Menneskeadel», «Oprigtighed», «Kjækhed», 
«Dyden», «Sandheden», «Nøjsomhed»). Betydeligst er dog hans
publicistiske Virksomhed.

Allerede før han havde fyldt sit 20. Aar, begyndte han 
Udgivelsen af det lille Ugeblad «Vækkeren» (1794), hvori han 
fremsætter de Rousseauske Anskuelser om Lighed og Broderskab. Men 
Bladet kom ikke længere end til de første 3 Numre, saa blev der 
anlagt Sag mod Forlæggeren, da Tidsskriftet udgaves anonymt. 
Nogle Tumulter mellem de kjøbenhavnske Tømmersvende formentes 
at være foranledigede ved nogle Udtalelser i «Vækkeren». Dette 
var sikkert  grundløst, men «Vækkerens» Forlægger idømtes dog
200 Rdl.s Mulkt. En Del af denne Sum blev imidlertid dækket 
ved Subskription. Hvad B. udtalte, havde mange Lyst til at høre, 
og hans flydende Pen, et Særsyn i hine Tider, beundredes af 
alle. -- De ældre liberale Publicister, Heiberg og Rahbek, vare 
lidt betænkelige ved at se denne 19aarige Yngling tumle saa flot 
med de Ideer, som de mente med Sindighed og Kløgt burde 
fremsættes for Publikum; hvorfor B. stiklede til dem i sin Satire 
«Oprørssnuserne» (1795). Men Forholdet til Rahbek blev dog 
efterhaanden det bedste; derimod blev det aldrig til Venskab 
mellem B. og Heiberg. En Gang i Begyndelsen af 1796 kom det 
endogsaa i Anledning af Besættelsen af en Hovedrolle i en Tragedie 
til et skandaløst Optrin imellem dem. B. kaldte sin politiske
Meningsfælle for «en Løgner»; Heiberg svor, at han vilde sagsøge 
B. derfor. Denne saakaldte «Dyvekefejde» bilagdes dog af begges 
Venner; Forsoningen fejredes med Middagsgilder; men til Heibergs 
blev B. ikke indbudt.

B. havde, siden «Vækkeren» blev standset, imidlertid ikke 
været ledig. Navnlig havde han, medens Heiberg en Stund pavserede, 
været frugtbar som politisk Visedigter. Som saadan havde han 
alt tidligere skrevet den ironiske «Aristokratisk Selskabssang»; nu 
skrev han i samme Dur en «Engelsk Ministervise», i Anledning 
af, at den antirevolutionære Burke havde brugt Udtrykket «den 
svinske Pøbel». Men ogsaa som Journalist fortsatte han sin 
Virksomhed. Foruden et Flyveskrift «Om Trykkefrihedens Rettigheder» 
(1795), hvori han beklager sig over den Modsigelse, der finder
Sted mellem Colbjørnsens liberale Pressereskript af 1790 og 
vedkommende § i «Danske Lov», udgiver han i Foraaret 1795 10 Numre
af et lille Ugeblad, «Patrioten», et Bevis paa, hvor hurtigt et 
Hoved denne Forfatter besad. Næppe har den Kantiske Filosofi 
naaet dansk Grund, før hans rastløse Aand strax er helt oppe i 
den og søger at deducere sine politiske Theorier ud af dens
Grundsætninger. Det lille Ugeblad blev dog pludselig afbrudt; rimeligvis 
har det trods al sin Klarhed været Læserne og det store Publikum 
for abstrakt. -- B.s paafølgende Skrift, Samfundssatiren «Jerusalems
Skomagers Rejse til Maanen» (1795-96), af samme Art som 
Holbergs «Niels Klim», paadrog Forfatteren en Generalfiskalsag, da 
Navnene Adina (Dania) og Anifah (Hafnia) vare let gjennemskuelige. 
Dog, takket være Advokat Klingbergs udmærkede Forsvar, slap 
han denne Gang for videre Tiltale. Ikke saa heldig var han med 
«Aristokraternes Katekismus» (1796), i Anledning af hvilken Biskop 
Balle optraadte som Angiver for det danske Kancelli. B. fik Ordre
til at møde for Retten. Men da andre for kort Tid siden domfældte 
Brochureforfatteres Skæbne svævede ham for Øje, besluttede 
han efter sine Venners Raad at søge Sikkerhed paa fremmed 
Grund. Han ilede ud til Strandmøllens Ejer, Drewsen, og bad 
ham om Hjælp til at komme bort. Skjønt denne hverken kjendte 
B. eller billigede hans Færd, ynkedes han dog over det unge
Menneske og skjulte ham paa «Springforbi», indtil han kunde se 
Lejlighed til at skaffe ham over til Hven. Her indrettede B. sig 
da for en Stund. Venner kom over og besøgte ham. Selv aflagde 
han i Smug et Besøg hos Clavs Pavels, der var Præst i Hørsholm. 
Men i Længden kjedede han sig ovre paa den lille Ø og spejdede 
efter Lejlighed til at forlade den. En saadan tilbød sig, da han 
havde forfattet en Ode ved den yngre Bernstorffs Død 1797; den 
fandt Gjenklang i alle danskes Hjærter; B. benyttede denne Stemning
til at bede Regeringen om Tilgivelse, og han erholdt den paa den 
Betingelse, «at han for Fremtiden vilde gjøre bedre Brug af sine 
Evner».

Hjemkommen til Hovedstaden og hyldet som Nationaldigter, 
følte B. sig atter inspireret til Sang, da Efterretningen om Billes 
Sejr ved Tripolis naaede Danmark. Ogsaa denne «Ode» vakte 
Opmærksomhed; og nu synes det, som B. en kort Tid har været 
Dagens Æmne: alle indsaa nu, hvilke overordentlige Evner den
22aarige unge Mand besad, og Prof. theol. Cl. Frees Horneman, 
B.s ældre Omgangsven, maatte høre ilde for, at han ikke havde 
holdt sin yngre Ven tilbage fra den oppositionelle Journalistiks 
Afveje. -- B. kunde dog ikke holde sig rolig. I Anledning af,
at Assessor Peter Collett havde faaet sin Afsked, fordi han i en 
litterær Anmeldelse havde udtalt, «at den dydige Atheist synes 
ham i sin Person at realisere det højeste Ideal af menneskelig 
Fuldkommenhed», udgav B. 3 Smaaskrifter: «Tria juncta in uno» 
(1797), hvoraf de to sidste ere forfattede af ham. I det ene 
erklærer han, at den Regering, der bruger Magt for at undertrykke 
andres Tanker, handler mod Guds Indretning og opfordrer til 
Opstand; thi naar Tanken ikke længer er fri, naar en Regering 
ikke længer vil høre Grunde, saa «bør man bruge Kugler og 
Dolke». I det andet, «En besynderlig Trykkefrihedslov i Abessinien»,
haaner han den formentlige Modsigelse mellem Trykkefrihedsreskriptet 
af 1790 og Regeringens Optræden mod de liberale 
Publicister. -- For disse to Smaaskrifter blev der atter af 
Generalfiskalen anlagt Sag mod B. Han flygtede atter til Hven og der fra 
til Sverige, men blev som mistænkelig snart udvist her fra. 
Imidlertid vare hans Sager ikke blevne forbedrede i Hjemmet ved 
hans Udgivelse af en spydig Piece: «Bevis for, at en monarkisk 
Regering ikke er forbunden til at bortgive Embeder efter de 
søgendes Duelighed» (1798); ogsaa denne blev nu inddraget i hans 
Proces og, hvad der var det værste, Sagen angaaende 
«Aristokraternes Katekismus» optagen paa ny. I Slutningen af Aaret 1800 
faldt Højesteretsdommen i B.s Sag; den lød paa «Forvisning fra 
Kongens Riger og Lande». Men da var B. allerede langt borte. 

B. tog nu Ophold i Paris. Men her fandt han ved sin 
Ankomst den revolutionære Begejstring stærkt afsvalet: Napoleon, 
Bonapartes Sejre beskæftigede alle Gemytter. Denne Stemning 
havde ogsaa sin Virkning paa B.s kamæleontiske Naturel, og i 1806 
finde vi ham som ivrig Medarbejder af det Napoleonistiske Organ 
«Journal d'empire». Da «Kongen af Rom» blev født 1811, stemte 
han sin Lyre i Anledning af denne lykkelige Begivenhed i Kejserens 
Familie. Efter Slaget ved Waterloo blev han derimod 
Medarbejder af «Quotidienne», et Blad, som var en erklæret
Modstander af den faldne Kejser, og udgav en Apologi for den 
hjemvendte Bourbon Ludvig XVIII. For dette politiske 
Vendekaaberis Skyld maatte B. da ogsaa i den satiriske «Dictionnaire des 
girouettes» se sit Navn betegnet med flere Vejrhaner.

Trods sit poetiske Talent, sit hurtige Hoved og sin sjældne 
Skrivefærdighed hører B. dog kun med til Skummet paa Tidens 
Bølger; og dette viser sig saa meget mere, som han i den historiske 
Situation har en Mand som P. A. Heiberg ved sin Side, en stolt
Karakter, der alle Dage stod, hvor han stod. Forholdet mellem 
de to Skæbnefæller var da heller ikke det bedste. Paa den anden 
Side tør det ikke nægtes, at B. ved sin publicistiske Virksomhed 
i sit Fædreland har gavnet dettes Frihedsudvikling. Højesteretsdommens 
Virkning blev, paa B.s Ansøgning, hævet 18. Jan. 1826. 
Enkelte af hans gamle Venner, som J. P. Mynster, glædede sig
ved Tanken om atter at gjense ham i Fødelandet. Men allerede 
14. Dec. s. A. døde B. i Paris.

F. Birkedal-Barfod, Malte Konrad Bruun, 1871. 
F. Bajer, Nordens politiske Digtning. 
Mynster, Meddelelser om mit Levnet. 
Fremtidens Nytaarsgave 1887. 
Holm, Den offentl. Mening og Statsmagten 1784-99 S. 115 ff. 148 ff. 
Erslew, Forf. Lex.

<i>H. Schwanenflügel.</i>

-- Under Navnet Malte-Brun virkede Malthe Conrad Bruun i 
Paris især som <i>geografisk Forfatter</i> og var 1821 en af Stifterne af 
det geografiske Selskab i Paris og derefter dets Hovedsekretær. 
I Frankrig gjaldt han for Evropas første Geograf; men hans 
Betydning bestaar dog mere i, at han bidrog til Udbredelsen af
geografiske Kundskaber i Frankrig, end i, at han har ydet noget 
væsentligt til den geografiske Videnskabs Udvikling. Blandt hans 
Skrifter maa fremhæves: «Géographie mathématique, physique et 
politique de toutes les parties du monde» (16 Bind, 1803-7, i
Forening med flere), «Annales des voyages» (24 Bind, 1808-15), 
«Nouvelles annales des voyages» (30 Bind, 1819-26), «Précis de 
la géographie universelle» (8 Bind, 1810-29), «Tableau historique 
et physique de la Pologne» (1807). Af blandet Indhold er «Le
Spectateur», som han udgav 1814-15. Flere af hans Afhandlinger 
ere efter hans Død samlede og udgivne af Nachet: «Mélanges 
scientifiques et littéraires de Malte-Brun», 1828.

Erslew, Forf. Lex.

<i>S. B. Thrige.</i>

</chapter><chapter name="Bruun, Niels Thoroup, 1778-1823, Forfatter og Oversætter">

<b>Bruun, Niels Thoroup,</b> 1778-1823, Forfatter og Oversætter, 
var en Søn af nedennævnte Thomas Christ. B. og blev født i 
Kjøbenhavn 19. Jan. 1778. Som selvstændig Digter er han uden
al Betydning, og det hele Antal af Poesier, han har nedlagt i sine 
«Smaadigte», i sine «Vinterblomster» og forskjellige Nytaarsgaver, 
er forlængst sporløst glemt; heller ikke kunde hans Skuespil, 
rene Routinearbejder uden Glimt af Personlighed, tilkæmpe sig 
noget varigt Liv paa Scenen, hvor «Hittebarnet» (1811) vel paa 
Grund af den glimrende Udførelse i 6 Aar oplevede 10 Opførelser, 
og «Husarerne paa Frieri» (1813) ved Hjælp af Kunzens fortryllende 
Musik i et lige saa langt Tidsrum gaves 6 Gange, men til 
Gjengjæld «Betlerpigen» (1815), skjønt Forfatteren ogsaa her havde 
beregnet alle sine Rollers Effekter paa de fremstillendes 
virkningsfuldeste Egenskaber, forekom Publikum at byde et saadant Topmaal 
af fræk Smagløshed, at det ved den anden Forestilling udpeb og 
udhujede Stykket lige fra 1. Akts Begyndelse  med en saadan 
Vedholdenhed og Voldsomhed, at Kancellipræsident Kaas i Spidsen 
for en Flok Soldater med opplantede Bajonetter ryddede Parterret; 
om denne «i sit Slags den danske Skuepladses allermærkeligste»
Forestilling fortæller Overskou udførlig i sin Theaterhistorie (IV, 
380 ff.), men Korrektheden af hans Fremstilling er bleven anfægtet 
af P. Hjort i hans «Kritiske Bidrag til dansk Tænkemaades Historie».

I Aaret 1800 blev B. ansat som Theateroversætter og har som 
saadan fordansket og til Dels omarbejdet et meget betydeligt Antal 
dramatiske Værker, i Følge Overskous «Haandbog» i alt 64 
Syngestykker og 146 Skuespil. Ved denne Virksomhed er B.s Navn blevet 
nøje knyttet til Theatrets Historie, og det er ogsaa ved den, han har 
vundet sit varigste Forfatterry, i det ikke faa af hans til den 
fremmede Theatermusik digtede Sange ved Melodiens Hjælp vandt 
stor Udbredelse og til Dels kjendes endnu, saaledes f. Ex. «Evan 
byder os at drikke», «Hvis et godt Raad I følge kan», «Manden 
med Glas i Haand», «Sankt Hansdag er Glædens og Midsommers
Fest», «Lad dadle Kvinderne hvo vil» osv. Ogsaa Romaner af 
Lafontaine, Huber, G. Schilling o. fl. har B. oversat saa vel som 
Perraults «Feæventyr». Han døde 8. Juni 1823 paa Bistrup.

Erslew, Forf. Lex.
Overskou, Den danske Skueplads.

<i>P. Hansen.</i>

</chapter><chapter name="Bruun, Oluf, 1711-68, Byfoged, Godsejer">

<b>Bruun, Oluf,</b> 1711-68, Byfoged, Godsejer, 
Søn af Præsten Peder Jacobsen Brunov i Dragstrup paa Mors, er født 6. April 
1711. 1733 blev han Huslærer hos Ritmester v. d. Maases Enke, 
Conradine Sophie f. Rostgaard, paa Tybjærggaard. Det vakte stor
Bevægelse i Familien, da det erfaredes, at B. og Fru v. d. Maase 
1736 havde holdt Bryllup, hendes Forældre gjorde hende arveløs, 
og hendes Børn af første Ægteskab bleve hende fratagne; det 
hjalp ikke, at B. før Brylluppet havde faaet sin Titel af Studiosus 
ombyttet med Kancelliassessor. 1736 kjøbte han Gjerdrup Hovedgaard 
i Sjælland. Da han solgte Gaarden 1750, flyttede han til 
en Gaard, han ejede ved Vordingborg. 1753 blev han Birkedommer 
for Hammer, Baarse og Jungshoved Birker, Justitsraad 
1761 og Byfoged i Kjøbenhavn 1763, i hvilken Stilling han døde 
30. Dec. 1767. Efter sin første Hustrus Død 1758 ægtede han 
Margrethe Frederikke v. Storm. B. var en dygtig Mand, der i sin 
Ungdom var vel anset for sine gode Kundskaber og senere som 
Landmand og Embedsmand. Hans Børn af første Ægteskab have 
efterladt en talrig Efterslægt. Hans Interesse for Stavnsbaandets 
Løsning bevirkede, at han 2 Maaneder før sin Død blev Medlem 
af en Kommission til Landvæsenets Fremme. Hans Sønnesøn var 
ovennævnte Malthe Conrad B.

C. Bruun, Fred. Rostgaards Liv og Levnet. 
Lengnicks Stamtavle Peder Nielsen Brunov. 
Seehusen, Lyngbygaard og Gjerdrup S. 38 ff. 

<i>O. Nielsen.</i>

</chapter><chapter name="Bruun, Peter Daniel, 1796-1864, Jurist og Politiker">

<b>Bruun, Peter Daniel,</b> 1796-1864, Jurist og Politiker. 
Han var den tredje Søn af ovfr. nævnte Justitsraad Bertel B. og fødtes 
i Fredericia 18. Dec. 1796, var altsaa 13 Aar ældre end den ovfr. 
omtalte Broder Mads Pagh B. Han dimitteredes privat til 
Universitetet 1813, vandt Medaillen for en historisk Prisopgave, blev 
1818 juridisk Kandidat og tog 1820 den juridiske Licentiatgrad,
hvorpaa han endnu samme Aar blev Assessor i Viborg Landsoverret. 
Han kjøbte 1830 den smukt beliggende Ejendom Asmildkloster 
ved Viborg Sø og beholdt denne, ogsaa da han i Juli 1839 
udnævntes til Assessor i Højesteret. Allerede i 1838 blev han 
kongevalgt Medlem af Viborg Stænderforsamling, og ved Valgene 
1841 og 1847 sendtes han som Deputeret til denne Forsamling,
hvor han i 1842 valgtes til Præsident efter Joachim Frederik 
Schouw. Som ovenfor S. 171 berørt, førtes den nationale Kamp om 
Slesvigs Danskhed fortrinsvis i Viborg Stændersal, og navnlig var 
det her, at Herredsfoged Jesper P. With indbragte Klagen over,
at det i Slesvigs Stænderforsamling var blevet forment Peter Hiort 
Lorenzen at tale Dansk, og at saa vel den kgl. Kommissarius i 
Slesvig som selve Regeringen havde i det væsentlige godkjendt 
denne Krænkelse af de danske Slesvigeres Ret. A. S. Ørsted
forsvarede som kgl. Kommissarius Regeringens Optræden og bestred 
de jyske Stænders Kompetence til at forhandle om denne Sag, 
men blev med kraftig Varme bekæmpet i Forsamlingen, og hverken 
Embedsmandens Stilling eller Juristens Beundring for den store
retslærde forhindrede P. D. B. fra ved denne som ved alle 
Lejligheder (saaledes i Notabelforsamlingen i Flensborg 1851, hvoraf 
han var Medlem) at tale Danskhedens Sag, ligesom han stedse 
var Talsmand for maadeholden og lovbunden Frihed. Han var 
saaledes naturlig kaldet til efter Regeringsforandringen i 1848 at 
tage Del i det nye Forfatningsliv, og i Okt. 1848 valgtes han i
Æbeltoft (Randers Amts 5. Valgkreds) til Medlem af den grundlovgivende 
Rigsforsamling og blev Medlem af Grundlovsudvalget. 
Han kom her til at udøve en væsentlig Indflydelse paa Affattelsen 
af Grundloven. Om de vigtige Bestemmelser i Udkastets §§ 30-36, 
der omhandlede Repræsentationens Sammensætning, havde ingen 
Enighed kunnet opnaas i Udvalget; det havde spaltet sig i 6 
Mindretal, og et af disse bestod af P. D. B. og H. Hage, hvis 
Forslag dog ikke trængte igjennem; senere blev der Flertal i 
Udvalget om en Affattelse, som havde al Udsigt til ogsaa at samle 
Majoriteten i Forsamlingen, men en Erklæring af Regeringen 
forandrede pludselig Situationen og førte Stemmerne over til P. D. B.s 
tidligere forkastede, nu af H. Hage forladte, men af C. M. Jespersen 
tiltraadte Forslag, og dette gik igjennem med 68 Stemmer imod 66,
hvilket ringe Flertal ved den endelige Behandling, da Balth. 
Christensen paa hele Venstres Vegne tiltraadte det, voxede til 127 
Stemmer imod 13. Sammensætningen af Folketing og Landsting i 
Grundloven af 5. Juni 1849 blev saaledes overensstemmende med
det Bruun-Jespersenske Forslag. Ved de første Landstingsvalg i 
1849 blev B. 4. Medlem for Kjøbenhavn, og han gjenvalgtes siden 
flere Gange for Hovedstaden, men foretrak at tage Sæde for en 
jysk Landstingskreds. Da J. F. Schouw, som ligeledes var valgt 
for Kjøbenhavn, af Helbredshensyn undslog sig ved at modtage 
Præsidiet, valgtes B. til Landstingets første Formand og beklædte 
denne Stilling, indtil han i 1862 frivillig nedlagde den. Han 
medbragte til denne Plads, hvor en parlamentarisk Tradition først 
skulde skabes, sjældne Egenskaber: en skarp formel Sans, grundigt 
Kjendskab til Lovgivningen og den tidligere politiske Udvikling, 
urokkelig Retsindighed og stor Humanitet samt en sikker, om end 
i de mildeste Former klædt Bestemthed i sine Afgjørelser; kun 
hans yderst svage Stemme var ham til Hinder. Maadeholdende 
og hensyntagende var han i høj Grad, men sin Overbevisning gav 
han under ingen Betingelser til Pris, og han holdt ud som 
Repræsentant selv i de stærkt bevægede Aar 1853 og 1854, da mere
udprægede Politikere trak sig tilbage. Hans Standpunkt var vel 
bekjendt, og det var derfor betegnende, at da Højesteret i 1855, 
netop som Anklagen imod Ministeriet Ørsted skulde foretages, 
skulde vælge 8 af sine Medlemmer til at indtræde i Rigsretten -- 
et Valg, ved hvilket Ancienniteten ellers altid har været afgjørende
--, udelukkede Retten ham, skjønt han hørte til
de ældste Assessorer, og han kom alene ind i
Rigsretten ved Landstingets Valg; kun derved kom
Stemmerne til sidst til at staa lige, hvad der
medførte Frifindelse. Han udtraadte af Landstinget 
i Juli 1862 og af Rigsraadet 12. Sept. 1863, væsentlig af
Hensyn til sit svækkede Helbred, og 7. Juni 1864
sov han stille hen uden nogen egentlig foregaaende
Sygdom. Sit hele Liv igjennem nød han almindelig
Højagtelse, og hans milde, blide Karakter, der intet
havde til fælles med Svaghed, gjorde ham elsket
og afholdt af alle. P. D. B., der fra 1856 havde
Titel af Konferensraad og siden 1857 var Kommandør af
Danebrog, ægtede 24. Nov. 1824 Reinholdine Vilhelmine
Christine Schønheyder (f. 1804), der overlevede ham
i næsten en Snes Aar (d. 1883); hun var en Datter af
Gehejmekonferensraad J. F. G. S.

F. Barfod, Dansk Rigsdagskal., 1856. 
Illustr. Tid. Nr. 248 (26. Juni 1864). 
Hiort-Lorenzen, De Fredericia-Bruun'ers Slægtebog, 2. Udg. 

<i>C. St. A. Bille.</i>

</chapter><chapter name="Bruun, Peter Urban, 1785-1833, Søofficer">

<b>Bruun, Peter Urban,</b> 1785-1833, Søofficer, 
en yngre Broder til ovfr. nævnte Malthe Conrad B.,
født 14. April 1785 paa Herregaarden Ulstrup i Thy,
blev i Aaret 1803 Sekondlieutenant, fór fra 1804-7
med forskjellige af Marinens Skibe og ansattes ved
Fjendtlighedernes Udbrud 1807 som Chef for Kanonbaaden
«Stubbekjøbing». Ved Angrebet mod de engelske
Landbatterier 26. Avg. faldt en fjendtlig Granat
i Krudtkammeret og sprængte Fartøjet i Luften. En
Underofficer, som saa Nedslaget, var imidlertid saa
behjærtet at støde sin Chef over Bord, samtidig med at
han selv sprang i Vandet, hvorved begges Liv frelstes,
medens Halvparten af den øvrige Besætning omkom, og
Resten saaredes. Næste Dag overtog B. Kommandoen over
Kanonbaaden «Holbæk». Blandt hans senere Bedrifter
bør nævnes hans Angreb i 1808 med 2 Kanonbaade mod
2 engelske Brigger sønden for Fyn. Efter 4 Timers
Kamp maatte B. trække sig ud af Striden af Mangel paa
Ammunition. Fra 1809-10 deltog han for øvrigt under
Admiral Schønheyder i næsten alle de Smaatræfninger,
Roflotillen i Store Bælt havde at bestaa mod
Englænderne, og opbragte adskillige Priser. For
dette sit gode Forhold dekoreredes han r8o9 med
Ridderkorset. I Aarene 1811-12 gjorde B. Tjeneste ved
den franske Flaade paa Schelden; efter sin Hjemkomst
ansattes han som næstkommanderende ved Roflotillen
i Nyborg.

Fra 1815 indtil sin Død, 10. Marts 1833, var
B. derefter med kortere Afbrydelser Kadetofficer samt
Lærer i Artilleri paa 
Søkadetakademiet, ligesom han en Tid lang sammen med Kapitajn
L. de Coninck ledede Udgivelsen af «Arkiv for Søvæsen». 
Han avancerede 1809 til Premierlieutenant,
1815 til Kapitajnlieutenant, 1824 til Kapitajn
og blev 1813 gift med Nicolette Andrea Crone
(d. 28. Avg. 1840), en Datter af Justitsraad,
Amtforvalter Rasm. C. En Søn af ham er den herefter
omtalte Kontreadmiral Rasm. Chr. Malthe B.

Erslew, Forf. Lex.

<i>C. With.</i>

</chapter><chapter name="Bruun, Rasmus Christian Malthe, 1816-95, Søofficer">

<b>Bruun, Rasmus Christian Malthe,</b> 1816-95, Søofficer. 
Han er Søn af foran omtalte Kapitajn Peter
Urb. B. og fødtes 5. Dec. 1816; blev Sekondlieutenant
1837 og begyndte strax sit meget virksomme Liv som
Søofficer. Blandt de talrige Togter, paa hvilke
B. har været udkommanderet, kan særlig nævnes
Fregatten «Galatheas» Jordomsejling 1845-47;
forinden havde han studeret Mathematik, været ansat
ved Søartilleriet, ved Søopmaalingen og foretaget
en Studierejse til flere udenlandske Værfter. Ved
Krigens Udbrud 1848 blev B. Adjudant hos den
højstkommanderende for Eskadren ved Hertugdømmernes
Østkyst, Kommandørkapitajn F. Paludan, senere
næstkommanderende paa Dampskibet «Gejser» paa,
Blokade, indtil han i Efteraaret 1849 blev udnævnt
til Kadetofficer. 1852-53 førte B. Postdampskib, var
senere næstkommanderende paa Batteriet Trekroner og
fra 1855-63 i stadig Fart med forskjellige Skibe,
indtil han 22. Febr. 1863 blev udnævnt til Chef
for Søkadetakademiet, hvilken Stilling han beklædte
til 1869, da han som Chef for Fregatten «Sjælland»
repræsenterede Danmark ved Suezkanalens højtidelige
Indvielse. Efter forskjellige andre Hverv til Lands
blev B. 1875 Chef for Fregatten «Jylland», med hvilken
han overførte H. M. Kongen til Tusendaarsfesten
paa Island. 2 Aar senere førte B. Pansereskadren
i vore Farvande og endelig i 1880 en Eskadre paa 2
Skibe, hvormed Kong Georg af Grækenland foretog 
en Rejse til St. Petersborg.

B., som i 1847 avancerede til Premierlieutenant, steg
efterhaanden gjennem de forskjellige Grader i Marinen
(1856 Kapitajnlieutenant, 1867 Orlogskapitajn)
og blev i 1880 forfremmet til Kontreadmiral,
men allerede Aaret efter afskediget paa Grund
af Alder. 1876 udnævntes han til Kammerherre;
han er desuden dekoreret med Kommandørkorset og
Sølvkorset foruden adskillige høje udenlandske
Ordener. 17. Dec. 1842 giftede han sig med Julie
Stephansen (f. 26. Maj 1820), Datter af afdøde
Viceadmiral Hans S. og Henriette f. Tønder.
-- d. 14. Okt. 1895.

<i>C. With.</i>
</chapter>
<chapter name="Bruun, Samuel Olsen, --1693--, Præst og Salmedigter">

<b>Bruun, Samuel Olsen,</b> --1693--, Præst og Salmedigter,
var rimeligvis en Jyde af Fødsel, i det mindste har han gaaet i 
Aalborg Skole og blev Student der fra 1677. Han blev først residerende 
Kapellan og siden Sognepræst i Kragerø i Norge. Adkomst til 
at mindes har han vundet ved et lille Skrift, kaldet «Den sjungende 
Tidsfordriv eller Korsets Frugt», der synes i høj Grad at have 
vundet Samtidens og Eftertidens Yndest. Det udkom første Gang 
1693 og har siden oplevet mangfoldige Oplag (sidst udg. af J. 
Vahl, Odense 1865). I Tilegnelsen til Oversekretær M. Moth 
omtaler B., at en tung Skæbne havde nødt ham til at rejse ned til 
Kjøbenhavn, og i Fortalen siger han: «Jeg har for min Person 
fundet megen Lettelse i mit store Kors ved dette Arbejde og ved 
disse enfoldige Tanker ofte glemt den Byrde, som ellers hver 
Time giver mig nogen Mindelse.» Han synes altsaa at have 
baaret paa en svær Sygdom. Hans Sange have noget jævnt og 
hjærteligt ved sig, der noksom forklarer, hvorfor Almuen baade i 
Danmark og i Norge fik dem saa kjære. 

Brandt og Helveg, Den danske Psalmedigtning II, 1 ff. 351. 
Dietrichson, Den norske Poesis Hist. I, 67 f.

<i>H. F. Rørdam.</i>

</chapter><chapter name="Bruun, Søren, 1751-1830, Landmaaler">

<b>Bruun, Søren,</b> 1751-1830, Landmaaler, 
blev født i Fredericia 20. Jan. 1751; hans Fader var Raadmand Bertel B., d. 1761 
(ovfr. nævnte Mads Pagh B.s og Peter Daniel B.s Oldefader). 
Han blev Student fra Fredericia 1767, og blev det følgende Aar
Assistent ved den geografiske Opmaaling, som udførtes under 
Videnskabernes Selskabs Ledelse. 5 Aar efter blev han ansat som 
Landmaaler, 1798 blev han Landmaalingsinspektør, og 1815 blev
det hele geografiske Opmaalingsarbejde henlagt under ham som 
Overlandmaalingsinspektør. Da Videnskabernes Selskab 1821 opgav 
den Side af sin Virksomhed, blev B. afskediget og fik Titel af
Justitsraad. B. udarbejdede Tabeller til Brug ved Udmaaling af 
Fustager (1797), for hvilke han fik en af det nævnte Selskab udsat 
Præmie (2. Oplag, 1847). Da han 1808 af Beskedenhed unddrog sig 
den paatænkte Optagelse som Medlem af Selskabet, tilkjendte 
det ham sin Sølvmedaille som Anerkjendelsesbevis. Han døde 
ugift 7. April 1830.

Molbech, Videnskabernes Selskabs Hist.
Erslew, Forf. Lex.

<i>P. P. Freuchen.</i>

</chapter><chapter name="Bruun, Thomas Christopher, 1750-1834, Forfatter">

<b>Bruun, Thomas Christopher,</b> 1750-1834, Forfatter, 
Søn af Godsforvalter paa Gavnø i Sjælland Ivar B. (d. 1770) og Dorothea 
f. Demang, Datter af Major Christopher D., blev født paa Gavnø 
2. Nov. 1750, deponerede 1767 fra Herlufsholm, hvis Rektor «gjorde 
sig til af ham for Ven og Uven», og ernærede sig som Student 
saa vel som ogsaa senere ved Information i levende Sprog, især
Fransk og Engelsk. 1800 blev han Lektor ved Seminariet for de 
lærde Skoler, 1802 Professor i Engelsk ved Universitetet, 1808 
Sproglærer ved Ingeniørkorpsets Læreinstitut. Han var Kapitajn 
ved Kongens Livkorps, hvorfra han 1828 fik sin Afsked i Naade. 
Død 24. Juni 1834. Han havde 1777 indgaaet Ægteskab med 
Sophia Elisabeth Thoroup (f. 1752 d. 1830), Forfatterinde af forskjellige 
i Anledning af Hofhøjtideligheder skrevne Pastoraler og Kantater. 
Hendes Fader, Niels T., var Borgmester i Næstved.

B.s Forfatterskab er ikke ringe af Omfang, men dets litterære 
Betydning er kun liden; alligevel hører B.s Navn til de bedst 
kjendte blandt det 18. Aarhundredes Skribentnavne, fordi enkelte 
af hans Skrifter ved indre Egenskaber og deraf fremkaldte ydre 
Forhold vare vel egnede til at vække Opmærksomhed af en i
Øjeblikket stærk og i Fremtiden varig Art. B. kom tidlig ind i 
litterære Forbindelser og var Medlem af «Norske Selskab», hvor 
Rahbek vidner om ham, at «han, den evigunge, var saa aldeles 
glad uden Drik, at man maaske kunde paastaa, han hele sin 
Levetid igjennem ikke tilsammen taget har tømt én Flaske Vin
eller en daværende Tolvskillingsbolle, og han var dog den gladeste 
og overgivneste af alle». En lignende Betragtning gjælder om 
Forholdet mellem B.s personlige Liv og den frivole eller kyniske 
Aand i nogle af hans Skrifter, for hvilke han ikke uden Ret har 
taget til Motto Ovids «Vita verecunda est, Musa jocosa mihi».

B. begyndte sin Forfatterbane som Dramatiker med 
Femaktsskuespillet «Den uheldige Lighed eller Kjærligheds og Mistankes 
Magt», som blev opført i Dec. 1779 og, skjønt dets Rørelse er 
Svulst og dets Sprog Bombast, dog oplevede 11 Opførelser indtil 
1791. I Nov. 1781 spilledes for første Gang Femaktskomedien 
«Kjærlighed paa Prøve», men drev det kun til 3 Forestillinger. 
Endnu et Stykke af B. er naaet op paa Theatrets Brædder: 
Femaktsskuespillet «Pagten», der 1825 blev udlet og udpebet 3
Forestillinger efter hinanden og derpaa henlagt som umuligt. 
Mellemliggende dramatiske Arbejder af B., trykte, men ikke opførte, ere «Enevoldsregeringen» (1811) og «Erik Glipping» (1816). Han har 
end videre for Theatret oversat Beaumarchais' «Eugénie» 1775.

1783 udgav B. «Mine Fritimer eller Fortællinger efter 
Boccaccio og Lafontaine». Det er versificerede Anekdoter, valgte 
blandt de slibrigste eller saftigste hos de nævnte Forfattere, men 
næsten -- ganske vist imod Forfatterens Agt -- uskadeliggjorte 
ved den utaalelig brede Snakkesalighed, hvormed de gjenfortælles 
paa slette Vers. Alligevel er det et stærkt Stykke, naar Forfatteren 
i Forerindringen til dem siger, at «der ikke i dem alle findes et 
Ord, som jo i Skjæmt kunde anføres i ethvert anstændigt Selskab», 
thi hvorledes det end forholder sig med <i>Ordene</i>, saa er den kyniske
Tendens helt igjennem saa ugenert fremtrædende, at der kunde 
have været Grund nok til at skride ind mod det usædelige Skrift, 
naar det kun ikke var sket paa en saa uheldig Maade, at 
Forfatteren var bleven Martyr og hans Bog saa efterspurgt, at Exemplarer 
af den betaltes med indtil 10 Rdl. Enten bleve «Fritimerne» af 
Kancelliet tilstillede den nylig til Bispestolen kaldede N. E. Balle, 
for at han skulde afgive en Betænkning over Indholdet, eller det 
var Biskoppen selv, der af egen Drift henledte Myndighedernes
Opmærksomhed paa Bogen; men hans Henstilling gik i ethvert 
Tilfælde ikke ud paa andet, end at det skulde paalægges 
Forfatteren at tilbageholde de endnu usolgte Exemplarer; hverken 
Straf eller Konfiskation urgerede han paa. Guldberg tog imidlertid 
Sagen skrappere og signerede en Kabinetsordre til Kjøbenhavns
Politimester, hvori det paalagdes ham at konfiskere samtlige 
Exemplarer samt affordre Forfatteren en Bøde paa 100 Rdl. eller i 
Mangel af Betaling hensætte ham paa Vand og Brød; «men enten 
han betaler eller ikke» -- hedder det videre -- «da, saasom man 
maa slutte, at det er et ondt, fordærvet og forargeligt Menneske,
ganske ukyndigt i Religion og Kristendom, saa har du at paase, 
at han møder hos Vores Biskop Balle, hvor han undervises deri i 
tvende Præsters Nærværelse; og skulde han, som det er at 
formode, befindes uvidende og ukyndig i samme, da, i Fald ingen 
af Præsterne vil paatage sig at give ham behørig Undervisning, 
skal der antages en Skolemester, til hvem han saa længe skal gaa, 
til han faar den fornødne Kundskab. Skulde han herimod findes 
uvillig eller stridig, da ville Vi underrettes derom, for at han 
som et forargeligt og ondt Menneske kan hensættes i Tugt- eller 
Rasphuset.» Denne taabelige Maade at tage Sagen paa vakte lige
saa megen Forargelse, som den indbragte Regeringen Haan og Spot og 
vakte Sympathi for den, hvem den var rettet imod. Hvorvel B. 
efter sin egen Indrømmelse blev «meget honnet begegnet», da han 
gav Møde for at modtage ny Kristendomsundervisning -- ved 
hvilken «hans Kundskab blev funden saaledes, at han ikke kunde 
anses for uoplyst» --, hvilede der dog over den hele Foranstaltning 
et Skjær af Latterlighed, der ikke mindst skadede de verdslige 
og gejstlige Avtoriteter.

I senere Digtsamlinger og enkelte Digte -- «Rimerier» (1788), 
«Blandinger» (1795), «Særsynet» (1797), «Skriftemaalet» (1798), 
«Omvendelsen» (1799), «Sildinger» (1811) -- kommer B. nu og da atter 
ind paa lascive Æmner, men Fremstillingens Trivialitet nevtraliserer 
den betænkelige Virkning. «Judith eller Bethuliaden» (1813) er et 
længere Digt i horrible Hexametre, en Travesti i fransk eller 
engelsk Smag af den bibelske Fortælling. I B.s mindre Digte, af 
hvilke en særdeles stor Del ere Lejlighedssange, røber sig derimod 
jævnlig en mild Jovialitet, som endog kan anslaa finere Stemninger 
og stundum raader over et uventet ædelt Udtryk.

I den litterære Jødefejde, som Thomas Thaarup 1813 fremkaldte 
ved sin Oversættelse af det antisemitiske Skrift «Moses og 
Jesus», blev B. indblandet, da han til Forsvar for sin Søn rettede 
en med ærekrænkende Hentydninger spækket Pamflet mod Baggesen, 
betitlet «Ikke om Jøderne, men deres Gjenløser, Justitsraaden», og 
paa given Anledning fortsatte med Brochurerne: «End videre om 
bemeldte Justitsraad», «Beretning om Justitsraadens Tilfælde, Sygdom 
og Hedenfart» og «Gjenganger-Justitsraadens sidste Besked». I 
sine hvasse Svar karakteriserede Baggesen B. som en Digter, der 
stod i Venus Vulgivagas Tjeneste, men hvem han dog ikke vilde 
frakjende «hans umiskjendelige Kald til Digten og den 
misundelsesværdige Naturevne, han, som Kunstfusker, har misbrugt».

Den litterære Frugt af B.s Lærervirksomhed foreligger i en 
Række franske og engelske Grammatikker, Stiløvelser og Læsebøger. 
Hans «Samlede poetiske Skrifter» udkom i 7 Bind 1812-31, hans 
«Samlede prosaiske Skrifter» (Skuespil og den historiske Beretning 
«Toget til Sjælland») 1813. Et Udvalg af hans Digte udgaves 
1834 med hans Portræt og Selvbiografi, vistnok den korteste i sin 
Art; den er 16 Linjer stor og ender med følgende Ord af og om 
Forfatteren: «Han besidder ikke Jeghed nok til i levende Live at 
fremkramme for Publikums Øje sit Levnedsløbs smaalige Begivenheder. 
De skulle imidlertid omstændeliggjøres efter hans Død, 
om de maaske da kunne vække nogle deltagende Følelser, som
ville fryde hans Skygge.» Denne Bebudelse er aldrig bleven opfyldt.

Erslew, Forf. Lex. 
Petersen, Den dsk. Lit. Hist. 
P. Hansen, Ill. dsk. Lit. Hist. 
K. Arentzen, Baggesen og Oehlenschläger. 
Overskou, Den danske Skueplads.

<i>P. Hansen.</i>
</chapter>
<chapter name="Brückmann, s. Brüggemann.">

<b>Brückmann,</b> s. Brüggemann.

</chapter><chapter name="Bryde, Niels Jensen, 1623-75, Præst">

<b>Bryde, Niels Jensen,</b> 1623-75, Præst, 
var født i Kalundborg 17. Juni 1623 og blev 1651 kaldet til Præst i Koldby paa 
Samsø. Under Svenskekrigen gjorde han sig bemærket som en 
ivrig Patriot, og der fortælles, at han led meget af Fjenderne, 
fordi han tiltalte dem haardt fra Prædikestolen og ikke vilde bede 
for deres Konge og for hans Vaabens Fremgang. Da 
Svenskerne havde lidt det store Nederlag ved Nyborg, skal han paa 
Prædikestolen have udtalt sig saaledes, at de udlagde det, som om 
han opfordrede Almuen til Opstand Han blev derfor ført fangen til 
Vastrup, hvor en svensk Officer laa i Kvarter; men da han kom 
til Døren og vilde gaa ind, skøde Svenskerne igjennem den, hvorpaa 
Tegn endnu vistes 100 Aar efter. Præsten kom dog indenfor 
og foreholdt nu Soldaterne, hvor let de kunde have skudt ham 
ihjel; men de undskyldte sig med, at de kun skøde til Maals efter 
Døren. -- N. B. døde 14. Juni 1675. Med sin Hustru, Kirstine
Jørgensdatter fra Endelave, som han havde ægtet 1654, havde han 
8 Børn.

Thura, Beskrivelse af Samsøe S. 57.

<i>H. F. Rørdam.</i>

</chapter><chapter name="Brüel, Georg Wilhelm,</b> 1752-1829, Forstmand">

<b>Brüel, Georg Wilhelm,</b> 1752-1829, Forstmand. 
B. var født 5. April 1752 i Uslar i Hannover, hvor hans Fader var Amtmand. 
Efter en omhyggelig og mangesidig Uddannelse ved Universitetet 
og i Skoven kom han 1777 til Danmark, hvor han lagde Plan for
den preussiske Minister Grev Hardenbergs Skove i Jylland og paa 
Laaland, senere tillige for en stor Mængde andre Skove. 1788 
blev han Inspektør for Skovanlæggene paa de jyske Heder, faa Aar 
efter desuden for Sorø Akademis Skove og de sydlige spredte Statsskove; 
1805 Overførster paa Kronborg, Frederiksborg og Hørsholm 
Amter, hvor han forblev til sin Død, 18. Maj 1829. B. har skrevet et 
Par forstlige Afhandlinger, men sin største Betydning havde han som 
praktisk Skovbruger og Embedsmand, særlig som Grundlægger af 
vort Hedeskovbrug. -- Han var gift først med Mette Marie f. Budtz, 
Datter af Birkedommer B. paa Frisenvold, siden (1796) med Marie 
Christine f. Schnabel. Fra ham nedstamme flere danske Skovbrugere 
med Navnet Brüel.

Erslew, Forf. Lex.
A. Oppermann, Bidrag t. d. danske Skovbrugs Hist.

<i>A. Oppermann.</i>

</chapter><chapter name="Brüggemann, Hans, --1520--, Billedskærer">

<b>Brüggemann, Hans,</b> --1520--, Billedskærer. 
Han er født i Husum vistnok o. 1480 og har maaske i Lybek lært 
Billedskærerkunsten. I Greverade-Kapellet i Mariekirken i denne By findes 
i alt Fald et udskaaret Alter, der af Kjendere er sat i Forbindelse 
med B.s Navn. Et andet Alter, i Segeberg, tillægges ham ogsaa, 
men fuldstændig Sikkerhed haves kun over for den store og 
fortrinlige Altertavle, som han 1514-21 udarbejdede til Klosterkirken 
i Bordesholm i Holsten, nordost for Neumünster. Dette mægtige 
Alters mange Figurer (398), der ses fritstaaende i endog flere 
Rækker, vise B. som en endog stor Mester i sin Kunst, langt
betydeligere end hans noget tidligere samtidige, Claus Berg i Odense. 
Han synes endnu 1522 at have opholdt sig i Bordesholm, thi i 
dette Aar skal Christian II med Dronning Elisabeth have set og 
beundret Alteret her i hans Nærværelse, hvad der førte til, at han
udskår Fyrsteparrets Billeder i Træ og satte dem tæt ved Alteret 
paa to høje, snoede Søjler. Høyen mener rigtignok, at Figurerne 
forestille Augustus og Sibyllen. Om B.s senere Liv berettes, at 
da man i Lybek ønskede en Altertavle af ham, og han svarede 
imødekommende med den Tilføjelse, at det ønskede Alter skulde 
blive endnu bedre end Alteret i Bordesholm, bibragte Munkene 
her ham i Skinsyge en Gift, der svækkede hans Syn, saa han ikke 
kunde arbejde. Dette maa staa ved sit Værd, men det synes 
sikkert, at han er død i stor Armod (før 1547); han blev begraven 
i Husum. 1666 blev Altertavlen fra Bordesholm flyttet til Slesvig 
Domkirke, hvor den endnu er. 

Kirkehist. Saml. 3. R. I, 5 ff. 
Høyens Skrifter II, 153 ff. 346. 356. 
Weilbach, Konstnerlex. 

<i>C. Nyrop.</i>

</chapter><chapter name="Brüggemann, Otto, 1600-40, en velstaaende og vidtberejst 
Kjøbmand i Hamborg">

<b>Brüggemann, Otto,</b> 1600-40, en velstaaende og vidtberejst 
Kjøbmand i Hamborg, var en af Hovedophavsmændene til det 
Projekt om Oprettelsen af en Handelsforbindelse mellem Slesvig 
og Persien, som Hertug Frederik III af Gottorp forsøgte at faa 
gjennemført. Han blev udnævnt til hertugelig Raad og sendtes 
1633 sammen med Philip Cruse til Moskov for at opnaa Tilladelse 
til, at et gottorpsk Gesandtskab maatte rejse gjennem Rusland paa 
Vejen til Persien. I April 1635 vendte han tilbage til Gottorp
med gunstigt Resultat, og i Okt. s. A. afrejste saa et stort 
Gesandtskab til Persien, af hvilket B. var et af de vigtigste Medlemmer. 
Rejsen blev lang og i mange Henseender mærkelig; i Avg. 1637 
naaede de Ispahan og tiltraadte det følgende Aar Tilbagerejsen,
fulgt af et persisk Gesandtskab. Først i Juli 1639 kom B. hjem 
til Gottorp, men blev kort efter fængslet. Han havde nemlig paa 
sin Rejse skaffet sig bitre Fjender blandt sine Fæller; 
Gesandtskabssekretæren Adam Olearius rettede skarpe Anklager imod ham; 
han sigtedes for at have overskredet sine Instruxer, forfalsket 
Breve, aflagt falske Beretninger og gjort sig skyldig saa vel i
Tyverier som i haard og hensynsløs Adfærd. Resultatet af 
Processen blev, at han dømtes til Døden og henrettedes i Maj 1640.

A. Olearius, Beschreib. der neuen Orientalischen Reise, Schlesw. 1647. 
Allg. Deutsche Biographie III, 407.

<i>J. A. Fridericia.</i>

</chapter><chapter name="Brüggemann, Ulrik Frederik, 1671-1735, Officer og Godsejer">

<b>Brüggemann, Ulrik Frederik,</b> 1671-1735, Officer og Godsejer, 
var en Søn af Etatsraad Nicolaus B. til Ulriksholm og Østergaard 
og Gesila Haussmann og blev født 20. Febr. 1671 i Itzeho. 
Da han 1689 stod som Fændrik ved Prins Georgs Regiment, har
han muligvis fulgt den Bataillon af dette, som med Hjælpetropperne 
s. A. gik til Irland. 1693 kom han til Norge og blev Aaret efter 
Kapitajn ved 1. norske Infanteriregiment. Han giftede sig 30. 
Avg. 1705 med Anna Stockfleth, der var født i Christiania 1688 
og var en Datter af Etatsraad Hannibal S. og Cathrine 
Margrethe Skougaard. Han blev Major 1710, men fra Avg. 1712 stod 
han som Oberstlieutenant ved Akershus' Regiment. Da Carl XII 
1716 faldt ind i Norge, kom han med et lille Strejfkorps til 
Hølands Præstegjæld. Den norske Oberst Kruse erhvervede sig ved 
denne Lejlighed sit berømmelige Navn ved sin Tapperhed, men B.,
der havde forsømt at sikre sine Tropper, blev om Natten taget 
til Fange i sin Seng. Krigsretten dømte ham 1717 til at have sin 
Charge fortabt, men hans gode Familieforbindelser bevirkede en 
Formildelse i Dommen, saa at han fik sin Afsked af Tjenesten. 
Ved en Revision, som Sagen blev underkastet 1719, blev der 
endogsaa meddelt ham en fornyet Afsked med Obersts Karakter. 
Hølands-Affæren og B.s Forhold vakte i hin Tid megen Opsigt, 
vel ikke mindst fordi Nordmændenes Optræden i denne Krig i alle 
Henseender ellers var saa udmærket. Efter sin Afsked kjøbte B. 
1719 Elvedgaard i Fyn og gav sig nu kun af med Bestyrelsen af 
dette Gods, hvis Hovedgaard han byggede færdig 1721. Han 
døde 1. Juni 1735. Hans Enke, som solgte Elvedgaard 1744, døde 
paa Helsingegaard paa Sjælland 1753. 

Vedel Simonsen, Elvedgaard II.
Norsk milit. Tidsskr. 1838-40.

<i>P. F. Rist.</i>

</chapter><chapter name="Brüggemann, Valdemar, 1714-93, Officer">

<b>Brüggemann, Valdemar,</b> 1714-93, Officer, 
Søn af den foregaaende, traadte 1734 i militær Tjeneste ved søndre jyske nationale 
Infanteriregiment, hvor han 1738 blev Kapitajn;
1744 blev han forsat til Kronprinsens Regiment og
her fra 1748 til Livgarden til Fods som Kompagnichef,
i hvilken Stilling han s. A. fik Karakter som Major,
1752 som Generaladjudant, o. 1754 som Oberstlieutenant
af Infanteriet og 1755 som Oberst. 1759 blev han
ansat ved 1. oplandske nationale Infanteriregiment,
med hvis ene Bataillon han s. A. sendtes til Hæren,
der samledes i Holsten, og ved Tilbagekomsten her
fra Chef for 1. vesterlenske Infanteriregiment,
1769 Generalmajor og Chef for 2. smaalenske
Infanteriregiment, 1774 hvid Ridder og 1781
Generallieutenant. 1785 afgik han fra Tjenesten med
Generals Karakter og tog Ophold i Kjøbenhavn, hvor
han ugift døde i Huset hos sin Neveu, Kommandør i
Flaaden William Walker Stockfleth, 23. Febr. 1793.

<i>S. A. Sørensen.</i>

</chapter><chapter name="Bryms, Jens Svendsen, --o.1416, Rigskansler">

<b>Bryms, Jens Svendsen,</b> --o.1416, Rigskansler,
af en saa godt som ubekjendt, vistnok sjællandsk
Adelsslægt, nævnes første Gang i Aaret 1383 og fra
1398 til sin Død som Rigskansler. Allerede som Følge
af hans Embedsstilling forekommer hans Navn i en stor
Del af Datidens officielle Aktstykker, men han synes
desuden at have spillet en ikke ubetydelig Rolle ved
den store Række Godskjøb, hvorved Dronning Margrethe
paa én Gang øgede Kronens og svækkede Adelens Magt,
thi han har beseglet omtrent hvert eneste et af
disse Skjødebreve. Om hans egne Livskaar vides ikke
meget. Han synes at have ejet Sæddinge paa Laaland,
thi dels ses han at have holdt Retterting paa
denne Gaard, og dels tilhørte den 1439 en Bertel
Bryms, der vel er hans Søn, skjønt Vaabenbøgerne
tillægge denne Bertel B. et andet Vaaben end det,
J. S. førte. 1408 havde han det gamle Grimstorp Slot
i Forlening, dog paa det Vilkaar at skulle bygge et
Kloster deraf. Endnu i Dec. 1415 var han i Live, men
snart efter maa han være død. Flere Aar efter, nemlig
1421, kærede Kong Erik paa Sjællandsfar Landsting saa
vel paa Kansler B. som paa hans da afdøde Eftermand
Peder Falster, at de havde misbrugt deres Embede og
udgivet ubillige Breve, formodentlig under Kongens
Segl, men uden hans Vidende; men om denne Klage var
mere end en Udflugt fra Kongens Side, staar hen.

<i>Thiset.</i>

</chapter><chapter name="Brynjúlfsson, Gísli, 1794-1827, Runolog">

<b>Brynjúlfsson, Gísli,</b> 1794-1827, Runolog, 
fødtes 28. Avg. 1794 i Eydalir i det østlige Island (Søndre
Múla Syssel), hvor Faderen, Brynjólfur Gíslason,
var Præst; Moderen, Kristín 
Nikolásdatter, var en Præstedatter fra Omegnen. Efter
en foreløbig Undervisning i Hjemmet sendtes han
til den lærde Skole paa Bessastaðir, hvorfra han
efter en toaarig Skolegang dimitteredes. Derefter
var han i 2 Aar Skriver hos Amtmanden over Nord- og 
Østamtet, Stephán Thórarinsson, indtil han Aar
1815 rejste til Kjøbenhavn, hvor han i de nærmest
følgende Aar med Hæder studerede ved Universitetet,
saaledes at han foruden sit Embedsstudium, Theologi,
tillige syslede med Filosofi, Naturvidenskab og
Oldkyndighed. Besvarelsen af den filosofiske
Prisopgave 1819 forskaffede ham et Accessit,
theologisk Embedsexamen tog han til Dels med
Udmærkelse samme Aar og studerede derpaa i nogle
Aar med offentlig Understøttelse Naturhistorie,
men udnævntes Aar 1823 til Præst paa Hólmar i
Reyðarfjörður i det østlige Island. Samme Aar
erhvervede han den filosofiske Doktorgrad for
Afhandlingen «Periculum runologicum seu de runarum
origine, propagatione et usu». Det følgende Aar
ægtede han sin tidligere Principals Datter, Guðrún
Stephánsdatter Thorarensen, men omkom faa Aar efter,
26. Juni 1827, ved et Ulykkestilfælde, i det han under
Svømning druknede. 

Erslew, Forf. Lex.
J. Espolín, Íslands Árbækur.

<i>Kr. Kaalund.</i>

</chapter><chapter name="Brynjúlfsson, Gísli,</b> 1827-88, nordisk Filolog">

<b>Brynjúlfsson, Gísli,</b> 1827-88, nordisk Filolog, 
Søn af foregaaende, fødtes 3. Sept. 1827, to Maaneder efter
Faderens Død. Efter at være dimitteret fra den lærde
Skole paa Bessastaðir 1845 tog han samme Aar Examen
artium ved Kjøbenhavns Universitet. 1848 udnævntes
han til Arnamagnæansk Stipendiar, hvilken Stilling han
beholdt indtil sin Udnævnelse til extraordinær Docent
ved Universitetet i islandsk Historie og Litteratur
24. April 1874. Han døde 29. Maj 1888 efter længere
Tids Sygelighed. 1855 ægtede han Marie Nicoline
Gerdtzen, der overlever ham. G. B. har foretaget
omfattende Studier, navnlig i litteraturhistorisk,
sagnhistorisk og mythologisk Retning -- uden dog
at udfolde nogen tilsvarende Produktivitet. End
videre har han leveret adskillige politiske Indlæg
vedrørende Islands særlige Forhold, ligesom han
ogsaa har et Navn blandt Islands Digtere. Af hans
litterære Arbejder kan fremhæves -- foruden Artikler i
den danske og islandske Dagspresse, til Dels rettede
mod den islandske Opposition -- nogle Sagaudgaver
(«Tristrams saga») samt mindre Afhandlinger over
Skjaldepoesi og andre nordisk-filologiske Æmner.

Erslew, Forf. Lex.

<i>Kr. Kaalund.</i>
</chapter>
<chapter name="Brynjúlfsson, Halldór, 1692-1752, Biskop">

<b>Brynjúlfsson, Halldór,</b> 1692-1752, Biskop. 
Søn af en anset Bonde paa Vestlandet i Island, Brynjólfur
Ásmundsson, Sønnesøn af en Præst sammesteds, fødtes
H. B. 15. April 1692 paa Gaarden Saurar i Snæfellsnes
Syssel. Blev Student fra Hólar Skole og havde studeret i 
Kjøbenhavn, inden han ansattes som Præst, først paa Útskálar
i Gullbringu Syssel, senere paa Staðastaður
i Snæfellsnes Syssel, hvor han tillige beklædte
Stillingen som Provst. Efter at Bispestolen paa
Hólar var bleven ledig 1739, drog H. B. tillige
med en Medansøger til Kjøbenhavn for at opnaa dette
Embede. Ved denne Lejlighed udarbejdede han som en
Kundskabsprøve en Oversættelse af E. Pontoppidans
Katekismus, der 1741 tryktes i Kjøbenhavn. Dog
paafulgte ingen Udnævnelse strax, og først efter at
den senere Biskop L. Harboe havde besøgt Island og
undersøgt de kirkelige Forhold der, begav H. B. sig
paa ny (1745) til Kjøbenhavn og indviedes nu til
Biskop paa Hólar, hvilket Embede han tiltraadte det
følgende Aar. Men allerede 1752 nødte Sygdom ham til
igjen at rejse udenlands, uden at han dog der fandt 
den forventede Lægedom; han døde før han naaede 
Kjøbenhavn og begravedes i Frue Kirke sammesteds. Af
litterære Arbejder skyldes ham end videre,
foruden en Regnebog og en Oversættelse af et mindre
Opbyggelsesskrift, en Udgave af den islandske Salmebog
(Hólar 1751).

Worm, Lex. ov. lærde Mænd. 
Nyerup, Lit. Lex. J. Espolín, Íslands Árbækur. 

<i>Kr. Kaalund.</i>

</chapter><chapter name="Brünnich, Morten Thrane, 1737-1827, Zoolog og Mineralog">

<b>Brünnich, Morten Thrane,</b> 1737-1827, Zoolog og Mineralog, 
født 30. Sept. 1737 i Kjøbenhavn, var 
Sønnesøn af Peter Jacobsen B., Drejer i Roskilde,
og ældste Søn af Portrætmaler Andreas B (f. 1704 d. 1769) 
og Margrethe Thrane f. Hvass (f. 1703 d. 1762). 
Han undervistes indtil sit 12. Aar
i Hjemmet, blev derefter optaget i Barns Sted af sin
Onkel Matthias Pløen og kom i 1754 i Kjøbenhavns lærde
Skole, hvorfra han dimitteredes i 1757. Det følgende
Aar tog han Examen philos. og proklameredes s. A. som
Baccalaureus. I 1760 blev han theologisk Kandidat og
gav sig derefter til at studere Naturvidenskaberne,
for hvilke han allerede tidligere, især paavirket
af Kratzensteins og Oeders Forelæsninger, havde
haft stor Interesse. Særlig beskæftigede han sig
med entomologiske Studier, og den første Frugt af
disse var hans Disputats: «Prodromus insectologiæ
Siællandicæ» (1761). Aaret derefter blev han Alumnus
paa Elers' Kollegium og fik samtidig Opsyn med
Gehejmeraad Thotts og 
Overavditør Fleischers store Privatsamlinger. Han leverede gode 
entomologiske Bidrag til Pontoppidans «Danske Atlas» (1763) og 
udgav s. A. «Ederfuglens Beskrivelse» med Tillæg. I 1764 udkom 
hans «Ornithologia borealis» og hans «Entomologia», det første 
videnskabelige Arbejde paa Zoologiens Omraade, der fremtræder i 
vort eget Sprog. Hans Flid og Dygtighed havde henledet 
formaaende Mænds Opmærksomhed paa ham, og ved Fleischers,
Moltkes og Pontoppidans Medvirkning blev han i 1765 udnævnt til 
Lektor i Naturhistorie og Økonomi ved Universitetet. Samme Aar 
tiltraadte han med kgl. Understøttelse en længere Udenlandsrejse, 
paa hvilken han bl. a. besøgte Gruberne i Cornwallis og studerede 
Middelhavets Fiskefavna under et længere Ophold i Marseille. 
Resultatet af disse Undersøgelser foreligger i hans «Ichthyologia 
Massiliensis» med Tillægget «Spolia maris Adriatici» (1768). I 
Middelhavet gjorde han betydelige Indsamlinger, som des værre gik 
tabt ved Skibets Havari. Efter at han havde forladt Dalmatien, 
gjennemrejste han Ungarn og Siebenbürgen for at bese 
Bjærgværkerne og vendte derefter (1769) tilbage gjennem Tyskland, 
beriget med 4 indholdsrige Aars Erfaringer og Kundskaber og hædret
af forskjellige lærde Selskaber. Nogle Maaneder før sin Hjemkomst 
var han bleven udnævnt til Professor i Økonomi og Naturhistorie 
ved Universitetet, og i Nov. s. A. blev han Medlem af 
Videnskabernes Selskab.

Saa snart han var vendt tilbage til Danmark, arbejdede han 
med Iver paa at anlægge et naturhistorisk Musæum, thi efter at 
Naturalsalen i Kannikestræde var brændt i 1728, havde Universitetet 
hverken Samling eller Lokale til en saadan. Ved Gehejmeraad 
Thotts Bistand lykkedes det at faa indrettet et Lokale i 
Kommunitetsbygningen paa Nørregade, og allerede i 1770 var dette 
færdigt; da Naturaliekabinettet paa Charlottenborg kort efter blev 
forenet med de af B. tilvejebragte Samlinger, var Universitetet nu 
i Besiddelse af et efter Datidens Fordringer ret anseligt Musæum. 
Til Brug ved sine Forelæsninger udgav han i 1772 «Zoologiæ fundamenta»,
men dermed standsedes hans videnskabelige Virksomhed 
for længere Tid. Efter Struensees Fald blev han beordret til at 
indtræde i en Undersøgelseskommission, der var nedsat i Kongsberg 
i Anledning af nogle Klager fra Arbejderne, og dette Hverv 
varede i 3 Aar. Da han efter den Tids Forløb vendte tilbage til 
Kjøbenhavn, blev hans Gage forhøjet til 900 Rdl., og han blev 
derved sat i Stand til at gifte sig (14. Febr. 1776). I 1782 udkom
1. Bind (Folio) af hans Arbejde: «Dyrenes Historie og
Dyresamlingen udi Universitetets Naturtheater», men
Fortsættelsen, til hvilken han havde gjort omfattende
Forberedelser, udkom aldrig. Faa Grund af ugunstige
pekuniære Forhold maatte han nemlig i 1784 indtræde
i Bjærgværkskollegiet og ofre megen Tid i dettes
Tjeneste, og i 1788 maatte han efter kgl. Befaling
foretage en Rejse til Norge i Forening med Dr. Momsen
for at undersøge de søndenfjældske Bjærgværker. Da
han endelig kort efter sin Hjemkomst udnævntes til
Overbergkommissær og fik det vanskelige Hverv at
bringe Kongsberg Sølvværk, som i flere Aar havde
haft betydelig Underballance, paa Fode igjen, afbrød
han med tungt Hjærte sine zoologiske Undersøgelser,
rejste i 1789 til Kongsberg og helligede sig med
sin sædvanlige Energi til de nye Opgaver, der vare
stillede ham. Manuskript, Tegninger og de allerede
stukne Kobbere til hans Dyrehistorie brændte tillige
med hans Bibliothek i Kjøbenhavns Ildebrand 1795. B.s
Virksomhed blev fra nu af mest af praktisk Natur,
men han høstede ikke den Tilfredshed deraf, som hans
trofaste og ihærdige Arbejde fortjente. I 1814 vendte
han tilbage til Kjøbenhavn, hvor han trods sin høje
Alder gjenoptog sin litterære Virksomhed og i 1819
udgav sine «Historiske Efterretninger om Norges
Bjærgværker». I sit 89. Aar publicerede han 1. Del
af sit Arbejde om Kongsberg Sølvværk og endte sit
daadrige og for Videnskaben betydningsfulde Liv i en
Alder af 90 Aar, 19. Sept. 1827. Hans Hustru, Wibecke
f. Schou (f. 16. Okt. 1746), var Datter af 
Niels S. i Harre Sogn i Salling (gift med en Søster
til Konferensraad N. Ryberg). Hun døde 6. Jan. 1820.

Tidsskr. for Naturvidensk. V, 359 ff. Litteratur-Tidende f. 1827. 
Erslew, Forf. Lex. 
Gosch, Danmarks zoolog. Lit. I, 327. 
Paa Univers. Bibl. (Brünnichs Saml. 4to Nr. 39-40) findes hans haandskrevne Avtobiografi.

<i>Jonas Collin.</i>

-- Som Professor i Naturhistorie foredrog Brünnich
ogsaa <i>Mineralogi</i> og efter sin Tilbagekomst fra Norge
(1775) udgav han en Lærebog i dette Fag (1777), et
Arbejde, der dog ikke fik nogen blivende Værd paa
Grund af de store Fremskridt, som Mineralogien gjorde
i Slutningen af det 18. Aarhundrede. Den Dom, som
H. Steffens har fældet om B.s Virksomhed som Direktør
for Kongsberg Sølvværk («Was ich erlebte» II, 36),
er alt for Stræng og ubillig, naar han siger, at, da
B. blev Berghauptmand i Norge, begyndte Sølvværkets
Ruin. Vel lykkedes det ikke B.
at forbedre dets økonomiske Natur under de daværende
forkvaklede Forhold; men de Fejl i Driften, der førte
til, at Værket maatte opgives, skyldtes væsentlig
hans Forgænger.

<i>F. Johnstrup.</i>

</chapter><chapter name="Brünniche, Andreas Schytz Plum, f. 1823, Læge">

<b>Brünniche, Andreas Schytz Plum,</b> f. 1823, Læge. 
Han er født i Skovlænge paa Laaland 25. Jan. 1823 som
en Søn af Sognepræst Andreas B. og Anna Agnete
f. Plum, dimitteredes 1840 fra Vordingborg Skole,
tog Lægeexamen 1846, var i Felttogene 1848-50
Underlæge i Armeen, studerede derefter i Udlandet,
var 1853 Koleralæge og derefter Reservemedikus
paa Frederiks Hospital, tog 1857 Doktorgraden ved
en Afhandling om Tuberkulosen og var et Par Aar
Medredaktør af «Hospitalstidende», senere i lang Tid
Redaktør af «Bibliothek for Læger». 1862 konkurrerede
han til et Lektorat i medicinsk Klinik sammen med
With og Reisz. 1864 fungerede han som Overlæge ved
et Lazaret i Kjøbenhavn, 1858-70 var han Læge ved
Børnehospitalet, og fra 1870 har han virket som
Overlæge ved Kommunehospitalets 2. Afdeling. 1865
fik han Professortitelen. 1875 blev han Medlem af
Direktionen for Børnehospitalet og 1876 af Bestyrelsen
for det Classenske Litteraturselskab for Læger. Han
er gift med Sophie Georgia f. Gad, Datter af Biskop
Peter Chr. Stenersen G.

Smith og Bladt, Den danske Lægestand, 5. Udg.
Erslew, Forf. Lex.

<i>Jul. Petersen.</i>

</chapter><chapter name="Bryske, Antonius, o.1500-66, Rigskansler">

<b>Bryske, Antonius,</b> o.1500-66, Rigskansler, 
var en Søn af nedennævnte Eiler (Ivensen) B. (d. 1529) og
blev født 1500 eller 1501. I sin Ungdom studerede
han ved Kjøbenhavns Universitet, hvor han tog
Magistergraden, og senere i Udlandet, i alt Fald
i Wittenberg. Efter sin Hjemkomst blev han Kannik
i Viborg og Kansler hos Biskop Jørgen Friis, men
efter Bisperegimentets Afskaffelse tog han Tjeneste
som Sekretær i Kancelliet og forlenedes 1538 med
et Kannikedømme i Roskilde. Aaret efter fik han
desuden Vissenbjærg Birk, et Len, der næsten var
blevet arveligt i Bryske-Slægten. 1544 beskikkedes
han til Overberghauptmand i Norge og forlenedes i
denne Stilling med Skien Syssel og Gimsø Kloster,
men alt samme Aar kaldtes han tilbage til
Danmark for at overtage Rigskanslerembedet, hvilket
Embede han beklædte til sin Død. Til dette knyttedes
Aaret efter Provstiet i Odense, og A. B. forlenedes
end videre 1554 med Kantordømmet i Ribe og 1559 med
Provstiet i Viborg. Desuden havde han et Kannikedømme
i Lund, men det bortbyttede han 1563 med et lignende i 
Aarhus, dog kun for strax efter at bortskjænke dette sidste til 
sin «Tjener» Gregers Kobelauch. I sin lange Embedstid benyttedes 
A. B., der var en af Samtiden paa Grund af sin Lærdom og 
Karakter højt anset Mand, til flere offentlige Hverv; han ledsagede
saaledes 1548 Hertug Frederik paa Hyldingsrejsen til Norge og 
sendtes 1554 til Forhandlingerne med de svenske i Elfsborg. Som 
bekjendt har det endnu bevarede Runehaandskrift af Skaanske Lov 
tilhørt A. B., der testamenterede det til sin Søster Sidsel B., som 
ogsaa ved hans barnløse Død, 11. Juli 1566, arvede hans Hovedgaard 
Langesø, hvor A. B. havde opført en ny, stor Hovedbygning. 
Han ligger begraven i sin Sognekirke Vigerslev.

K. Hansen, Danske Ridderborge, 1876, S. 153 ff. 
Danske Mag. 4. R. IV, 287 ff.

<i>Thiset.</i>

</chapter><chapter name="Bryske, Carl, 1547-1613">

<b>Bryske, Carl,</b> 1547-1613, 
blev født paa Dallund 4. Febr. 1547 og var en Søn af Gert B. til Dallund og Anne Viffert. Efter en lang Hoftjeneste -- 1569 kaldes han «Kongens Dreng», Aaret 
efter var han Hofjunker og 1575-77 Kongens Mundskjænk -- fik 
han 1583 sin første Forlening, Havreballegaard, derefter Vernø 
Kloster (1594-95), Kjøbenhavns Slot (1595-97), Rugaard (1597-1602), 
Aarhusgaard (1602-13); desuden fik han 1598 Vissenbjærg 
Birk. Som Lensmand var han ikke afholdt; der foreligger flere 
Klager over hans Lensstyrelse, navnlig var man i Aarhus 
misfornøjet med ham, hvilket gav sig Udslag i et Skandskrift imod 
ham. I denne sidste Anledning forlangte han sin Embedsvirksomhed
undersøgt, men Undersøgelsen faldt formodentlig ud til 
hans Fordel, thi han beholdt Lenet til sin Død, 21.-22. Avg. 1613. 
Ved Hove var han velset; han blev meget benyttet ved 
fremmede Fyrsters Modtagelse og maatte oftere ledsage Kong Frederik II 
og senere Kong Christian IV udenlands. 1574 benyttede Kongen
ham som Sendebud til den svenske Hertug Carl, og 1601 sendtes 
han med Eske Brock til Rusland. C. B., der ejede Margaard, 
Katholm og en Part i Gammel Estrup, var to Gange gift, 1. 
(20. Okt. 1577) med Ide Gregersdatter Ulfstand (d. 26. Sept. 1579),
2. (21. Juli 1583) med Else Steensdatter Bille (d. 28. Avg. 1621). Han 
ligger begraven i Søndersø Kirke.

K. Hansen, Danske Ridderborge, 1876, S. 108 ff.

<i>Thiset.</i>

</chapter><chapter name="Bryske, Eiler, --1529, til Dallund">

<b>Bryske, Eiler,</b> --1529, til Dallund, 
Søn af Iven Gertsen B. og Cæcilie Hogenschild, var allerede 1487 Hofsinde hos Kong 
Hans, forlenedes 1502 med Lundenæs i Jylland, fik 1515 Livsbrev 
herpaa af Christian II, blev 1518 tillige Lensmand paa Aalborghus 
og fik en Mængde Herreder og mindre Forleninger i det nordlige 
og vestlige Jylland (især efter Niels Clementsens Død), blev samme 
Aar Landsdommer og viste sig meget ivrig i Kongens Tjeneste; 
men 1520 mistede han Aalborg, hvor Hans Bartholomæussen (I, 576) 
havde sværtet ham, og Landsdommerstillingen; samtidig klagedes 
til Kongen over de Mishandlinger, hans Svoger Knud Pedersen 
Gyldenstjerne til Tim uhindret af ham havde øvet mod en Bonde 
i hans Len. 1523 havde Kongen betroet ham Befalingen i Fyn, 
medens de jyske Oprørere med Magt fratoge ham Lundenæs. I 
Begyndelsen viste han sig ogsaa meget ivrig, men, sendt til Jylland 
for at udvirke en Stilstand for Fyn, udsonede han sig med 
Magthaverne, hyldede Frederik I og fik Næsbyhoved ved Odense i 
Steden for Lundenæs. 1524 maatte han dog atter afstaa dette og 
fik først 1525 Lundenæs tilbage, dog kun for en høj Pantesum. 
Tidligere en driftig Godsstyrer (erhvervede Langesø og Margaard)
var han ved disse Forhold kommet i trykkende Gjæld og stod, 
misfornøjet med Forholdene, baade i 1524 og 1527 i hemmelig 
Forbindelse med Christian II, hvem han tilbød at rejse en Bondehær, 
naar han vilde vise sig i Jylland. Han døde imidlertid 1. 
Febr. 1529. Gift med Karen Pedersdatter Gyldenstjerne fra Tim 
(d. 1551). Fader til Rigskansler Antonius B. og til Sidsel B.

Allen, Breve og Aktst. til Christ. II's og Fred. I's Hist. I, 35 og fl. St. 
K. Hansen, Danske Ridderborge, 1876, S. 9 ff.

<i>A. Heise.</i>

</chapter><chapter name="Bryske, Eiler, 1541-1614">

<b>Bryske, Eiler,</b> 1541-1614, 
var en Søn af Gert B. til Dallund og Anne Viffert og blev født 26. Juli 1541 paa 
fornævnte Gaard, af hvilken han ogsaa senere blev  Ejer. Kun 11 Aar gammel 
mistede han alt sin Fader og blev derefter opdraget hos sin Moders 
Svoger, Jacob Sehested; fra 1557-59 var han Kammerpage hos 
Hertug Magnus, som da for sin Uddannelses Skyld opholdt sig i 
Dresden. I de følgende Aar var han i fremmed Krigstjeneste, 
navnlig i Frankrig og Nederlandene, men kom tids nok hjem til 
at tage Del i den nordiske Syvaarskrig, hvori han bl. a. var med 
paa Daniel Rantzaus berømte Tog. 1568 fik han Vissenbjærg Birk 
i Forlening, var derefter i 3 Aar Hofsinde og benyttedes da oftere 
af Kongen til Sendelser til Udlandet; men senere trak han sig 
tilbage fra det offentlige Liv og henlevede Resten af sit Liv 
temmelig ubemærket paa sine Gaarde; dog havde han 1595-97 
Skarpenbergs Gods i Forlening. 16. Sept. 1582 ægtede han Gertrud 
Iversdatter Lunge, ved hvem han efterhaanden blev Ejer af Nielstrup, 
Østrup og Tirsbæk. Begge døde de samme Dag, 16. Juli 
1614, paa Dallund og ligge begravne i Søndersø Kirke.

K. Hansen, Danske Ridderborge, 1876, S. 20 ff.

<i>Thiset.</i>

</chapter><chapter name="Bryske, Gert, 1578-1651">

<b>Bryske, Gert,</b> 1578-1651, 
Søn af ovennævnte Carl B. og Ide Ulfstand, kom 1587 i Sorø Skole og studerede 1597 i Genf. Fra 1603-6 var han Hofjunker, og under Kalmarkrigen synes han at 
have gjort Tjeneste under Aarhus-Fanen. Efter sin Fader havde 
han arvet Margaard og Katholm, efter sin Moder Andel i Gammel 
Estrup og Asdal, efter sin Mormoder Bogensholm, og endnu mere 
Gods giftede han sig til med Kirsten Tygesdatter Sandberg, der 
skrev sig til Vedø og Fævejle; men han var en Ødeland, der 
hurtig satte alt over Styr, kom under Rigens Forfølgning og 
tilbragte Resten af sit Liv under højst trykkende Kaar. Fru Kirsten 
synes at have holdt selvstændigt Hus paa Vedø, hvor hun døde
1647, men ogsaa i saa slette Kaar, at hendes Arvinger ikke vilde 
bekoste hendes Begravelse. G. B. selv døde 4 Aar efter paa en 
Bondegaard, tilhørende hans Hustrus Frænde Hr. Frederik Reedtz, 
der lod ham begrave, da ingen anden vilde det.

K. Hansen, Danske Ridderborge, 1876, S. 111 ff.

<i>Thiset.</i>

</chapter><chapter name="Bryske, Iven, --1421, Ridder senere Rigsraad">

<b>Bryske, Iven,</b> --1421, nævnes som Ridder 1403 og var 
senere ogsaa Rigsraad. Da Erik af Pommern i Sommeren 1416 
havde erobret Femern, satte han I. B. til Høvedsmand paa det 
faste Slot Glambæk. Hen paa Efteraaret søgte Holstenerne at 
vinde Øen tilbage; I. B. havde dog i sidste Øjeblik faaet Slottet 
provianteret og modstod nu en 2 Maaneders Belejring. I Dec. 
forlod han hemmelig Borgen for at hente Undsætning i Danmark, 
men ved sin Tilbagekomst kunde han ikke atter slippe ind i 
Slottet, der strax efter overgav sig. I. B. levede endnu i Sept. 
1421; kort efter døde han, mens han laa i Søen med en Flaade, 
der skulde have angrebet Als.

Jahn, Danmark und. Unionskongerne S. 67 f. 76. 

<i>Kr. Erslev.</i>

</chapter><chapter name="Bryske, Lisbet, 1586-1674">

<b>Bryske, Lisbet,</b> 1586-1674, 
var en Datter af ovennævnte Eiler (Gertsen) B. (d. 1614) og blev født paa Dallund 
14. Okt. 1586. 6. Okt. 1605 ægtede hun Mogens Krabbe til Vegholm, men blev 
allerede 13. Febr. 1614 Enke og det med 5 Børn. Hendes
Enkestand blev dog af kort Varighed, thi allerede 28. Avg. 1616 havde 
hun paa Stjærnholm Bryllup med Henrik Bille til Billeskov, hvem 
hun tilbragte Tirsbæk, som hun kort efter sin første Mands Død 
havde arvet efter sine Forældre. Med Henrik Bille havde L. B. 8 
Børn, og hun blev anden Gang Enke 3. Marts 1655. Resten af sit 
Liv synes hun at have tilbragt paa Tirsbæk, vel endnu i sin høje 
Alder sysselsættende sig med de genealogiske Arbejder over den danske 
Adel, der have sikret hende et blivende Eftermæle. 
Foruden en Vaabenbog af mindre Betydning har hun efterladt en 
Slægtebog, der er den betydeligste og mest bekjendte og benyttede 
af denne for det 16.-17. Aarhundrede ejendommelige Litteratur;
de findes nu i det store kgl. Bibliothek. L. B. døde 4. Dec. 1674 
i Vejle som det sidstlevende Medlem af Bryske-Slægten. Under 
Tirsbæk havde hun oprettet en lille Hovedgaard, som hun kaldte 
Bryskersborg; den er vel til endnu, men under et andet Navn
(Williamsborg).

Qvartalskr. Orion I, 321 ff.

<i>Thiset.</i>

</chapter><chapter name="Bryske, Sidsel, --1573">

<b>Bryske, Sidsel,</b> --1573; 
var en Datter af ovennævnte Eiler (Ivensen) B. (d. 1529) og altsaa Søster til 
Rigskansleren Antonius B., der synes særlig at have været knyttet til denne Søster. Efter sine Forældres Død havde hun arvet Margaard og desuden en 
Part i Dallund, hvilken sidste hun solgte til sin Broder Gert; men 
først i en forholdsvis sen Alder, vistnok en 40 Aar gammel, blev 
hun gift. Hendes Ægtefælle, Eskil Gjøe til Gunderslevholm, var 
ældste Søn af en bekjendte Rigshofmester Mogens G. Efter 10 
Aars barnløst Ægteskab døde han 2. Jan. 1560 paa sit Len Skanderborg 
Slot. Ved Broderen Antonius' Død 1566 tilfaldt der Fru S. 
en betydelig Arv af Jordegods og Løsøre; blandt det første maa 
navnlig fremhæves Hovedgaarden Langesø, blandt det sidste det 
bekjendte Runehaandskrift af Skaanske Lov, hvilket hun 1569
forærede til den lærde Læge Peder Sørensen. Desuden forlenede 
Kongen hende 1567 med Renten af Odense Provsti, som nævnte 
hendes Broder havde haft i Forlening, men den mistede hun alt 
et halvt Aars Tid efter, da Kongen gav den til den nye Kansler,
Axel Urne. S. B. døde 7. Febr. 1573 paa Langesø og er begraven 
hos sin Ægtefælle i Voldum Kirke.

Danske Mag. 4. R. IV, 287 ff.

<i>Thiset.</i>

</chapter><chapter name="Bryske, Truid, 1579-1653">

<b>Bryske, Truid,</b> 1579-1653, var en Søn af ovennævnte Carl 
B. og blev født paa Margaard 30. Avg. 1579. I sin Ungdom har 
han studeret ved fremmede Universiteter og, som det synes, ogsaa 
tjent en kort Tid ved det sachsiske Hof, men 1603 var han 
hjemkommen og tjente derefter i 2 Aar som Hof junker; ved Krigens 
Udbrud 1611 blev han indkaldt, men om han virkelig gjorde 
Tjeneste i den, vides ikke. 1609 havde han ægtet den rige Jomfru 
Karen Albertsdatter Friis, med hvem han bl. a. fik Haraldskjær, 
og senere arvede han efterhaanden Langesø, Katholm og Part i 
Gammel Estrup, men hans og hans Hustrus hensynsløse Ødselhed
skilte dem snart af med alt deres Jordegods; 1625 var han 
reduceret til at være Forpagter paa Agersbæk i Hind Herred, der 
tilhørte hans Hustrus Søster, Lisbet Friis. Denne synes ogsaa senere 
at have været ham en god Støtte, thi 1627 gav hun T. B. for 
Livstid Bolig paa sin Gaard Vosnæsgaard. 1635 døde Fru Karen 
Friis, efter hvem naturligvis al Arv og Gjæld blev fragaaet af 
Arvingerne, og efter i en Række af Aar at have ført en af alle 
andre end Kreditorerne ubemærket Tilværelse sluttede T. B. 30. 
Dec. 1653 sit lidet opbyggelige Levnedsløb, vistnok under lige saa 
usle Kaar som hans ovenfor omtalte Broder Gert. T. B. var den 
sidste Mand af Slægten Bryske.

K. Hansen, Danske Ridderborge, 1876, S. 161 ff.

<i>Thiset.</i>

</chapter><chapter name="Bræmer, jvfr. Bremer.">

<b>Bræmer,</b> jvfr. Bremer.

</chapter><chapter name="Bræmer, Otto Ferdinand, 1806-83, Forfatter">

<b>Bræmer, Otto Ferdinand,</b> 1806-83, Forfatter. 
Født 27. Nov. 1806 i Helsingør. Faderen, Ulrich B., Fuldmægtig hos Etatsraad, 
Raadmand Estrup, Moderen Anna Frederikke f. Milan. Han blev 
efter  sin Konfirmation sat i Handelslære i Kjøbenhavn, men da 
han følte Ulyst til denne Virksomhed, opgav han den og ernærede 
sig i nogle Aar ved at give Undervisning i Koralsang, indtil han 
i 1834 som Privatist underkastede sig Examen ved Jonstrup 
Skolelærerseminarium. 1835 oprettede han i Kjøbenhavn en Drengeskole, 
som han bestyrede indtil 1872. Han havde i 1828 ægtet Enken 
Elisabeth Thane og døde i Kjøbenhavn 4. Febr. 1883. -- B. har 
skrevet en Del originale historiske Fortællinger og oversat en
Mængde Romaner fra Engelsk. Han har redigeret et Par 
Tidsskrifter af underholdende Indhold, deriblandt «Skandinavisk 
Folkemagasin» (1856-64). 

Erslew, Forf. Lex.

<i>Sophus Bauditz.</i>

</chapter><chapter name="Bræstrup, Christian Jacob Cosmus, 1789-1870, Politidirektør i Kjøbenhavn">

<b>Bræstrup, Christian Jacob Cosmus,</b> 1789-1870, Politidirektør i Kjøbenhavn. 
Han var en Søn af Dr. med. Tycho B. 
og Inger Kirstine f. Høyer og fødtes i Kjøbenhavn 26. Dec. 1789. 
Dimitteret 1806 fra Vordingborg Latinskole af den lærde Rektor 

Stoud, blev han allerede i en Alder af 19 Aar juridisk Kandidat. 
Foruden sine juridiske Studier havde han ivrig lagt sig efter levende 
Sprog, for hvilke han besad et særligt Talent, og dette Studium 
fortsatte han ogsaa i sine modnere Aar, saa at han ofte forbavsede 
Landsmænd og fremmede ved sine omfattende Kundskaber paa 
dette Felt. Sin Embedsbane begyndte han i Kancelliet, men blev 
allerede i 1810 Avditør ved slesvigske Infanteriregiment, og i 1813 
fulgte han med dette til Holsten. Hensigten var, at Regimentet 
skulde slutte sig til det Armékorps, som skulde operere i 
Forbindelse med Russerne under General Tettenborn, men de politiske 
Begivenheder medførte, at det gik ind under det 13. franske Armékorps, 
der anførtes af Marechal Davout, Hertug af Eckmühl. Det 
var for denne Tjeneste under de franske Faner, at B. mange Aar 
senere fik den af Napoleon III indstiftede St. Helena Medaille. 
Efter den franske Episode laa Regimentet i 2 Aar i Tyskland som 
Del af «Auxiliærkorpset» under Generallieutenant Kardorff og 
Prins Frederik af Hessen. B. blev Overavditør 1818, men 
indtraadte i Nov. 1821 som Assessor i Kjøbenhavns Politiret og 
hermed begyndte den Virksomhed, som skulde udfylde næsten hele 
Resten af hans Liv. Allerede i Marts 1823 blev han Vicepolitidirektør 
under Kjerulff som Chef, i 1833 Politidirektør og Justitiarius 
i Politiretten, og efter at Forordningen af 28. Febr. 1845 havde 
organiseret Kjøbenhavns Kriminal- og Politiret, gik han over til
udelukkende at lede Hovedstadens exekutive Politi, kort efter med 
Titel af dets Chef. I Forhold til tidligere Tilstande repræsenterede 
B. som Politimand Fremskridtet, men han tilhørte dog endnu den 
gamle Skole af Embedsmænd, som vare udviklede under 
Enevældens bureaukratiske Opfattelse af Staten og Undersaatterne, og 
saaledes som det hele Politi var organiseret, som det rekruteredes
og lønnedes, kunde det ikke løse den Opgave, som vor Tids 
Opfattelse stiller til Vogterne af den lovlige Orden og Sikkerhed. 
Mangfoldige Uskikke havde vundet Alderstids Hævd og lode sig 
ikke længere udrydde; Myndigheden hvilede ikke paa Borgernes 
Tillid, men paa Magt, ofte en brutal Magt, og den normale 
Tilstand imellem Politi og Befolkning var Krig, naar ikke Fred eller
Vaabenstilstand kjøbtes ved Tribut til Fjenden. Værst af alt var 
det, at Politiet efter det daværende Regeringssystem benyttedes 
som en politisk Institution, og de uheldige Virkninger heraf traadte 
navnlig stærkt frem under Christian VIII, da den vaagnende Opposition 
medførte hidtil ukjendte Bevægelser. B. var ikke alene en
dygtig og nidkjær Politimand, et administrativt Talent, men tillige 
en overordentlig human Mand; utallige ere de Lejligheder, hvor 
han har ladet Humanitetshensyn raade i Steden for den strænge 
Ret, og mangfoldige Familier skylde hans Hensynsfuldhed stor 
Taknemmelighed; det var maaske endog en ikke uberettiget Anke 
imod ham, at han stundum gik for vidt i sin Mildhed, og det 
kunde ikke undgaas, at man bag mange af hans Handlinger vilde 
se rent personlige Hensyn eller en Lydighed imod Frimurerbaandet, 
da det vidstes, at han indtog en høj Rang i dette hemmelige
Samfund saa vel som i det dermed forbundne Selskab «Kjæden». 
At han ikke manglede Blik for Nødvendigheden af under de nye 
Samfundstilstande at bryde med det gamle Politisystem og skabe 
en hel ny Organisation, viste han paa en utvetydig Maade ved 
det Forslag til en ny Ordning af Kjøbenhavns Politi, som han 
11. April 1857 indgav til Justitsministeriet, og hvori han lige saa 
klart som træffende fremstillede Politiets Opgave uden at lade sig 
afholde ved, at han derved brød Staven over hele det System, 
han saa længe havde maattet følge. Til at drøfte dette Forslag
nedsattes i Juni 1857 under hans Forsæde en Kommission 
(Vicepolitidirektør v. Osten, Etatsraad Mollerup, Borgmester Linnemann 
og Grosserer Moritz G. Melchior), som allerede i Nov. s. A. afgav 
sin Betænkning, men Lovgivningsmagten forhastede sig ikke, og 
først 11. Febr. 1863 udkom Loven om Kjøbenhavns Politis 
Omordning, der traadte i Kraft 1. Juli s. A. B. var da 74 Aar gammel, 
for højt oppe i Aarene til at kunne gjennemføre det nye System, 
efter at han hele sit Liv igjennem havde været knyttet til et 
helt forskjelligt; han afskedigedes derfor i 1863, men ligesom han fra
sin vanskelige Stilling medbragte alles Højagtelse og sine 
undergivnes varme Hengivenhed, saaledes modtog han ogsaa 
Regeringens Anerkjendelse ved Udnævnelsen til Gehejmekonferensraad; 
Storkorset havde han allerede siden 1860.

I Juni 1863 havde Kong Frederik VII givet sit Samtykke til, 
at Prins Vilhelm af Danmark under Navnet Georg I modtog Valget 
til Hellenernes Konge, og den græske Deputation forlod Kjøbenhavn, 
efter kort Tids Forløb fulgt af den unge Monark med Grev
Sponneck som privat Formynder og Raadgiver; det blev anset 
for passende, at Danmark var repræsenteret i Athen ved hans 
Regeringstiltrædelse, og B. blev i den Anledning sendt i en 
overordentlig Mission til Grækenland. Aaret efter blev den endnu 
trods sin høje Alder kraftige og virkelystne Mand udnævnt til
Overpræsident i Kjøbenhavn, og til denne Stilling vendte han 
ogsaa tilbage, efter at han fra April til Nov. 1865 havde været 
Justits- og en kort Tid tillige midlertidig Kultusminister. Han 
døde 11. Juli 1870. Hans Hustru var Christiane Erasmine f. Lassen,
en Datter af Konferensraad C. L. L.

Illustr. Tid. 16. Dec. 1860.
E. Collin, Fremragende danske Frimurere I.

<i>C. St. A. Bille.</i>

</chapter><chapter name="Brøchner, Hans, 1820-75, Filosof">

<b>Brøchner, Hans,</b> 1820-75, Filosof. 
H. B. er født 30. Maj 1820 i Fredericia, hvor hans Fader, Thøger B. (f. 1781 d. 1846), 
var Kjøbmand. Moderen var Johanne Kirstine f. Kieldsen (f. 1786 d. 1826). 
Efter 1836 at være bleven Student kastede B. sig først over
theologiske Studier, men førtes ved disse til et bestemt Brud med 
Kristendommen, der blev afgjørende for hele hans følgende Liv 
og Virksomhed. 1842 oversatte han Strauss' «Troslære», hvorpaa 
han gav sig til at studere østerlandsk Filologi og Filosofi. 
Foranlediget ved Martensens Skrift «Den kristelige Daab» udgav han 
1843 «Nogle Bemærkninger om Daaben». 1845 tog han Magisterkonferens 
og erhvervede sig samme Aar Magistergraden ved en
Afhandling «Om det jødiske Folks Tilstand i den persiske Periode». 
Efter 1846-53 at have foretaget forskjellige Udenlandsrejser kastede 
han sig en kort Tid ind i den politiske Kamp, i det han 1854 
valgtes til Folketingsmand for Fredericia. Hurtig vendte han dog 
atter tilbage til sine historisk-filosofiske Studier, som hvis første 
Frugt hans Afhandling om «Benedict Spinoza» (1857) fremtraadte. 
Samme Aar udnævntes han til extraordinær Docent i Filosofi ved 
Universitetet, hvor han allerede fra 1849 havde virket som 
Privatdocent. 1870 blev han Professor ordinarius. Sine religiøse 
Anskuelser fremstillede og begrundede han nærmere i de to Skrifter: 
«Problemet om Tro og Viden» (1868) og «Om det religiøse i dets 
Enhed med det humane» (1869). Samme Aar, som dette sidste 
Arbejde udkom, udgav han end videre «Bidrag til Opfattelsen af 
Filosofiens historiske Udvikling», en Art Filosofiens Histories Filosofi,
der nogle Aar senere suppleredes med en Fremstilling af selve 
«Filosofiens Historie» (1873-74). I Tidsskrifterne «Nyt dansk 
Maanedsskrift» og «Det nittende Aarhundrede» har han end videre 
leveret et Par interessante Smaaafhandlinger: «Forholdet mellem
det bevidste og det ubevidste», «Giordano Bruno» og «Erindringer 
om Søren Kierkegaard», ligesom han 1868 havde udgivet et skarpt 
lille Stridsskrift: «Et Svar til Prof. R. Nielsen». -- 1862 ægtede B. 
Dorothea Ipsen, Datter af afdøde Justitsraad I., forhenværende 
Apotheker i Holbæk; allerede 4 Aar derefter bortreves hun af 
Døden. Selv kæmpede B. i en lang Aarrække med en haardnakket 
Brystsyge, der 17. Dec. 1875 endte hans Liv.

En dyb sædelig Alvor forbunden med en Tankens Energi og 
Skarphed, som under gunstigere Forhold sikkert vilde have præsteret 
det ualmindelige, var Grundtrækket i B.s Karakter. I mere end 
én Henseende var han først og fremmest en religiøs Personlighed,
og det er derfor ganske naturligt, at han som ung Student først 
kastede sig over Theologien. I Danmark var samtidig den rationalistiske Kristendomsopfattelse væsentlig overvunden af den nugjældende, 
medens i Tyskland Feuerbach rettede sine voldsomme lyriske Angreb 
paa Religionen i det hele, og Strauss søgte kritisk-historisk at 
forstaa den. Det laa i hele B.s Karakter, at han nærmest maatte 
slutte sig til denne sidste, hvis Troslære han derfor oversatte. 
Dog røber han allerede fra første Færd af en ualmindelig 
Selvstændighed. Han bryder med Kirkens Kristendom, fordi han finder 
Modsigelser og væsentlige Ufuldkommenheder her; men han 
udformer sig snart en «renset» Theisme med et stærkt betonet
pantheistisk Skjær over sig, og han fastholder denne Anskuelse urokket, 
medens Strauss og Feuerbach føres fra Standpunkt til Standpunkt. 
Da Mynster udtaler, at man med Magt bør døbe Baptisternes Børn, 
og Martensen i sit førnævnte Modskrift indvender, at der bør være
en vis Frihed ved Daaben, protesterer B. strax mod dette «halve 
Standpunkt», som han finder betegnende for hele den nyere 
Dogmatik, der i Modsætning til den langt modigere gamle «hverken 
vil bryde med Tro eller Fornuft, men plukker Fornuften til Charpi 
for at læge Troens Saar». Friheden hos det lille Barn, siger han,
er højst den, at det skriger over det kolde Vand, og da det er 
lige saa meningsløst at lade Fadderne tro for Barnet, som det er 
umuligt for dette selv at tro, bliver Barnedaaben derfor enten 
uholdbar som Sakrament, eller den medfører de forfærdeligste 
uethiske Konsekvenser i Retning af vilkaarlig Prædestination o. desl. 
Til lignende Halvheder hos Theologien og til lignende Konsekvenser 
af Antagelsen af den gængse Kristendom kommer B. tilbage i 
sine to Skrifter fra 1868 og 69, og han søger i det sidste at paavise, 
hvorledes en omhyggeligere Prøvelse af de religiøse Spørgsmaal 
fører til en renere Lære. Med Aristoteles og Hegel er han 
forvisset om, at Tilværelsen bør opfattes som et organisk Hele, hvis 
inderste Kilde, Guddommen eller «det absolute», først og fremmest
maa tænkes saaledes, at det forklarer hele den legemlig-aandelige 
Mangfoldighed. B. kalder det derfor det idealt-reale Princip og 
bestemmer det som «absolut Subjektivitet». Da det end videre maa 
kunne forklare den tænkende og ethisk villende Menneskeaand,
maa Bestemmelserne Tænken og Villen tillægges det, i det de 
dog først befries for deres menneskelige Ufuldkommenhed. Paa 
lignende Maade maa Bestemmelserne Selvbevidsthed og Personlighed, 
Godhed, Hellighed, Retfærdighed og Kjærlighed undergaa en 
«Metamorfose», før de kunne overføres paa Guddommen. Som ogsaa
Kristendommen lærer, maa dette Princip dels tænkes immanent i 
Verden, der jo er i og ved det, og for <i>saa</i> vidt faa vi en 
Pantheisme. Men B. finder de fleste historisk fremtraadte pantheistiske 
Systemer uholdbare, fordi de ikke tillige skarpt have fremhævet
«det absolutes» Transcendens. Saa vel Guddommens som de endelige 
Aanders Selvstændighed over for Tilværelsestotaliteten maa ogsaa 
hævdes, og B. antager derfor «en Transcendens inden for Immanensen»,
medens han dog finder det umuligt at stille Guddommen 
som en Skaber og Undergjører over for Verden. Det religiøse 
Forhold bestemmer B. som «det absolute Forhold til det absolute». 
Som absolut maa dette Forhold omfatte hele Menneskevæsenet, 
baade Tanke, Følelse og Vilje. Skulde f. Ex. Tanken udelukkes 
eller «Fornuften tages fangen», kunde Forholdet kun blive halvt, 
og en fornuftstridig Religion kan derfor ikke være den sande for 
Mennesket. End videre maa Forholdet omfatte hele Livet, alle 
de relative Formaal. At ville sig selv efter sin Sandhed, som Led 
i Totaliteten, d. e. Kjærlighedsforholdet til Gud og Næsten, bliver 
altsaa Maalet, og det religiøse Forhold viser sig saaledes som 
Fuldendelsen af alle de ethiske, medens et religiøst, der skulde 
ligge ude over det ethiske og saaledes menneskelig set være et 
uethisk, nødvendigvis maa forkastes af Mennesket. B. træder her 
i Modsætning til S. Kierkegaard, der hævder, at ethisk set er 
Abraham en Morder, men religiøst set en «Troens Ridder». Det 
absolute, siger B., maa være «<i>vort</i> absolute», have Væsenslighed 
med os; Abrahams Gud, en vilkaarlig udvælgende og fordømmende Gud,
kan ikke være Menneskets Gud.

I det religiøse Forhold stræber Menneskeaanden efter 
Forsoning i sig og med sit Princip. Maalet for Mennesket er at ville 
sig selv efter sin Uendelighed, som Led af Totaliteten. Men som 
endeligt-uendeligt Væsen har det at realisere denne uendelige 
Opgave i Endeligheden, i Existensen, og det begynder bestandig
endeligt. Denne Endelighed selv er ikke det onde; men som frit 
Væsen har Mennesket Mulighed til at ville Endeligheden i og for 
sig, at ville sig selv i sin Endelighed eller i sin Isolation. 
Dette er det onde, der giver Mennesket Skyld. Men i denne 
Selvhævdelse i Selviskhedens Form er Menneskevæsenet splidagtigt 
med sig selv; det kæmper paa én Gang for sig selv og mod sig selv 
(som Moment i det absolute), og en Mulighed for det ondes 
Selvopløsning er derved givet. Det i Forsoningen virksomme er 
dels Individets Anger, dels de supplerende Individers ethiske 
Livsmeddelelse (Opdragelse, Kjærlighedsforholdet) og endelig det absolute 
selv, der bestandig virker i og gjennem Væsenet. Ved denne, det 
absolutes Medvirken kan Skylden, der som Krænkelse af 
Guddommen og begyndende Ødelæggelse af Menneskets Væsen maa 
bestemmes som Synd, atter ophæves, hvorimod Forsoningslæren i
de positive Religioner, selv i Kristendommen, maa forkastes som 
paradox. Angaaende Udødeligheden lærer B., at Menneskeaanden 
som et væsentligt ikke kan gaa til Grunde ved Legemets Død; 
men paa den anden Side finder han en individuel, personlig 
Udødelighed utænkelig. Menneskesjælen gaar ved Døden som «et 
mere eller mindre intensivt Moment» op i Guddommen. 

Det er en rig Fylde af omhyggelig overvejede Tanker, B. 
har nedlagt i dette sit Hovedværk; men de fremtræde i en saa 
sammentrængt Form og stille saa store Fordringer til Læserens 
Selvtænkning og filosofiske Fordannelse, at næppe mange ville 
kunne læse og endnu færre forstaa Udviklingen I det væsentlige 
staar B. endnu paa den spekulative Filosofis Standpunkt; men i 
adskillige Henseender føres han ved sin skarpe, omhyggelige og 
samvittighedsfulde Tænkning uvilkaarlig ud over den. Det vil af 
det foregaaende let forstaas, at B. paa mange Maader maatte føle
sig beslægtet med en Tænker som Spinoza. Med en trods det 
spekulative Grundsyn i mange Henseender fortræffelig, skarpsindig 
og aandfuld Afhandling om Spinozismen begynder B. derfor sine 
filosofihistoriske Arbejder. Den næstfølgende Afhandling af denne 
Art: «Bidrag til Opfattelsen af Filosofiens historiske Udvikling» er 
maaske det af B.s Arbejder, som har mindst Nutidsinteresse. Paa 
intet Omraade maatte det abstrakte Grundsyn virke mere hæmmende 
og forstyrrende end her. Naar B. gaar ud fra, at Filosofien, 
i alt Fald hvad de større Hovedtanker angaar, saa at sige har sin 
Historie for sig selv, saa at hvert følgende System væsentlig kan 
forstaas ud fra de tidligere, saa har han i for høj Grad overset,
at enhver Aandsvirksomhed opstaar og udvikles i bestandig levende 
Vexelvirkning med samtlige andre, saa at enhver <i>isoleret</i> Filosofiens,
Kunstens, Poesiens, Religionens Historie bliver en Umulighed eller 
Usandhed, fordi der højst kun gives en almindelig Aandslivets 
Historie, i hvilken Aarsagsrækkerne fra samtlige enkelte Omraader 
idelig krydses og sammenslynges. Og vilde han indvende, at en 
isoleret <i>Videnskabens</i> Historie maatte der dog kunne gives, saa 
kom atter den Omstændighed i Vejen, at de filosofiske Systemer 
jo faktisk i Regelen have vovet sig langt ud over det strængt objektivt
videnskabelige ind paa den individuelle, personlige Livsanskuelses 
Omraade. Men blive end herved hans Arbejdes egentlige Grundtanker 
mindre værdifulde, saa maa samtidig fremhæves, at hans Bog tillige 
indeholder et ikke ringe Antal Enkeltundersøgelser, som beholde deres 
uafhængige Værdi, og det samme gjælder om hans «Filosofiens 
Historie», der naturligvis i de store Træk er bygget paa de i det 
forrige Arbejde fastslaaede Anskuelser. Maaske ikke ret ofte er 
en Filosofiens Historie bygget paa et bredere og omhyggeligere 
Grundlag af Selvsyn og omfattende Originalkjendskab til det Stof, 
der behandles, og Følgen er da ogsaa den, at B. paa adskillige
Punkter ved nye Læsemaader eller Fremdragning af hidtil oversete 
Punkter har formaaet at bringe forøget Klarhed og Simpelhed til 
Veje. Ogsaa i disse Værker er Fremstillingsformen sammentrængt og 
tung, om den opmærksomme Læser end snart vil faa en levende
Overbevisning om, at ikke et eneste Ord eller Udtryk staar der 
uden efter den nøjeste Overvejelse fra Forfatterens Side. At B. 
for øvrigt, om han havde sat særlig Pris paa at blive populær, 
godt kunde have skrevet ganske anderledes letfattelig, ses 
tilstrækkelig af hans 3 Tidsskriftsbidrag og det lille Svar til R. Nielsen. 
Det var visselig ikke Tankens Uklarhed, men alene en uheldig 
Lyst til Indholdsfylde, forbunden med den fuldstændigste 
Ligegyldighed for «Udfaldet», der her stod i Vejen. Ligesom B. var
«Fritænker» paa en Tid, da det ikke var Spor af Mode at kokettere 
med sin Afvigelse fra den herskende religiøse Anskuelse, 
«Fritænker» paa egen Haand og af dybtfølte ethisk-religiøse Grunde, 
saaledes var han overhovedet en i sig selv hvilende, i ædleste
Betydning stolt Personlighed, der ikke følte sig afhængig af Mængdens 
flygtige Gunst og derfor heller ikke gjorde det ringeste Skridt 
for at vinde den.

Erslew, Forf. Lex.
Nord. Convers. Lex., 2. Udg.
Illustr. Tid. 2. Jan. 1876. 
Norden, 1. H.

<i>K. Kroman.</i>
</chapter>
<chapter name="Brøchner, Peder Hansen, 1748-1818, Præst">

<b>Brøchner, Peder Hansen,</b> 1748-1818, Præst, 
en Søn af Konsistorialraad, Provst Hans Pedersen B. (f. 1720 d. 1780) og 
Ingeborg f. Friis, er født 3. Avg. 1748 i Spentrup i Aarhus Stift. 
Han blev Student 1765, Kandidat 1772 efter at have været et Par 
Aar Huslærer og kaldedes 1773 til personel Kapellan til Skorup og 
Tvilum i Aarhus Stift. 1774 blev han Sognepræst til Ørting og 
Falling, 1784 Præst i Grenaa og 1791 Provst i Nørre Herred, 1796 
Præst i Raarup og Provst i Bjerre Herred. Han fik Rang med 
Amtsprovster 1815 og døde 12. Sept. 1818. Han var to Gange gift,
1. (1775) med Formandens Enke i Ørting, Elisabeth Marie Bergenhammer, 
f. Sommer (d. 1796), 2. (1797) med Johanne Mariane Roed, 
f. Secher (f. 1771 d. 1857), Enke efter Sognepræst L. A. Roed i 
Veggerslev. -- I Raarup havde han, da han vilde indføre Evangelisk
Salmebog, en Konflikt med en Del af Sognefolkene og 
maatte efter Befaling anlægge Sag mod Gaardmand Peder Laursen, 
der havde beskyldt ham for at opholde sig selv og Menigheden 
i Ubodfærdighed i Liv og Levned ved urigtige, upassende 
og beskaarne Lærdomme m. m., i hvilken Sag P. Laursen 1803 
blev idømt en Mulkt. I den sidste halve Snes Aar af hans 
Liv var Raarup Sogn et af Hovedsæderne for de stærke Jyder, 
der ikke vilde lade deres Børn lære Balles Lærebog. B. 
optraadte imod dem paa flere Maader og var 1812 Medlem af en 
Kommission, der skulde forhandle med dem. Dog traadte han 
ikke i saa skarp en Modsætning til dem som adskillige andre 
Præster, hvortil det vistnok bidrog, at den omtalte P. Laursen 
modsatte sig de vilde Sværmerier, Bevægelsen fremkaldte.

Erslew, Forf. Lex.
L. Koch, Den danske Kirkes Hist. 1801-17 S. 261 ff.

<i>L. Koch.</i>

</chapter><chapter name="Broekel, Johanna Antonie, f. 1819, Forfatterinde">

<b>Broekel, Johanna Antonie,</b> f. 1819, Forfatterinde,
Datter af Advokat Christoph Friedr. Hans B. i Tønder, f. i. Sept. 1819. 
Hun blev tidlig forældreløs og maatte i en ung Alder staa paa 
sine egne Ben. I 1844 oprettede hun en Pensionsanstalt og Døtreskole
i Kiel, som under hendes Bestyrelse blomstrede i en Række 
af Aar. Fra 1863-82 optraadte hun som Forfatterinde under 
Navnet Brook, som hendes Bedstefader oprindelig havde baaret, 
og har skrevet en Del Romaner, hvoraf de fleste have oplevet 
flere Oplag, og i hvilke hun især med Dygtighed og Indsigt
behandler Kvindespørgsmaalet. Hendes mest ansete Bøger ere 
vistnok «Das Schloss in den Ardennen» (1869) og «Vormund und 
Mündel» (1877). I l875 trak hun sig tilbage fra Skolegjerningen 
for udelukkende at hellige sig til Forfattervirksomhed. I Efteraaret 
1886 levede hun endnu som «Rentière» i Kiel.

Alberti, Schlesw.-Holst.-Lauenb. Schriftsteller-Lex.
Brümmer, Deutsches Dichterlex.
Meyer, Konvers. Lex.

<i>C. A. Nissen.</i>

</chapter><chapter name="Brøndsted, Peter Oluf (egentlig Ole), 1780-1842, Arkæolog">

<b>Brøndsted, Peter Oluf</b> (egentlig Ole), 1780-1842, Arkæolog, 
fødtes 17. Nov. 1780 i Fruering Præstegaard; hans Fader, Christian 
B. (f. 1742 d. 1823), var Sognepræst der og Provst i Hjelmslev
Herred; Moderen, Mette Augusta f. Petersen (f. 1758 d. 1832), 
omtales med stor Ros. 1785 kom Faderen til Horsens, og Drengen 
blev sat i den lærde Skole her, hvis udmærkede Rektor Oluf 
Worm tog sig meget af sin højt begavede Discipel og tidlig vakte 
den Interesse og Begejstring for Grækenland og dets Oldtid hos
ham, som blev bestemmende for hans Livsbane og altid fulgte 
ham. 1796 tog han ved Universitetet Artium med Udmærkelse og 
forbavsede navnlig alle ved sine Kundskaber i Græsk; han deltog 
derefter i det rigere Hovedstadsliv med saa stor Iver, at han kun 
med Besvær fik sin anden Examen 1798, hvorpaa han studerede 
Theologi. Trods enkelte Afbrydelser i Studiet, særlig 1801, da 
han var et meget ivrigt Medlem af Livjægerkorpset, tog han 1802 
en hæderlig Attestats; men med det samme forlod han Theologien
og traadte ind i det filologiske Seminarium under Moldenhawer. 
Her sluttede han et nøje Venskab med den haabefulde, unge 
Filolog Georg Koës, Søn af Finansraad G. D. F. K, i hvis Hus 
han blev indført og 1806 forlovede sig med Datteren Frederikke
K. (f. 18. Sept. 1790); Svogeren, der havde studeret i Halle, gjorde 
ham først bekjendt med den nye, af F. A. Wolf grundlagte 
Retning i Filologien. Som et af hans første videnskabelige Arbejder 
kan nævnes en Besvarelse af Universitetets filologiske Prisopgave
1804, hvorfor han fik Guldmedaillen.

Samme Aar gjorde B. sin første Rejse til Tyskland, paa
hvilken han kom til Gøttingen og stiftede Bekjendtskab med Eichhorn, 
efter hvis Opfordring han ved sin Hjemkomst skrev Afhandlingen 
«Schöne Redekünste der Dänen», som udkom 1810 i 4. 
Bind af Eichhorns store «Geschichte der Litteratur». Men hans 
Ønskers Maal var Grækenland, og da han baade fik offentlig
Understøttelse og Hjælp af sin ret velhavende Fader, besluttede 
han 1806 i Forening med sin ligesindede Ven Koës at foretage en 
længere Rejse, hvis sidste og væsentligste Maal skulde være en 
Vandring gjennem dette Land og Undersøgelse af dets 
Fortidslevninger. Efter at begge havde taget den filosofiske Doktorgrad 
(B. 18. Juli 1806), tiltraadte de 1. Avg. deres Rejse. Gjennem 
Dresden og Weimar, hvor de vare under Slaget ved Jena, og en
Række andre tyske Byer naaede de 15. Nov. til Paris, hvor de 
bleve i 2 1/2 Aar; interessante Meddelelser om B.s Samliv her 
med Oehlenschläger, Malte-Brun, Brødrene Schlegel o. a. findes 
i de af N. V. Dorph 1850 udgivne «Uddrag af B.s Rejsedagbøger». 
Det egentlige Pariserliv tiltalte ham ikke, og han dømmer meget 
haardt om Franskmændenes Væsen i det hele; den Uvilje, han 
nærede mod dette Folk, tabte sig først lang Tid senere, efter at 
han 1830 havde været Vidne til Julirevolutionen. Særlig udtaler 
han sig nu meget skarpt om Napoleon, for hvem han havde sværmet
1801. Men de rige Kunstsamlinger og Bibliotheket
beundrede han naturligvis, arbejdede flittig der i og søgte overhovedet 
paa alle Maader at forberede sig til Grækenlandsrejsen. Nye 
Rejsefæller fik han her i v. Hallerstein, Linckh og Stackelberg, og 
i Sommeren 1809 droge de samlede til Rom, overvintrede der og 
gik saa i Maj 1810 til Neapel; der fra gjennemvandrede de det 
gamle Storgrækenland til Otranto, hvorfra de over Korfu naaede 
Athen 14. Sept. 1810. Rejseselskabet forøgedes her med Englænderne 
Cockerell og Foster, og de aftalte at arbejde sammen paa 
den Maade, at de delte sig i flere Hold til forskjellige Exkursioner,
men Udbyttet af Opdagelserne skulde være alles fælles Ejendom 
og bekjendtgjøres i et fælles Værk.

Vinteren gik med til Undersøgelser i Attika og de nærmeste 
Landskaber. I Begyndelsen af 1811 foretoge Hallerstein, Linckh 
og Englænderne de berømte Udgravninger i Athenetemplet paa 
Ægina, medens B., Koës og Stackelberg droge til Konstantinopel 
og efter et 3 Maaneders Ophold her ned gjennem Lilleasien til
Smyrna. Koës vendte her fra tilbage til Athen, medens de to 
andre gik til Efesus for at undersøge dets Ruiner, en Udflugt, som 
nær havde kostet dem Livet; thi de paadroge sig herved en heftig 
Klimatfeber, som brød ud, da de vare komne tilbage til Smyrna, 
og fængslede dem til Sygelejet her et Par Maaneder. Efter at 
være helbredede sejlede de til Thessalien og vendte gjennem dette 
Land tilbage til Athen; under Vejs fik de den sørgelige 
Efterretning, at Koës var død paa Øen Zante 6. Sept. I Danmark 
ventede man nu, at B. vilde komme hjem, ja man ansaa endog 
hans Udebliven for ukjærlig og var nær ved at lægge ham Koës'
Død til Last, fordi han havde forlænget Rejsens Varighed ud over 
den paatænkte Tid; men han mente, at der endnu var for meget 
tilbage for ham at gjøre, og blev altsaa i Athen. I Vinteren 
1811-12 foretog han sine betydelige Udgravninger paa Øen Keos 
og var senere paa Salamis og Ægina; Sommeren 1812 berejste 
han Peloponnes og deltog i Udgravningerne i Apollotemplet ved 
Phigalia, og i Sept. drog han til Zante, hvor han rejste sin Ven 
et Gravmæle; sidst paa Aaret var han i Epirus, hvor han tilbragte
nogen Tid hos «den genialske Tyran» Ali Pascha af 
Janina. Han kunde ikke andet end føle Afsky for denne Mands 
listige og grusomme Regimente og saa tillige i hans Indflydelse 
den stærkeste Hindring for, at Grækenland kunde vinde Frihed 
og Selvstændighed; men han mente dog, at hans Despoti i alt 
Fald var at foretrække for den tyrkiske Regerings, og Alis Personlighed 
har gjort et stærkt Indtryk paa ham. Fra Epirus vendte 
han siden tilbage til Italien og kom endelig hjem til Danmark 
18. Sept. 1813. Denne sin Rejse (undtagen Opholdet paa 
Peloponnes 1812) skildrede han siden i en dobbelt Række Forelæsninger
ved Universitetet i Vintersemestrene 1815-17, og efter det 
efterladte Manuskript til disse har Dorph 1844 udgivet «P. O. B.s 
Rejse i Grækenland 1810-13» i to Bind. B.s aabne, friske og 
sunde Syn for og Dom over alt, hvad der mødte ham i Naturen
og Menneskelivet paa hans Veje, i Forbindelse med hans store 
historiske Kundskaber, hans smagfulde Udvalg af det rige og den 
Gang endnu helt nye Stof, hans livfulde Fremstilling og den 
Begejstring for Æmnet, der udtaler sig paa hver Side, gjøre dette
Værk til en af de ypperste Rejseskildringer i vor Litteratur trods 
adskillige formelle Mangler, som vel mest hidrøre fra, at 
Forfatteren selv ikke fik givet det den sidste Overarbejdelse.

B. blev strax efter Hjemkomsten extraordinær Professor i 
Filologien og ægtede 23. Okt. 1813 sin forlovede i Horsens. I 
4 1/2 Aar levede han nu et lykkeligt Familieliv med sin elskværdige 
Hustru, der forstod at bære over med hans smaa Svagheder i det 
daglige Liv og ved sin milde og kjærlige Færd lagde en 
velgjørende Dæmper paa hans noget heftige og urolige Sind. 1814 
deltog han i Oprettelsen af det danske Bibelselskab, og 1815 blev 
han Medlem af en kgl. Kommission til Udarbejdelse af en ny 
Oversættelse af det nye Testamente; herved kom han hyppig til 
at arbejde sammen med Biskop Mynster, der udtaler, «at han aldrig 
i Forretningssager har haft behageligere Samlinger end disse». Han
omgikkes med næsten alle Datidens Videnskabsmænd her hjemme, 
og hans selskabelige Talenter, særlig hans fra Barndommen af 
udviklede Evner og Interesse for Musik, knyttede ham som velset 
Gjæst til andre Kredse, bl. a. Rahbeks Hjem. Men hans 
Professorgjerning tiltalte ham ikke; han mente, at han endnu selv for meget trængte til at lære, og til hans Svagheder hørte ogsaa en stor 
Upræcished, som ikke passede til Stillingen og indbragte ham flere Ubehageligheder. Man skumlede ogsaa over, at det varede saa 
længe, inden man saa Frugterne af hans Rejse, og da han i Juli 
1815 fik Ridderkorset, hed det sig, at han fik det «paa Forskud». 
Her var man dog uretfærdig imod ham; thi foruden de 
ovennævnte populære Forelæsninger om sin Rejse og sine Forelæsninger 
for Studenterne udarbejdede han ogsaa 1817-18 to Hæfter
«Bidrag til den danske Historie og til Kundskab om Danmarks 
ældre politiske Forhold efter udenlandske Manuskriptsamlinger» 
(Robert Vaces Rimkrønnike om Rolf Ganger og Hertugerne i 
Normandie). Men det store Værk om Opdagelserne i Grækenland 
havde han ikke de nødvendige Midler til at udarbejde her hjemme, 
og han længtes derfor efter at komme til Rom, hvor han skulde
arbejde derpaa sammen med sine Rejsefæller. Hans Hustrus Død 
(10. Maj 1818) gjorde ham Opholdet i Danmark endnu pinligere, 
og endelig brød han over tvært og rejste bort 31. Okt. 1818.

Efter at have opholdt sig forskjellige Steder i Tyskland 
naaede han Rom sidst i Jan. 1819. Han var bleven udnævnt til 
det danske Hofs Agent ved Pavestolen og nød saaledes en mere 
anset Stilling; men den paalagde ham mange Biforretninger, som 
stjal megen Tid fra hans Arbejde, og indviklede ham ogsaa senere
i Bryderier. Næsten hele Aaret 1820 var han paa en Rejse med 
Lord Guilford til de ioniske Øer, Malta og Sicilien; under denne 
udbrød Revolutionen i Neapel, og B., som da var i Palermo, 
hvorhen Bevægelsen forplantede sig og førte til afskylige Pøbeloptøjer,
slap med Besvær bort der fra til Neapel, hvor han tilbragte 
Resten af Aaret. Han var meget begejstret over den frie 
Forfatning, Neapel havde faaet ved Revolutionen; thi han selv nærede 
meget frisindede Anskuelser og hadede, hvad hans 
Dagbogsoptegnelser paa mange Steder bevidne i skarpe og træffende 
Udtryk, af sit fulde Hjærte den hyklerske Despotisme og Underkuelse 
af Folkenes Ret, som den hellige Alliance havde indledet. 
Men han glemte derover, at han var dansk Hofagent, og da han 
i sine Indberetninger for aabenlyst udtalte sin Glæde over det
skete og sit Haab om Italiens Gjenfødelse ved Friheden, lod man 
ham vide, at hans Hof saa Sagerne paa en anden Maade. 
Frimodig svarede B. herpaa, at han altid havde anset det for sin 
Pligt som ærlig Mand at berette, hvad der tildrog sig, og udtale
<i>sin</i> Mening derom, ikke sin Øvrigheds, «da det jo dog i sig selv 
er ufrugtbart at fortælle nogen hans egen Mening om noget». 
Værre var det dog, at han ogsaa gav sin Frisindethed offentligt 
Udtryk i en arkæologisk Afhandling om den saakaldte «Hierons
Hjælm», som var funden i Olympia 1817; i Fortalen hertil ytrede 
han nogle Ord om Kongen af Neapel, «den højmodige Fyrste, 
der omsider havde tilstaaet sit Folk den dyrebareste Gave, der 
nogen Sinde kan skjænkes de dødelige». Hoffet i Wien klagede
over disse Udtalelser, og om end B. ikke ligefrem faldt i Unaade, 
tilbageholdt man nu hans Gage som Hofagent. Pengetabet var 
han dog i Stand til at bære, da han med sin Hustru havde faaet 
betydelig Formue.

B. var derefter i Rom til Foraaret 1823 og arbejdede paa sit 
store Rejseværk; det gik dog kun langsomt fremad dermed, da 
han «intet Værk vilde udgive, før det var modent til at udgives», 
og han følte, at han endnu paa mange Punkter trængte til at faa 
sin Oldtidsanskuelse klaret og fæstnet. Udarbejdelsen af Kobberne 
til det tog ogsaa megen Tid, og sagtens er hans Arbejdslyst ogsaa 
bleven trykket ved den Sorg, han maatte føle ved at se det 
ulykkelige Forløb af Frihedsbestræbelserne i Italien, Spanien og
Grækenland. Da imidlertid første Afsnit omtrent var færdigt, 
rejste han 1823 til Genf for at lade den franske Text gjennemgaa 
af en paalidelig Sprogmand og gik saa til Paris, hvor Værket 
skulde udkomme; inden dette skete, maatte han dog endnu gjøre 
en Rejse til England i 1824. Foruden det videnskabelige Udbytte 
af denne havde han ogsaa stor Opmuntring deraf ved at se det 
friske og kraftige Frihedsliv i England, og i et Brev til Mynster 
udtaler han, at han nu havde faaet sit Haab om bedre Tiders
Komme styrket og vundet den Erkjendelse, «at alle mod Evropas 
Lys og Frihed sammensvorne Kræfter dog, tidligere eller sildigere, 
maa strande paa den Klippe, som hedder Britannia». Sidst i 1825 
udkom endelig 1. Levering af hans Hovedværk: «Voyage dans la 
Grèce» i Paris og samtidig en tysk Udgave deraf: «Reisen und
Untersuchungen in Griechenland»; han skildrer heri sine 
Udgravninger paa Keos og giver derhos en Oversigt over Øens Historie, 
Geografi og Oldtidsinstitutioner; paa de smukke Kobbere dertil
havde han anvendt en stor Del af sin Formue. Det var et 
særdeles grundigt og dygtigt Værk og blev ogsaa modtaget med stor 
Anerkjendelse; en skammelig Beskyldning, som et Par Aar senere 
rejstes mod ham paa en fransk Arkæologs Anstiftelse af en tysk 
Doktor, der paastod, at B. havde stjaalet det hele fra Villoison,
tilbageviste han fuldstændig. Imidlertid havde han ved Studier af 
Parthenonsmetoperne i British Museum sammen med Cockerell 
forberedt sig til Udgivelsen af Værkets 2. Levering, som udkom 
1830; Hovedpartiet deraf er et Forsøg paa at tyde Metoperne paa 
Sydsiden af Parthenon, og man maa her anerkjende hans Lærdom
og Skarpsindighed, om end mange af hans Forklaringer som Følge 
af Stoffets Beskaffenhed maatte være højst usikre. Dette Arbejde 
grundfæstede B.s evropæiske Berømmelse som udmærket Arkæolog. 
Endnu manglede der 3 Fjerdedele af hele Værket efter den lagte 
Plan, men B. fik aldrig Lejlighed til at udgive mere deraf; selv 
hans delvis færdige Beskrivelse af Parthenons Frontongrupper 
udkom ikke og er maaske nu tabt, hvorimod Kobberne dertil ere 
bevarede. En engelsk Udgave af Værket var paatænkt, men 
Boghandleren gik fallit, hvad der paaførte B. store Tab og nødte ham 
til at sælge adskilligt af sine værdifulde Samlinger fra sine Rejser 
under et Ophold i England 1831. Under dette blev han Medlem 
af the Royal Society of literature, i hvis Skrifter han 1832 udgav 
en Afhandling «On Panathenaic vases»; ogsaa i et Par andre 
Skrifter har han behandlet de antike Vaser, for hvis Kunst han 
interesserede sig meget. For et andet engelsk Selskab, Society of 
dilettanti, «der har virket mere for grundige Undersøgelser i 
Grækenland end alle Fyrster og alle Foreninger siden Hadrians og 
Pausanias' Tider», udgav han 1836 i London sit udmærket 
dygtige og interessante Arbejde: «The bronzes of Siris» (siden 
omarbejdet paa Tysk og udgivet i Kjøbenhavn 1837), handlende om 
nogle Stykker af en Rustning fra Pyrrhus' Tid med smukke 
Reliefbilleder.

1832 var han vendt hjem til Danmark med det Forsæt at 
blive der, og han blev nu 7. Okt. 1832 udnævnt til Direktør for 
den kgl. Mønt- og Medaillesamling og 13. Nov. s. A. til Professor 
ordinarius i Filologi og Arkæologi. Han foretog vel endnu 
herefter gjentagne Gange kortere Rejser til England og Frankrig,
særlig for at skaffe Afstøbninger til Samlingen; men i det hele 
blev han dog hjemme og passede sin Universitetsgjerning 
samvittighedsfuldt. I sine Forelæsninger behandlede han fornemmelig
de græske Tragikere og Pindar, hvis Forstaaelse og Tolkning han 
selv mente særlig laa for ham som overvejende Følelsesmenneske, 
dernæst ogsaa græsk Litteraturhistorie, Geografi og Arkæologi; han
udarbejdede dem altid med Omhu, og hans Foredrag skal have 
været livfuldt og klart, men noget for vidtløftigt. Grammatiker 
var han ikke, saa at den sproglige Side af hans Fortolkning 
havde sine Mangler; men faa ere vel trængte saadan ind i den 
græske Oldtids hele Aand som han, og dette i Forening med hans 
rige, ved Læsning og Selvsyn erhvervede Kundskaber og fine Smag 
har vistnok kunnet opveje hine Mangler. Mod de studerende viste 
han sig altid velvillig og var almindelig yndet af dem; og i det 
hele siges det, at Velvilje og Tjenstvillighed, Mildhed i Dommen 
over andre og Tilbøjelighed til fuldt ud og uden smaalig Kritik 
at anerkjende og fremhjælpe alt, hvad der var ædelt og godt, vare 
Hovedtræk i hans Karakter. Vel kunde han, naar han var kommen 
i Strid med nogen, være hidsig og ubehagelig; men han søgte 
altid Forsoning igjen.

Af hans Arbejder fra denne Periode maa nævnes Skriftet «De 
cista aënea Præneste reperta» (1834), hvori han paaviste, at denne 
saakaldte cista mystica kun var et Toiletskrin med Baderedskaber; 
en lignende Afhandling af ham om den berømte ficoroniske Cista 
udgaves efter hans Død ved Dorph 1847. For Samfundet til den danske 
Litteraturs Fremme, hvis Formand han blev 1839, udgav han som 
«Hellensk Nytaarsgave for 1842» sin malmfulde Oversættelse af 
Æschylus' «Agamemnon»; han efterlod sig ogsaa i Manuskript en 
omtrent færdig Oversættelse af de to andre Tragedier af Trilogien 
«Orestias», saa at Dorph kunde udgive hele Trilogien samlet 1844. 
1835 udgav han en Beretning om Møntkabinettet, af hvis Ordning 
han havde store Fortjenester, og han var Medudgiver af en 
Beretning om de kgl. Billedgallerier 1831-36. Af Videnskabernes
Selskab var han Medlem siden 1826, men skrev intet i dets Skrifter. 
I det hele kom der mindre fra hans Haand, end man kunde have 
ventet; han spredte sig for meget og lod mange Arbejder henligge 
halvfuldendte, i det han idelig kastede sig over noget nyt, før han
var færdig med det paabegyndte. Hans ivrige Syslen med Musik, 
hans store Omgangskreds og forskjellig Sport som Ridning og 
Svømning optoge ogsaa meget af hans Tid, og endelig bortkaldtes 
han ved en pludselig Død, før han endnu var bleven synderlig 
gammel; han døde nemlig 26. Juni 1842 som Følge af et ulykkeligt
Fald fra Hesten. Universitetet, hvis Rektor han var det Aar,
holdt en smuk Sørgefest for ham; Oehlenschläger skrev Kantaten, 
og Mynster holdt Talen.

B.s Biografi ved J. P. Mynster i Indl. til «Reise i Grækenland».
Uddrag af B.s Reise-Dagbøger ved Dorph, 1850.
Erslew, Forf. Lex.

<i>M. Cl. Gertz.</i>

</chapter><chapter name="Brøndum, Christen Anton,</b> 1777-1846, Brændevinsbrænder">

<b>Brøndum, Christen Anton,</b> 1777-1846, Brændevinsbrænder. 
Han er født 15. Juli 1777 i Brøndum (Kollerup Sogn, Vester Han 
Herred), hvor Faderen, Jens Anton, var Tømrer. Han synes at 
være kommen ung til Kjøbenhavn, hvor han allerede 1809 er Ejer 
af et Brændevinsbrænderi (i Prinsensgade), for hvis Indretning han 
i 1815 indstilledes til en offentlig Opmuntring. Indstillingen blev 
dog ikke tagen til Følge, men desuagtet maa han tidlig have lagt 
an paa at føre sin Virksomhed ind i et rationelt Spor og virkelig 
have naaet dette. 1820 udgav han en af H. C. Ørsted gjennemset 
«Kort Undervisning i Kunsten at brænde Brændevin» (2. Udg. 
1822) og allerede i Sept. 1819 var han, som han paa Bogens Titelblad 
oplyser, «af Øvrigheden bleven beskikket til at undervise 
dem, der ville vinde Borgerskab som Brændevinsbrændere». Fra 
1817-39 bestod en Brændevinsbrænderexamen. Mærkes kan det 
ogsaa, at Landhusholdningsselskabet tyede til ham for at faa en 
«Anvisning til at tillave Vin af Æbler» (1822). Hans Brænderi i 
Prinsensgade med en Kjedel paa o. 10 Tdr. og 4 Mæskekar, hvert 
paa o. 28 Tdr., maa betragtes som Datidens største her i Landet. 
1828 udgav han et, ogsaa af H. C. Ørsted gjennemset Skrift,
«Grundsætningerne for Ølbryggerier, som han dedicerede til 
Selskabet for Naturlærens Udbredelse, hvoraf han var Medlem. Han 
døde 12. Avg. 1846. 8. Avg. 1806 havde han ægtet Maren Thomasine 
Rosenkrands, Datter af en Kjøbmand i Ribe; hun døde i Dec. 
1850 i Vestervig.

Erslew, Forf. Lex. 
L. V. Scheel, Brændevinsbrændingen i Danmark S. 122 ff.

<i>C. Nyrop.</i>

</chapter><chapter name="Brøns, Villads Nielsen,</b> o. 1560-1637, Lektor">

<b>Brøns, Villads Nielsen,</b> o. 1560-1637, Lektor, 
var født i Brøns i Tørning Len, hvor Faderen, Bonden Niels Villadsen, var 
«en ærlig og velagt Sandemand». Efter at Sønnen havde nydt en 
omhyggelig Undervisning i Ribe Skole, afgik han 1584 til 
Universitetet; senere studerede han udenlands og tog Magistergraden,
vistnok i Wittenberg, hvor han 1592 udgav «Nucleus locorum 
communium theologicorum». Samme Aar blev han Rektor ved 
Aalborg og 1593 ved Viborg Skole. Her blev, hans Virksomhed 
navnlig mærkelig ved den ejendommelige Straffelov
(Jus virgarum), han udarbejdede for at tæmme
Skoleungdommens Kaadhed og Forsømmelighed. 1602
blev han Lektor ved Domkirken, men vikarierede dog
senere flere Gange i Rektorembedet, ligesom han i det
hele omfattede Lærergjerningen med megen Iver. 1617
forlenedes han med et Kanonikat. Med den sagnagtige
Historie syslede han gjærne, og man har endnu et Par
herhen hørende haandskrevne Arbejder af ham. Efter en
lang Embedsvirksomhed døde han 1637. I sit Ægteskab
med Margrethe, Datter af Biskop Peder Thøgersen i
Viborg, havde han Sønnen Peder Villadsen, der ogsaa
endte som Biskop sammesteds.

Kirkehist. Saml. 3. R. IV, 481 ff.

<i>H. F. Rørdam.</i>

</chapter><chapter name="Buch, Anders Mikkelsen, d. 1615, s. Kolding.">

<b>Buch, Anders Mikkelsen,</b> d. 1615, s. Kolding.

</chapter><chapter name="Buch, Hans, 1698-1751, Præst">

<b>Buch, Hans,</b> 1698-1751, Præst, blev født 1. Nov. 1698
i Aalsø (ved Grenaa), hvor hans Fader, Mag. Jacob
B., var Sognepræst; Moderen hed Anna Cappel. 1716
dimitteredes han fra Kjøbenhavns Skole og tog 3 Aar
efter Attestats. Hans første Præstevirksomhed var i
Hjemmet som Faderens Medhjælper, hvorfra han dog 1724
forflyttedes til Aarslev i Aarhus Stift og atter 1726
til Sognekaldet ved Frue Kirke i Aarhus. Samme Aar tog
han Magistergraden. Da han imidlertid (29. Nov. 1724)
var ble ven gift med Biskop, senere Konfessionarius,
Mag. Lintrups ældste Datter Birgitte, kom
han, rimeligvis ved Svigerfaderens Protektion,
allerede som 30aarig som Sognepræst til Kjøbenhavns
Garnisonskirke, og knap et Aar efter (1729) tildeltes
ham Embedet som Domprovst i Roskilde, hvor han saa
døde 28. Nov. 1751. Foruden nogle Prædikener har han
udgivet et Digt i Anledning af Reformationsfesten 1736
(«Josias i Danmark»); men i Manuskript efterlod han
sig adskilligt, deriblandt «Roeskildia subterranea»,
hvoraf Afskrift findes i det antikvar.-topogr. Arkiv i
Kjøbenhavn. Den latinske Sørgetale, som Svigerfaderen,
Konfessionarius S. Lintrup, holdt i Odense ved
Frederik IV's Død, vilde B. have udgivet med en
Dedikation til Christian VI, men «det kom ikke dertil»
(jvfr. Nyt hist. Tidsskr. VI, 423).

Hundrup, Præster ved Roeskilde Domkirke S. 25.
Tychonius, Vers og Indfald S. 253 ff.
Saml. t. jydsk Hist. og Topogr 2. R. I, 426 f.

<i>A. Jantzen.</i>

</chapter><chapter name="Buch, Peter Christian Nouvel, 1816-1904, Justitiarius
i Højesteret">

<b>Buch, Peter Christian Nouvel,</b> 1816-1904, Justitiarius
i Højesteret, en Søn af Urtekræmmer Peter Nicolai
Valentin B. (f. 1788 d. 1833) og Anna Marie
f. Schleyer. Han fødtes 8. April 1816 i Kjøbenhavn, 
blev 1833 privat dimitteret til Universitetet,
1836 juridisk Kandidat, 1839 Volontær i Kancelliet,
fik 1840 Guldmedaillen for Besvarelsen af en Aaret
i Forvejen udsat juridisk Prisopgave, blev 1843
Kancellist, fungerede fra 1843-46 som Protokolfører
ved Stænderforsamlingerne i Roskilde og Viborg,
blev 1847 Assessor i Viborgs Landsoverret, 1861
Justitsraad, s. A. Assessor i Højesteret, 1878
Kommandør af Danebrogs 2. Grad, 1880 Justitiarius i 
Højesteret, 1881 Kommandør af Danebrogs 1. Grad
og 1885 Storkors af Danebrog. 29. Maj 1852
ægtede han Bertha Købke (f. 24. Marts 1828),
Datter af Oberstlieutenant Niels Chr. Købke
(f. 1793 d. 1849) og Mette Marie f. Bruun.

<i>G. Kringelbach.</i>

</chapter><chapter name="Buchhave, Rudolph,</b> 1737-96, Læge">

<b>Buchhave, Rudolph,</b> 1737-96, Læge, en Søn af Pastor
Jens B. og Anna Elisabeth f. Bagger, blev født
24. Dec. 1737 i Pedersker paa Bornholm, dimitteredes
1758 fra Horsens Skole og lod sig efter i nogle Aar
at have været Alumnus paa Valkendorfs Kollegium og
Prosektor ved Theatrum anatomicum 1766 examinere for
det medicinske Fakultet, hvorpaa han 1767 disputerede
for Doktorgraden og kreeredes ved Universitetsfesten
i Anledning af Kongens Kroning. Samme Aar blev han
Læge ved Sorø Akademi, men opgav 1776 utilfreds
denne Post og helligede sig botaniskmedicinske
Studier, særlig over Nellikeroden (Radix gei urbani
s. caryophyllatæ), hos hvilken han mente at have
opdaget sikre feberstillende Egenskaber, saa at
denne indenlandske Plante skulde kunne erstatte den
kostbare Kinabark. Efter at han 1781 havde publiceret
sine Iagttagelser i en lærd latinsk Afhandling,
vakte Sagen megen Opsigt imellem Lægerne og gav
Anledning til en omfattende litterær Fejde, der ved
hovedsagelig at føres i Todes «Nye Sundhedstidende»
ogsaa satte det ikke lægekyndige Publikum i Bevægelse,
og hvori Nellikeroden angrebes af F. L. Bang,
Falcken-thal og Tode selv (der i øvrigt fra først
af var «patriotisk» begejstret for Roden), medens
kun en temmelig ubekjendt Kirurg Nielsen vedblev at
staa paa B.s Side. At denne til sidst ogsaa lod sin
Rod blive forsvaret og berømmet i Adresseavisen,
vakte megen Misfornøjelse i de kollegiale Kredse,
og i det hele gjorde han ved sin Stridbarhed sin
Stilling vanskelig, saa at han heller ikke til Trods
for sine grundige Studier og Indsigter kunde vinde
Indgang som Læge, hverken i Sorø eller i Kjøbenhavn,
hvor han 1781 nedsatte sig. Han følte sig bestandig
mere tilsidesat og begyndte i det af ham udgivne
«Politisk og fysisk Magasin» (1793-96) 
ogsaa bittert at angribe Regeringen, samtidig med at
han hævede Terrorismen i Frankrig til Skyerne. Han
døde i Kjøbenhavn 16. Nov. 1796. I en længere Aarrække
(1784-94) var han en flittig medicinsk Recensent i
«Kjøbenhavns lærde Efterretninger». -- Han var gift
med Christiane Frederikke Dreier, f. Pultz (d. 1788),
Datter af Ritmester P. af Skovsgaard og Enke efter
Sognepræst D. i Avnslev og Bovense.

Ingerslev, Danmarks Læger og Lægevæsen II, 553 f. 
Nyerup, Lit. Lex. Nye Sundhedstidende 1782, passim.

<i>Jul. Petersen.</i>

</chapter><chapter name="Buchholm, Magdalene Sophie, 1758-1825, Forfatterinde">

<b>Buchholm, Magdalene Sophie,</b> 1758-1825, Forfatterinde,
født i Skien 15. Marts 1758. Faderen, Mogens Bentzen,
var Vicelagmand og Borgmester, men blev 1764 Assessor
i Bergamtet og Bergamtsforvalter paa Kongsberg (d. 1770), 
Moderen, Sophie f. Heltzen, var Søster til
Konferensraad Poul H. Da hun var bleven faderløs,
kom hun til Buskerud, hvis Ejer, Peter Collett,
var gift med hendes Søskendebarn, Johanne Henricha
f. Ancher. Hun blev her 1777 gift med «Studiosus»
Peder Leganger Castberg, der snart drog ud som
Skibspræst. Da han vendte tilbage, levede hun med
ham en Tid i Kjøbenhavn og kom her i nær Forbindelse
med det norske Selskabs fremtrædende Medlemmer. 1781
blev hendes Mand Sognepræst i Lund og Flækkefjord,
hvor han døde 6. Maj 1784. Aaret efter blev hun
gift med Joachim Frederik Buchholm, Kjøbmand i
Flækkefjord, siden Toldkasserer i Stavanger og til
sidst Toldinspektør i Kragerø (d. 1. Maj 1834). Hun
døde 12. Avg. 1825. Skjønt hendes Undervisning var
mangelfuld, da hun efter Forældrenes Grundsætninger
ikke lærte Sprog, røbede hun tidlig megen Læselyst
og skrev Vers i sit 11. Aar. Efter sit første Ophold i
Kjøbenhavn traadte hun frem med en Heroide: «Adeluds
til Torkel Trondesøn» («Norske Selskabs Skrifter» II), 
der blev meget rost af Rahbek og skaffede
hende Navnet «Nordens Sappho», hvilket Kritikken
over hendes senere poetiske Arbejder dog ikke vilde
anerkjende. Der ankes stærkt over Mangel paa Sprogsans
og Selvkritik i hendes lyriske Frembringelser. Et
dramatisk Arbejde fra hendes ældre Dage blev nægtet
Opførelse i Christiania og ikke trykt. Hun er Moder
til Professor P. A. Castberg. Af sit 2. Ægteskab
havde hun 1 Søn og 2 Døtre.

Birch, Billedgallerie f. Fruentimmer I, 224 ff. 
Cl. Pavels's Autobiographi S. 221. 
Halvorsen, Norsk Forf. Lex.

<i>D. Thrap.</i>
</chapter>
<chapter name="de Buchwald, Balthazar Johannes, 1697-1763, Læge">

<b>de Buchwald, Balthazar Johannes,</b> 1697-1763, Læge,
født i Kjøbenhavn 22. Jan. 1697 og en Søn af daværende Livkirurg 
Johannes de B. (se ndfr.), der tidlig vakte hans Interesse for 
Lægekunsten. 1714 blev han immatrikuleret ved Universitetet og kort
efter Alumnus paa Borchs Kollegium. 1719 blev han Assistent hos 
Lægen ved Kvæsthuset Hieronymus Laub, 1720 disputerede han 
for den medicinske Doktorgrad og rejste strax efter til Holland, 
hvor han hørte Boerhaaves Forelæsninger, men for øvrigt lagde sig
særlig efter Fødselshjælpen under Vejledning af de berømte 
Obstetrikere Deventer, Roonhuyze og Ruysch; i Helmstedt hos den 
berømte Kirurg Heister fortsatte han sine Studier videre. Efter 
sin Tilbagekomst blev han 1725 Landfysikus for Laaland og Falster 
med 300 Rdl. i Løn og med Bopæl i Maribo, hvorfra han 1739 
drog til Kjøbenhavn for efter heldig at have konkurreret med
Lodberg Friis, Søren Hee og J. H. Becker at blive sin Faders 
Efterfølger i den medicinske Professorpost, og de sædvanlige officielle 
Hædersbevisninger bleve ham nu efterhaanden til Del. 1745 blev 
han Medlem af det kgl. Videnskabernes Selskab, 1749 Justitsraad,
1760 Etatsraad; Universitetsrektor var han gjentagne Gange. Han 
havde det Fortrin for sin Fader at have faaet den skolerette lærde 
Dannelse, men kunde i øvrigt langt fra maale sig med denne i 
overlegen Dygtighed, og nogen fremragende Universitetslærer blev 
han aldrig. Dog fortjener han ingenlunde et saa nedsættende 
Skudsmaal, som Riegels har givet ham, «der vel kunde arve Faderens 
Professorat, men ikke hans Evner». I ethvert Tilfælde har han 
Fortjeneste af Anatomien, som han flittig demonstrerede paa 
Kadaver, og ganske særlig af det Fag, der fra hans Ungdom var 
hans Yndlingsfag, Fødselshjælpen. Paa Laaland-Falster virkede 
han utrættelig for Uddannelse og Anbringelse af Jordemødre og 
udgav den første danske Jordemoderbog, «Ny Jordemoderskole» 
(1725), i øvrigt væsentlig efter Deventer og den svenske 
Fødselshjælper Johan v. Hoorn. Som Professor var han et virksomt 
Medlem af Jordemoderkommissionen og holdt regelmæssige 
Forelæsninger for Jordemødre, ligesom han ogsaa fik udvirket, at 
Fødselshjælp blev obligatorisk Examensfag for alle, der søgte
Fysikatposter (Reskr. 2. Jan. 1761), og at de medicinske Studenter erholdt 
Adgang til praktisk Uddannelse i Faget. Han begyndte end videre 
efter Faderens Forbillede at holde Forelæsninger ogsaa for disse, 
hvilken Opgave dog først fuldt ud løstes af Berger. Ogsaa Kirurgien, 
navnlig «Chirurgia medica», læste han flittig over. B. var gift 
først med Gundel Marie f. Rodriguez, Datter af Præst ved Trinitatis 
Kirke R., og derefter med Dorothea Johanne Juel, f. Holst (d. 1780), 
Enke efter Amtsforvalter J. Han og hans Hustru oprettede et 
Legat paa 4000 Rdl. for fattige medicinske Studenter. Hans Død 
indtraf 21. Avg. 1763.

Ingerslev, Danmarks Læger og Lægevæsen II, 294 ff. 
E. Schønberg, Studier i Fødselsvidenskabens Hist. S. 71 ff. 
E. Ingerslev, Fødselstangen S. 53 f.

<i>Jul. Petersen.</i>

</chapter><chapter name="Buchwald, Caspar, --1669, til Prohnstorf">

<b>Buchwald, Caspar,</b> --1669, til Prohnstorf, 
Søn af Joachim B. Han var 1620-25 Hofjunker og 1625-29 Kammerjunker hos 
Christian IV. Derefter blev han 1629 holstensk Raad og 
Amtmand i Segeberg, hvilken sidste Stilling han beklædte til sin Død 
1669; han nævnes tillige 1629 som Krigskommissær. Gift med 
Margrethe Rumohr.

Zeitschr. f. d. Gesch. Schlesw., Holst. u. Lauenb. IV, 266.

<i>J. A. Fridericia.</i>

</chapter><chapter name="Buchwald, Frederik, --1676, Officer">

<b>Buchwald, Frederik,</b> --1676, Officer, 
Broder til den foregaaende. Han var Hofjunker hos Christian IV 1628-29, men 
helligede sig kort efter til den militære Løbebane og nævnes 
allerede som Oberstlieutenant i Holsten 1634. Nogen Tid efter 
traadte han over i den danske Hær og var 1638 Oberstlieutenant 
over et Regiment af Rytteriet. 1642 flyttede han ogsaa selv fra 
Hertugdømmerne til Kongeriget, hvor han ejede Nedergaard paa 
Langeland, og fik i den Anledning Privilegier som dansk adelig. 
Hans Regiment var i disse Aar indkvarteret snart i Hertugdømmerne, 
snart i det sydlige Jylland; afholdt var han ikke, hvor
han opholdt sig. Ved Krigens Udbrud 1643 havde han 
Overanførselen over de ved Jyllands Sydgrænse samlede danske Ryttere, 
men led i Jan. 1644 et betydeligt Nederlag i Nærheden af Kolding; 
største Delen af hans Folk blev tagen til Fange af Svenskerne. 
Dog fik han Lejlighed til senere at gjøre et heldigt Angreb fra
Hertugdømmerne paa Vesterhavsøerne, hvor han fangede en Del 
af den svenske Besætning, og hans Navn var saa godt, ogsaa 
imellem den danske Adel, at den 1645 foreslog ham til Generalmajor 
og 1646 til Chef for de nyoprettede Landfolk. Han fik dog 
ingen af disse Poster, men blev 1648 slaaet til Ridder og kjøbte
samme Aar den demolerede Fæstning Christianspris. I Sept. 1656 
foreslog Rigsraadet ham til Generalmajor over Rytteriet, og under 
Krigsforberedelserne 1657 blev han i Marts ogsaa udnævnt dertil; 
tillige paatog han sig at hverve et Regiment. Men
uheldigvis havde der paa dette Tidspunkt udviklet sig
en skarp Uenighed mellem ham og Rigsmarsken Anders
Bille; kun ugjærne føjede han sig efter Paalægget
om at være denne underordnet, og da han i April fik
Ordre til at opstille sine Tropper i Nærheden af
Lybek, protesterede han mod denne Ordre og forlod
endog en Tid den anviste Stilling. Striden gjentoges,
da Rigsmarsken i Juli besluttede at gaa tilbage fra
Bremen Stift med sin Hovedstyrke og efterlade et
Dækningskorps under B. Atter nu protesterede han mod
Ordrerne og forlod derefter paa egen Haand Hæren,
hvilket medvirkede til Stiftets Tab. Efter Krigens
Slutning blev han i denne Anledning i Foraaret 1662
tiltalt for en Krigsret. Klagen imod ham gik ud paa
Tab af Ære, Liv og Gods paa Grund af Ulydighed mod
sine foresatte. Da Henstand med Processen afsloges
ham, rejste han hemmelig bort fra Kjøbenhavn. Kort
efter tilstod han dog sin Brøde, og Resultatet blev
en Overenskomst, hvorved han afstod Kongen nogle af
sine Godser. Han døde 1676. 

Meidell, Fra Enevældens Dæmring.

<i>J. A. Fridericia.</i>


<b>de Buchwald, Frederik,</b> 1706-52, Læge, 
en Søn af ndfr. nævnte Johannes de B. og Broder til
ovfr. nævnte Balthazar Johs. de B., blev født
14. Jan. 1706 i Kjøbenhavn, deponerede 1722 fra
Kjøbenhavns Skole og blev 1724 Alumnus paa Borchs
Kollegium. Han tog 1729 theologisk Attestats og
holdt derefter sin Dimisprædiken, ligesom han ogsaa
nogle Aar senere, efter at være hjemkommen fra en
længere Udenlandsrejse, optraadte som Prædikant
i Kjøbenhavns Kirker. Først efter et nyt Ophold
i Udlandet 1734, i Rostock, begyndte han for
Alvor at studere Lægevidenskab og viste ligesom
sin Broder og sine andre fremragende medicinske
Fæller, Jens Bing jun. og A. Anchersen, særlig
Interesse for Fødselsvidenskaben, hvilken han
under et længere Studieophold i Frankrig og Holland
grundig dyrkede. Efter at være bleven promoveret i
Kjøbenhavn 1740 blev han Provinsialmedikus i Aalborg,
hvor han vandt et betydeligt Ry som Fødselshjælper,
men allerede døde 1752. M. Skjelderup roser ham i det
hele for hans grundige anatomiske og fysiologiske
Indsigter. Han var gift med Marie Mortensdatter
f. Kirkegaard, der senere ægtede Søkrigskommissær
Dietrich i Aalborg.

Ingerslev, Danmarks Læger og Læge væsen II, 322 f. 
Universitetsprogram af M. Skjelderup 1811, S. 36.

<i>Jul. Petersen.</i>
</chapter>
<chapter name="Buchwald, Friedrich, 1747-1814, Stiftamtmand og Godsejer">

<b>Buchwald, Friedrich,</b> 1747-1814, Stiftamtmand og Godsejer, 
en Søn af Major Peter Matthias B. (f. 1718 d. 1753) og 
Ida Elsabe f. v. Bassewitz (f. 1729 d. 1806), blev født paa Gudumlund 
i Jylland 22. Juli 1747, studerede ved Sorø Akademi og 
senere ved forskjellige tyske Universiteter, blev ved sin Hjemkomst 
1769 Kammerjunker hos Kongen, fungerede derefter som Legationssekretær, 
dels ved det russiske, dels ved det østerrigske Hof, blev 
1774 Kammerherre, 1776 Amtmand over Dronningborg, Silkeborg og 
Mariager Amter, 1789 Stiftamtmand over Fyns Stift og Amtmand
over Odense, Dalum, St. Knuds og Rugaards Amter, 1790 Ridder 
af Danebrog, tog 1798 sin Afsked i Følelsen af, at han efter at 
have tilsat sin Formue ved private Foretagender ikke mere kunde 
handle, som en uafhængig Embedsmand bør handle, naar han 
alene var henvist til sin forholdsvis ringe Gage, levede senere dels 
i Altona, dels i Berlin, indtil han kjøbte sig en Landejendom ved 
Lucca i Italien, og døde 9. Avg. 1814 i Pisa. Sine Amtmandspligter
røgtede han med stor Nidkjærhed, viste en alsidig Interesse 
for offentlige Anliggender og skaanede hverken sin Pung eller sin 
Person, naar han troede at kunne udrette noget for almennyttige 
Formaal; men disse gode Egenskaber vare forbundne med nogen
Selvraadighed, og han viste baade som Embedsmand og som 
Godsejer af og til en saadan Mangel paa Respekt for Befalinger, der 
udgik fra Centraladministrationen, at han næppe var sluppen vel 
derfra, hvis ikke skjulte Indflydelser paa allerhøjeste Steder havde 
gjort sig gjældende til hans Fordel. Som Ejer af Gudumlund 
indlagde han sig store Fortjenester, ikke alene ved der at anlægge 
den bekjendte Kanal, foretage Udtørringer, opføre forskjellige 
Fabrikker, opdyrke Hedestrækninger og udgrave Moser, men ogsaa
ved at virke for Udskiftning af Fællesskabet, ophæve Hoveriet 
paa billige Vilkaar og afløse Tiendepligten mod en forholdsvis ringe 
Erstatning i Jord. Han blev for sine Fortjenester af Landbrugets
Opkomst hædret af Landhusholdningsselskabet med dets store 
Guldmedaille; men den nævnte Tiendeafløsning imod Jord voldte ham 
i flere Aar store Bryderier, navnlig af Rentekammeret, der, støttende 
sig til Generalprokurør Bangs og Konferensraad Kofod Anchers
Erklæringer om Foranstaltningens Lovstridighed, søgte at komme 
ham alvorlig til Livs og fik udvirket en i den Retning gaaende kgl. 
Resolution. Efter at han gjentagne Gange ved Ansøgninger 
havde søgt at faa sine Foranstaltninger godkjendte, slap han til 
sidst i Følge kgl. Resolution af 27. Okt. 1784 nogenlunde naadig, 
skjønt langt fra uskadt, fra denne Sag, da det ved omfattende 
sagkyndige Undersøgelser havde vist sig, at han havde handlet 
uegennyttig og til Bøndernes Fordel. Han havde desuden den 
Tilfredsstillelse, at Rentekammeret samtidig fik Ordre til at udarbejde 
en Plan, hvorefter den bestandige Afløsning af Tiende kunde 
indrettes saa vel til Tiendeyders som til Tiendetagers Fordel. For at 
skaffe sig de fornødne Kundskaber om den fordelagtigste 
Benyttelse af Tørvemoser og Lands Afgravning gjorde han to Rejser,
den ene til Holland og Ostfriesland, den anden til England, hvor 
han tillige anskaffede sig de til hans Indretninger fornødne 
Redskaber. Det lykkedes ham desuagtet ikke at skaffe sig et 
tilstrækkeligt Udbytte af Tørvemoserne eller af sine vigtigste 
Fabrikanlæg; hans Formuesomstændigheder forværredes mere og mere, og 
han maatte i Aaret 1800 sælge Gudumlund. Han har udgivet 
forskjellige Afhandlinger, væsentlig af landøkonomisk Indhold. 21. 
April 1779 blev han gift med Margrethe Dorothea v. Rømeling 
(f. 21. Juli 1751 d. 4. Maj 1802), en Datter af Statsminister Hans 
Henrik v. R. og Edel Dorothea f. Scheel.

Erslew, Forf. Lex. 
Luxdorphiana S. 346 ff. 
Krogh, Dansk Adelskalender. 
Fridericia, Aktstykker til Stavnsbaandets Hist. S. 268 ff.

<i>G. Kringelbach.</i>

</chapter><chapter name="Buchwald, Godske, 1624-1700">

<b>Buchwald, Godske,</b> 1624-1700, 
var en Søn af Jesper B. (d. 1669, Amtmand i Segeberg, til Jersbek og Stegen) og Anne 
v. Wensin (Godskesdatter) og fødtes 17. Sept. 1624. Allerede 
1647 fik han Udnævnelse af Kong Christian IV til «Rath vom 
Hause aus» og blev derefter Landraad i Hertugdømmerne. Der 
fra drog han i Slutningen af 1658 over til det belejrede 
Kjøbenhavn og sendtes i Nov. 1659 sammen med Otte  Krag til Celle 
og Holland for at modarbejde Sverige. I Holland forbleve de 
ogsaa det følgende Aar, og flere trykte Indlæg fra deres Haand 
til Generalstaterne vidne om deres Iver i Fædrelandets Sag, for 
hvilken det dog ikke lykkedes dem at opnaa bedre Vilkaar end 
Kjøbenhavner-Fredens. Deres Udgifter dækkedes af Hans Friis 
til Clausholm. Allerede den Gang var B. Klosterprovst i Uetersen 
og blev 1662 med alle Stemmer ligeledes valgt til Verbitter for 
Klosteret i Itzeho. Han fik dog snart store Stridigheder om 
Administrationen med Abbedissen, Emerentia v. Heesten. Af Hverv, 
som overdroges ham i de følgende Aar, kan mærkes, at han 1667 
brugtes til at udlægge de sønderborgske og nordborgske Godser 
til Hertugernes Kreditorer, men væsentligere var det, at han 1676 
sendtes som Gesandt til Brandenborg, paa hvilken Rejse han for 
øvrigt faldt i Hænderne paa et svensk Strejfparti, der dog nøjedes 
med at plyndre ham. Igjen 1683 anvendtes han som Diplomat, 
da han gik til England som Ambassadeur extraordinaire for at 
ordne Ægteskabssagen mellem Prins Jørgen og den senere Dronning 
Anna. 1684-85 deltog han i en Kommission, der blev nedsat 
for at undersøge og ordne de forviklede Forhold i Oldenborg og 
Delmenhorst. -- Allerede 1680 var han ble ven optaget i Elefantordenen, 
ved hvilken Lejlighed han valgte til «Symbolum» paa 
Latin de Ord: «Gjør Ret og sky ingen». Han forsikrer ved en 
senere Lejlighed, at dette Ord har været hans Valgsprog fra 
Barndommen af og altid har vedblevet at være det, hvad der stemmer 
godt med den Sympathi, hvormed hans Samtid beundrende omtaler 
hans store Aand og sjældne Begavelse i det uanselige Legeme. 
Hans skriftlige Udtryksmaade er vindende ved den artige Høflighed,
der gaar igjennem den.

1657 havde han ægtet Mette Ahlefeldt (Frederiksdatter) af 
Huset Søgaard, en Søster til den senere danske Storkansler, men 
hun døde efter 11 Aars Ægteskab. Enkemanden fandt sig en ny 
Brud i Margrethe Hedevig Rantzau, Enke efter Ditl. Ahlefeldt, men 
angrede det gjorte Skridt og ansøgte 1670 baade hendes Slægt og 
sine Landsherrer om at maatte hæve Forlovelsen. Siden blev han 
dog gift med Jomfru Augusta Marie Schmid, Datter af en Oberamtsinspektor, 
men efterlod sig ikke Børn af noget af Ægteskaberne. -- 
Han skrives som Ejer til Jersbek, Schönhagen og Olpenæs. Det 
første var dog næppe nogen Sinde hans, men tilfaldt efter Faderens
Død Broderen Hans Adolf. Sine sidste Aar tilbragte han i Hamborg, 
hvor han døde 27. Nov. 1700.

Moller, Cimbria lit. I, 76.

<i>Fr. Krarup.</i>

</chapter><chapter name="Buchwald, Johann Heinrich, 1787-1876, Lektor">

<b>Buchwald, Johann Heinrich,</b> 1787-1876, Lektor. 
H. B. var en Søn af ovfr. nævnte Stiftamtmand Friedrich B. Han 
blev født i Wien 2. Okt. 1787, hvor Forældrene opholdt sig paa 
en Lystrejse. Faderen blev senere Stiftamtmand i Odense og 
boede paa Slottet. I dette Hjem modtog B. sin første Undervisning. 
1798 tog Faderen sin Afsked og drog til Udlandet. B. 
blev da sendt til Instituttet paa Bernstorffsminde. Efter sin
Konfirmation (1802) blev han sendt til Militærskolen paa Gjethuset i 
Kjøbenhavn. «En sand Drengestreg for at ophjælpe den synkende 
Fond» gjorde en brat Ende paa hans militære Studier; i 1805 fik 
han Afsked som Fændrik; hans Formynder sendte ham derpaa til 
Batavia, hvor han blev anbragt paa et Kontor; men dette Liv 
behagede ham ikke; han tog da til Bombay og fik der Plads paa 
et engelsk Skib som Midshipman og kom saaledes til London i 
1807. Han slap til Hannover, blev efter forskjellige Fata «aspirant»
i den franske Marine og senere Sekondlieutenant i den franske 
Hær, var 1810 ved Hæren i Spanien og Portugal, blev 1813 
Premierlieutenant og tjente som saadan under Napoleon og Restavrationen 
til 1823, da han tog sin Afsked. Efter sin Hjemkomst til Danmark 
slog han sig igjennem paa forskjellige Maader, blandt andet som 
Informator paa Lerchenborg, indtil han i Sept. 1828 blev ansat 
som Lektor i Fransk ved Kiels Universitet. Efter at han i 1854
var bleven afskediget med Pension, privatiserede han dels i Sorø, 
dels i Kjøbenhavn, hvor han døde i en usædvanlig høj Alder, 
9. Febr. 1876. Han havde i 1837 ægtet Christiane Emilie Voigt, 
der skjænkede ham to Sønner og en Datter og døde 21. Okt. 1849. 
-- B., der fra sin tidlige Barndom praktisk havde lært baade 
Fransk og Tysk, havde senere Lejlighed til at udvide og befæste 
sin Kundskab til disse Sprog, men, trods sin megen Læsning, 
blev han aldrig egentlig Sprogforsker og i det hele ikke Videnskabsmand. 
Han har udgivet en Mængde Flyveskrifter paa Dansk, 
Fransk og Tysk. De ere dels Samlinger af Smaapoesier, dels 
politiske Piecer, der for det meste ere rettede mod det nationalliberale 
Parti. Han har desuden udgivet sine «Erindringer» (1827-29 
og paa ny 1851) samt et Par Noveller, «Sonofferet» (1835) og 
«Invaliden» (1840), der vidne om et vist Talent, men ere skrevne
i et temmelig løst vævet Sprog, og som ikke ere uden en vis 
Lethed og Elegance, men tit have et underlig holdningsløst Præg 
og ere temmelig fulde af Barbarismer. Han har desuden oversat 
de betydeligste af Voltaires Tragedier paa Dansk og, hvad der 
er af større Interesse, oversat Wessels «Kjærlighed uden Strømper» 
paa Fransk, en Opgave, der er saa vanskelig, at man vel næppe 
kunde vente den bedre løst («L'amant sans bas», Coph. 1864).

B.s Erindringer.
Erslew, Forf. Lex.

<i>Thor Sundby.</i>

</chapter><chapter name="de Buchwald, Johannes, 1658-1738, Læge">

<b>de Buchwald, Johannes,</b> 1658-1738, Læge, 
var født i Meldorf i Ditmarsken 7. April 1658 og en Søn af Sogneskriver 
Ditlef B. og Magdalene Boie, Datter af en dansk Officer. Da 
han 1668 mistede begge sine Forældre, kom han først i Huset hos 
en Farbroder og blev derpaa 1674 sendt til Kjøbenhavn, hvor han 
kom i Lære hos sin Morbroder Niels Boie, en anset Amtsmester. 
1680 fik han sit Lærebrev som Bartskærsvend og foretog 
derefter den i Lavsartiklerne paabudte 4 Aars Rejse, der strakte sig 
over forskjellige af Tysklands og Hollands store Byer, hvor han 
overalt med Iver søgte at tilegne sig lægevidenskabelige Kundskaber, 
og endte i Wien, hvor han forblev et helt Aar, først 
havde Plads hos den kejserlige Livkirurg Hawelant og derefter 
paa Grund af sin anerkjendte Duelighed blev Huskirurg hos den 
danske Gesandt Baron Liliencron, hos hvem han forblev under 
Byens Belejring af Tyrkerne i 1683. I Okt. samme Aar kom han 
tilbage til Kjøbenhavn og gjorde i nogen Tid Tjeneste som 
Skibskirurg. Han tørstede imidlertid bestandig efter yderligere
Uddannelse og foretog snart igjen en længere Rejse til Holland og 
navnlig til Paris, hvor han i en for den Tid usædvanlig klar 
Erkjendelse af, at Medicin og Kirurgi stode i det nøjeste Sammenhæng, 
gav sig til et indgaaende Studium af den egentlige Medicins
forskjellige Fag og Hjælpevidenskaber, medens han dog 
fremdeles med Forkjærlighed dyrkede Kirurgien.

Ved hans Tilbagekomst til Kjøbenhavn 1689 overdrog hans 
tidligere Principals Enke ham sit Barberamt, saaledes at han blev 
indskreven i Lavet som Amtsmester. Samtidig blev han Kirurg 
ved Kvæsthuset og blev hurtig en anset Operatør, der blandt 
andet foretog den vanskelige Stenoperation hos Ole Borch. Et 
Par Aar efter fik han igjen Lejlighed til som Livbartskær hos 
Kronprinsen (fra 1692) i dennes Følge at foretage en længere Rejse, 
hvilken han ligeledes ivrig benyttede til at udvide sine 
Kundskaber. Derefter levede han i Ro som Amtsmester til 1697, da 
han paa ny foretog en Studierejse og denne Gang til Leiden, hvor 
han blev immatrikuleret og sammen med sin Ven J. B. Winsløw, 
den senere saa berømte Anatom, i nogle Maaneder med en 
overordentlig Energi dyrkede Studiet af hele Lægevidenskaben, i
hvilken han derpaa lod sig examinere af Professorerne Bidloo, 
Hottonius og Dekkers og af disse kreere til Licentiatus. Herved 
fik han Ret til at disputere for Doktorgraden i Medicinen, men 
de lærde theoretiske Medicinere i Kjøbenhavn begyndte nu at 
se paa den saa energisk fremadstræbende Barbér med skjæve
Øjne, og rimeligvis af dette Hensyn lod han efter sin Tilbagekomst 
hele 3 Aar hengaa med fortsatte Studier, navnlig i Anatomi 
hos Caspar Bartholin jun., inden han af denne lod sig kreere til 
Doktor (1700), hvorved han fuldstændig løftedes op fra sit lave
Haandværkslav og nu hurtig avancerede til bestandig fornemmere 
Stillinger. Han blev først Overmedikus ved Kvæsthuset, 1707 
titulær kgl. Livlæge, 1711 under Krigen øverste Feltmedikus med 
overordentlig Myndighed, 1717 fik han Justitsraadstitelen og steg
bestandig i Yndest og Indflydelse hos Kongen. Endnu samme Aar 
naaede han efter en sejrrig Konkurrence med 
Andreas Hojer det attraaede Toppunkt af videnskabelig Værdighed: 
et Professorat i det fornemme medicinske Fakultet.

Ogsaa i denne Stilling vedblev han at virke med Energi 
baade som Lærer og praktisk Kirurg og fik navnlig Betydning ved 
lige over for den lærde medicinske Theoretiseren at hævde den 
praktiske Kirurgis hidtil forsømte Stilling i Fakultetet, ligesom han 
ogsaa arbejdede til Fremme for det den Gang til Bartskærlav og 
Kirurger knyttede og af de fornemme Læger ringeagtede Fag 
Fødselshjælpen, hvorover han holdt Forelæsninger ved Universitetet 
-- hvad der ikke var sket tidligere. Allerede 1713 havde han bevirket 
Oprettelsen af en Jordemoderkommission, hvorved 
Læredøtrenes Beskikkelse blev gjort afhængig af en Examen, der 
afholdtes af Kommissionen, hvis vigtigste Medlem han selv var.

At denne saa praktisk dygtige og fortjente Mand sammen 
med sin kæmpemæssige Energi, Ærgjerrighed og velgrundede 
Selvfølelse har frembudt skarpe og i det hele mindre behagelige Kanter, 
er rimeligt nok, og dette var vistnok en Hovedgrund til, at flere
af hans lærde Universitetskolleger aldeles ikke kunde forsone sig 
med den fordums Barbersvend, der var og vedblev at være meget 
forskjellig fra de typiske lærde; det er ham, der af Ludvig Holberg
i Peder Paars stilles i Gabestokken som Jens Blok, ligesom 
ogsaa Gram synes at have betragtet ham med nogen Ringeagt. Paa 
den anden Side omtaler Ole Rømer ham med den største Højagtelse 
og Anerkjendelse, og det samme er Tilfældet med J. B. Winsløw,
der erklærer at skylde B.s Undervisning meget. -- Allerede som 
ganske ung Svend havde han giftet sig med en fattig Slægtning, 
Anna Margrethe Buchwald (d. 1735), med hvem han havde 12 
Børn, hvoraf to Sønner bleve fremragende Læger og den ene hans 
Efterfølger i Professoratet. Efter at han gjentagne Gange havde
været Universitetsrektor og 1728 var bleven udnævnt til Etatsraad, 
døde han af Vattersot 24. Oct. 1738. 

Ingerslev, Danmarks Læger og Lægevæsen II, 155 ff. 
Panum, Vort medicinske Fakultets Hist. 1648-1766 S. 41 ff.

<i>Jul. Petersen.</i>
</chapter>
<chapter name="Buchwald, Ludvig Nicolaus Hugo, o. 1774-1835, Officer">

<b>Buchwald, Ludvig Nicolaus Hugo,</b> o. 1774-1835, Officer,
Søn af Kammerherre, Oberst og Generaladjudant Johan Hugo B. 
til Fresenburg i Holsten (f. 1748 d. 9. Maj 1808) og Christine Dorothea 
f. v. Hovel (f. 1749 d. 1. Juli 1807), blev 1790 Kornet ved Livgarden 
til Hest, 1792 Sekondlieutenant, 1798 Premierlieutenant og 1804 
Ritmester af Kavalleriet, i hvilket Vaaben han 1807 stilledes à la 
suite som Major for at overtage Kommandoen over 3. Bataillon 
af slesvigske Landeværnsregiment samt over Hertuginde Louise 
Augustas Livjægerkorps, der s. A. oprettedes paa Als. Hos Hertuginden,
til hvis Hofstat han havde hørt alt siden 1801 og forblev 
knyttet til sin Død, udnævntes han derhos 1808 til Hofchef og 
Kammerherre. I de nærmest følgende Aar var han Kommandant 
paa Als og roses for den «skjønne» Orden, han haandhævede 
blandt Tropperne paa Øen. Samtidig administrerede han sit efter 
Faderen arvede Gods Fresenburg, som han dog 1824 solgte til 
Moltke-Nütschau. 1813 udnævntes han til Oberstlieutenant og afgik 1816, 
da Livjægerkorpset i Følge den nye Hærplan ophævedes, fra 
Tjenesten med Obersts Karakter, der 1828 forhøjedes til Generalmajors. 
-- B. ægtede 31. Marts 1802 Christine Emilie Krück (d. 22. 
Jan. 1824), en Datter af Gehejmeraad K. Han døde 24. Juli 1835 
i Kettinge paa Als.

<i>S. A. Sørensen.</i>

</chapter><chapter name="Buchwald, Wulf, --1637, til Prohnstorf og Rastorf">

<b>Buchwald, Wulf,</b> --1637, til Prohnstorf og Rastorf,
Søn af Joachim B. Han foretog lange Rejser baade i Evropa og Asien 
og blev derefter Hofjunker hos Christian IV 1615. I denne Egenskab 
ledsagede han 1617 Kongens Søn Hertug Frederik paa hans 
Rejse til Bremen og overværede 1620 Kong Gustav Adolfs Bryllup. 
1621 nævnes han som Ritmester og var 1621-24 Hofmarskal; ved 
Krigens Udbrud 1625 blev han Krigskommissær. I Juli 1625 ledede 
han et Anfald af danske Tropper paa et Bjærg lige over for Byen 
Hoxter i det brunsvigske; Angrebet blev slaaet tilbage af Tillys 
Tropper. 1627 blev han holstensk Raad og Amtmand i Haderslev,
hvilken Stilling han beklædte til 1629; 1632 blev han Provst for 
Klosteret Preetz; 1634 fik han med nogle andre Raader Tilsyn med 
Forsvarsvæsenet i Hertugdømmerne. Han døde 1637. -- Gift med 
Catharine Rantzau.

Zeitschr. f. d. Gesch. Schlesw., Holst. u. Lauenb. IV, 266.

<i>J. A. Fridericia.</i>

</chapter><chapter name="Budde, Agnete Sophie,</b> 1660-78">

<b>Budde, Agnete Sophie,</b> 1660-78, 
af en adelig Slægt, Datter af Joachim B. og Agnete v. Hargen (fra Øsel). fødtes 10. Avg. 
1660 og var i en Alder af 17 Aar Selskabsdame
hos Birgitte Skeel, Enke efter Grev Christoffer
Parsberg. I denne Stilling forsøgte hun, tilskyndet af
Fru Regitse Grubbe (Enke efter Hans Ulrik Gyldenløve),
der af forskjellige Grunde hadede Grevinde Parsberg,
at forgive denne sidste med Rottekrudt. Forsøget
mislykkedes dog, A. B. blev arresteret og indsat i
Blaataarn, og der blev nedsat en Kommission til at
undersøge og paakjende Sagen, i hvilken ogsaa Fru
Regitse Grubbe inddroges. Kommissionen dømte A. B. fra
Livet, og Dommen bekræftedes siden af Højesteret,
som tillige dømte Regitse Grubbe til livsvarig
Forvisning til Bornholm. A. B.s Henrettelse fandt Sted
paa Slotspladsen i Kjøbenhavn 6. Sept. 1678. Liget
begravedes paa Kirkegaarden ved Holmens Kirke.

Leonora Christina's Jammers-Minde, 3. Udg., S. 266 f. 
V. Skeel, Optegn. om Fam. Skeel S. 246 f. 
Fr. Carlsen, Efterretn. om Gammelkjøgegaard I, 221 f.

<i>S. Birket Smith.</i>

</chapter><chapter name="Budde, Carl Christian Leopold Gether, 1836-1902, Forfatter">

<b>Budde, Carl Christian Leopold Gether,</b> 1836-1902, Forfatter. 
Leopold B. blev født 15. April 1836 i
Holbæk, hvor hans Fader, Christoffer B., den Gang var
Kateket; hans Moder hed Anna Sophie f. Gether. Aaret
efter hans Fødsel blev Faderen forflyttet som
Præst til Jylland, først til Rimsø ved Grenaa,
senere til Børglum i Vendsyssel. Sin Barndom tilbragte
B. saaledes paa Landet og i megen Frihed; han var
tillige et tidlig læsende Barn og fyldte sit Hoved
med Fantasteri fra spændende Romaner. 14 Aar gammel
kom han i Randers Latinskole, hvor han begyndte at
øve sig i digteriske Forsøg; 1854 blev han Student. I
flere Aar vaklede han mellem forskjellige Studier,
opgav til sidst helt Studeringen og tog hjem til sin
Fader, der imidlertid var bleven Præst i Sengeløse
paa Sjælland; nogen Tid efter tog han en Plads som
Huslærer. Under Indkaldelsen som Militær stiftede
han Venskab med Højskolemanden Chr. Nielsen og
blev gjennem denne antagen som Lærer ved Hindholm
Folkehøjskole 1861. Her blev han i 8 Aar, dog med
Afbrydelser, i det han i 1863-64 deltog i Krigen som
Soldat og i 1866-67 opholdt sig i Kjøbenhavn for at
underkaste sig Magisterkonferens i Mathematik, som han
tog i 1867. Virksomheden ved Højskolen tiltalte ham
i høj Grad; han blev en fortrinlig Lærer, der vandt
sine Elevers Kjærlighed lige saa meget, som han selv
følte sig tiltrukken af de unge Naturer. Paa den med
Hindholm forbundne Holsteinsminde Opdragelsesanstalt
vandt han ogsaa i 1869 sin Hustru, Mathilde Dorthea
Christine 
Hildebrandt Schilling, Plejedatter af Forstanderen
Anders Stephansen. Samme Aar overtog han Pladsen som
Forstander ved den nyoprettede Folkehøjskole i Karise
ved Kjøge, blev derpaa i 1875 ansat som Overlærer ved
Pigehjemmet paa Jægerspris og endelig i 1879 kaldet
til Forstander paa Holsteinsminde, i hvilken Post
han virker endnu. -- d. 24. Avg. 1902.

Digterforsøgene fra Drengeaarene havde han fortsat
som Student. Med en lille Fortælling, «Tre Dage i
Vendsyssel», henvendte han sig til H. C. Andersen,
med hvem han saa vel i Fremstillingen som i sine
Arbejders indre Ejendommelighed staar i et kjendeligt
Aandsslægtskab. Den fejrede Digter modtog den unge
Mand med hjærtelig Venlighed, men raadede ham til
at gjemme sit Arbejde nogle Aar; senere tryktes
det i «Berlingske Tidende» (1860). I 1864 fik han
en Vaudeville, «Skam til Tak», opført paa Kasino;
men den gjorde ingen Lykke. Han erkjendte selv sit
Arbejdes Svaghed, besluttede nu aldeles at opgive
Digtekunsten og kastede sig alene over Skolegjerningen
og sit Yndlingsstudium Mathematikken. Et Par Smaating
leverede han i 1868 til det af Chr. Nielsen udgivne
Maanedsskrift «Hindholm», men uden nogen Tanke om
atter at ville optræde som Forfatter. For sin egen
Fornøjelse skrev han i 1871 «En ungdommelig Historie»,
som han kun modstræbende lod sig overtale til at
indsende anonymt til «Fædrelandet». Denne Fortælling
skabte hans Forfatterry og viste ham i det fulde Lys
af den Ejendommelighed, som har vundet ham et stort
og sympathetisk stemt Publikum. Som den medfølende og
humoristiske Skildrer af de naive og ureflekterede
Naturer, Barnets, den gamles og Dyrets, som den,
der trods den ofte sørgelige Virkelighed, som hans
Livsgjerning bringer ham i daglig Berøring med, har
bevaret den ideelle Tro paa Livet og Mennesket, paa
en Gang Romantiker og Realist, har han hævdet Pladsen
for sin altid karakteristiske og altid elskværdige
Produktion. Efter at den Lykke, som «En ungdommelig
Historie» gjorde, havde gjengivet ham Troen paa hans
Digterkald, udkom Samlingen «Smaahistorier» (1872),
som efterfulgtes af to andre Samlinger under samme
Titel (1875 og 1879) og af «Tre Smaafortællinger»
(1881), samt desforuden de to større Arbejder
«En Historie fra fattige Steder» (1874) og «Fra
Lømmelalderen» (1877) og den lille Julefortælling
«Dødens Gudsøn» (1886).

Husvennen 10. Aarg. (1882), Nr. 1-2. 
Lolland-Falsters Stiftstid. 1880, Nr. 52.

<i>G. St. Bricka.</i>
</chapter>
<chapter name="Budde, Godslef, --1622">

<b>Budde, Godslef,</b> --1622, hørte til en oprindelig
tysk Adelsslægt, men hans Forældre vare bosatte
paa Øsel, og G. B. skrev sig til Nessow, der
formodentlig ogsaa laa paa denne Ø. Alt 1571 var
han Hofsinde her i Danmark, skjønt det siges,
at han og hans Broder Matthias først kom her til
Landet i Dronning Sophies Følge. Han vedblev at
tjene ved Hove, 1573 blev han Kammerjunker, 1577 var
han Skjænk og fik da Ventebrev paa Dalby Kloster,
men inden dette blev ledigt, forlenedes han 1579
med Børglum og fratraadte da sin Hoftjeneste;
Børglum beholdt han til sin Død. Han maatte oftere
ledsage Kongerne Frederik II og Christian IV paa
Rejser til Udlandet og stod navnlig i Yndest hos den
førstnævnte, der bekostede begge hans Bryllupper,
1. i Kolding 30. Juni 1580 med Dorthe Hansdatter
Skinkel (d. 1585), 2. paa Haderslevhus 25. Febr. 1588
med Sidsel Bjørn til Gunderup (f. 30. Marts 1568 d. 
3. Febr. 1619). G. B. blev 25. Okt. 1622 bisat i 
St. Bodils Kirke i Aalborg og senere begraven
hos sine Hustruer i Vadum Kirke ved sin Hovedgaard
Rødslet.

<i>Thiset.</i>

</chapter><chapter name="Budde, Oluf Christoffersen, 1682-1744, Søofficer">

<b>Budde, Oluf Christoffersen,</b> 1682-1744, Søofficer,
født 7. Nov. 1682 i Lille Fosen (Christianssund)
i Norge, Søn af Kapitajn Christoffer B. (d. 1701) og
Dorthe Melchiorsdatter Qvintler. Blev 1700 Student,
men opgav snart den studerende Vej. Fra 1704-9
f6r han til Søs i engelsk Tjeneste, men blev Aaret
efter antagen til Styrmand og s. A. forfremmet til
Maariedslieutenant i den danske Flaade. 1715 blev
han fast Officer og avancerede efterhaanden til
Kommandørkapitajn. 1712 var han med Fregatten 
«Hejren» (Kapit. Jens Rosenpalm) i Kamp successive med 3
svenske Krigsskibe, af hvilke det sidste, Fregatten
«Hvita Örn», skød den i Sænk. B. blev dog tillige med
største Delen af Besætningen reddet. 1715 deltog han
i Affæren paa Kolberger-Heide under Admiral Gabel,
hvor Wachtmeister endte Slaget med at sætte alle sine
Skibe paa Grund. Fra 1719 til Krigens Ophør var han
Tordenskjolds Flagkapitajn om Bord i Linjeskibet
«Laaland»; i Okt. s. A. ledede han Angrebet mod
den i Gøteborg liggende svenske Flotille, hvoraf
største Parten ødelagdes. -- B. blev 1722 ansat ved
Indrulleringen i Norge og døde som Overlods i det
søndenfjældske Distrikt 11. Jan. 1744. Gift 1726 med
Pernille Kirstine Green (f. 1706), en Præstedatter
fra Tind.

Personalhist. Tidsskr. V, 158 f.

<i>C. With.</i>

</chapter><chapter name="Budde, Vilhelm Christian, 1844-93, Læge">

<b>Budde, Vilhelm Christian,</b> 1844-93, Læge, 
en Broder til ovfr. nævnte C. C. Leop. G. B. Han er født i
Rimsø ved Grenaa 19. 
Sept. 1844 og dimitteredes fra Roskilde 1862. Efter
at have deltaget i Felttoget 1864 som Lieutenant
underkastede han sig Lægeexamen 1869, var derefter
Kandidat og Reservemedikus paa Kommunehospitalet,
tog Doktorgraden 1872 med en Afhandling om Diabetes
og har senere virket litterært og praktisk som
Specialist i denne Sygdom og i Nyresygdomme. Som
Redaktør af «Ugeskrift for Læger» (fra 1874) har han
heri publiceret talrige Afhandlinger om forskjellige
lægevidenskabelige hygiejniske og organisatoriske
Spørgsmaal. Han er gift med Maria Christiane
f. Schiern, Datter af Departementschef S. -- d. 8. Jan. 1893.

Smith og Bladt, Den danske Lægestand, 5. Udg.

<i>Jul. Petersen.</i>

</chapter><chapter name="Budde, Vincents, 1660-1729, Officer">

<b>Budde, Vincents,</b> 1660-1729, Officer, 
var en Søn af Oberst Frederik. Otto B. og Ide Sophie Bildt og
blev født i Frederikshald 31. Dec. 1660. Han traadte
1683 som Lieutenant ind i Løvendals Dragonregiment,
som s. A. blev oprettet, og blev Kapitajn 1688. Han
deltog og uddannede sig i forskjellige af de Krige,
som i de paafølgende Aar udbrøde i Evropa. 1702
blev han Major ved 2. Dragonregiment i det danske
Hjælpekorps, som var i kejserlig Tjeneste, men forlod
Korpset Aaret efter og rejste hjem. Fra nu af blev han
i sit Fødelands Hær. 1704 blev han Oberstlieutenant
ved nordenfjældske Dragonregiment og 1710 Oberst og
Chef for throndhjemske Regiment, der omtrent samtidig
blev delt i to Regimenter, hvoraf han overtog det
2. 1709 var Krigen atter udbrudt imellem Sverige
og Danmark, som nu for sidste Gang gjorde et Forsøg
paa at erobre Skaane tilbage. Den norske Hær skulde
støtte Angrebet med et Indfald i Baahus Len. Men
Felttoget 1709-10 var saa uheldigt som vel muligt,
og først i Sommeren 1711 blev det saa længe paatænkte
Indfald i Sverige heldig udført under Løvendal. B.,
som s. A. var blevet Brigader, tog en virksom Del i
dette. Imidlertid kæmpede den danske Hær med stærkt
vexlende Held i Meklenborg og Pommern. Hæren led
store Tab, og efter Slaget ved Gadebusch 1712 blev
der for at imødegaa Stenbocks Indrykning i Holsten
dannet en ny Hær i Jylland 1713. Blandt de norske
Regimenter, som bleve indlemmede i denne, var ogsaa
2. throndhjemske under B., der derved kom til at
tage Del i Felttoget i Hertugdømmerne og Tønnings
Belejring og Overgivelse 1714. Aaret efter deltog han
med sit Regiment i Felttoget i Pommern og udmærkede
sig ved Rygens og Stralsunds Erobring. Da Krigen i
Nordtyskland hermed var forbi, blev Hæren 1716 
overført til Danmark, og B.s Regiment blev fra Fyn,
paa en Flaade under Gabels Kommando, tillige med
en større Styrke overført til Norge, der nu paa
Grund af Carl XII's Angreb trængte i høj Grad til
Forstærkning. 17. April kom Flaaden til Frederiksstad,
og B. kom strax i Virksomhed, i det han fik Ordre til
at overfalde den svenske Besætning i Moss. 23. April
stormede han i Spidsen for et Korps paa 3 Batailloner
denne By, hvis Besiddelse var af stor Vigtighed for
de svenske. Besætningen under Oberst Falkenberg
blev efter en haardnakket Kamp dels nedsablet, dels
fanget eller sprængt. Dette Nederlag bragte Kong Carl
i en saa mislig Stilling, at han brød op og lejrede
sig ved Grænsen. Samme Aar blev B. Generalmajor i
Fodfolket og samtidig Kommandant i Frederiksstad, en
Stilling, han dog kun beklædte et Aars Tid, hvorefter
han atter overtog Kommandoen over 2. throndhjemske
Regiment og samtidig blev kommanderende General
nordenfjælds. Han havde i de forløbne Krigsaar lagt
stor Dygtighed for Dagen paa mange Maader, og ved
enhver Lejlighed betroedes ham det ene Tillidshverv
efter det andet. Hans Forsvar af Throndhjems Stift
imod den svenske General Armfelt 1718 beviste, at
han var den ansvarsfulde Post voxen, og han bidrog
meget til at hidføre det forfærdelige Nederlag, som
Armfelts Korps led i Snestormen paa Tydalsfjældet i
Begyndelsen af Jan. 1719. Ved det Indfald, som den
norske Hær samme Sommer foretog ind i Sverige, blev
han Chef for det vingerske Korps, men dettes Tog til
Værmeland var uden større Betydning.

1721 blev B. Ridder af Danebrog og var kommanderende
General nordenfjælds indtil sin Død i Throndhjem
13. April 1729. Han blev gift i en ældre Alder
16. April 1718 med Armgaard Margrethe Gabel, der
var en Datter af Vicestatholderen Frederik G. og
Ane Cathrine Juel. Hun var født i Pleskov i Rusland
10. Nov. 1677 og døde i Throndhjem 9. Marts 1734.

Norske Saml. II. 
Saml. t. d. norske Folks Sprog og Hist. II. 
Moe, Aktstykker til Frederik IV's Krigshist.

<i>P. F. Rist.</i>

</chapter><chapter name="Budolph, Morten Mortensen, 1696-1725, Legatstifter">

<b>Budolph, Morten Mortensen,</b> 1696-1725, Legatstifter,
Søn af Raadmand Morten Nielsen i Kjøbenhavn (d. 1696)
og Magdalene Bornemann, der anden Gang giftede sig
med Biskop Frands Thestrup i Aalborg. B. døde paa
en Udenlandsrejse i Freiberg 15. Febr. 1725. Ved 
et Testamente, der fik kgl. Stadfæstelse 16. Marts 1725, skjænkede
han et Hus i Prinsensgade og 4000 Rdl. til 4 fattige Personers 
Bolig og Underhold. Da Huset var gammelt og ansaas for at 
ligge for afsides, blev det solgt, og efter Kjøbenhavns Ildebrand 
1728 blev der bygget et Hus for Stiftelsen i St. Pederstræde, hvor 
der nu er 10 Friboliger.

Nielsen, Kjøbenhavns Diplomat. VIII, 624 ff.
Hofman, Fundationer X, 375 f.

<i>O. Nielsen.</i>

</chapter><chapter name="Bugge, Niels, --1359, til Hald og Nørre Vosborg">

<b>Bugge, Niels,</b> --1359, til Hald og Nørre Vosborg, var i
Følge Slægtebøgerne Søn af Bugge Nielsen til Hegnet, der blev 
dræbt ved Lyby Kirke af Erik Brune til Elkjær. Faderen hørte til 
Grev Gerts jyske Tilhængere og nævnes blandt Vidnerne paa 
holstensk Side i Forliget af 10. Jan. 1332 mellem Kong Christoffer og
Grev Gert. Ligesom Faderen har Sønnen tidlig sluttet sig til den 
mægtige Greve og i den kongeløse Tid fra 1332-40 skaffet sig 
en Magt og Anseelse blandt sine nørrejyske Standsfæller, som 
ingen af hans Slægt tidligere synes at have besiddet. Nær beslægtet 
med Niels Ebbesen, hvis Morbroder han formentlig var, brød han 
senere med Greven, og i Følge Folkevisen var han en af 
Hovedlederne for det store Oprør i Nørrejylland, som foranledigede Grev 
Gerts Indfald 1340 og det blodige Optrin i Randers. Oprindelig har 
N. B. haft hjemme paa Nørre Vosborg i Ulvborg Sogn og Herred,
nær ved Storaaens Udløb i Nissum Fjord. Slægtebøgerne fortælle, 
at han opførte denne Borg som sin rette Fædreneborg, længe før 
han grundlagde Hald, og talrige Sagn bevare endnu Mindet om 
den engelske Bygmester, der byggede den stærke Borg, om 
Urtegaardsmanden, der anlagde Haven, og om den engelske Kongesøn,
der strandede paa den jyske Kyst, blev udplyndret af Hr. Eske 
Frost, men modtaget med Hæder og Ære af N. B. Først 1345 
kom han i fuld Besiddelse af Hald, som han forvandlede til den 
stærke Fæstning, om hvilken Folkevisen synger:

<tab><tab> «Hr. Bugge bygger op Hald med Ære,
<tab><tab> Han agted det aldrig i fremmed Mands «Være».
<tab><tab> De fare saa fri gjennem Jylland.»

Til Hald er fremfor alt N. B.s Navn knyttet, her har han utvivlsomt 
boet, og her fra har han ledet det store Oprør imod Valdemar 
Atterdag, som særlig har bragt hans Navn til Efterverdenen. 
Han var vistnok sin Tids rigeste danske Herremand, og man har 
endog beregnet hans aarlige Indtægt til 14000 Tdr. Byg. Ikke 
uden Grund kaldtes han «Kong Bugge». Foruden Nørre Vosborg 
og Hald besad han Herregaardene Estrup, Spottrup, Aastrup, 
Rolstrup paa Mors, Lindholm ved Skagen og Støvringgaard samt 
talrigt Strøgods, især i den nordlige Del af Nørrejylland. Han 
var saaledes selvskreven Fører for den jyske Adel, hvis personlige Selvstændighedstrang og provinsielle Særfølelse truedes af Valdemar
Atterdags Stræben efter at udvide Kronens Magtfylde paa alle 
Særinteressers Bekostning. I det Kong Valdemar hensynsløst traadte 
op imod Adelens Friheds- og Selvraadighedsfølelse, fremkaldtes 
nemlig den Kamp mellem Aristokratiet og Kongemagten, i hvilken
N. B. kom til at staa som Fører og Repræsentant for den gamle Tids 
Krav. Endnu 1350 var Forholdet imellem Kongen og N. B. 
venskabeligt. Han deltog i Kongens Felttog til Meklenborg og Brandenborg 
1349 og 1350 og var tilstede i Spremberg og Bautzen, da
Valdemar mæglede Forlig mellem Ludvig af Bajern og Carl IV. 
Men kort efter sin Hjemkomst sluttede han sig til Valdemars 
Fjender, de holstenske Grever og Hertug Valdemar af 
Sønderjylland, og inden Udgangen af 1351 stod hele Halvøen fra Elben 
til Skagen i Vaaben mod Kong Valdemar. N. B. tog kraftig Del 
i Fejden, han erobrede Slottet Langtind ved Limfjorden, hvor han 
tog en Del Fanger, og det tør formodes, at Folkesagnets Beretning 
om Kongens Belejring af Hald maa henføres til denne Fejde. I 
Forliget ved Vindinge Aa 26. Juli 1353 bleve ogsaa de jyske Herremænd 
og særlig N. B. optagne; gjensidige Erobringer bleve tilbagegivne 
og nærmere Bestemmelser om Fangernes Udløsning trufne. 
Paa det store Danehof i Nyborg St. Hansdag 1354, hvor den 
fuldstændige Udsoning mellem Kongen og hans Undersaatter fandt 
Sted, har N. B. utvivlsomt været tilstede, og vi finde ham det
følgende Aar som et virksomt Medlem paa det kongelige
Retterting i Jylland. Men allerede Vinteren 1356-57 brød Misfornøjelsen 
i Jylland atter ud, mange Jyder kom over Bæltet til Fyn for at 
forebringe Kongen deres Klager, og i den paa ny med Greverne 
og Hertug Valdemar udbrudte Fejde toge Jyderne livlig Del. I
Slutningen af Aaret 1358 drog N. B. med Ove Stisen til Eskebjærg 
og Peder Andersen til Margaard mod sikkert Lejde over til Slagelse 
for at slutte Forlig med Kongen. De af Kongen stillede Betingelser 
vare imidlertid saa haarde, at de forbitrede forlode Mødet 2 Dage 
før Jul. Paa Hjemrejsen bleve da N. B. og hans 2 Ledsagere ihjelslagne 
i Middelfart af nogle Fiskere. Lige indtil 1874 blev der 
af 3 Huse i Middelfart svaret i Bøde for Drabet en særlig Afgift,
de saakaldte «Buggespenge». Vel fralagde Kong Valdemar sig 
højtidelig enhver Andel i Drabet, og Kongens Søn Christoffer og
N. B.s Søn Knud indgik endog et fortroligt Venskabsforhold; men 
Mistanken mod Valdemar kunde dog ikke ret udryddes, og den 
fandt i Visen om N. B.s Drab et folkeligt Udtryk, som stemmede 
vel overens med den fjendtlige Følelse, som næredes i Folket mod
Kongen. Med fuld Sympathi skildres derimod N. B. i Folkevisen: 
«Herre Christ give de Medelfarer Skam, de vog Hr. Bugge, den 
velbyrdige Mand», og hans Retsind faar et smukt Udtryk i Visen 
om den af Eske Frost udplyndrede engelske Kongesøn, hvor denne 
udbryder: 

<tab><tab> «Men havde jeg kommet i Hr. Bugge hans Len,
<tab><tab> Da havde mig ikke røvet hverken Ridder eller Svend.»

N. B. var 2 Gange gift; hans første Hustru antages at have 
været en Datter af Paine Jonsen og Elne Lændi; anden Gang var 
han gift med Ingeborg Vendelbo. Af første Ægteskab vare 
Døtrene Kirsten og Ellen, gifte med Hr. Niels og Hr. Christiern 
Vendelbo, samt Sønnerne Niels og Mikkel (?), af andet Ægteskab 
Sønnen Knud, der fortsatte Slægten senere i Bondestand, samt
Datteren Lisbet, gift med Hr. Gotskalk Skarpenberg.

<i>Mollerup.</i>

</chapter><chapter name="Bugge, Peder Olivarius, 1764-1849, Biskop">

<b>Bugge, Peder Olivarius,</b> 1764-1849, Biskop, 
født i Holt 2. Dec. 1764, Søn af nedenstaaende Provst Søren B. og af hans 
Børn det yngste, flyttede 1767 med Forældrene til Vanse og 
nød Undervisning af Faderen til sit 11. Aar. Aaret efter skulde 
han have været dimitteret, men Forordningen af 11. Maj 1775 
nødte ham til at vente. Han blev da sendt til sin Farbroder 
Hans Bugge, der var Forstander for Brødresocietetet i Bergen,
gjorde med ham 1776 en Rejse til Herrnhut og flere Steder i 
Tyskland og maatte give Spangenberg en Prøve paa sin 
Kundskab i det græske Testamente. Hjemkommen til Bergen blev han 
privat undervist, bl. a. af Lektor F. C. H. Arentz, der gav ham 
det Afskedsord: «Visselig, Far! enten bliver han en stor Mand 
eller en stor Fant.» Han forlod Bergen 1780, tilbragte en Tid 
hjemme hos Faderen og et Aar i Christianssands Skole, hvorfra 
han med Christian Sørensen (d. 1845 som Biskop) dimitteredes af 
Søren Monrad 1782. Monrad fik fra Universitetets Rektor en 
Takkeskrivelse for de to udmærkede Disciple. B. tog Exam. philos. 
1783 og philol. 1784, var et Stykke af en Modeherre og oversatte 
(1784) et af H. F. Möllers Skuespil, «Vikinson & Vandrop», 
begyndte sit theologiske Studium og sluttede sig med Iver til 
Moldenhawer i hans kritiske Bibelfortolkning. Han tog sin theologiske 
Examen 1786, sysselsatte sig med Manuduktioner, var Huslærer for 
Brødrene Martin og Frederik Hammerichs Fader og tog Magistergraden 
i Filologi om Vaaren 1787. 27. April 1787 blev han 
udnævnt til personel Kapellan hos Faderen. Han blev ordineret 1. 
Juni, ventede paa Skibslejlighed og -- fik saa et Brev fra sin 
Velynder Moldenhawer, dateret fra Escurial, med Kaldelse paa 
Universitetets Vegne til Skuldelev Sognekald paa Sjælland. Han 
flyttede did og indtraadte 26. Okt. 1787 i Ægteskab med Cathrine
Magdalene Koch (f. 29. Sept. 1771 d. 14. Jan. 1869), Datter af 
Sognepræst Hans Peter K. til Horbelev og Sophie Christiane f. 
Tjellesen. Med sin unge Hustru gjorde han en Rejse til sit Hjem, 
sluttede i Christiania Bekjendtskab med herrnhutiske Familier,
ligesom han havde underholdt Forbindelse med de spredte «Brødre» 
i Kjøbenhavn. 1790 drog han atter til Hjemmet, opholdt sig her 
en stor Del af Sommeren og prædikede jævnlig for Faderen, der 
maa have følt sig svag og uskikket til de farefulde Sørejser, hvorfor
han 19. Avg. nedlagde sit Provsteembede. Lidt før var B. dragen 
tilbage til Skuldelev, og saa indfandt sig i Kjøbenhavn en Deputation 
fra Vanse for at søge om, at han maatte faa Løfte paa 
Faderens Embede, hvilket synes at tyde paa, at denne tænkte paa
at træde tilbage. Saa var Øjestad Sognekald netop blevet ledigt, 
og B. indgav nu i Faderens Navn en Ansøgning om dette Kald, 
hvor han -- fri for Sørejser -- endnu en Tid maatte kunne 
virke. Han søgte ogsaa selv Kaldet med Bemærkning, at han 
ønskede Faderens Embede, om denne kunde faa hint. Begge bleve 
udnævnte 29. Okt. 1790.

B. kom nu til Vanse i Sommeren 1791 og begyndte strax at 
tage Del i de herrnhutiske Forsamlinger, som under hans Fader 
havde taget sin Begyndelse. Samtidig udkom hans Postille, 
som af Nyerup er tillagt Faderen, men som efter hans egne Ytringer 
baade paa Prent og privat er hans Arbejde, tilblevet paa den 
Maade, at han om Vinteren 1790 skrev en Prædiken hver Aften. 
En Sammenligning mellem Sproget i Postillen og i Faderens 30 
Aar tidligere udgivne Skrifter viser ogsaa tilstrækkelig, hvem der 
er Forfatteren. Den er oversat paa Tysk og Finsk. B. vandt sin 
Menigheds Kjærlighed i overmaade høj Grad, men blev udsat 
for skarp Kritik i sit Annex, den blomstrende lille Stad Farsund. 
Dette nedslog ham, han blev menneskesky og vilde bort, men det 
lykkedes ikke. Saa slog han sig paa Forfatterskab, skrev en
Disputats for den theologiske Doktorgrad «de perversitate humana
morali» (1796), der blev honoreret af Gøttingens Universitet og 
skaffede ham 29. April (1796) lige Friheder og Rettigheder med 
Doktorer fra Kjøbenhavns Universitet. De her udtalte theologiske 
Anskuelser (rationalistiske) stode i skærende Strid med, hvad han 
udtaler i den 1795 paa ny udgivne Postille, og paadroge ham den 
skarpeste Kritik af Malthe Møller i hans «Repertorium». Dette 
havde imidlertid ingen Indflydelse paa hans Stilling i Menigheden,
hvor han fremdeles prædikede for sine herrnhutiske Bønder til 
stor Tilfredshed. Det viste sig til fulde, da han 1797 var udnævnt 
til Sognepræst til Eker, og Menigheden i de varmeste Udtryk 
søgte Kongen om at faa beholde ham, hvilket han da ogsaa selv 
gik ind paa og blev der endnu i 2 Aar, til han 4. Jan. 1799 blev 
Sognepræst til Trinitatis Kirke i Fredericia.

I Fredericia tilbragte B. for en væsentlig Del sin Tid med 
theologiske Arbejder, Oversættelser med Forklaring af nytestamentlige 
Bøger, Jacobs Brev (1799), Galaterbrevet (1800), Johannes' 
Evangelium (1803), 1.-2. Korinther- og Hebræerbrevet (1803). De røbe 
megen Læsning, stor Dristighed og en fuldstændig rationalistisk 
Opfatning. Ellers kjender man kun lidt til hans Virksomhed her, 
hvor han 1803 blev Provst i Elbo Herred, og foruden ved sine 
Skrifter gjorde han sig kun bemærket ved sin Taksigelsestale for 
Freden 1. Jan. 1802, da han optraadte imod den overvættes
Lovprisning af Heltene fra 2. April, om han end tog Del i deres 
Berømmelse. Han havde stor Familie og maatte se sig om efter 
noget bedre, -- rejste Høsten 1803 til Kjøbenhavn for at søge 
Stiftsprovstiet der og Randers Sognekald, gik til Frederik Moltke og 
modtog af ham den Underretning, at han ikke fik noget af disse 
Embeder, da han skulde være Biskop i Throndhjem. Han vilde 
det nødig, men afslog det ikke og blev udnævnt 30. Decbr. 1803, 
ordineret 10. Maj 1804 og ankom efter en besværlig Rejse til sit 
nye Hjem 2. Sept. s. A. Han fandt Embedets Sager i stor Uorden, 
og dets midlertidige Indehaver, Stiftsprovst H. J. Wille, var i 
Kjøbenhavn. Det lader sig ikke nægte, at Wille her havde megen 
Skyld, men Striden mellem de to høje gejstlige blev heftig, og de 
bleve aldrig Venner. Kancelliet blev draget ind i Sagen og lærte 
snart B.s skarpe Pen at kjende. Endnu mere blev dette Tilfældet 
ved Sagen om det nedlagte Lektorats Gods, som efter Forslag 
af B.s Formand var frataget Bispestolen og lagt til Latinskolen. 
Indtægterne heraf vare løselig anslagne til 400 Rdl., men det viste
sig nu, at man ikke havde vidst, hvad man gjorde, og det til 
Lektoratet virkelig hørende Gods gav kun 50-60 Rdl. af sig. B. 
søgte i Lempelighed at faa Fejlen rettet, men fik kun til Svar, at 
det skulde forblive ved det, som var bestemt. Han søgte nu om 
Tilladelse til at faa Spørgsmaalet afgjort ved Retterne, men fik 
intet Svar. Sagen blev staaende til 1810, da han personlig vilde 
fremlægge den for Kongen, og man endelig tillod, at den kom for 
Retten. B. skrev selv sine Indlæg og vandt Sagen baade ved den 
nedsatte Kommission og ved Højesteret, saa hans Eftermænd have 
ham meget at takke for. B. var saa uegennyttig som nogen, men 
han led Nød, og Ærgrelsen over det store Pengetab, da han 
maatte modtage de under Navn af Lektoratgods afgivne Indtægter 
for 8 Aar i Bankosedler af 1812, gjorde ham bitter. Han havde 
vænnet sig til i Kancelliet at se «Gejstlighedens værste Fjender»
og sparede det ikke i sine Skrivelser. Han tog ikke Kancelliets 
vanskelige Stilling i Betragtning, navnlig naar det ved enkelte 
Lejligheder lod Præster lide paa Grund af sit Ubekjendtskab til 
Forholdene i de fjærne Egne. Enkelte Ytringer i hans Skrivelser
kunde tages for Sigtelser og vakte Kongens højeste Mishag. Det 
tilkjendegav sig ikke blot ved paafaldende Tilsidesættelse, i det 
B. var den eneste af Rigernes Bisper, der ikke blev Danebrogsridder, 
medens han maatte se en af Throndhjems Kapellaner dekoreret,
-- men end mere ved en alvorlig Forhandling om hans 
Afskedigelse i Slutningen af 1812. B. forklarede sine Ytringer med 
megen Frimodighed og stilistisk Mesterskab, og det endte da med, 
at han i Nov. 1813 fik en -- efter Kongens egne Ord -- 
«fortjent og alvorlig Irettesættelse».

Dette vor gamle Konges Afskedsord gik ikke Biskoppen
synderlig nær. Han fik det gjennem Statholderen, Prins Christian 
Frederik, der samtidig kaldte ham til Christiania for at raadslaa 
med den Mand, hvem han fra 1806 kjendte gjennem en Mængde 
-- til Dels meget fortrolige -- Breve. Det blev snart bekjendt, 
hvor højt han stod i Prinsens Gunst. En foreløbig Ordning af 
de kirkelige Anliggender -- efter Kieler-Freden -- var omtalt mellem 
dem, og Prinsen tænkte paa at stille ham i Spidsen for den kirkelige 
Styrelse som summus theologus. Forhandlingerne maatte imidlertid 
afbrydes, og Prinsen rejste i Jan. 1814 til Throndhjem. Han
var Gjæst i Biskoppens Hus, drak «Venskabs Skaal» med ham og 
hilsedes med en af ham skreven Sang, der i tydelige Ord pegede 
paa Norges Krone. B. gjorde alt for at faa Prinsen til at antage
Kongenavn, først i Kraft af sin Arveret, siden efter Folkets Ønske 
og Vilje. Han var ukjendt med Forhandlingerne i Ejdsvoldsmødet 
16. Febr., men strax efter dette kaldte Prinsen ham atter til sig 
og bad ham skrive et Grundlovsudkast. I 14 Dage gjorde han et 
færdigt, nærmest efter svensk Mønster -- Stænder og en meget 
stærk Kongemagt --, indfandt sig hos Prinsen og var hos ham 
paa Ejdsvold uden at være Medlem af Rigsforsamlingen. Man 
har ikke vidst, hvad han der havde at gjøre uden at være til 
Opmuntring ved sit ustandselige Vid, men Oplysninger fra de
nyeste Tider om Prinsens hemmelige Forhandlinger med 
Selvstændighedspartiets Ledere antyde klart nok hans Plads som Raadgiver. 
Ved B.s Hjemkomst fik han mærke, at man gav ham Andel i 
Frihedsværket, skjønt han altid var misfornøjet med Grundloven, 
og han blev meget populær. Efter Konventionen i Moss blev han
opfyldt af den yderste Forbitrelse, der gav sig til Kjende i hans 
Tale i Videnskabsselskabet paa Kong Christian Frederiks Fødselsdag. 
Til det overordentlige Storting vilde han ikke lade sig vælge, 
men mødte paa det første ordentlige, 1815-16, efter at han 
havde gjennemgaaet en haard Tid. Som Christian Frederiks Ven 
var han stærkt mistænkt af Carl Johan, og den Omstændighed, 
at han nølede med sin Troskabsed, tør have bidraget sit til at 
styrke Mistanken. Han blev forbigaaet ved det store Stjærnefald 
-- 7. Jan. 1815 --, og der var Tale om hans Afskedigelse. Gjennem 
en ny Ordning af Videnskabsselskabet kunde han dog snart bane 
sig Vej til Carl Johan, og med hans Naade kunde han som 
Nordstjærneridder træde frem paa Stortinget, hvor han spillede en stor 
Rolle som Oppositionsmand og en Tid Præsident. Han kom 
imidlertid i et meget godt Forhold til Regeringen, der viste ham 
megen Tillid, modtog -- som de andre Bisper -- en stor Pengegave
af Carl Johan, blev 1817 Kommandør (*c: Storkors) af 
Nordstjærnen og -- tabte sin Popularitet i den stærkt antisvenske 
Befolkning. Det viste sig bedst, da hans Vinduer bleve slagne ind 
efter hans Prædiken ved Carl Johans Kroning 7. Sept. 1818.

Denne Begivenhed gik B. nær, om han end kunde omtale 
den paa en spøgende Maade. Han følte sig isoleret og trak sig 
ud af Selskabslivet. Mere betydningsfuld blev dog hans Tilbagevenden 
til Herrnhutismen og hans fuldstændige Brud med sine
tidligere rationalistiske Anskuelser. Han søgte at faa fat i sine Bibelforklaringer og brændte dem, var den første i Norge, som 
begyndte med Bibellæsninger og Arbejde for Missionen 
(Herrnhuternes). Han har sikkerlig prædikat mere end nogen anden norsk 
Biskop og i den forholdsvis golde Tid 1820-40 udrettet meget 
for Guds Rige ved sit tiltrækkende og interessante Foredrag, hvori 
den enfoldige Christus-Forkyndelse aldrig faldt ned i det platte. 
Paa de kirkelige Anliggender fik han stor Indflydelse, og 
Kirkestyrelsen søgte og fulgte i vigtigere Sager hans Raad, men det 
blev snart vanskeligt for ham at rejse paa Visitats, da han led af 
Sten og ikke taalte at kjøre paa de bakkede Veje. Han maatte 
saaledes i de sidste 20 Aar af sin Virksomhed indskrænke sig til 
at rejse did, hvor han kunde komme til Søs. Han fik paa Grund 
heraf Mindelse om at træde tilbage og tog Afsked 15. Avg. 1842 
efter 55 Aars gejstlig Virken, hvoraf 17 som Præst og 38 som 
Biskop.

B. var et af de skarpeste Hoveder og uden Tvivl den lærdeste 
Biskop, Norge har ejet i det 19. Aarhundrede. Hans Iver for 
Skolevæsenet, de klassiske Studier og Præsternes Dannelse var 
lige saa stor som hans Humanitet over for sine Medtjenere  i Kirken. 
I Traditionen vil han leve længe, væsentlig paa Grund af sit 
sprudlende Vid, der fulgte ham overalt og stundum bragte ham 
Fortræd. Han døde 6. Dec. 1849. -- Han havde 6 Sønner og 
5 Døtre. Af hine bleve Frederik og Søren B. fremragende Filologer,
den sidste tillige en betydelig gejstlig Taler.

[F. M. Bugge,] Charakteristiske Træk af Biskop Bugges Liv og Virksomhed, 1851. 
Halvorsen, Norsk Forf Lex. 
Fra Biskop Bugges Haand, Breve og Taler, udg. af D. Thrap, 1886.

<i>D. Thrap.</i>

</chapter><chapter name="Bugge, Samuel, 1605-1663, Præst">

<b>Bugge, Samuel,</b> 1605-1663, Præst, 
var født i Etne i Bergens Stift og kom som Samuel Johannis Buggeus 1622 til Kjøbenhavns Universitet fra Bergens Skole. Studerede Theologi og gav 
sig samtidig lidt af med Poesien, da der haves et aandeligt Digt 
fra 1624 af ham, «Sjælens hjærtelige Samtale med sin Brudgom», 
der, maaske ikke mindst fordi det blev baaret oppe af en yndet 
tysk Visemelodi, synes at have vundet en Del Udbredelse. Siden 
blev han Præst i Ejd i Bergens Stift og Provst i Nordfjords 
Provsti. Et opbyggeligt Skrift af ham, «Sjælens faste Borg er 
Jesu Navn», haves nu maaske kun i 2. Oplag (1696), men er af
Forfatteren 1649 tilegnet Hr. Henrik Bielke til Elingaard og hans 
Fæstemø, Jomfru Edel Ulfeldt. Størst litterær Betydning har dog 
hans Rimværk: «Ethices Christianæ 1.-3. Part om adskillige 
Fugles, Dyrs og Fiskes Natur og Egenskab udi danske Viser og 
Rim, med aandelige Betænkninger artig sammenskreven»
(1663). Begyndelsen lyder helt fornøjelig:

<tab> Nu vil vi gaa spasere
<tab> I Skov og Steder flere
<tab><tab> Og lyde paa Fuglesang, 
<tab> Medens hver saa lystig sjunger, 
<tab> At Luften derved klinger
<tab><tab> Nu efter Vinters Tvang.

Det kan ikke nægtes, at et og andet deri er
ganske vakkert, og det hele tyder paa en livlig
Naturbetragtning; men de moralske Hentydninger ere
jævnlig temmelig trukne ved Haaret. Forfatteren skal
være død samme Aar, som dette Værk udkom.

Petersen, Den dsk. Lit. Hist. III, 589. 608 f.

<i>H. F. Rørdam.</i>

</chapter><chapter name="Bugge, Søren, 1721-94, Præst">

<b>Bugge, Søren,</b> 1721-94, Præst, 
født i Christiania 20. Marts 1721 af Forældrene Kjøbmand Lars Sørensen
B. og Anne Else f. Schultz fra Aarhus. Student
fra Christiania Skole 1739, Exam. theol. 1743. Han
var 1745-50 Kateket ved Børnehuset i Christiania
og sluttede sig i denne Tid til Brødremenighedens
Samfund, som han aldrig siden forlod. 1750 blev han
personel Kapellan til Holt, hvor han forblev til 1767,
da han blev Sognepræst til Vanse, et Embede, hvorpaa
han 1761 havde faaet Ventebrev efter en Tid at have
bestyret Sognepræsteembedet ved Frelserens Kirke
paa Christianshavn. 1780 blev han Provst i Lister
Provsti. Provsteembedet nedlagde han Sommeren 1790
paa Grund af Alder og Svagelighed. Kort efter blev
han paa en af hans Søn, ovennævnte P. O. B., indgiven
Ansøgning udnævnt til Sognepræst i Øjestad, hvor han
ogsaa 1792 kunde overtage Provsteembedet i Nedenæs,
da her ikke var Sørejser. Han døde 9. Nov. 1794
efter en velsignelsesrig Virksomhed og mindes som
en af det 18. Aarhundredes frommeste Præster i den
norske Kirke. Han udgav 1760-63 nogle theologiske og
opbyggelige Smaaskrifter af gammel orthodox Karakter,
og paa Vanse indgav han nogle Forestillinger af
landøkonomisk Indhold, -- overalt ivrig for Menighedens
Vel. Han var gift med Gidsken Edvardine f. Røring 
(d. 18. Juni 1793), Datter af Sorenskriver Edvard R. 
(d. 1731) og Gidsken Leth (d. 1727), Søster af Digteren Edv. Storms
og Brødrene J. E. og Chr. Colbjørnsens Mødre.

A. Faye, Holts Presters Hist., Arendal 1859, S. 61. 
D. Thrap, Bidrag til d. norske Kirkes Hist. i det 19. Aarh. II, 1 ff. 17 ff. 38 ff. 

<i>D. Thrap.</i>
</chapter>
<chapter name="Bugge, Thomas, 1740-1815, Astronom, Mathematiker, Landmaaler">

<b>Bugge, Thomas,</b> 1740-1815, Astronom, Mathematiker, Landmaaler. 
B. var født 12. Okt. 1740 i Kjøbenhavn; hans Fader var 
kongl. Kjælderskriver, senere Proviantforvalter, Peder B., Moderen 
hed Olive f. Saur. Han blev Student 1756, studerede Theologi og 
tog 1759 theologisk Embedsexamen. Samtidig med dette Studium 
havde han under Professor Justus Hees Vejledning lagt sig efter 
de mathematiske Videnskaber, for hvilke han havde vist en 
udpræget Begavelse, og havde deri drevet det saa vidt, at han kort 
efter sin Examen blev ansat som Assistent ved Observatoriet. 
Her fra blev han 1761 sendt til Throndhjem for at observere den 
Venuspassage, der fandt Sted det Aar. Efter sin Hjemkomst blev 
han 1762 ansat ved den af Videnskabernes Selskab foranstaltede
Opmaaling af Landet, og dette Arbejde, som han først som 
Medarbejder, senere som Leder deltog i lige til sin Død, har han ofret 
sine bedste Kræfter. En Beskrivelse over den anvendte Opmaalingsmaade 
udgav han 1779. Foruden dette store Arbejde blev der i 
Aaret 1768 overdraget B., der nu blev udnævnt til Overlandmaaler 
og Kammerraad, et andet lignende og omfangsrigt Arbejde, nemlig 
Ledelsen af den saakaldte specielle Landmaaling.

B.s praktiske Sans og store alsidige Dygtighed bevirkede, at 
han blev mere og mere benyttet, saaledes var han 1765-72 
Arveprins Frederiks Lærer i Mathematik, og 1777 blev han efter Chr. 
Horrebovs Død udnævnt til Professor i Astronomi, i det man 
ventede, at han vilde hæve Danmarks Reputation i Astronomien
til, hvad den var paa Tyge Brahes og Rømers Tid. Da det var 
paatænkt at forbedre Observatoriet, der ikke længere var i 
tidssvarende Stand, foretog han sig samme Aar en Rejse gjennem en 
stor Del af Tyskland, Frankrig og England for at gjøre sig 
bekjendt med Indretningen af de derværende Observatorier. Han
har efterladt sig en udførlig Beskrivelse deraf i Manuskript. Et 
Uddrag heraf er publiceret i et Universitetsprogram 1779. Efter 
hans Hjemkomst blev Observatoriet ombygget og forsynet med 
mere hensigtsmæssige Instrumenter, hvortil Kongen ydede 7000 Rdl. 
Kur. At Observatoriet desuagtet ikke var særdeles godt, kan ses 
deraf, at det kunde hænde, at Hoveduret gik i Staa, naar der 
ringedes med Klokkerne i Trinitatis Kirke. En Beskrivelse af det 
nye Observatorium tillige med de 3 første Aars Observationer 
findes i B.s paa egen Bekostning udgivne «Observationes astron. 
annis 1781, 82, 83 institutæ in observatorio regio Havniensi» 
(1784). Protokoller, indeholdende hans egne og hans Elevers 
Observationer fra de følgende Aar, findes paa Kjøbenhavns Observatorium. 
Efter hans Forslag blev der oprettet smaa Observatorier i 
Norge, Island, Grønland og Trankebar, der bleve forsynede med 
de nødvendigste Instrumenter, og hvor Piehl, Lievog, Ginge og 
Engelhart anstillede for den Tid gode Observationer. Dog blev 
det Haab, man havde næret om, at B. skulde bringe Astronomien 
i Danmark til dens forrige blomstrende Tilstand, ikke opfyldt, vel 
hovedsagelig paa Grund af hans mange og stadig tiltagende Forretninger.

B. var end videre Direktør for den kongelige Enkekasse, for 
hvilken han i 1774 havde udarbejdet Planerne. 1782 blev han 
Lektor i Mathematik ved Søetaten og holdt Forelæsninger over 
Mathematik og Vandbygningskunst. 1798 blev han af den danske
Regering sendt til Paris for at deltage i en Konference over 
Metersystemet. Da Forhandlingerne ved den nedsatte Kommission 
trak i Langdrag, kom han ikke til at deltage videre i dem, og 
han maatte rejse hjem inden deres Afslutning. En interessant 
Beskrivelse af Rejsen udgav han Aar 1800. Fra 1801 til sin Død var 
han Sekretær i Videnskabernes Selskab, af hvilket han allerede 
var bleven Medlem 1775. Han var Medlem af Brolægningskommissionen 
og Kommissionerne for Brandvæsenet og Havnevæsenet i 
Kjøbenhavn. For det kongl. Landhusholdningsselskab var han i 
nogle Aar (1773-83) Præsident. I Sager, der afhang af anvendt 
Mathematik eller Fysik, bleve hans Kundskaber meget benyttede af 
de kongelige Regeringskollegier og andre Avtoriteter. Han 
vedligeholdt en livlig Brevvexling med Evropas mest udmærkede 
Videnskabsmænd og efterlod sig en Samling af 8 Bind Breve, der 
tillige med hans øvrige Manuskripter opbevares paa det kongelige
Bibliothek.

Ved Kjøbenhavns Bombardement mistede B. to Tredjedele af 
sit af 15000 Bind bestaaende Bibliothek og en Tredjedel af sine 
mathematiske og fysiske Instrumenter, da han, medens hans Hus
brændte, først søgte at redde de i hans Varetægt værende Originaltegninger 
og stukne Plader til de danske Specialkort og de dertil 
hørende Journaler og Beregninger. -- B., som 1784 blev 
Justitsraad og 1810 Etatsraad, var 3 Gange Universitetets Rektor 
(1789-90, 1801-2 og 1810-11). Han døde 15. Jan. 1815. -- Hans 
Hustru, Ambrosia f. Wedseltoft, f. 1742 d. 1795, var en Præstedatter 
fra Svallerup.

Foruden de i det foregaaende nævnte Bøger har han skrevet: 
«Første Grunde til Regnekunsten og Algebra» (1772), «De første 
Grunde til den sfæriske og theoretiske Astronomi samt den 
mathemat. Geografi» (1796), «De første Grunde til den rene 
eller abstrakte Mathematik», 2. Udg. (1813-14, 1. Udg. udkom
1795-98 med en noget anden Titel). Desuden har han skrevet 
talrige Afhandlinger i Videnskabernes Selskabs Skrifter, 
Stockholmer-Akademiets Skrifter og «Philosophical transactions». Nogle 
Observationer ere publicerede i Bodes «Astron. Jahrbuch» og v. 
Zachs «Monatl. Correspondenz».

B. Lindenau u. J. G. F. Bohnenberger, Zeitschrift f. Astronomie u. verwandte 
Wissenschaften II (1816). 
Molbech, Det kgl. danske Videnskabernes Selskabs Hist. 
Erslew, Forf. Lex.

<i>Aug. Svedstrup.</i>

-- Th. Bugge har haft stor Betydning for Udviklingen af 
<i>den økonomiske Landmaaling</i> her i Landet. Han forestod nemlig 
fra 1765-77 Landmaalingskontoret som «Konduktør», i hvilken 
Stilling han fik det Hverv at udarbejde Instruktioner for de 
specielle økonomiske Opmaalinger, efter hvilke de Kort bleve
udarbejdede, der skulde tjene som Grundlag ved de allerede da 
paatænkte Udskiftninger af kongelige Godser, hvorhos han oplærte 12 
Landmaalere til Udførelsen af disse Arbejder, der foregik under
hans Opsyn. Fremdeles gav han i «Den økonomiske og militære 
Landmaaling», som udgjør 3. Del (1814) af den ovfr. omtalte 
Lærebog i Mathematik, en for den Tid meget god Fremstilling 
af de Methoder, som den Gang anvendtes i den økonomiske Landmaaling,
og ved hvilke i Slutningen af 18. og Begyndelsen af 19. 
Aarhundrede den fuldstændige Opmaaling af hele Landet blev 
udført, som endnu i det væsentlige er afgjørende i Spørgsmaal om 
Landejendommenes Grænser.

<i>P. P. Freuchen.</i>

</chapter><chapter name="Buhl, Frants Peder William, f. 1850, Theolog">

<b>Buhl, Frants Peder William,</b> f. 1850, Theolog. 
F. B. er født 6. Sept. 1850; hans Forældre vare Skoleinspektør Peder B. 
(d. 1869) og Nancy Cathrine Bolette f. Hammerich. Efter at have 
modtaget Undervisning i Metropolitanskolen blev han Student 1868 
og theologisk Kandidat 1874. I Aarene 1876-78 foretog han en 
videnskabelig Udenlandsrejse, paa hvilken han navnlig gjorde længere 
Ophold i Leipzig og Wien for at studere østerlandske Sprog og 
gammeltestamentlig Theologi. Efter sin Hjemkomst forsvarede han 
for den filosofiske Doktorgrad Afhandlingen: «Bidrag til den arabiske 
Grammatik med udvalgte Textstykker af esh-Shafia» (1878). 2 Aar 
efter blev han ansat som midlertidig Docent i det theologiske 
Fakultet, og da Professor, Dr. theol. C. Hermansen tog sin Afsked, 
blev han (1. Sept. 1882) hans Efterfølger. Foruden mindre 
Afhandlinger i danske og tyske Fagtidskrifter har han skrevet: «Den
gammeltestamentlige Skriftoverlevering» (1885), «Jerusalem paa Christi 
og Apostlenes Tid» (1886), «Om Prædikerens Bog» (1886), «Om 
Jobs Bog» (1887), den hebraiske Syntax, der er føjet til den danske
Oversættelse af H. L. Stracks «Hebraiske Formlære» (1885), samt 
paabegyndt Udgivelsen af en udførlig Kommentar til Profeten 
Jesaja (1889). 20. Juli 1879 ægtede han Frieda Wilhelmine Görnemann, 
Datter af afdøde Pastor F. W. G. i Stendal i Preussen. I
Begyndelsen af Aaret 1889 tiltraadte han en Studierejse til Grækenland, 
Ægypten, Palæstina og Tyrkiet.

<i>Fr. Nielsen.</i>

</chapter><chapter name="Buhl, Frants Reinhold Conrad, 1816-50, Officer">

<b>Buhl, Frants Reinhold Conrad,</b> 1816-50, Officer, 
født i Fredericia 17. April 1816, Søn af Kancelliraad, Herredsfoged i 
Elbo m. fl. Herreder Hans Hofman B. (f. 1784 d. 21. Sept. 1826) 
og Charlotte Louise f. Randiev (d. 1839), blev Landkadet 1831,
Sekondlieutenant 1835 ved fynske Infanteriregiment, Premierlieutenant 
1842 ved 13. Bataillon og kort efter forsat til 7. Bataillon 
i Kjøbenhavn, hvor han 1845 underkastede sig Landmaalerexamen. 
Aaret efter blev han i Anledning af en mellem Bataillonens 
Kommandør og Lieutenanter opstaaet Strid forsat til Glückstadt,
søgte her ved Oprørets Udbrud at undvige til Danmark, men blev 
anholdt og maatte udstede Revers om ej at kæmpe mod Insurgenterne 
og kom derfor først i Felten 1849. Han blev da ansat 
ved 4. Reservebataillon, der hørte til Ryes Brigade, og gjorde sig 
under Brigadens talrige og blodige Kampe bl. a. ved Haderslev, 
Kolding, Vejle og Fredericia bemærket ved sine fremragende Egenskaber 
som Fører. Særlig fra Slaget ved Kolding 23. April fremhæves 
han for sin «overordentlige Konduite og Koldblodighed». 
3 Dage efter Slaget forfremmedes han til Kapitajn, og efter 
Udfaldet fra Fredericia belønnedes han med Ridderkorset. I Felttoget 
1850 hørte hans Bataillon først til Brigaden Schepelern og efter 
Istedslaget til Frederiksstads Besætning. B. blev imidlertid i Avg. 
sendt til Tønning som Kommandant -- en Post, han udfyldte med 
overlegen Dygtighed --, og paa Ejderdiget uden for denne By 
faldt han 29. Sept., dødelig saaret af en Granat, efter at han med 
sin sædvanlige Tapperhed og Omsigt længe havde holdt Stand 
mod den frembrydende, overlegne Fjende. De oprørsksindede 
Indvaanere i Tønning hædrede den faldne Kommandant ved paa 
en smuk Maade at foranstalte hans Jordefærd, og paa Tønnings 
nye Kirkegaard satte Kammeraterne ham et Mindesmærke.

Selmer, Nekrolog. Saml. II. 
Harbou, Nekrologer over de i 1850 faldne danske Officerer.

<i>S. A. Sørensen.</i>

</chapter><chapter name="Buhl, Peter, 1789-1812, Søofficer">

<b>Buhl, Peter,</b> 1789-1812, Søofficer, 
født 16. Maj 1789, Søn af Kancelliraad, Byfoged i Fredericia B., blev allerede som 18aarig Kadet udkommanderet med Kanonbaadene, som under 
Overkommando af daværende Kommandør St. A. Bille optoge Kampen 
mod den engelske Flaade 1807 og forhindrede den fra at
bombardere Hovedstaden fra Søsiden. Allerede strax ved Begyndelsen 
af Krigen mod Englænderne skal B. have ytret en Forudanelse 
af, at han stykkevis vilde blive dræbt, hvilket ogsaa senere viste 
sig at slaa til. I Avg. 1807 var han med en Kanonjolle under 
Kommando af Premierlieutenant Zeuthen udsendt i Kalvebodstrand
for at beskyde det engelske Landbatteri, som anlagdes ved 
Gamle Pesthus; Batteriet blev imidlertid fuldført alligevel, og i 
Kampen mod det faldt Chefen, medens B. mistede sin venstre 
Arm. Samme Aar udnævntes han til Sekondlieutenant.

I den uheldige Affære ved Anholt 1811, hvor en Deling 
Kanonbaade under Kommando af Premierlieutenant Falsen, ledsaget 
af en Troppestyrke, gjorde et Forsøg paa at overrumple den engelske 
Besætning paa Anholt, udmærkede B. sig paa en fremragende 
Maade. Da Overfaldet var mislykket og de Tropper, der endnu
vare tilbage, atter indskibede, gjaldt det om at slippe tilbage til 
Jylland uden om de under Øen krydsende engelske Orlogsmænd. 
Dette lykkedes kun til Dels. Ved at ro vesten om Øen stødte 
Flotillen pludselig paa Briggen «Sheldrake» og maatte derefter
sprede sig. Med sin velsejlende Baad lokkede Falsen imidlertid 
Briggen syd paa; den kom dog snart efter tilbage igjen, men 
stødte da paa B.s Kanonbaad, der nu optog Kampen med den i 
3/4 Time. Til sidst overgav han sig, men havde nu sinket Fjenden 
saa  længe, at de øvrige undslap. Efter at være bleven udløst af 
engelsk Fangenskab stødte B. atter til Falsens Kommando og 
deltog 4. Juli s. A. i en anden meget uheldig Bataille. Angrebet 
gjaldt en mellem Sejrø og Hjelmen opankret engelsk Konvoi, der 
paa Luvartsiden kun forsvaredes af en lille Fregat, medens 3 
Linjeskibe og nogle mindre Orlogsmænd laa i Læ (sydligere). 
Kanonbaadene havde allerede faaet en Del af Konvoien stukket i Brand, 
da Vinden pludselig sprang om til Syd og dermed gav 
Englænderne Lejlighed til at angribe de danske. Kort efter Kampens 
Begyndelse faldt en Taage over dem, i hvilken største Parten af 
Kanonbaadene undslap; kun Falsen selv med 2 Baade under 
Kommando af B. og Lieutenant Oldeland var saa uheldig at rage 
sammen med Fjenden, hvorved de alle tre efter et modigt Forsvar 
toges til Fange, B. alvorlig saaret i Ryggen. For den første af 
disse to nævnte Affærer var B. ble ven benaadet med Ridderkorset, 
for sin udmærkede Konduite ved sidstnævnte Lejlighed fik han 
senere Sølvkorset.

Aaret efter deltog B. endelig i Fregatten «Najadens» navnkundige 
Kamp ved Lyngør i Norge 6. Juli mod det engelske Linjeskib 
«Dictator» og Briggen «Calypso». Faa dansk Side 
kæmpede under Fregatchefen Kapitajn H. P. Holms Kommando her 
foruden «Najaden» Briggerne «Laaland», «Kiel» og «Samsø»,
hvortil senere kom en Deling Kanonbaade, hvilke dog forinden 
havde haft en Kamp at bestaa med 2 engelske Brigger. Lodset 
af en Svensker og ledet ved «Najadens» høje Rejsning stod Fjenden 
ind i det smalle Sund, hvor de danske havde søgt Tilflugt, og 
hvor han Kl. 9 angreb Fregatten. Efter 1 1/2 Times Forløb nedskar 
Laget fra Linjeskibet hele dennes Rejsning, hvorved ogsaa Dækket 
knustes, saa det faldt ned over Batteriet; samtidig brød Ilden ud 
paa flere Steder. Med Assistance af sine Fartøjer reddede Holm 
nu de uskadte af Besætningen, tog derefter Kommandoen over de 
tililende Kanonbaade, gjenoptog med disse Kampen og fordrev 
Fjenden. Briggerne «Kiel» og «Laaland», som efter «Najadens» 
Ødelæggelse vare blevne besatte af Englænderne, bleve til Slutning
tilbageerobrede. B., der i Chefens Rapport omtales som «et lige 
saa ædelt Menneske som dygtig Officer», fandt ved denne Lejlighed 
Heltedøden, kun 23 Aar gammel. Det samlede Mandefald paa 
dansk Side i denne Kamp var 133 døde og 102 Saarede.

With, Danske og norske Søheltes Bedrifter.

<i>C. With.</i>

</chapter><chapter name="Bull, Andreas, 1746-96, Politimester, Digter.">
 
Født i Ørkedalen af Forældrene Oberst Hans B. (d. 7. April 1777) og Inger 
Kirstine f. Ibsen (f. 1713 d. 2. Nov. 1789), Datter af Foged 
Hans I. og Ingeborg Cathrine f. Meyer. Student 1765. Han 
vilde tage juridisk Examen, men hindredes herfra, da han maatte
vende tilbage til Norge, hvor han i 2 Aar arbejdede paa 
Stiftamtmand Grambows Kontor i Throndhjem. Derpaa var han i 3 
Aar Landmaaler ved den geografiske Opmaaling. 1774 tog han 

juridisk Examen i Modersmaalet og havde imidlertid lagt sig efter 
Forst- og Kameralvidenskab. I nogle Aar drev han sin Faders 
Gaard, Gjølme, men blev 1787 Sorenskriver i Strinden. Her fra 
flyttedes han 1789 til Christiania som Politimester. 1777 var han
bleven Kancelliraad, og senere blev han Medlem af Videnskabsselskabet 
i Throndhjem og det nordiske Selskab i London. I 
Christiania var han 1791 en af Indbyderne til Stiftelsen af det 
topografiske Selskab. Han døde 17. Juli 1796. Han gjorde sig 
1784 bekjendt ved det beskrivende Digt «Dovrefjæld med 
omliggende Egn» og maa anses for en af de mest fremtrædende 
Repræsentanter i denne Digtart, som endnu var i høj Pris. I 
Christiania vakte han nogen Uvilje ved Afhandlingen «Om Haandværkerne 
i Christiania» («Topogr. Journal» III), hvori han foreslog 
Ophævelsen af Lavene. Gift i Kjøbenhavn 20. Nov. 1776 med 
Mette Margrethe Valentin (f. i Kjøbenhavn 1737, d. sammesteds 24. 
Avg. 1793), Datter af Brygger Peter Johansen V. (d. 11. Febr. 1767) 
og Marie Magdalene f. Søegaard (f. 1718 d. 1796).

N. R. Bull, Stamtavle ov. Fam. Bull, Chra. 1886, S. 60. 
P. Holmsen, Christiania Politis Hist., Chra. 1884, s. 96 ff. 
Petersen, Den dsk. Lit. Hist., 2. Udg., V, 2, 225. 
Nyerup, Lit. Lex.

<i>D. Thrap.</i>

</chapter><chapter name="Bull, Hans, 1739-83, Præst, Digter">

<b>Bull, Hans,</b> 1739-83, Præst, Digter, 
den foregaaendes Broder. Født i Meldalen 13. Nov. 1739, Student fra Throndhjems Skole 
1755, tog Exam. philos. 1756, theol. 1757. Han var i 2 Aar Huslærer, 
opholdt sig derpaa hjemme hos Faderen, til han 1765 drog 
til Kjøbenhavn for at søge Embede. 1769 blev han Sognepræst 
til Klæbo, hvor han forblev til sin Død, 18. Marts 1783. Han 
blev 1770 Medlem af Videnskabsselskabet i Throndhjem og 1773 
Magister. Han var en fuldblods Nordmand og vandt i Samtiden
meget Bifald ved sine Læredigte: «Landsfaderens Ros fremfor 
Erobrerens» (1769) og «Landmandens Lyksalighed ved Frihed og 
Ejendom» (1771), for hvilke han vandt Selskabet for de skjønne 
Videnskabers Guldmedalje. Ved disse de eneste Digte, han udgav,
-- et tredje om Nidelven udkom efter hans Død -- blev han 
længe erindret i Norge, og han har maaske mer end nogen anden 
af Tullins Efterfølgere lagt Grunden til den Lovprisning af den 
norske Bondestand, der senere fik saa megen Betydning. Gift i 
Klæbo 9. Juli 1772 med Christine Marie Eiberg (f. 14. Sept. 
1743, d. i Stavanger 19. April 1831), Datter af residerende Kapellan 
til nedre Kvinesdal Peder E. og Anna Sophia f. Irgens. Hun 
ægtede 17. Marts 1784 sin Mands Personelkapellan, Henrik Eiler  
Støren, der senere blev Stiftsprovst i Christiansand og til sidst 
Sognepræst i Stavanger (f. 4. Nov. 1755 d. 24. April 1822). Med 
B. havde hun ingen Børn. 

N. R. Bull, Stamtavle ov. Fam. Bull S. 62. 
Erlandsen, Biogr. Efterretn. om Throndhjems Stifts Geistlighed S. 112. 
Petersen, Den dsk. Lit. Hist., 2. Udg., V, 2, 222. 
H. Wille, Mindetaler S. 244. 285. 
Illustr. Nyhedsblad 1859, S. 182 ff.

<i>D. Thrap.</i>

</chapter><chapter name="Bull, Hans Grøn, 1758-1833, Præst">

<b>Bull, Hans Grøn,</b> 1758-1833, Præst. 
Han er født 28. Febr. 1758 i Christianssund af Forældrene Jens Lemvig B., Sognepræst til Kvernæs (f. 25. Juli 1727 d. 31. Juli 1799), og Anna Johanna f. Grøn
(f. 4. Sept. 1731 d. 3. Avg. 1796), Præstedatter fra samme Sogn. 
Han blev dimitteret af Faderen 1777, tog theol. Examen 1780, blev 
1781 personel Kapellan hos Faderen og ham adjungeret i Provsteembedet
1798. 1799 blev han residerende Kapellan til Kvernæs, 
1818 Sognepræst i Tingvold, 1828 Provst i Nordmøre. Entlediget 
som Provst 1831. Død 26. Jan. 1833. Han ansaas af Biskop 
Bugge, visselig med rette, for sin Tids lærdeste Præst i Throndhjems
Stift, var stærk i Latin og i de nyere Sprog, en dygtig 
Botaniker og nøje bekjendt med Fødelandets Topografi og 
Statistik. Han arbejdede derhos meget i Personalhistorien, 
fortsatte Provst Ebbe Tønders Samlinger til den nordenfjældske 
Gejstligheds Historie og udarbejdede den Stamtavle over Familien
Bull, som udvidet og fortsat blev udgiven 1886 af N. R. Bull. 
Medlem af Videnskabsselskabet i Throndhjem og det topografiske 
Selskab i Christiania. Gift i Tingvold 11. Nov. 1784 med Anne 
Marie Kjestrup (f. 5. Sept. 1753 d. 29. Maj 1790), Datter af
Sognepræst til Opdal Laurids K. (f. 12. Avg. 1703 d. 3. April 1763) og 
Anna f. Møller (f. 28. April 1717 d. 12. Jan. 1771). Hun var først 
gift med residerende Kapellan til Tingvold Gudmund Sørøe. 
3 Døtre.

Saml. t. d. norske Folks Sprog og Hist. I, 564 ff. 
Halvorsen, Norsk Forf. Lex. 

<i>D. Thrap.</i>

</chapter><chapter name="Bull, Johan Randulf, 1749-1829, norsk Højesterets-Justitiarius">

<b>Bull, Johan Randulf,</b> 1749-1829, norsk Højesterets-Justitiarius, 
var en Søn af Kapitajn Jørgen Andreas B. (f. 1703 d. 1764) og 
Dorothea Cathrine Wandal f. Randulf (f. 1716 d. 1763) og fødtes 
paa Gaarden Rejn i Stod Præstegjæld, Nordre Throndhjems Amt. 
1770 blev han Student, dimitteret fra Throndhjems Kathedralskole, 
og tog 1779 juridisk Examen (praktisk Prøve 1782). Fra 1772 var 
han Medlem af det norske Selskab i Kjøbenhavn, hvor en med 
ham indtruffen Hændelse gav Wessel Anledning til sit bekjendte 
Rim: «En Gang en ret forvoven Jyde med Hagel paa en Thrønder 
vilde skyde» osv. I 1818 deltog han ogsaa i Selskabets Reorganisation
i Christiania. 30. Jan. 1782 blev han udnævnt til 
Justitssekretær ved Overhofretten i Norge, i hvilken han 11. Febr. 1791 
udnævntes til Assessor og 14. Febr. 1794 til Justitiarius. Derhos 
var han fra 1791 Lagmand i Tønsberg og Frederiksstads Lagdømme. 
Da Lagmandsstolene og Overhofretten ophævedes, blev han 15. 
Sept. 1797 Justitiarius i den nyoprettede Akershus Stiftsoverret, fra 
hvilken Stilling han 18. Juni 1802 uden Ansøgning forflyttedes til 
Bergen som Amtmand i Søndre Bergenhus Amt og Stiftamtmand 
over Bergens Stift. Under 27. Sept. 1814 udnævntes han til 
Justitiarius i Norges Højesteret, der i 1815 traadte i Virksomhed. B., 
der nu flyttede til Christiania, beklædte denne Stilling, indtil han 
24. Febr. 1827 fik Afsked med Bevidnelse af Kongens særdeles
Tilfredshed med hans Embedsførsel. Han bosatte sig derefter i 
Lavrvik, hvor han 28. Febr. 1829 afgik ved Døden. B. blev i 
1818 Kommandør af den svenske Nordstjærneorden. -- B. ægtede 
19. April 1782 Mette Johanne Colbjørnsen (f. 1753 d. 1810), en 
Søster til de berømte Jurister Jacob Edvard C. og Christian C. 

N. R. Bull, Stamtavle ov. Fam. Bull S. 85 f. 

<i>Yngvar Nielsen.</i>

</chapter><chapter name="Bull, Otto Adolph Emil, 1813-74, Korttegner">

<b>Bull, Otto Adolph Emil,</b> 1813-74, Korttegner. 
Ad. B., Søn af Major Hans B., blev født i Aarhus 8. Maj 1813. Han uddannede sig 
som Lithograf under Kapitajn Henckells Vejledning og blev 1857 
Medejer af det Bærentzenske lithografiske Institut. B. var navnlig
Korttegner og har foruden et Skoleatlas, som han udgav i Forening 
med Friedenreich, udgivet et Atlas over Danmark i 19 Blade i 
Maalestoksforholdet 1/96000. Han døde 18. Juni 1874.

<i>P. P. Freuchen.</i>

</chapter><chapter name="Bundtz (Bonde),Christen Nielsen, --1679, Lektor">

<b>Bundtz</b> (Bonde), <b>Christen Nielsen,</b> --1679, Lektor,
skal være født i Aarhus; blev 1639 Sognepræst ved vor Frue Kirke 
sammesteds mod skriftligt Løfte om at ægte Formandens, Mag. Bonde 
Nielsens, Enke. Dette Løfte holdt han imidlertid ikke, et Ordbrud, 
der blev Kilde for ham til forskjellige Ubehageligheder, hvoriblandt
den største næppe var, at han maatte betale en betydelig 
Skadeserstatning til Enken. 1641 tog han Magistergraden, og nogen Tid 
efter ægtede han Biskop Morten Madsens Datter Ellen (eller 
Abelone). 1642 blev han valgt til Sognepræst ved Domkirken i 
Aarhus. Christian IV stadfæstede Valget, «efterdi
Vi hans Gaver selv have hørt, hvilke Os vel haver
befaldet». I det følgende Aar begyndte de mest
ærerørige Rygter at snige sig om angaaende et
formentlig utugtigt Forhold, hvori Præsten skulde
staa til sin egen Svigermoder, Bispinden; og da
Regeringen paabød skarp Undersøgelse, begyndte en af
de værste Skandalsager, som nogen Sinde er ført for
danske Domstole. Efter at have været suspenderet i
flere Aar blev Præsten 1647 dømt fra Embedet; men da
Bispinden 1649 blev helt frikjendt, kan <i>han</i> jo heller
ikke have været skyldig i den paasigtede Brøde,
om han end paa anden Maade har forset sig. Efter
at der 1649 var affordret det theologiske Fakultet
Erklæring om, hvorvidt han uden Forargelse atter kunde
stedes til Kald, fik han Oprejsning ved 1652 at blive
beskikket til Kannik og Lector theologiæ ved Gymnasiet
i Christiania, i hvilken Stilling han døde 1679.

Christian IV's egenh. Breve 1641-44 S. 405 ff.

<i>H. F. Rørdam.</i>

</chapter><chapter name="Bunkeflod, Hans Allesen, 1602-78, Præst">

<b>Bunkeflod, Hans Allesen,</b> 1602-78, Præst. 
Han var født 28. Febr. 1602 og Søn af Magister Niels Allesen,
Sognepræst til Bunkeflod og Hyllie i Skaane. 1623
dimitteredes han fra Lunds Skole til Universitetet,
hvor han studerede i nogle Aar og derefter stod i
Færd med at rejse udenlands, da han ved sin Faders
1626 indtraadte Død blev kaldet til dennes Embede;
1630 tog han Magistergraden. Efter at have levet
fredelig i over 30 Aar, i hvilke det eneste Uheld,
der ramte ham, og som er kommet til Efterverdenens
Kundskab, var hans Præstegaards Brand, skulde han faa
Lykkens Omvexling haardt at føle i Svenskekrigens
Tid, da han var indviklet i det Anslag, der fra
dansk Side blev gjort af Generaladjudant Mikkel
Skov med det Formaal at overrumple Malmø og bringe
Befolkningen i de tabte Provinser til Rejsning mod
de svenske. Planen opdagedes, B. dømtes fra Kald
og Kjole, hans Gods konfiskeredes, og Dødsdommen
ramte ham med flere andre; paa Retterstedet blev han
dog benaadet, men maatte tilbringe henved 2 Aar i
Fængsel, til det lykkedes hans Hustru at bringe 1000 
Spec. Dir. til Veje og derved løskjøbe ham. Han tog
nu Ophold i Danmark og fungerede 1660 en kort Tid som
Slotspræst paa Frederiksborg, i hvilken Anledning han
maatte ordineres paa ny, da hans Kjole var fradømt
ham. 1661 fik han St. Mikkels Præstekald i Slagelse,
hvor han døde 5. Maj 1678, efter i 16 Aar at have
været Herredets Provst. Han havde 1634 
ægtet Barbara de Fine (f. 1615 d. 1678), Datter af Provst, Magister 
Johannes de F. i Helsingborg.

Treschow, Jubel-Lærere S. 177 ff.
Personalhist.Tidsskr. III, 263.

<i>G. L. Wad.</i>

</chapter><chapter name="Bunkeflod, Hans Christian, 1761-1805, Præst">

<b>Bunkeflod, Hans Christian,</b> 1761-1805, Præst, 
blev født 30. Juni 1761 i Odense, hvor hans Fader, Hans B., var Hører ved 
Skolen; Moderen hed Anna Birgitte f. Warde. 1778 dimitteredes 
han fra Odense, og i sine første Studenteraar var han Amanuensis 
ved det store kgl. Bibliothek; hans Skolekammerat, den 2 Aar 
ældre R. Nyerup, har sandsynligvis skaffet ham denne Ansættelse, 
og sammen med ham deltog han fra 1781 i det Rybergske Øvelsesselskab, 
hvis Medlemmer skreve Taler og Afhandlinger og gjensidig
kritiserede disse. Selskabet samledes i Konferensraad Rybergs 
Gaard paa Østergade. Ved saaledes at træde i Forbindelse med 
denne Mand, der levende interesserede sig for Almuens Oplysning 
og faa Aar i Forvejen havde anlagt en Spindeskole paa sit Gods 
Øbjærggaard i Sjælland, fik han Tilskyndelse til at skrive sine
«Viser for Spindeskolerne», hvis 1. Oplag (1783) blev trykt paa 
Rybergs Bekostning til Uddeling paa nævnte Gods. De sloge godt 
an, vandt betydelig Udbredelse (de ere senere udgivne 3 Gange, 
sidste Gang 1811), og B. grundlagde ved disse sit Ry som Almuens 
Sanger. Det er ogsaa dette Arbejde, der har bevaret hans Navn
for Glemsel; thi hans øvrige litterære Forsøg i disse Aar -- naar 
han f. Ex. vilde lege Danmarks Wandsbecker Bote ved «Hans 
Kristians samtlige Værker, Vers og Prosa», 1. Del (1785) eller 
hans «muntre Bibliothek for begge Kjøn» o. fl. -- fortjene næppe 
at nævnes. 1784 underkastede ha£ sig theologisk Attestats med 
Karakteren Non; og da den store liturgiske Fejde udbrød Aaret 
efter, deltog han i denne ved et (anonymt) Flyveskrift, «Til mine 
Medborgere», i hvilket han priser Bastholms Forslag, men mener,
det er kommet for tidlig; af større Betydning end at forandre den 
udvortes Gudstjeneste vilde det være at faa oprettet 
Skolelærerseminarier og faa en god, ny Lærebog i Kristendom. 1787 blev 
han residerende Kapellan i Ærøskjøbing; men her fandt han sig 
ikke til Pas og higede efter snarlig Forflyttelse. Hvad der 
begunstigede dette hans Ønske, var, at han 1789 paa ny havde tiltrukket 
sig Opmærksomheden ved sine «Forsøg til gudelige Salmer», i hvilke 
han anslog den Tone, Datiden satte Pris paa (2 af disse ere optagne
i Roskilde Konvents Salmebog). 1790 kom han til sin 
Fødeby som residerende Kapellan ved St. Hans Kirke,
hvormed var forbundet Sognekaldet i Højby, og
1799 forfremmedes han til Sognepræst ved St. Hans
Kirke. Men hans Helbred var svækket. En unaturlig
Fedme medførte Asthma og anden Svagelighed, og kun
43 Aar gammel døde han 2. Febr. 1805. Han besad
ikke ringe Lune, men sine satiriske Anlæg brugte
han ikke altid med tilstrækkelig Forsigtighed. Han
efterlod som Enke Marie f. Petersen (d. 1833) en
Datter af «Historiemaler» Josias P. i Kjøbenhavn. I
hendes Hus nød Digteren H. C. Andersen i sin Barndom
megen Venlighed, og her hørte han første Gang Navnet
«Digter» blive udtalt og nævnet med Højagtelse som
noget helligt.

Minerva 1806, I, 314 ff. 
H. C. Andersen, Mit Livs Eventyr S. 17 ff. 

<i>A. Jantzen.</i>

</chapter><chapter name="Buntzen, Andreas, 1781-1830, Handelsmand">

<b>Buntzen, Andreas,</b> 1781-1830, Handelsmand. 
Han fødtes 18. Sept. 1781 paa Christianshavn og
var en Søn af Brygger A. B. og Marie Margrethe
f. Ache. Den ældre A. B. grundlagde 1772 en betydelig
Handelsforretning. Heri optoges Sønnen og blev efter
Faderens Død 1810 eneste Indehaver af Firmaet Andreas
Buntzen og Søn, et af de betydeligste Handelshuse i
hin Tid, «Danmarks glimrende Handelsperiode». Dets
Skibe sejlede ej alene paa Østersøen og til Island,
men ogsaa paa Middelhavet og i oversøisk Fart til
Ostindien, Kina og Vestindien. Under Krigen 1807-14
opbragte imidlertid Englænderne adskillige værdifulde
Ladninger for Firmaet, og da hertil senere stødte
andre større Uheld ved Forlis o. lign., endte det
endog med Husets Fallit (1820). I øvrigt
fandt B. under samme Krig Lejlighed til at udmærke
sig som Lieutenant i Livjægerkorpset, nemlig ved
Udfaldet i Classens Have under Belejringen 1807. Som
Hædersminde skjænkede Korpset ham en Æressabel; senere
blev han ogsaa Kapitajn. -- Han ejede først den gamle
Kjøbmandsgaard paa Hjørnet af Overgaden neden Vandet
og Baadsmandsstræde, siden Ejendommen paa Hjørnet
af Overgaden oven Vandet og Christianshavns Vold,
hvor han i lang Tid boede sammen med sin Søster,
Fru Saint-Aubain, dennes Søn (Carl Bernhard) og sin
Kusine, Fru Gyllembourg-Ehrensvärd (f. Buntzen). Selv
ægtede han 6. April 1809 Camilla Cecile Victoire du
Puy, Komponisten du P.s Datter (f. 1792 d. 1871). Han
var saaledes baade paa den ene og den anden Vis
knyttet til den Kreds af Skjønaander, hvis Samliv og
Kunst gave hin Tid sit 
aandelige Præg. Han døde 9. Juni 1830 i et lille kommunalt 
Embede som Kornskriver.

<i>Jul. Schovelin.</i>

</chapter><chapter name="Buntzen, Andreas, 1811-80, Læge">

<b>Buntzen, Andreas,</b> 1811-80, Læge, 
en Søn af den foregaaende og en Fætter til J. L. Heiberg og
«Carl Bernhard», blev født i Kjøbenhavn 4. Marts
1811 og dimitteredes 1829 fra Borgerdydskolen paa
Christianshavn. Efter 1834 at have fungeret som
Koleralæge i Stockholm tog han 1838 Lægeexamen og
var derefter Kandidat og konst. Reservemedikus paa
Frederiks Hospital. 1840 tog han Licentiatgraden,
1842-44 studerede han i Udlandet og blev strax efter
sin Hjemkomst Lektor i Kirurgi ved Universitetet
efter en sejrrig Konkurrence med Bricka og
Kayser. Sin endnu den Gang meget mangelfulde
Uddannelse i Faget søgte han at oprette ved i
de følgende Aar at fungere som Reservekirurg paa
Frederiks Hospital. Under Felttoget 1849 var nan
Overlæge ved et Lazaret i Odense. Samtidig fik
han Professortitelen, og 1853 blev han Professor
ordinarius i Fakultetet. Under Koleraepidemien 1853
var han Overlæge ved St. Annæ Hospital. 1854-66
virkede han som Overkirurg ved Frederiks Hospital
og i Forbindelse dermed som klinisk Lærer i Kirurgi
ved Universitetet. Dette var det betydningsfuldeste
Tidsrum i denne begavede Mands lægevidenskabelige
Løbebane; han blev en talentfuld Operatør og Lærer,
der i flere Henseender indlagde sig Fortjeneste af
den kliniske Undervisning, og som -- skjønt dybere
Studier ikke vare eller bleve hans Styrke -- ogsaa
gjorde sin Indflydelse gjældende i litterær Henseende,
navnlig gjennem «Hospitalstidende», der blev grundlagt
af ham sammen med Hassing, og hvis Hovedredaktør
han i mange Aar var. Foruden specielle kirurgiske
Meddelelser skrev han heri ledende Artikler om
almindelige lægevidenskabelige Æmner, mellem hvilke
maa fremhæves «Therapi og pathologisk Anatomi»
(1859), et aandfuldt medico-filosofisk Indlæg
mod den af hans Fakultets-kollega C. E. Fenger
repræsenterede nye naturvidenskabelig-skeptiske
Retning i Therapien. Af en ikke ringe Interesse
er ligeledes hans i et Universitetsprogram (1869)
givne Fremstilling af Kirurgiens Historie i Danmark
i det 18. Aarhundrede. Ved Siden af sin ikke meget
omfattende lægevidenskabelige Produktion tillægges der
ham et anonymt poetisk og novellistisk Forfatterskab
eller dog Andel i et saadant, hvortil han vistnok
havde modtaget Impulserne i det Heiberg-Gyllembourgske
Hus. Han var i det hele en Personlighed, 
hvis glimrende Evner og Egenskaber havde deres afgjørende 
Tyngdepunkt i æsthetiske Kategorier.

I en længere Aarrække var han Medlem af Bestyrelsen
for det Classenske Litteraturselskab for Læger, for
Kjøbenhavns Sygehjem og for den almindelige danske
Lægeforening. 1868 valgtes han til Universitetsrektor,
1869 blev han Etatsraad, men kort derefter ramt af en
Hjærnesygdom, der 1872 medførte hans Afskedigelse fra
Universitetet. Sine sidste Leveaar privatiserede han,
dels i Udlandet, blandt andet i Rom, hvor han 1875
blev gift med Nielsine Knudsen, dels i Kjøbenhavn,
hvor han døde 26. Juli 1880.

Smith og Bladt, Den danske Lægestand, 5. Udg. 
Erslew, Forf. Lex. 
Bibl. for Læger 6. R. X, 633 ff. 
Hospitalstid 2. R. VII, 601. 
J. Petersen, Hovedmomenter i den medicinske Lægekunsts hist. Udvikling S. 276 ff.

<i>Jul. Petersen.</i>

</chapter><chapter name="Buntzen, Heinrich, 1803-92, Maler">

<b>Buntzen, Heinrich,</b> 1803-92, Maler. 
Han er Søn af Marskandiser Johan Ditlev B. og Margrethe
f. Sievertsen og fødtes i Kiel 29. Sept. 1803. Efter
at have lært Malerhaandværket i Kiel og allerede
øvet sig i kunstnerisk Retning, dels under
Vejledning af Maleren Bünsow, dels ved Studier
efter Waterloos Raderinger, kom han i 1821 til
Kjøbenhavn, hvor han besøgte Kunstakademiet og
flere Gange vandt Pengepræmie som Landskabsmaler. I
1838 fik han Rejseunderstøttelse af Fonden ad usus
publicos i 2 Aar og derpaa 1840 atter i 2 Aar af
Kunstakademiet. Efter Hjemkomsten (1842) blev han
agreeret i 1845 og i 1850 Medlem af Akademiet for
«Landskab, Motivet fra Hellebæk». Allerede i 1831
havde den kgl. Malerisamling kjøbt «Skovparti i
Charlottenlund, Aftenbelysning», i 1835 kjøbtes
«Parti ved Taarbæk» (nu i Aarhus), i 1839 «Ege-
og Bøgekrat ved Dyrehaven». I Thorvaldsens Musæum
findes bl. a. «Landskab med optrækkende Uvejr»
(1845). Hans Billeder, hvori et alvorligt Naturstudium
tidlig gjorde sig gjældende, udmærke sig ved en sikker
Tegning og en frisk og levende, undertiden dog noget
haard Farve. 28. Juni 1833 havde han ægtet Caroline
Birgitte Hansen (f. 26. Dec. 1805 d. 4. Febr. 1882),
Datter af Blokmager Nic. H., og han har i mange
Aar haft sin lille landlige Bolig i Udkanten af
Charlottenlund, selv medens han til Stadighed
informerede i Kjøbenhavn. Han har Titel af Professor.
-- d. 12. Jan. 1892. 

Weilbach, Konstnerlex.

<i>Ph. Weilbach.</i>
</chapter>
<chapter name="Buntzen, Jean Baptiste Louis Camille Edouard, 1809-85, Kammeradvokat">

<b>Buntzen, Jean Baptiste Louis Camille Edouard,</b> 1809-85, Kammeradvokat, 
en Broder til ovfr. nævnte Læge Andr. B. (d. 1880), 
fødtes i Kjøbenhavn 9. Dec. 1809, blev Student 1826 fra Sorø 
Akademi, 1832 juridisk Kandidat, 1836 Overretsprokurator i Kjøbenhavn,
1838 Højesteretsadvokat, 1853 Justitsraad, 1863 konstitueret 
Kammeradvokat, 1869 Etatsraad og døde i Kjøbenhavn 2. Juni 
1885. Han var en fint dannet Mand og en skarpsindig Jurist, der 
utvivlsomt vilde have skabt sig et stort Klientel, hvis ikke en 
stedse tiltagende Tunghørighed i saa Henseende havde lagt ham 
store Hindringer i Vejen. Denne Tunghørighed var ogsaa Skyld 
i, at han, der i Fyrrerne tog livlig Del i den politiske Bevægelse, 
og som blev valgt fra Frederiksborg Amt til Medlem af den 
grundlovgivende Rigsforsamling samt derefter i 1849 til Medlem af
Folketinget for Blæsenborg-Kredsen, hurtig trak sig tilbage fra 
aktiv politisk Virksomhed. Han ægtede 12. Juli 1845 Anna Sophie 
Laurentzia Nissen (f. 7. Febr. 1820 d. 28. April 1874), en Datter af 
Overretsprokurator Christian Ditlev Høgh N. i Kalundborg.

<i>G. Kringelbach.</i>

</chapter><chapter name="Buntzen, Thomas, 1776-1807, Læge">

<b>Buntzen, Thomas,</b> 1776-1807, Læge, 
blev født i Kjøbenhavn 5. Sept. 1776. Hans Forældre vare Havnemester Jacob B. 
og Johanne Cathrine f. Sandgaard. Efter at være bleven Student 
privat 1795 tog han den medicinske Examen 1803, erhvervede sig
Doktorgraden 1804 og virkede i kort Tid i Kjøbenhavn som 
praktiserende Læge, indtil han drog bort til St. Petersborg, hvor 
han blev ansat som Overlæge ved det kejserlige Kadetakademi, 
men allerede døde 28. Juni 1807. 1804 havde han ægtet Medea 
Cathrine Garb (d. 1859 i Kjøbenhavn). -- I sin korte Levetid 
har han paa det fysisk-fysiologiske Omraade og til Dels med 
Udgangspunkt i de Galvani-Voltaske Forsøg udfoldet en genial og 
ligefrem banebrydende experimental videnskabelig Virksomhed, hvis 
Resultater foreligge i flere større og mindre Afhandlinger, der 
baade i deres Indhold og Fremstilling vidne om en rigt begavet
Aand, men for øvrigt først i den senere Tid have tildraget sig 
fortjent Opmærksomhed. Saaledes har han publiceret: «Forskjellige 
galvaniske Forsøg» (i «Nyt Bibl. for Fysik, Medicin og Økonomi», 
udg. af Rafn, IV), end videre sin Doktordissertation om Oprindelsen
til den dyriske Varme og «Beiträge zu einer künftigen Physiologie» 
(Kop, u. Lpz. 1805). Ogsaa i Gilberts «Annalen der Physik» (Bd. 
XV og XXV) gives udførlige Fremstillinger af hans Undersøgelser. 
I disse Arbejder har han experimentalt paavist Varmeudvikling 
baade ved den galvaniske Strøm og ved Muskelkontraktion og 
givet en fuldt udviklet Theori om Varmens dynamiske Oprindelse, 
i det han navnlig lægger Vægt paa Udjævningen af Plus- og 
Minus-Elektricitet. Han har deri end videre meddelt en den Gang 
ny Konstruktion af galvaniske Søjler af fugtige organiske Stoffer 
(af Nerve- og Muskelvæv, Agaricus med Salmiak) og paa Galvanis 
Frøpræparat demonstreret Trækning ved Muskelens Berøring navnlig
med den skraat gjennemskaarne Nerve. Han synes væsentlig at 
have været Avtodidakt, men har muligvis, som Panum formoder, 
hos sin jævnaldrende H. C. Ørsted fundet nogen Støtte, ligesom 
der jo for øvrigt ved det 19. Aarhundredes Begyndelse i Kjøbenhavn 
overhovedet rørte sig et ikke ringe naturvidenskabeligt Liv,
der ogsaa kom Experimentalfysikken til gode. Den store Nytte og 
Støtte, B. har haft af sin Kollega  Instrumentmageren Jeppe Smiths 
fortrinlige fysiske Apparater, fremhæver han selv i sine Arbejder. 

Nyerup, Lit. Lex. 
Smith og Bladt, Den danske Lægestand, 4. Udg. 
Biogr. Lex. der hervorragenden Aerzte I, 619 f.

<i>Jul. Petersen.</i>

</chapter><chapter name="Burchardi, Christian August, 1752-1839, Præst">

<b>Burchardi, Christian August,</b> 1752-1839, Præst,
tilhørte en gammel Præsteslægt og var født 1752 i Sønderborg, hvor 
Faderen, Heinrich Anton B., døde 1772 som Konsistorialraad og 
Provst; Moderen var en Datter af Hofpræst Johs. Barthol. Bluhme. 
Efter at have studeret i Kiel blev B. Hovmester for 3 Grever 
Moltke i Kjøbenhavn og senere i Gøttingen. Under sit Ophold i
Kjøbenhavn udgav han 1781-82 et Par Samlinger tyske, mest 
religiøse Digte. 1785 kaldtes han til Præst i Adsbøl og Graasten, 
og der fra forflyttedes han 1793 til Kettinge paa Als, blev 1806 
Provst (under Fyns Stift) og fik 1811 Rang med Amtsprovster. 
Opnaaede en meget høj Alder og var virksom indtil faa Dage før
sin Død, 13. Maj 1839. Gift med Christiane Theresia Sophie 
f. Hüttenrauch fra Sachsen, som døde 1832.

Kordes, Schlesw.-Holst.-Lauenb. Schriftsteller-Lex. 
Alberti, Schlesw.-Holst-Lauenb. Schriftsteller-Lex. 
S. C. Burchardi, Ueber Synoden, Vorerinnerung.

<i>H. F. Rørdam.</i>

</chapter><chapter name="Burchardi, Georg Christian, 1795-1882, Retslærd">

<b>Burchardi, Georg Christian,</b> 1795-1882, Retslærd,
født 23. Okt. 1795 i Kettinge paa Als, Søn af den foregaaende. B. tog 
juridisk Examen paa Gottorp 1818 efter at have studeret i Kiel, 
Berlin og Gøttingen, blev 1819 Dr. juris og derefter Professor i 
Bonn og 1822 Professor i Kiel. 1845 traadte han ind i 
Overappellationsretten i Kiel og beklædte dette Embede til 1867. 1850 
var han Medlem af den af Statholderskabet oprettede Overkrigsret. 
B. blev valgt til Stænderdeputeret for Kiel 1848 og 1853 og var 
sidstnævnte Aar Præsident for den holstenske Stænderforsamling. 
I 1854 udnævntes han til kongevalgt Medlem af Rigsraadet for 
det danske Monarki, men blev 1861 fritaget for dette Hverv. Han
døde i Kiel 16. Juli 1882. -- B. har udgivet flere retsvidenskabelige 
Værker, hvoraf de vigtigste ere «Grundzüge des Rechtssystems 
der Römer» (1822) og «Die Lehre von der Wiedereinsetzung in 
den vorigen Stand» (1831), der begge vidne om deres Forfatters
Grundighed og Flid uden dog at have særdeles stor videnskabelig 
Betydning.

Alberti, Schlesw.-Holst.-Lauenb. Schriftsteller-Lex.

<i>Deuntzer.</i>

</chapter><chapter name="Burennæus, Rudolph, --1708, Rektor">

<b>Burennæus, Rudolph,</b> --1708, Rektor, 
Søn af Johan Rudolph B., Landsdommer over Fyn og Langeland, og Cathrine 
Bayer. Han skal efter Vidnesbyrd i Samtiden have været 
beslægtet med Matthias og Sophie Amalie Moth. Efter Forældrenes 
Død kom han 1684 til en Slægtning, Matthias Thestrup, Sognepræst 
i Dalby, og fik privat Undervisning, til han 1687 kom i 
Odense Skole og her fra dimitteredes 1689. Sine Studier fuldendte 
han 1692, opholdt sig derpaa 1/2 Aar i Kiel, drog saa til Wittenberg 
og andre udenlandske Steder til 1694, da han kom hjem for 
snart efter at begive sig til Bergen, hvor han 1695 blev Konrektor
og som saadan en af Holbergs Lærere. At han som dygtig Skolemand, 
velstuderet Filolog og ikke ubegavet Digter i det latinske 
Sprog («Epigrammata sacro-profana et serio-jocosa», 1699) har haft 
Betydning for sin berømte Elevs Udvikling, er ikke urimeligt. 
Efter  Bergens Ildebrand 19. Maj 1702 forlod Rektoren, Mag. Søren 
Lintrup, Byen, og B. blev 18. Okt. 1704 udnævnt til hans Eftermand. 
Han havde ved Branden mistet al sin Ejendom, hvoriblandt et 
betydeligt Bibliothek, men var nu saa heldig at faa Hammer 
betydelige Sognekald tillagt Rektoratet (1704), efter at det siden 1663 
havde været Embedet fraskilt. Han lod sig ordinere og udførte 
Præstetjenesten i sit Kald paa Højtiderne og stundum ellers. Han 
døde 17. Jan. 1708. Gift med Karen Edvardsdatter (d. 1757), Datter 
af Konrektor Edvard Edvardsen (d. 1695) og hans anden Hustru, 
Christence Schreuder (d. 1684).

Nicolaysen, Norske Mag. II, 629 f.
Danske Saml. IV, 79.

<i>D. Thrap.</i>
</chapter>
<chapter name="Burgwardt, Matthias Heinrich, f. 1815, Skolemand">

<b>Burgwardt, Matthias Heinrich,</b> f. 1815, Skolemand. 
B. blev født 22. Maj 1815 i Revenstorf
(Gettorp Sogn i Sydslesvig). Hans Fader var Snedker
Johan Ludvig August B., hans Moder Christine
Charlotte Henrika f. Agaar. Efter at have været
Lærer ved forskjellige Borger- og Almueskoler
besøgte han Skaarup Seminarium, var derpaa Lærer i
Kiel og flere Steder i Holsten og blev 1846 Overlærer
(Schreibmeister) i St. Nicolai Sogn i Flensborg. 1849
blev han som ivrig Slesvig-Holstener afskediget af
den slesvigske Bestyrelseskommission og blev 1850
ansat som Rektor for Borgerskolerne i Wismar. Han
har udgivet en Mængde pædagogiske Skrifter og
flere Læsebøger for Almuen. Særlig maa nævnes hans
«Bildungsfreund, ein Lesebuch für Schleswig-Holstein»
(1844), og et Mindeskrift over Pestalozzi (1846).

Alberti, Schlesw.-Holst.-Lauenb. Schriftsteller-Lex.

<i>S. B. Thrige.</i>

</chapter><chapter name="Buris (Henriksen), --1167(?), Prins">

<b>Buris</b> (Henriksen), --1167(?), Prins. 
Han var en Søn af Henrik Skadelaar, altsaa en Sønnesønssøn af Svend
Estridsen. Uagtet hans Fader havde været imellem Knud
Lavards Drabsmænd, var han dog selv i Borgerkrigene
paa Valdemar I's Side og spillede en ikke uvigtig
Rolle under denne. Han blev derfor af Valdemar, som
det synes, gjort til Hertug i Sønderjylland. Senere
deltog han med Udmærkelse i Togene mod Venden. Kongen
nærede dog altid nogen Mistanke til ham om, at
han som stammende fra Kongeslægten kunde tragte
efter Kongemagten for sig eller sine Efterkommere,
og denne Mistanke bestyrkedes ved, at han 1166 var
utilbøjelig til at anerkjende Valdemars Søn Knud som
Tronfølger. Til sidst indvilligede han dog heri imod
at faa sit Hertugdømme gjort arveligt. Kongen havde
dog ogsaa Mistanke om, at han stod i Forbindelse med
hans norske Fjender, med hvilke han paa mødrene Side
var beslægtet, og lod ham 1167 gribe og hensætte i
Fangenskab paa Livstid. Saaledes siger Saxe; men tyske
Historieskrivere berette, at han blev skrækkelig
lemlæstet og senere dræbt. I de gamle Folkeviser
om hans utugtige Forhold til Kongens Søster liden
Kirsten synes han at sammenblandes med en Broder til
Dronning Sophie, Boleslaus eller Burislaus. Han havde
stiftet Tvis Kloster og været gift med en Datter af
Erik Lams Enke i hendes tredje Ægteskab med en Greve
af Winzeburg.

Saxo. Suhm, Hist. af Danmark VII. 
Grundtvig, Danmarks gl. Folkeviser III, 82 f.

<i>J. Kinch.</i>
</chapter>
<chapter name="Burmeister, Carl Christian, 1821-98, Mekaniker">

<b>Burmeister, Carl Christian,</b> 1821-98, Mekaniker. 
Han er født 7. Jan. 1821 i Kjøbenhavn, hvor hans Fader,
Carl Christian Friedrich B., der var indvandret
fra Meklenborg, var Restavratør; Moderen, Maria
f. Hansen, var født i Kjøng paa Sjælland. Efter
endt Skolegang arbejdede han (fra 1836) i den
polytekniske Læreanstalts Værksteder, hvor han
tildrog sig H. C. Ørsteds Opmærksomhed og kom til
at gaa ham til Haande i forskjellige experimentale
Arbejder. 1842 tiltraadte han med den Reiersenske
Fonds Hjælp en 4aarig Udenlandsrejse, paa hvilken han
arbejdede i Berlin, Wien, St. Gallen og Paris. Efter
sin Hjemkomst gik han i Kompagni med H. H. Baumgarten
(I, 610), og det var paa en vis Maade Ørsted, der
bragte Kompagniskabet i Stand, i det han henledede
Baumgartens Opmærksomhed paa B., og det nye Firma
Baumgarten & Burmeister, der stiftedes 1846, gjorde
sin Ophavsmand Ære. Der kom ligesom nyt Blod i det
med B.; den af Baumgarten den Gang i en Bagbygning i
Gammelmønt drevne Virksomhed blev allerede i Okt. 1846
forlagt til den store, saakaldte Kjerulfske Have i
Overgaden neden Vandet paa Christianshavn, hvor den
hurtig voxede. Det hidtil drevne Maskinværksted blev i
1847 forøget med et Jærnstøberi. Virksomheden flyttede
ud med kun 30 Arbejdere, men 1860 beskæftigede den
450 Mand under 6 Værkførere og havde udført i alt
134 Dampmaskiner. Fra 1861, da Baumgarten traadte ud
af Firmaet, var B. Enechef for den stadig voxende
Forretning, til han i 1865 optog den engelsk fødte
William Wain som Kompagnon. Virksomhedens Udvikling
gjorde det næsten nødvendigt, Bestillinger paa fuldt
færdige Jærndampskibe og Maskinerier til betydelige
industrielle Etablissementer (Dampmøller osv.),
der før havde været sjældnere, bleve nu hyppige; et
stort Arbejde, der i 1867-69 udgik fra Firmaet, var
den nye Knippelsbro. Etablissementet trængte stadig
til Udvidelse, samtidig med at det viste sig næsten
umuligt at skaffe den nødvendige Plads til navnlig
det stærkt voxende Skibsbyggeri, der en Tid dreves
paa en dertil lejet Plads, og Opmærksomheden fæstedes
da paa den ved Havneforholdenes Ordning fremkommende,
fortræffelig beliggende Ø Refshaleøen. Den Udvidelse
af Virksomheden, som maatte blive Følgen af denne Øs
Overtagelse, krævede imidlertid større Pengemidler,
end Firmaet raadede over, og fra 1. Jan. 1872
stiftedes da Aktieselskabet «B. & W.s Maskin- og 
Jærnskibsbyggeri» med de tidligere Ejere som
Direktører. Skibsbyggeriet blev nu forlagt til
Refshaleøen, hvor der strax anlagdes 2 
Ophalingsbedinger, der i 1883 forøgedes med en tredje meget
større, og hvor i Maj 1889 Jærndampskibet Nr. 157
stod under Bygning. Da Wain døde 1. Maj 1882, var det
igjen B., der stod som Enedirektør, og det gjorde han,
til David Halley, der fra 1882 havde været knyttet
til Forretningen, 1. Jan. 1887 blev hans Meddirektør;
men med aldrig svigtende Udholdenhed ledede han under
alle Forhold Virksomheden, som han omfatter med en
mærkelig Kjærlighed, dygtig fremad, og bl. a. skyldes
det saaledes ham, at Etablissementet, der ikke
tidligere havde beskæftiget sig med Landbrugsmaskiner,
fra 1881 med Iver kastede sig over Forarbejdelsen
af Centrifuger. Etablissementets Centrifuge, af
hvilken der til Maj 1889 er forarbejdet over 4000,
benyttes i baade Indland og Udland. Ved Siden af en
virksom Syge- og Begravelseskasse har Etablissementet
en godt indrettet Alderdomsforsørgelseskasse for
sine Arbejdere, og det skal ogsaa mærkes, at den
nu almindelig virkende «Arbejdernes Byggeforening»
i 1865 stiftedes af og for Arbejdere i B. & W.s
Værksteder; i Maj 1889 beskæftigede Etablissementet
o. 1800 Arbejdere. -- 1885 hædredes B. med
Etatsraadstitelen. 12. Juni 1847 ægtede han Johanne
Cathrine Pøhls, Datter af Bagermester P. i Schønberg
i Meklenborg; efter Faderens Død var hun som Barn
kommen til Kjøbenhavn, hvor to af hendes Farbrødre
vare bosiddende. -- d. 11. Dec. 1898.

C. Nyrop, Bidr. t. d. dsk. Industris Hist. S. 26. 32 f. 
Illustr. Tid. I, 435. XV, 279 ff. XXVI, 445 f.
Nationaløkon. Tidsskr. XVIII, 266 ff. 
Meddel. fra Fællesrepræs. f. dsk. Ind. og Haandværk 1882-85, S. 175 f.              

<i>C. Nyrop.</i>
</chapter>

<b>Burrenæus,</b> se Burennæus.


<b>Burrhi, Francesco Giuseppe,</b> d. 1695, se Borri.

<chapter name="Burser, Joachim, 1583-1639, Professor">

<b>Burser, Joachim,</b> 1583-1639, Professor, 
var født i Camentz i Lausitz og praktiserede, efter at have
studeret Medicin og Botanik og taget Doktorgraden,
som Læge i Annaberg i Meissen, da han 1625 blev kaldet
til Professor i Medicin og Fysik ved Akademiet i
Sorø, hvor han døde 28. Avg. 1639; han drev desuden,
med et aarligt Tilskud, et Apothek. Hans Hustru
var Christiane Seifart fra Annaberg. B. gjorde sig
især bekjendt som udmærket Botaniker og berømmes
for sine ualmindelige Kundskaber paa dette Omraade
meget af Caspar Bartholin, med hvem han stod i nær
Forbindelse. Han efterlod et righoldigt Herbarium,
som han havde samlet i en lang Aarrække; dette kom
efter hans Død med det Seefeldtske 
Bibliothek til Sverige, hvor det blev til Nytte for Linné. B. er 
Forfatter af nogle medicinske og fysiske Skrifter.

Ingerslev, Danmarks Læger og Lægevæsen I, 358 f.

<i>G. L. Wad.</i>

</chapter><chapter name="Busch,</b> jvfr. Busk.">

<b>Busch,</b> jvfr. Busk.

</chapter><chapter name="Busch, Bagge Knudsen, 1627-87, Søofficer">

<b>Busch, Bagge Knudsen,</b> 1627-87, Søofficer, 
fødtes i Christiania. 1677 førte B. som Kaperkapitajn en lille Kaper, 
«St. Bartholomæus», som deltog i Slaget paa Kjøge Bugt, hvor han erobrede 
3 smaa svenske Priser; til Belønning for denne Daad udnævntes 
han efter Slaget til Kapitajn i Flaaden. Aaret efter bemestrede
han sig som Chef for Fregatten «Flyvende Hjort» et armeret 
svensk Fartøj i Østersøen og deltog næste Aar igjen i Kapitajn 
Niels Barfods kjække Kamp ved Bornholm mod en betydelig svensk 
Overmagt. Samme Aar længere ud paa Sommeren var B. Deltager 
i Niels Juels haardnakkede Kampe mod Svenskerne i Kalmar Sund. 
Efter et meget virksomt Liv og efter at have været betroet en 
Del særlige Hverv i Marinens Tjeneste døde han med 
Kommandørkapitajns Rang 13. Maj 1687.

<i>C. With.</i>

</chapter><chapter name="Busck, Gunni,> 1798-1869, Præst">

<b>Busck, Gunni,</b> 1798-1869, Præst, 
var en Søn af Justitsraad, Bankdirektør G. B. og Dorothea f. Ludvigsen. Han blev født 11. Maj 1798 i Kjøbenhavn. Efter at have gjennemgaaet v. Westens
Skole blev han 1815 dimitteret til Universitetet og tog derpaa fat 
paa det juridiske Studium. I Aaret 1818 blev han forlovet med 
Andrea Pouline Gutfeld, en Datter af Provst G. ved Holmens 
Kirke, og ved at færdes i sin Svigerfaders Hus fik han Lyst til at 
blive Præst. Han læste Luthers Skrifter, og en from gammel Krokone 
i Vedbæk, hvor hans Forældre boede om Sommeren, 
paavirkede ham stærkt i religiøs Henseende. Hvis han havde maattet 
følge sit eget Ønske, havde han helst opgivet Juraen, men hans 
Fader vilde have, at det begyndte Studium skulde føres til Ende. 
1820 tog da B. fuldstændig juridisk Examen, og derpaa begyndte 
han at forberede sig til den theologiske, som han underkastede sig 
i Efteraaret 1823. Et halvt Aar efter blev han Præst i Stifts-Bjærgby 
og Mørke ved Holbæk, og der til hjemførte han sin Brud. 
Under hans 20aarige Ophold i Stifts-Bjærgby faldt den store 
Kirkekamp i Anledning af Grundtvigs «Kirkens Gjenmæle», og B. 
stillede sig i flere Smaaskrifter paa Grundtvigs Side. Hans
Stridsskrifter udmærke sig ved en mild og hensynsfuld Form, og hans Breve 
fra Kampens Aar vise, at han gjorde sig Umag for at stemme 
Grundtvig venlig over for Mynster.

1832 døde B.s Hustru, og 1835 ægtede han Juliane Maria Bech 
(Datter af Konferensraad Herman B.), som endnu er i Live. 1844 
blev han kaldet til Brøndbyøster og  -vester ved Kjøbenhavn, og 
ogsaa der virkede han med stor Nidkjærhed i sit Kald. Men det 
var ham en stadig Sorg, at han kun saa ringe Frugter af sin Gjerning. 
Ogsaa fra Brøndbyerne tog han Del i den kirkelige Forhandling 
og skrev navnlig et Par Smaaskrifter mod Biskop Martensen (1863) 
og Biskop Brammer (1867). Han døde 28. Marts 1869, agtet og 
elsket baade af Venner og kirkelige Modstandere. 

Lige til sin Død stod han i et nøje Forhold til Grundtvig. 
Dette var indledet den Gang, da B. stillede sig ved Grundtvigs 
Side i Kirkekampen, men det var blevet styrket i de Aar, da 
Grundtvig var uden Embede i Kjøbenhavn. Thi da bad B., der 
havde arvet en stor Formue efter sin Fader, om Tilladelse til 
at komme Grundtvig til Hjælp af sin Overflod, især for at denne 
skulde have Tid og Lejlighed til at arbejde paa sit «Sangværk». 
Derfor priste Grundtvig i et Mindedigt sin milde og elskelige Ven 
som den, der «kjøbte Lovsang til Guds Hus».

H. Bech, Gunni Busck, et Levnedsløb i en Præstegaard, 2. Udg., 1878. 
Erslew, Forf. Lex. 
Elvius, Danmarks Præstehist. 1869-84 S. 79 f.

<i>Fr. Nielsen.</i>

</chapter><chapter name="Busck, Gunni, f. 1840, Grosserer">

<b>Busck, Gunni,</b> f. 1840, Grosserer. 
Han er født 9. Juni 1840 paa Gaarden Benzonseje og Søn af Proprietær August B. (d. 1869) 
og Johanne Marie f. Secher. Til Livsvirksomhed havde B. valgt 
sig Lægens Gjerning, men tvungen af Sygdom maatte han opgive 
Studeringerne og tog 1862 Borgerskab som Grosserer i Kjøbenhavn. 
Nogle Aar senere begyndte han en Forretning, som efterhaanden 
udviklede sig til en meget stor Virksomhed, nemlig at pakke sødt 
Smør hermetisk i Blikdaaser for tropiske Lande. De meget strænge 
Fordringer, han stillede til Produktionen af det søde Smør, havde 
en betydelig Indflydelse paa vor Mælkeridrifts Udvikling i en Række 
Aar. I 1874 overgik Forretningen til et Aktieselskab, «Scandinavian
preserved butter company», hvis Leder B. er. Dette Selskab 
oprettede i 1875 det første Fællesmejeri i Danmark, Slagelse Mejeri, 
der tillige virkede som Uddannelsesanstalt for Mejersker. I 1877 
stiftede B. Aktieselskabet «Kjøbenhavns Mælkeforsyning», hvis Leder 
han ligeledes er. Aar for Aar har dette Selskab udviklet sig -- 
det forsyner sig nu med Mælken fra o. 3000 Køer --, og dets 
Indflydelse paa Hovedstadens Mælkeforsyning har været 
overordentlig heldig; ogsaa i Udlandet har Selskabets Virksomhed 
vundet Anerkjendelse og er efterlignet i flere større Byer. I 1887 
ægtede B. Charlotte Ane Hutchinson, Datter af den svensk-norske 
Konsul H. i Leith.

<i>H. Hertel.</i>
</chapter>

<b>Buscoducensis, Henrik,</b> d. 1576, se v. Bruchofen.

<chapter name="Busk (eller Busch), Anna Marie, 1789-1813, Skuespillerinde">

<b>Busk</b> (eller Busch), <b>Anna Marie,</b> 1789-1813, Skuespillerinde. 
Blandt de Balletbørn, som fra det kgl. Theater i 1804 gik over i 
«den dramatiske Skole», var ogsaa den unge Jomfru B. (født 1. 
Sept. 1789), der under Rahbeks Vejledning snart blev en af Skolens 
mest fremragende Elever og medvirkede ved dens første offentlige 
Forestilling paa Hoftheatret 11. Maj 1806. Hermed begyndte en 
Kunstnerbane, der var lige saa smuk som kortvarig. Jomfru B. 
skal have været i Besiddelse af et livfuldt, interessant Ansigt, en 
udmærket smuk Figur og en velklingende Talestemme. Hun var, 
skriver Overskou, fyrig, gratiøs og pikant i sit Spil og bar sig let 
baade som Verdensdame og i muntre Mandfolkeroller. Paa det 
kgl. Theater optraadte hun første Gang 1. Dec. 1807 som Suzon i 
«De to Grenaderer» og var snart alles Yndling, ikke blot ved sin 
store Fremstillingsevne, men tillige ved sit tiltalende Udvortes og 
sin behagelige Syngestemme, hvormed hun forstod at kvidre en 
Vise let og behagelig. Blandt hendes Glansroller nævnes Lazarilla 
i Kotzebues «Den unge Zigeunerinde» og Miche i «Den døve 
Elsker», i hvilket sidste Skuespil hun sidste Gang betraadte Scenen 
25. Maj 1813. Lige saa glimrende hendes Liv var paa Scenen, 
lige saa ulykkeligt var det udenfor, og for hende var det en Lykke, 
at hun 31. Avg. s. A. bortreves midt i sin fejreste Ungdom.

<i>Edgar Collin.</i>

</chapter><chapter name="Busk, Jens Andersen, f. 1845, Politiker">

<b>Busk, Jens Andersen,</b> f. 1845, Politiker. 
B. blev født 27. Juli 1845 i Aas, Søvind Sogn, Skanderborg Amt, som eneste Søn 
af Gaardejer Anders Jensen B. (f. 1798 d. 1863) og Maren Sørensdatter 
(f. 1818). Han besøgte 1862-63 Gjedved Folkehøjskole og 
overtog 1870 sin Fædrenegaard. Allerede 1875 blev B. tilkaldt 
som Raadgiver til den store Arbejderkommission, og i April 1876 
valgtes han i Ribe-Kredsen til Folketingsmand; han har siden 
uafbrudt hævdet sin Plads, ligesom han fra 1879 har haft Sæde i 
Finansudvalget og 1882 indvalgtes i Venstres fælles Bestyrelse. B. 
hørte fra første Færd til den radikale Gruppe, blev 1879 Medlem 
af dens særlige Bestyrelse og sluttede sig ved Gruppens Deling i 
Dec. 1883 til Hørups Tilhængere, skjønt selv udgaaet fra den 
grundtvigske Retning. B. vandt tidlig et Navn for sit livlige
Hoved, sit raske, stundum nærgaaende Sprog og sine ejendommelige 
Udtryk og tiltrak sig særlig Opmærksomhed ved sin Forespørgsel 
1879 om Rekrutternes Behandling.

Ogsaa uden for Rigsdagen har B. haft flere Tillidshverv. 1880 
blev B. Repræsentant i den jyske Husmands-Kreditforening, 1883 
Medlem af Bestyrelsen for de mindre jyske Ejendomsbesidderes 
Brandforsikringsforening og 1887 Formand for dens Repræsentantskab, 
1883 Medlem af Skanderborg Amtsraad (indtil 1889), 1887 
Deltager i Forhandlingerne om Landbohøjskolens Udvidelse og 
1888 Medlem af det kgl. Landhusholdningsselskabs Bestyrelsesraad. 
B. har været en ivrig Talsmand for, at Bønderne skulde frigjøre sig for 
fremmed Formynderskab og selv overtage Styrelsen af deres egne 
Anliggender -- han havde saaledes væsentlig Del i, at der 1884 valgtes
en ny Bestyrelse i Horsens Landboforening --, samt for, at de 
ved nøje Sammenhold i økonomiske Forhold skulde styrke sig til 
den politiske Kamp. Han var derfor med at grundlægge Ugebladet 
«Bondevennen» 1887. Ikke des mindre gjorde han samme 
Aar Tilnærmelser til Godsejerne i Retning af en ny agrarisk 
Politik ved Forbund mellem de store og de smaa Bønder og 
var i dette Øjemed Forkæmper for de strængeste Forholdsregler 
mod Kunstsmørret. Men denne Optræden førte til hans 
Udelukkelse af Venstres Bestyrelse i Marts 1888 og samtidig af
Bestyrelsen for Horsens Landboforening. -- 29. Marts 1870 ægtede B. 
Kirstine Marie Jensen (f. 6. Juni 1841), Datter af Husmand Jens 
Hansen i Aas.

<i>Emil Elberling.</i>

</chapter><chapter name="Bussart, Martin, --1553, kgl. Bygmester og Stenhugger">

<b>Bussart, Martin,</b> --1553, kgl. Bygmester og Stenhugger,
gift med Christian II's tro Mand Hans Mikkelsens Datter Bodil, 
fik ved Kjøbenhavns Overgivelse 1523 sin Gaard sikret og sluttede 
sig i Modsætning til Hans Mikkelsens øvrige Familie senere til 
Frederik I; fik 1529 tillige med sin Hustru Livsbrev paa Slangerup 
Kloster. Under Belejringen 1536 var han en af Hovedmændene 
for det Parti, der til sidst søgte Udsoning med Christian III. 
Nævnes hyppig som kgl. Bygmester, anlagde saaledes 1550 i 
Forening med Jacob Binck Krempes Fæstning og s. A. Tøjhuset ved 
Kjøbenhavns Slot. Ogsaa Adelen brugte ham som Stenhugger 
til at give Tegninger til Ligstene (saaledes over Rosenkrantzerne i 
Bjørnholms Kirke, maaske ogsaa over Anders Bille i Magleby 
Kirke i Stævns). Død 1553.

<i>A. Heise.</i>

</chapter><chapter name="Busse, Theodor, 1584-1631, Landkansler i Slesvig og Holsten">

<b>Busse, Theodor,</b> 1584-1631, Landkansler i Slesvig og Holsten. 
Han, der var født 23. Febr. 1584, var Søn af en brunsvigsk 
Amtmand, Tileman B., studerede ved forskjellige Universiteter og 
blev 1610 Dr. jur. 1614 blev han Raad hos Christian IV's Broder 
Hertug Ulrik, der var Administrator i Stiftet Schwerin, og det
følgende Aar fik han en lignende Stilling hos Hertug August af Brunsvig. 
1624 blev han holstensk Raad hos Christian IV og blev tillige 
Landkansler i Slesvig og Holsten samt Arkidiakon og Thesaurarius 
i Slesvig Domkapitel. Han havde Ord for at være venlig stemt
imod Sverige. Han døde 23. Okt. 1631. Gift med Anna Kling.

Moller, Cimbria lit. II, 130. 
Fridericia, Danmarks ydre polit. Hist. I, 91.

<i>J. A. Fridericia.</i>

</chapter><chapter name="Bussæus, Andreas, (egentlig Anders Buss), 1679-1735, Historiker, Filolog og Jurist">

<b>Bussæus, Andreas,</b> (egentlig <i>Anders Buss</i>), 
1679-1735, Historiker, Filolog og Jurist, 
var født i Norge, uvist hvor, 31. Marts 1679 og Søn af Dorthe Storm
og hendes Ægtefælle, Peder Andersen Buss, Foged i Lofoten og senere, kort 
før sin Død, Viceamtmand i Nordlandenes Amt. Da B. var 7 Aar gammel, mistede
han sin Fader, som druknede 15. Febr. 1686. Den forulykkede fulgtes i 
Embedet af den forhenværende throndhjemske Biskop Mag. Erik 
Bredals Søn Joachim Bredal, der i 1689 blev B.s Stiffader. Bredal 
lod den faderløse Dreng komme under dygtige Privatlæreres Haand, 
og i 1694 blev han sendt til Bergens Skole, hvorfra han deponerede 
1696. Den unge Student viste sig snart som et lyst og alsidigt 
Hoved; efter at være bleven Baccalaureus studerede han Theologi 
under Masius' og Hans Bartholins Vejledning, prædikede stundum 
og tog den theologiske Examen, formodentlig for i Nødsfald at 
sikre sig et Brød, thi strax efter kastede han sig med Iver over 
Filologien, Historien og Lovkyndigheden, og ved sin sjældne Energi 
og rastløse Flid bragte han det snart saa vidt, at han ikke alene
som Filolog og Historiker ydede noget for sin Tid højst agtværdigt, 
men ogsaa som lovkyndig erhvervede sig saa grundige 
Kundskaber i Natur- og Folkeret, i Romerret og dansk-norsk Ret, 
at han 1710 udnævntes til Højesteretsadvokat. Efter nogle Aars 
hæderlige Praxis blev han ganske uformodet og uden at have søgt 
derom beskikket til Borgmester i Helsingør. I denne Stilling 
virkede han hæderlig, fortsatte derhos sine historiske og filologiske 
Studier, dyrkede ogsaa nordiske Antikviteter og samlede sig et for 
den Tid godt Bibliothek og endog en Del Manuskripter. Kort 
før sin Død søgte han et Professorat i Lovkyndighed, men Andreas 
Hojer blev ham foretrukken. Ved sin mangesidige og grundige
Lærdom og sin hæderlige Karakter erhvervede han sig ikke faa 
fornemme Velyndere, blandt hvilke maa nævnes den franske 
Gesandt Grev Plélo, der ydede ham kraftig Understøttelse til 
Trykningen af hans latinske Oversættelse af Are Frode og endog sendte
50 Exemplarer af dette Værk til Paris.

B., der i Sept. 1712 havde ægtet Mette Frandsdatter Wederborn, 
døde efter faa Dages Sygdom 4. Jan. 1735. Han var en 
Mand af en for sin Tid sjælden grundig og alsidig Dannelse, 
derhos prises han som brav og retsindig. Af Ydre var B. en 
smuk og anselig Mand, men hans Helbred var svagt, og han
besværedes af en uhyre Korpulence. Af hans talrige Arbejder, der 
nu paa en enkelt Undtagelse nær ere af ringe Betydning, og af 
hvilke henved en halv Snes ere trykte, kan nævnes hans ovenfor 
berørte latinske Oversættelse af Are Frode (1733), hans Oversættelse
af Arngrim Jonssons Historie om Grønland (1732) og først og fremmest 
hans «Frederik IV's Dagregister», der haves baade paa Dansk 
(1770) og paa Tysk (1773), og som lige ned til vore Dage har været 
og er en af de vigtigste Kilder til Danmarks Historie i den nævnte 
Konges Tid.

Dän. Bibl. II, 425 ff.
Nyerup, Lit. Lex.

<i>F. J. Meier.</i>

</chapter><chapter name="Buus, Niels Peter Jensen, 1835-86, Landmand">

<b>Buus, Niels Peter Jensen,</b> 1835-86, Landmand, 
fødtes 6. Febr. 1835 i Svendstrup ved Aalborg. Forældrene vare Gaardejer 
Jens Mathisen B. og Hustru Mette f. Sørensen. 17 Aar gammel 
kom B. til Agerbrugsskolen paa Næsgaard, hvor han var i 2 Aar; 
med Stipendium fra det Classenske Fideikommis rejste han her fra 
til Kjøbenhavn for at tage Landbrugsexamen. I Kjøbenhavn tog 
han i Løbet af 1 1/4 Aar Præliminærexamen, polyteknisk Adgangsexamen 
og Landbrugsexamen (Jan. 1856) ved polyteknisk Læreanstalt. 
Det var første Gang, at der afholdtes Landbrugsexamen her
i Landet, og B., der bestod med Hovedkarakteren «Udmærket 
godt», blev saaledes vor første og ældste Landbrugskandidat. I 
Foraaret 1856 blev han Underforvalter paa Ovrupgaard hos 
afdøde Gehejmekonferensraad Tesdorpf, der 2 Aar senere gav ham 
Gjedsergaard at bestyre. I de 9 Aar, B. var Forvalter paa denne 
Gaard, blev den ved hans og Ejerens forenede Anstrængelser en af 
Landets mest fremragende Mønstergaarde. 1867 kaldtes B. til at 
bestyre den store Ejendom Rosvang, der udgjorde en Del af den 
nylig udtørrede Sjørring Sø; samme Aar, 18. Sept., ægtede han 
Laura Louise Charlotte Friis, en Datter af fhv. Sognepræst i 
Skjelby C. B. F. Faa Rosvang virkede han som «Inspektør» til 
sin Død, 10. April 1886.

Allerede som Forvalter paa Gjedsergaard viste B. sig som en 
fremragende dygtig Praktiker, men hans egentlige Virkefelt falder dog 
paa Rosvang. Da han overtog Bestyrelsen af denne Ejendom, var
endnu alt omtrent saaledes, som da Vandafledningen første Gang 
havde fundet Sted: store Arealer vare sumpet, uproduktiv Eng, 
Strandkanterne henlaa som ufrugtbare, lerede og sandede Skrænter. 
Faa Aar efter var dette Forhold forandret: den tidligere Ødemark 
var forvandlet til frugtbare Engflader og produktiv Agerjord. Som 
paa dette gik det ogsaa paa andre Omraader: under hans energiske 
Ledelse udviklede Besætning, Opdræt af Ungkreaturer, Mælkeri,
Faareavl m. m. sig Aar for Aar. Som et Exempel paa B.s praktiske 
Blik for at udnytte Ejendommens særlige Hjælpekilder kan 
anføres, at han indførte en rationel Frøavl, med betydelig Export 
til Udlandet, af Almind. Rapgræs og Eng-Rævehale, en Avl, der 
enkelte Aar kunde give en Bruttoindtægt af 40-50000 Kr.

Det var dog særlig Kvægbruget og, hvad der staar i 
Forbindelse dermed, der var B.s egentlige Omraade. Som Elev af 
Prosch holdt han paa de rene Racer, den ensidige Udvikling, og 
paa dette Standpunkt arbejdede han ogsaa i Praxis med sin 
Besætning paa Rosvang. Hans Maal, at fremskaffe gode Stammer af
jysk Malkekvæg, skulde naas gjennem hensigtsmæssig Opdræt, 
Ernæring og Pleje, og i Løbet af en halv Snes Aar eller saa 
naaede B. ogsaa dette Maal, i det hans jyske Besætning paa Rosvang 
blev en fortrinlig Malkekvægsbesætning. Exemplet fra Rosvang 
og B.s Paavirken havde til Følge, at Thy, der tidligere var 
et udpræget Fedeland, forholdsvis hurtig blev et udpræget, 
rationelt Mælkeriland.

Trods sin store praktiske Virksomhed fik B. Tid til en ikke 
ringe litterær Produktion; han havde ubetinget Rang som en af 
Landets første landøkonomiske Forfattere. Hans Hovedværk er 
«Malkekøernes Behandling Sommer og Vinter», der udkom 1875; 
Bogen blev udarbejdet paa Opfordring af Landhusholdningsselskabet
og vandt paa Grund af den Mængde Oplysninger, den 
indeholder om Malkekoen, vort Landbrugs Grundpille, og ved den 
klare, gjennemarbejdede Maade, paa hvilken det rige Stof er lagt
til rette, stor Udbredelse; den er udkommen i 3 Oplag og oversat 
paa Engelsk, Tysk og Svensk. Et andet Skrift af ham er hans 
«Beretning om Bedømmelsen af præmieæskende Is- og Vandmejerier 
paa mindre Gaarde i Jylland med under 30 Køer» (1877), 
i hvilket han forsvarer sine Anskuelser om det jyske Malkekvægs
Udvikling. I Landbrugsbladene, særlig i «Tidsskrift for Landøkonomi» 
og «Ugeskrift for Landmænd», samt i «Landbrugs-Ordbogen» 
findes en Række fortrinlige Afhandlinger af ham.

I Foreningsvæsenet spillede B. en vigtig Rolle. I mange Aar 
og lige til sin Død var han Formand i Thylands landøkonomiske 
Selskab, han var et virksomt Medlem af den jyske Fællesforenings 
Husdyrbrugs- og Mejeriudvalg samt af Landhusholdningsselskabets
Bestyrelsesraad; særlig Fortjeneste har han indlagt sig af dette 
Selskabs Lærlingeinstitution. Ogsaa i de store Landmandsforsamlinger 
tog B. virksom Del som Dommer eller som Foredragsholder. 
Særlig hans Foredrag over Malkekvæget ved de senere 
Landmandsmøder vakte stor Opmærksomhed; megen Betydning 
blev der i det hele tillagt hans Foredrag som vækkende og 
retledende paa Husdyravlens og Mælkeribrugets Omraader.

B. var helt og udelukkende Landmand. Alt, hvad der 
vedrørte Landbruget, interesserede ham levende, hvad der laa uden for 
det, som Litteratur, Kunst, Politik osv., fangede ikke hans 
Interesse, og dermed beskæftigede han sig ikke.

Ugeskrift f. Landmænd 1886, I, 197 ff.

<i>H. Hertel.</i>

</chapter><chapter name="Buxtehude, Diderik, o.1637-1707, Komponist og Orgelspille">

<b>Buxtehude, Diderik,</b> o.1637-1707, Komponist og Orgelspiller, 
var født i Helsingør og døde i Lybek 9. Maj 1707 i en 
Alder af omtrent 70 Aar. De helsingørske Kirkebøger gaa ikke 
saa langt tilbage, at Tidspunktet for hans Fødsel nøje kan angives. 
I 1645 blev en yngre Broder Peiter døbt i St. Olai Kirke, og ved 
denne Lejlighed anføres Forældrene, Hans B., Organist, og Helle 
Jespersdatter. Af Titelen paa en Sørgemusik, som D. B. opførte 
og udgav til Minde om sin Fader, der døde i Lybek 22. Jan. 1674,
72 Aar gammel, vide vi, at denne i 32 Aar havde været Organist 
i Helsingør. Her fik vel altsaa B. sin første Undervisning paa 
St. Olai Kirkes Orgel. Hovedstadens Nærhed aabnede ham en 
let Adgang til at erhverve sig en dybere Indsigt i Kunsten, end 
Faderen evnede at bibringe ham. Som en Følge af den store 
Interesse, Christian IV havde vist for Musikkens Fremgang, stod
Orgelspillet i Kjøbenhavn nemlig ved Midten af det 17. 
Aarhundrede paa et højt Standpunkt, og navnlig hørte Organisten ved 
St. Nicolai Kirke, Jacob Prætorius' Svigersøn Johan Lorentz, til sin 
Tids største Orgelmestre. B.s Uddannelse i Orgelkunsten kan ses 
at være foregaaet i den Sweelinckske Skoles Retning; men i øvrigt 
vides intet positivt om hans Udvikling eller ydre Livsforhold før i 
Treserne, da han kom til Lybek og i April 1668 blev udnævnt til 
den nys afdøde Franz Tunders Efterfølger i det indbringende 
Embede som Organist ved den derværende Mariekirke. Nogle 
Maaneder efter ægtede han Tunders Datter Anna Margrethe, der 
fødte ham 6 Døtre, af hvilke den ældste ligesom Moderen fulgte 
med Embedet og blev hans Eftermands Hustru.

Fra Lybek udbredte B.s Ry sig i vide Kredse. Størst Opsigt 
vakte de saakaldte «Abendmusiken», der hvert Aar afholdtes i 
Kirken paa 5 Søndage umiddelbart før Jul, og hvori han dels 
opførte Kantater i stor Stil af egen Komposition, dels ogsaa gav 
Tilhørerne Lejlighed til at beundre hans Færdighed og Genialitet 
som Orgelkunstner. Musikere rundt omkring fra rejste til Lybek 
for at høre og studere ham. I 1705 kom saaledes Organisten i 
Arnstadt, den 20aarige Sebastian Bach, i dette Øjemed vandrende 
paa sin Fod den lange Vej fra Thüringen og fængsledes i den 
Grad af, hvad han fik at høre, at han blev i Lybek det meste af 
et Fjerdingaar, uagtet han kun havde Orlov i 4 Uger. 
Virkningerne af dette Besøg kunne ogsaa paa mere end ét Punkt 
spores i Bachs Kunst. Den dygtigste og lykkeligst begavede af B.s 
Disciple i mere egentlig Forstand var Slesvigeren Nicolaus Bruhn
(se ovfr. S. 138).

Angaaende B.s i Aarene 1672-1705 udgivne Kompositioner
henvises til Fortegnelsen hos Moller. Det er, paa en enkelt 
Undtagelse nær, lutter Vokalværker, 9 Aargange «Abendmusiken» og
i øvrigt mest Lejlighedskompositioner. Og dog var det i 
Instrumentalmusikken, at B. havde sin væsentlige Styrke. Mattheson 
beklager især, at hans Klaversager ikke vare trykte, Bach synes 
derimod at have givet Orgelkompositionerne Fortrinnet. En Del af 
disse ere bevarede i Afskrifter og udgivne i nyere Tid, senest og 
fuldstændigst af Ph. Spitta i 2  Bind, indeholdende 1 Passacaglio,
2 Ciaconaer, 16 Fugaer, hvoraf de 13 med tilhørende Præludier,
3 Toccataer, 2 Canzonettaer, 8 større og 33 mindre Koralbearbejdelser. 
Medens B. i sine Koralbearbejdelser, hvor interessante og 
aandrige de end ere, ikke kan maale sig med Pachelbel og dennes 
Skole, høre hans frie Orgelkompositioner til de genialeste og mest
storartede Frembringelser i den rene Instrumentalmusik fra Tiden 
før Bach. En uudtømmelig Mangfoldighed i Opfindelsen, mesterlig 
Behandling af de kontrapunktiske Former, en dristig og original
Harmonik ere i Følge Spittas udførlige Analyse fremtrædende 
Egenskaber ved B.s Stil, blandt hvis finere Ejendommeligheder man 
overraskes ved at træffe paa en for den Tid sjælden, rørende 
Inderlighed i Udtrykket og et vist sværmerisk, dybt vemodigt Træk,
der næppe uden Grund sættes i Forbindelse med hans danske Herkomst.

Moller, Cimbria lit. II, 132 f.
Ph. Spitta, Joh. Seb. Bach I, 252 f.

<i>V. C. Ravn.</i>

</chapter><chapter name="Byg, Bent, --1391, Rigsraad">

<b>Byg, Bent,</b> --1391, Rigsraad; hørte til Slægten Grubbe
og var en Søn af Jens Mogensen til Gunderslevholm (d. 1345); selv 
nævnes han første Gang 1350. Tillige med sine 2 Brødre 
arvede han sin Fædrenegaard, men den var nys afbrændt og Godset 
pantsat. Til Trods for et rigt og anset Giftermaal med Elene
Nielsdatter (Saltensee) vedbleve derfor hans Kaar at være slette, og 
navnlig kom han i sine senere Aar i et meget indviklet Gjældsforhold 
til Dronning Margrethe, til hvem han kort før sin Død
maatte afstaa sin Frues Hovedgaard, Hørningsholm (Hørsholm). 
For øvrigt synes han at have været en tro Tilhænger af 
Dronningen og at have spillet en ikke ringe Rolle ved hendes Tronbestigelse. 
Han er vel den Bent Bugge, Ridder og Høvedsmand 
paa Holbæk, som 1370-71 deltog i Forhandlingerne i Stralsund 
med Hansestæderne. B. B. døde barnløs 1391 mellem Marts og 
Dec. og blev begraven i Sorø Klosterkirke. Hans Enke gav sig 
ind i St. Clara Kloster i Roskilde, hvor hun endnu levede 1420.

<i>Thiset.</i>

</chapter><chapter name="Bügel, Caspar Peter, 1759-1817, Handelsmand">

<b>Bügel, Caspar Peter,</b> 1759-1817, Handelsmand. 
Han fødtes 4. Marts 1759 og tog allerede 1783, altsaa i en forholdsvis ung 
Alder, Borgerskab som Grosserer. Den store Krise, der havde 
rystet Kjøbenhavns Handelsstand i dette Aar, var da lige forbi, 
og i den glimrende Periode, der fulgte efter, og hvori Danmarks
Mellemhandel og Fragtfart under nevtralt Flag fik et hidtil ukjendt 
Opsving, lykkedes det ogsaa B. at skabe sig en Formue og erobre 
sig en betydningsfuld Plads blandt hin Tids rige Handelsfyrster. Han 
kunde endog 27. Dec. 1814 oprette et Stamhus af det 1808 kjøbte
Ringstedkloster, hvis Indtægter skulde tilfalde ældste Barn af de 
fra hans 6 Børn nedstammende Linjer. Et af disse Børn, Datteren 
Frederikke Margrethe, blev 1812 gift med C. F. B. Brun, en Søn 
af den bekjendte Gehejmeraad Brun (se ovfr. S. 144), med hvem 
B. naturlig stod i Forbindelse. -- B. døde 1. Sept. 1817, hans
Hustru, Cathrine Marie f. Adzer (f. 29. Okt. 1769), overlevede ham 
i over 27 Aar (d. 25. Jan. 1845).

<i>Jul. Schovelin.</i>

</chapter><chapter name="Bülche, Peter, 1605-71, Præsident i Kjøbenhavn">

<b>Bülche, Peter,</b> 1605-71, Præsident i Kjøbenhavn,
født 29. Avg. ,1605 i Salzwedel i Mark Brandenborg, hvor Faderen, Harder 
B., den Gang var Skolemester; Moderen hed Margrethe Degdous. 
I hans Barndom flyttede Forældrene først til Itzeho og senere til
Lyneborg; begge Steder var Faderen Rektor. 1621 begyndte B. 
sine medicinske og botaniske Studier i Heidelberg, fortsatte dem i 
Groningen og Leiden og praktiserede derpaa nogen Tid som Læge 
hos Hertug Georg af Brunsvig-Lyneborg. Dog betragtede han ikke
derfor sine Studier som afsluttede, men gik paa ny til forskjellige 
Universiteter og blev 1629 Dr. med. i Basel. Han nedsatte sig 
derefter først i Hamborg og senere i Wilster, men 1638 blev han 
udnævnt til Livlæge baade hos Christian IV og hos hans Søn Hertug
Frederik, dog med Ret til at bosætte sig, hvor han vilde. Han 
valgte Flensborg til sit Opholdssted og lønnedes tillige som 
Stadslæge af Magistraten i denne By. Under den paafølgende Krig 
med Sverige maatte han en Tid lang flygte, men vendte efter 
Fredens Slutning tilbage. Hans Forbindelse med Hertug Frederik
blev nøjere, da denne tog sin Residens i Flensborg, og da Frederik 
1648 blev Konge, fulgte han med til Kongeriget. Det var imidlertid 
ikke alene som Læge, at han nu vandt Indflydelse. Uden 
at være Forfatter gav han sig dog af med politiske Spørgsmaal, 
og trods hans besynderlige Manerer fandt Kongen Behag i ham;
Hannibal Sehested betegner ham ogsaa som en meget forstandig 
Mand, og hans Sympathier gik vistnok i Retning af Enevælden. 
Han skal have spillet en vis Rolle ved Statsforandringen 1660 og 
fik ogsaa efter denne indflydelsesrige Stillinger, i det han i Nov. 
s. A. beskikkedes til Kammerraad og Medlem af Statskollegiet. 
Han fulgte 1661 Prins Christian til Norge, da han skulde hyldes 
som Tronfølger; det følgende Aar var der Tale om, at han 
skulde adles og paa ny gaa til Norge. Men efter Hans Nansens Død
(1667) blev han Præsident i Kjøbenhavn; dog vedblev han at have 
sin Opmærksomhed vendt mod Norge; han var en Modstander af 
den norske Generallieutenant Jørgen Bielke og fik sin Søn Ditlev 
B. anbragt som Overberghauptmand, en Stilling, han kun slet 
forvaltede. Uvist med hvilken Ret fortæller Riegels om P. B., at 
Christian V 1670, 6 Uger efter sin Tronbestigelse, afsatte ham 
fra alle hans Embeder, men atter indsatte ham samme Aar. Han 
døde 13. Nov. 1671. -- Gift 1. 1632 i Hamborg med Marie Selmers, 
2. 1635 i Wilster med Margrethe Thombs og 3. i Kjøbenhavn med 
Agnete Schwencke.

Universitetsprogram 1671.

<i>J. A. Fridericia.</i>

</chapter><chapter name="Bülche, Titus, 1639-84, Borgmester i Kjøbenhavn">

<b>Bülche, Titus,</b> 1639-84, Borgmester i Kjøbenhavn, 
Søn af den foregaaende og Margrethe Thombs. Efter at have studeret i 
Sorø og 1654 udgivet en deklamatorisk Tale «de regno Daniæ» 
fik han 1657 et kgl. Rejsestipendium paa 5 Aar til at fortsætte sine 
theologiske Studier udenlands; fra Rostock dedicerede han 1661 en
theologisk Disputats til Frederik III; 1662 blev han Kommissær 
over Kirkerne i Norge og 1665 Borgmester i Kjøbenhavn. Han 
var tillige Medlem af Statskollegiet og Højesteret og 1676 en af 
Griffenfelds Dommere; han døde 9. Avg. 1684. Gift med Anne 
Laursdatter, som døde 1695 i stor Fattigdom.

Worm, Lex. ov. lærde Mænd.

<i>J. A. Fridericia.</i>

</chapter><chapter name="Bülow, Bartold, 1620-94, Officer">

<b>Bülow, Bartold,</b> 1620-94, Officer, 
var en Søn af Johann Heinrich B. til Scharbow og Margaretha v. Oertzen og blev født 
i Meklenborg. Der vides intet om hans Ungdom, men det kan 
antages, at han er indvandret her i Landet, da den skaanske 
Fejde udbrød, og at han allerede den Gang havde indlagt 
sig et Navn i andre Landes Krigstjeneste; thi han faar paa den
Tid høje Tillidsposter her hjemme. Han blev saaledes Chef 
for 3. jyske nationale Regiment til Fods 1675 og nævnes samtidig 
en kort Tid som Kommandant i Kjøbenhavn, indtil han 1676 
blev Kommandant paa Kronborg Fæstning, en under Krigen i 
Skaane meget besværlig Stilling. Men 2 Maaneder efter blev 
han udnævnt til Kommandant i Kastellet, en i Øjeblikket i høj 
Grad betroet Post, da det husede en saare vigtig Statsfange. 
Griffenfeld var 3 Uger tidligere ført fængslet til Kastellet, og det 
ser ud, som om man har tiltroet B. særlige Evner til at være 
hans Vogter, siden man kaldte ham der til fra hans lige tiltraadte
Post paa Kronborg. B. skal have udført sit Hverv som Griffenfelds 
Fangevogter paa en haard og skaanselsløs Maade. -- B.s 
Regiment deltog i Krigen i Skaane, men det er vel et Spørgsmaal, 
om han selv har ført det i Kampen. (Maaske var det ham, som 
afbrændte Lund 11. Avg. 1678.) Et Kompagni af Regimentet 
vedblev under Navn af B.s Frikompagni at udgjøre Kastellets 
Besætning, indtil det 1685 blev indlemmet i Garden til Fods. 1681 
blev B. Generalmajor og 1684 hvid Ridder. 1685 blev han
Kommandant i Rensborg, der i disse Aar modtog store Udvidelser, 
og 1690 blev han udnævnt til Kommandant i Frederiksort. Uagtet 
han var i Besiddelse af sit Fædrenegods Scharbow, blev han dog 
i dansk Tjeneste til sin Død, 7. Nov. 1694. Han var gift 1. med 
Joachima Dorothea v. Spørck, som døde 1665, og 2. med Anna 
Elisabeth v. Hitzacker.

P. v. Bülow, Familienbuch der v. Bülow.

<i>P. F. Rist.</i>

</chapter><chapter name="Bülow, Bartold Cuno, 1702-71, Officer">

<b>Bülow, Bartold Cuno,</b> 1702-71, Officer, 
var en Søn af hannoveransk Oberst Bartold Dietrich B. og Sibylla Hedevig Bülow. 
Allerede 1728 blev han Kapitajn ved det gamle sjællandske gevorbne 
Regiment, og 1735 forsattes han til Garden til Fods, hvor han 
avancerede til Major 1740. Senere stod han som Oberstlieutenant
ved oldenborgske Bataillon fra 1750 til 1754, da han blev Oberst 
og Chef for slesvigske nationale Regiment i Flensborg. Han blev 
Generalmajor 1759 og førte Hærens 7. Brigade ved dens Indrykning 
i Meklenborg under Saint-Germain 1762. 10. Avg. 1764 blev han 
gift med Elisabeth Vilhelmine Skinkel (d. 5. Juli 1771), Datter af 
Oberstlieutenant S. og Henriette Marie f. v. d. Pfordten. Han 
blev udnævnt til Ridder af Danebrog 1768, til Generallieutenant 
1769 og døde 28. Jan. 1771.

P. v. Bülow, Familienbuch der v. Bülow.

<i>P. F. Rist.</i>

</chapter><chapter name="Bülow, Bernhard Ernst,</b> 1815-79, Diploma">

<b>Bülow, Bernhard Ernst, 1815-79, Diplomat. 
B., Søn af Kammerherre, Amtmand Adolf B. og Susanne f. Grevinde 
Baudissin, blev født 2. Avg. 1815 i Cismar i Holsten. Han 
studerede i Berlin, Gøttingen og Kiel og traadte 1839 i dansk 
Statstjeneste, idet han først ansattes i det slesvig-holsten-lauenborgske
Kancelli og derpaa i Udenrigsministeriet. 1842 udnævntes han til 
Legationsraad. Han fungerede som Sekretær ved den af Kong 
Christian VIII nedsatte Kommission, der over for de slesvig-holstenske
Paastande underkastede Arvefølgeforholdene en Undersøgelse, hvoraf 
Resultatet blev det aabne Brev af 8. Juli 1846, i hvilket paavistes, 
at Kongelovens Arvefølge gjaldt for Hertugdømmet Slesvig og den 
største Del af Hertugdømmet Holsten. Kommissionsbetænkningen, 
der indeholdt Motiverne til det aabne Brev, var affattet af B., som 
ved denne Lejlighed lagde en overordentlig Dygtighed for Dagen. 
1847 udnævntes B. til Chargé d'affaires ved Hansestæderne, men 
traadte efter Udbruddet af det slesvig-holstenske Oprør ud af 
Statstjenesten. B. ansattes i Nov. 1849 som Repræsentant for Holsten 
og Lauenborg ved den af Østerrig og Preussen oprettede midlertidige
Forbundsmyndighed i Frankfurt, den saakaldte 
Centralkommission, men han anerkjendtes ikke officielt af denne. B. var 
dansk Gesandt yed den delvis gjenoprettede gamle Forbundsdag i 
Sept. 1850 og deltog i Begyndelsen af det følgende Aar i de 
saakaldte frie Ministerkonferencer i Dresden, hvor der uden positivt 
Resultat forhandledes om en Reorganisation af det tyske Forbund. 
Fra 1851-62 beklædte B. Stillingen som dansk Forbundsgesandt i 
Frankfurt. I førstnævnte Aars Slutning anvendtes han i en 
overordentlig Sendelse til Kabinetterne i Berlin og Wien. Han skulde 
her i Forening med Gesandterne bevæge de to tyske Stormagter 
til at gaa ind paa den af Ministeriet Bluhme foreslaaede Ordning,
i Følge hvilken Planen om et Danmark-Slesvig opgaves, hvorimod 
det danske Monarkis forskjellige Landsdele paa ensartet Vis skulde 
knyttes til Centralregeringen i Kjøbenhavn og derved samles til en 
organisk Helstat. B. førte 1852 i Forening med den preussiske 
Forbundsgesandt, Bismarck-Schönhausen, i Frankfurt de Underhandlinger, 
der bevægede Hertugen af Augustenborg til at gaa ind 
paa Afstaaelsesakten af 30. Dec. 1852. Ved det danske 
Tronfølgespørgsmaals Afgjørelse i Juli 1853 havde B. været medvirkende 
i det første forberedende Stadium, i det han i Marts 1850 var 
bleven sendt til Hoffet i Oldenborg. Der var den Gang Tale om 
at indsætte Arvestorhertugen af Oldenborg som præsumptiv dansk 
Tronarving; men denne Plan strandede, eftersom Arvestorhertugen 
viste udpræget slesvig-holstenske Sympathier.

Efter Indførelsen af den konstitutionelle Helstatsforfatning af 
2. Okt. 1855 blussede den dansk-tyske Strid atter op. I Rigsraadets
første Samling stillede i Marts 1856 11 tyske Rigsraader 
Forslag om, at den nye Fællesforfatning skulde forelægges Hertugdømmernes 
Stænder til Betænkning, og da de to tyske Stormagter
senere i Depecher støttede dette Forlangende, var det danske 
Forfatningsspørgsmaal atter gjort flydende. B. benyttedes igjen i 
en overordentlig Sendelse, da ingen af de samtidige danske 
Diplomater havde saa skarpt og klart et Blik for Kjærnepunktet i det 
dansk-tyske Mellemværende som han. I Sept. 1856 overrakte han 
i Berlin og Wien Skrivelser fra Frederik VII henholdsvis til Kong
Frederik Vilhelm IV og Kejser Frants Josef, hvori Kong Frederik 
paakaldte de to Souveræners Medvirkning til Fællesforfatningens 
Befæstelse; men denne Sendelse førte lige saa lidt som en 
tilsvarende til de samme Kabinetter i Marts det følgende Aar til et 
frugtbringende Udbytte. En vanskelig, opslidende Virksomhed 
begyndte for B., efter at den tyske Forbundsdag i Efteraaret 1857 
havde taget Forhandlingen med den danske Regering om 
Ordningen af Monarkiets Forfatningsforhold i sine Hænder. Med stort 
Talent støttede han Ministeriet Hall under dettes Forsøg paa at 
rekonstruere Helstaten, efter at det i Nov. 1858 var bleven tvunget 
til at ophæve Oktober-Fællesforfatningen for Hertugdømmerne Holstens
og Lauenborgs Vedkommende. Men hans og Regeringens 
Bestræbelser vare og maatte forblive frugtesløse, da Hall kun 
kunde indrømme Hertugdømmerne en med deres Befolkningstal proportional 
Indflydelse paa Monarkiets Fællesanliggender, medens 
de holstenske Stænder, med Tysklands Tilslutning, fordrede Monarkiet 
omdannet til en Føderativstat, i hvilken 4 lovgivende 
Forsamlinger skulde staa ligeberettigede ved Siden af hverandre. 
Endelig gjorde de holstenske Stænder det afgjørende Skridt, i det 
de forlangte Organisationen af et Slesvig-Holsten i Personalunion
med Kongeriget, og deres Optræden støttedes i Avg. 1862 af de 
to tyske Stormagter. Den politiske Situation blev saa meget 
alvorligere for Danmark, som den venskabeligsindede engelske 
Udenrigsminister, Lord Russell, i en Depeche af 24. Sept. 1862 tog 
Ordet for Oprettelsen af en dansk Føderativstat i Stil med den 
ovenfor omtalte. Ministeriet Hall begyndte nu at forberede <i>den</i> 
politiske Løsning af Striden, der fik sit Udslag i Kundgjøreisen af 
30. Marts 1863. Men ved dette Vendepunkt i de trættende og 
indviklede Forhandlinger tog B. 20. Okt. 1862 sin Afsked som 
dansk Forbundsgesandt. Bevæggrunden til dette Skridt fra hans 
Side var sikkert dyb Tvivl om, at han definitivt vilde kunne 
udrette noget til Held for Danmark, hvortil kom, at han ikke fuldt 
ud formaaede at slutte sig til den Hallske Politiks sidste Udviklingsfase. 
B. erklærede, at han vilde forblive i den danske Stats 
Tjeneste, hvis han kunde blive forflyttet til en anden diplomatisk 
Post; men dette Ønske saa Regeringen sig paa det daværende
Tidspunkt ikke i Stand til at opfylde. B. blev derefter 
Statsminister i Storhertugdømmet Meklenborg-Strelitz. Da Fyrst 
Bismarck satte megen Pris paa hans diplomatiske Dygtighed, 
udnævntes han 1873 til Statssekretær i det tyske Riges 

Udenrigsdepartement. Han døde 20. Okt. 1879 i Frankfurt
a. M. -- B. blev 1847 Kammerherre og dekoreredes 1852
med Danebrogsordenens Storkors. Han ægtede 1848 Louise
Victorine Bücker, ældste Datter af den tidligere
Konsul I. W. B.

P. v. Bülow, Familienbuch d. v. Bülow.

<i>A. Thorsøe.</i>

</chapter><chapter name="Bülow, Carl Ernst Johan, f. 1814-90, Diplomat">

<b>Bülow, Carl Ernst Johan,</b> f. 1814-90, Diplomat. 
Joh. B., der er Søn af ndfr. nævnte General F. C. B. (d. 1844),
er født i Kjøbenhavn 1. Jan. 1814. Han dimitteredes
1830 som Artillerilieutenant fra den militære
Højskole og traadte 1834 ind i Generalstaben. Han
ansattes 1838 som Adjudant hos Kjøbenhavns
Gouvernør, Landgrev Vilhelm af Hessen. 1842 blev
han Kapitajn, og 6 Aar efter, da han fungerede som
dansk Militærkommissær ved det svenske Hjælpekorps
under General Löwenhjelm paa Fyn, forfremmedes han
til Major. I Aarene 1849 og 1850 var han Stabschef
ved Divisionen paa Als og blev under sidstnævnte
Aars Felttog haardt saaret i Slaget ved Isted. Efter
Krigens Tilendebringelse virkede B. som Medlem af
Grænseregulerings-Kommissionen i Rensborg. Fra
1852-57, i hvilket Tidsrum han avancerede til
Oberst, var han Militærbefuldmægtiget ved den tyske
Forbundsdag i Frankfurt. B. udnævntes i Foraaret
1857 til Gesandt ved Hofferne i Hannover, Oldenborg,
Meklenborg-Schwerin og Meklenborg-Strelitz, ligesom
han ogsaa akkrediteredes som dansk Repræsentant ved
Hansestæderne: Hamborg, Lybek og Bremen. 1858 blev han
Generalmajor à la suite. B. overtog i Juli 1862 den
vanskelige Gesandtskabspost i Wien, fra hvilken han
tilbagekaldtes ved Udbruddet af Krigen mellem Tyskland
og Danmark i Begyndelsen af 1864. Paa et Tidspunkt, da
det østerrigske Kabinet i Forening med det preussiske
anbefalede Oprettelsen af et Slesvig-Holsten
som den bedste Løsning af den dansk-tyske Strid,
havde B. det besværlige Hverv at føre Forsvaret
for Kundgjørelsen af 30. Marts 1863 og den sig
dertil sluttende dansk-slesvigske Fællesforfatning
af 18. Nov. s. A. over for den østerrigske
Udenrigsminister, Grev Rechberg. B. støttede med Varme
sin Regerings Politik; thi hvor højt han end satte
Helstaten, foretrak han dog at give Slip paa de tyske
Hertugdømmer, hvis Slesvig derved kunde bevares for
Kongeriget. 1865 udnævntes B. til Gesandt ved det
engelske Hof, hvorpaa han traadte ud af Hæren som
Generallieutenant. Han beklædte denne diplomatiske
Stilling indtil Maj 1880, hvorefter han trak sig
tilbage til Privatlivet. B. udnævntes 1844 til 
Kammerherre, 1856 fik han Danebrogsordenens
Kommandørkors, 1870 hædredes han af Universitetet
i Oxford med et Diplom som Dr. jur., og 1873
modtog han Danebrogsordenens Storkors. B. ægtede
1. 1840 Adelgunde v. Scholten (d. 1842), Datter af
Generallieutenant v. S., 2. 1851 Frederikke Riegels
(f. 19. Sept. 1825), Datter af Kammerherre R. -- d. 6. Okt. 1890.

P. v. Bülow, Familienbuch d. v. Bülow.

<i>A. Thorsøe.</i>

</chapter><chapter name="Bülow, Christopher Schøller, 1770-1830, Stiftamtmand">

<b>Bülow, Christopher Schøller,</b> 1770-1830, Stiftamtmand,
en Søn af Kammerherre Hans Løvenhjelm B. til
Thestrupgaard (f. 1737 d. 1803) og Isabelle f. Schøller
(d. 1822), fødtes 1. Nov. 1770 i Kjøbenhavn, blev
1787 Student, 1790 Kammerjunker hos Kronprinsen, 1792
juridisk Kandidat, 1795 Avskultant i Rentekammeret,
1799 Kammerherre, 1801 Assessor i Kancelliet,
1802 Deputeret sammesteds, 1816 Stiftamtmand i
Sjællands Stift, 1817 Gehejmekonferensraad, 1818
dispenseret fra sine Embedsforretninger, fordi han
kom under Konkurs, 1820 suspenderet, fordi han var
sat under Tiltale for at have tilvendt sig offentlige
Midler, 1821 dømt til at have sit Embede forbrudt og
hensættes i Fængsel, indtil han betalte de besvegne
Beløb, s. A. ved kgl. Resolution berøvet Rang og
Adelsrettigheder for sin Person. Han døde 11. Avg. 1830
i Hamborg, hvortil han under den imod ham anlagte
Sag var undveget. 1806 havde han kjøbt Godserne
Nordfeldt og Aalebæk paa Møen. Han blev 1. Gang gift
10. Febr. 1795 med Anne Margrethe Baronesse Bolten
(f. 30. Okt. 1778 d. 11. Dec. 1804), en Datter af Henrik
Baron Bolten og dennes Hustru, f. Nørregaard. 2. Gang
giftede han sig 30. Nov. 1806 med Hofdame Emilie
Augusta Marie Baronesse Güldencrone, en Datter af
Gehejmeraad Chr. Fred. Baron G. og Marie Salome
f. v. Gambs.

<i>G. Kringelbach.</i>

</chapter><chapter name="Bülow, Engelke, 1691-1740, Hofmarskal">

<b>Bülow, Engelke,</b> 1691-1740, Hofmarskal, 
var Søn af ndfr. nævnte Generalmajor Reimar Hans B. og blev
født 24. Jan. 1691. I en ung Alder blev han 1721
Hofmarskal hos Prins Carl, Kong Frederik IV's Broder,
der tillige med sin ugifte Søster Sophie Hedevig
som Regel residerede paa Vemmetofte; senere, efter
Prins Carls Død 1729, traadte han i samme Egenskab
i den nævnte Prinsesses Tjeneste. Desuden var
B. Amtmand i Tryggevælde Amt (fra 1730) og Assessor
i Højesteret. Ved Christian VI's Tronbestigelse fik
han Danebrogsordenen paa Frederiksberg Slot. B. var
gift med Mette Henriette f. Viereck (f. 22. Juli
1695), Datter 
af Gehejmeraad, Vicestatholder i Norge Claus Heinrich
V. af Huset Subzin og Margrethe Lucie Brockdorff
af Altenhof; med denne sin Hustru havde B. flere
Børn. Han døde paa Gunderslevholm 15. Nov. 1740.

J. F. J. Bülow. Nachr. von dem Geschlechte derer v. Bülow, 1780. 
Brasch, Vemmetoftes Hist. II og III.

<i>F. J. Meier.</i>

</chapter><chapter name="Bülow, Ernst Gotschalck, 1674-1721, Officer">

<b>Bülow, Ernst Gotschalck,</b> 1674-1721, Officer, 
var en Søn af ovfr. nævnte Generalmajor Bartold B. i hans
andet Ægteskab. I en meget ung Alder blev han Officer
og gik allerede 1692 i fransk Tjeneste. 1700 blev
han Kapitajn og Kompagnichef ved Garden til Fods og
stod 1701 ved den Bataillon af denne, som afgik til
Flandern for at forstærke de danske Hjælpetropper. Han
deltog i de forefaldende Begivenheder og fik Lejlighed
til særlig at udmærke sig ved Höchstedt 1704, hvor
han førte Bataillonen, efter at de højere Officerer
vare faldne eller Saarede. S. A. blev han Major og
fulgte som saadan sin Bataillon, der bl. a. deltog
i Kampene ved Oudenarde 1708, hvor han blev saaret,
og ved Malplaquet 1709, hvor han udmærker sig særdeles
og roses i stærke Udtryk af Hertugen af Württemberg,
men atter bliver haardt saaret. Som Følge af sit Saar
maatte han rejse til Danmark og blev her 1710 Chef
for det fra Ungarn hjemvendte saakaldte ungarske
Dragonregiment. Han deltog senere i Felttoget
i Meklenborg og Pommern, under hvilket han 1711
blev udnævnt til Brigader i Rytteriet. Efter at
han atter var blevet haardt saaret ved Svenskernes
uheldige Udfald fra Wismar 5. Dec. s. A., trak han
sig, ilde tilredt af sine mange Saar, tilbage fra
Krigstjenesten.

Det var i de nærmest paafølgende Aar, og kort før han
i Maj Maaned 1713 blev Amtmand paa Antvorskov, at han
indledede en intim Forbindelse med Kong Frederik
IV's tidligere Mætresse, Grevinde Charlotte Helene
Schindel. Kongen havde af Næsbyholm og Bavelse
oprettet Grevskabet Frederiksholm for hende, og her
førte hun et meget selskabeligt Liv. B., der endnu
var i sine bedste Aar, bekjendt for sin Tapperhed,
Munterhed og sit Galanteri imod Damerne, hørte til
hendes daglige Gjæster, og deres Forhold blev snart
af den Natur, at det ikke kunde skjules. De indgik
derfor Ægteskab 9. Febr. 1716 i Antvorskovs Slotskirke 
efter Kongens Ordre (jvfr. XV, 141). Grevskabet blev ophævet
i Følge kgl. Resolution af 8. April s. A. De levede i 
nogle Aar i Hamborg for de Penge, som Grevinden havde samlet, 
indtil B. døde 27. Dec. 1721. Efter hans Død fik hun en lille 
Pension, og efter et bevæget Liv døde hun i Armod 6. April 1752 
i Flensborg. De havde en Søn, Frederik August B., der døde 
som Major ved Garden 1778.

P. v. Bülow, Familienbuch der v. Bülow.
Suhms Nye Saml. I.

<i>P. F. Rist</i>

</chapter><chapter name="Bülow, Frants Christopher, 1769-1844, Officer">

<b>Bülow, Frants Christopher,</b> 1769-1844, Officer, 
er født paa Gaarden Laage i Vejle Amt 25. Febr. 1769. Hans Fader var 
daværende Kapitajn i Infanteriet Christian Frederik B., senere 
Toldinspektør i Assens og Besidder af Annerupgaard i Fyn (f. o. 1736 
d. 4. Avg. 1804); hans Moder hed Barbara Wittrup f. Høeg (f. 1735
d. 16. Sept. 1807). B. fik sin første Opdragelse i Hjemmet, senere hos 
Professor J. C. Pingel i Odense, og var først bestemt til Page hos 
Dronning Juliane Marie; han kom dog 1781 paa Akademiet som 
Kostkadet, blev Sekondlieutenant 1788 og Aaret efter ansat ved
danske Livregiment, forsat s. A. til 2. sjællandske Bataillon let 
Infanteri, Premierlieutenant 1792, Kapitajn 1801, forsat til 
Kronprinsens Regiment 1803, Major 1805 og Aaret efter stillet à la suite 
i Armeen. I Virkeligheden havde alt længe i Forvejen hans 
Tjeneste i Geleddet kun været nominel. 1791 var han nemlig 
bleven udset til at forrette Adjudanttjeneste under Exercertiderne
hos den jævnaldrende Kronprins Frederik, og dennes Yndest vandt 
han ved disse Øvelser i den Grad, at han fra 1796 knyttedes fast 
til Prinsen som virkelig Adjudant, 1801 som tjenstgjørende
Generaladjudant og fra 1803, efter at Kronprinsen havde overtaget hele 
den militære Styrelse, med udstrakt Myndighed tillige stilledes i 
Spidsen for det saakaldte Generalkommandokontor, senere benævnt 
Generalstabens Bureau. 1808 blev han Chef for den nyoprettede 
Generaladjudantstab, Oberst og Kammerherre, 1809 Generalmajor, 
1811 Kommandør og 1814 Storkors af Danebroge; 1822 fik han 
Exspektancebrev for sig og ægte mandlige Descendenter paa det først
vakant blivende Lensgods i Hertugdømmet Lauenborg; 1828 blev 
han Generallieutenant. Med de stadig beklædte Poster som Chef 
for Generaladjudantstaben og Generalstabens Bureau forbandt han 
Stillingen som Ordensceremonimester, Ordensskatmester, Ordensmarskal
henholdsvis fra 1826, 1828, 1832, som fungerende Generalkvartermester 
fra 1829, som Chef for den kgl. militære Højskole 
fra 1830, indtil han 1839 ved Frederik VI's Død afskedigedes som General. 
Der indeholdes i disse tørre Data noget mere end den blotte 
Meddelelse om en af sin Konge højt begunstiget Undersaat. 
Linjerne ere tillige dragne om et paa sin Vis enestaaende 
Levnedsløb, saa vist som der næppe er nogen her hjemme, der i 
henved et halvt Aarhundrede fra Yngling til Olding, fra Lieutenant 
til General, som Ven og Raadgiver har været knyttet saa nøje 
til en Fyrste, som B. til Frederik VI. Men Lys og Skygge ere
blevne noget ulige fordelte i dette lange Tidsrum, og en Karakteristik 
af B.s Virksomhed kan ikke gives under ét. Indtil 1807 maa 
han vistnok siges at være sin fremskudte Plads fuldt voxen. 
Statelig af Ydre, vindende af Væsen, elskværdig og velvillig af 
Karakter var han som selvskreven til Adjudant, og næppe kunde 
Kronprinsen i den rastløse og omfattende organisatoriske 
Virksomhed, som han udfoldede i Aarhundredets første fredelige Aar, 
have fundet en mere ihærdig og duelig Medhjælper. -- Men de 
følgende Aar indtil Napoleons Fald bleve uheldsvangre for B.s 
som for hans kongelige Herres Prestige. En stor, i flere 
Henseender fortrinlig Hær stod samlet under Kongen som Overgeneral 
med B. som Generalstabschef, men dens Hovedstyrke forblev 
uvirksom paa Sjælland 1808-9, da der paa en næsten mirakuløs Maade 
aabnedes Udsigt for Danmark til at gjenvinde de siden 
1658 tabte danske Lande øst for Øresund, og et lignende Skuespil 
gjentog sig paa Fyn 1813-14, da det gjaldt om at føre et 
afgjørende Slag for Norges Bevarelse mod den i Hertugdømmerne 
fremtrængende Carl Johan. I Nationen opvakte dette Forhold, 
som man tilskrev Kongens militære Raadgiveres Uduelighed, stor 
Harme, og «de røde Fjer» blev som bekjendt for lange Tider det 
spottende Øgenavn for den danske Generalstab. End tydeligere 
adresseret er Frederik af Hessens skarpe Udtalelse i Brev til 
Kongen ved Udgangen af 1813: «Gud forlade den, der har raadet 
Deres Majestæt til at gaa bag Lille Bælt; han har opofret sit Fødeland,
Armeen og Deres Majestæts Sikkerhed.» At lade Ansvaret 
saaledes udelukkende tynge paa B. er selvfølgelig en Uretfærdighed, 
da det var Kongen, der kommanderede, men B. kan ikke, henset 
til den Stilling, han beklædte, frikjendes for at have væsentlig Lod 
og Del i en Krigsplan, der i disse bevægede Aar ingen Sinde for 
Alvor bragte Hæren i Berøring med Fjenden. 

Da de politiske Bølgeslag, der saa stærkt havde rystet det 
danske Statsskib i dets Fuger, 1815 vare stillede af, gjenvandt B. 
sin tidligere Ligevægt. Uden nogen Sinde at være Medlem af 
Statsraadet opnaaede han efterhaanden paa alle Omraader, maaske med 
Undtagelse af de rent finansielle, en aldeles overvejende Indflydelse. 
Til ham som Generaladjudant henvendte sig enhver, der ønskede
Foretræde hos Kongen, Gunst eller Gave; Landetaten blev mere 
og mere hans udelukkende Domæne; i Søetaten havde han det 
afgjørende Referat; i alle intimere indre og ydre politiske 
Anliggender tog Kongen ham med paa Raad. Han var Hoffets 
Grandseigneur, præsiderede ved Taffelet og førte Konversationen an, 
-- en fremmed maatte tro, at han var Kongen. Mere end 
besynderligt under Saadanne Vilkaar vilde det være, om menneskelig
Svaghed ikke skulde have gjort sig gjældende hos B., og som han 
og Kongen ældedes, gik vel heller ikke alt, som det burde, men 
det er dog Smaating, der ikke ville kunne rokke hans Eftermæle 
som en sin Konge lige til det sidste hengiven og ualmindelig 
trofast Tjener. En smuk, næsten rørende Bekræftelse herpaa lod 
Christian VIII give ved Frederik VI's Ligfærd i Roskilde, hvor 
den gamle General, hvis Magt nu var borte, og for hvem ingen 
Hofmand mere bøjede Ryg, personlig kommanderede de Æressalver, 
der af Livgarden til Fods bleve afgivne over den afdøde.

B. ægtede 4. April 1803 Sophie Eleonore Baronesse Selby, f. 22. 
Sept. 1785 d. 9. Febr. 1842, Datter af Kammerherre, Major Carl Baron 
Selby og Birgitte Christine f. Borre. Han døde i Kjøbenhavn 12. 
Marts 1844 og ligger begravet paa Assistens Kirkegaard.

Øst, Archiv f. Psychologie, Hist. osv. VIII. 
Meddelelser fra Krigsarkiverne I-III.

<i>S. A. Sørensen.</i>

</chapter><chapter name="Bülow, Frederik Ludvig Ernst Baron, 1738-1811, Diploma">

<b>Bülow, Frederik Ludvig Ernst</b> Baron, 1738-1811, Diplomat. 
Han var Søn af Landraad i Lyneborg Georg Vilhelm 
Baron B. til Göddenstedt og Eleonore Charlotte f. v. Grote; i sin 
tidlige Ungdom kom han til det danske Hof, blev Generaladjudant 
og Staldmester 1768, Ridder af Danebrog 1769, var 1773 
Jægermester i Oldenborg og Delmenhorst, blev 1789 udnævnt til
Gesandt ved Hoffet i Portugal, men afgik ikke her til, blev 1792 
Gesandt ved det kursachsiske Hof, 1793 Gehejmeraad, tilbagekaldt 
1798. To Aar senere blev han beskikket til Gesandt ved Hoffet 
i Neapel, men da han ytrede Ønske om ikke at afgaa her til, blev 
han atter, 1801, Gesandt i Dresden, hvor han døde 10. Sept. 1811. 
I Aaret 1762 havde han ægtet Anna Sophie Grevinde Danneskjold-Laurwigen 
(f. 1745 d. 1787).

Manthey, Ridderes Levnetsløb 1809-17.

<i>P. Brock.</i>
</chapter>
<chapter name="Bülow, Frederik Rubeck Christian, 1744-1819, Officer, Godsejer">

<b>Bülow, Frederik Rubeck Christian,</b> 1744-1819, Officer, Godsejer, 
født 28. Okt. 1744 og Søn af Major Frederik Lorenz B. 
(f. 18. Okt. 1708 d. 9. Maj 1748), Ejer af Espe og Bonderup, og 
dennes tredje Hustru, Margrethe f. Kaas (f. 1719 d. 1777), Datter 
af Rubeck K. til Nedergaard paa Langeland, blev Underofficer ved 
sønderjyske nationale Infanteriregiment 1755, Fændrik 1757, 
Premierlieutenant 1758. Han omtales 1764 af sin Regimentschef som en 
meget anselig, høj og smuk Officer, der trods sin unge Alder med 
stor Duelighed havde udført sin Tjeneste under Udrykningen i 1762. 
1771 søgte han Afsked og fik 1775 Afskedspatent som Major, men 
indtraadte 1801 paa ny i Tjenesten som Oberstlieutenant og Bataillonskommandør
i jyske Landeværn og blev 1803 Oberst og Chef for 
vestjyske Landeværnsregiment. Efter at Landeværnet 1808 var 
blevet optaget i den aktive Hær, stilledes han à la suite og fik 
1809 Afsked som Generalmajor. Mere end fra sin Virksomhed som 
Officer er han dog bekjendt som Landmand eller rettere for sin 
Handel med Landejendomme, af hvilke efterhaanden Mariagerkloster, 
Mølgaard, Havbrogaard, Ørndrup i Nørrejylland, Nustrupgaard i 
Sønderjylland m. fl. kom i hans Eje. Han plejede i Regelen, saa
snart han havde kjøbt en Gaard, og forinden han afhændede den 
paa ny, at bortsælge Bøndergodset til fri Ejendom, og denne i hin 
Tid usædvanlige Fremgangsmaade, der til Dels skal være fulgt af
filanthropiske Hensyn, skaffede ham blandt hans Standsfæller Øgenavnet «Herregaardsslagteren». Han havde ved sine Handler 
erhvervet sig ikke liden Formue, der dog fuldstændig gik tabt i 
Aarene efter 1807. B. var gift 2 Gange: 1. (1774) med Eva Louise 
f. v. Lüttichau fra Lerchenfeldt, f. 1746 d. 9. Jan. 1779; 2. (13. Sept. 
1790) med Henriette Marie f. Cold, døbt 4. Sept. 1766 d. 27. Jan. 
1843, der var en Datter af Herredsfoged i Mønsted Peter C. og 
Else Marie f. Bruun og en Sønnedatter af Tordenskjolds bekjendte 
Tjener, Christian Nicolai C. B. døde 2. Maj 1819. 

<i>S. A. Sørensen.</i>

</chapter><chapter name="Bülow, Frederik Rubeck Henrik, 1791-1858, Officer">

<b>Bülow, Frederik Rubeck Henrik,</b> 1791-1858, Officer. 
B., en Søn af den foregaaende og dennes anden Hustru, er født 4. 
Febr. 1791 i Nustrup Præstegaard i Nordslesvig og tilbragte sin 
første Barndom i Gram. Han ytrede tidlig Lyst til at blive Soldat, 
men Faderen havde sat sig i Hovedet, at der skulde blive en 
Tordenskjold ud af ham, og fik ham som Forberedelse hertil, kun 
9 Aar gammel, anbragt paa et Koffardiskib, der fór paa England 
og Norge. Drengen kjendte ikke til Frygt i Storm og Søgang, 
men det ensformige Liv om Bord kjedede ham, og under et Ophold 
i Bergen saa han sit Snit til at undvige og skjule sig om Bord i 
et andet Skib, der førte ham hjem til Mariagerkloster. Han fik 
derpaa i nogen Tid Undervisning hos en Præst i Falslev, men 
i øvrigt efterkom Faderen nu hans Ønske om at maatte gaa den
militære Vej og udvirkede hos Kronprinsen, at der 1802 blev givet 
ham Patent som Fændrik i 3. jyske Infanteriregiment paa Betingelse 
af, at han senere underkastede sig Examen; 1805 indtraadte han 
som Frikorporal i Regimentet, kom Aaret efter ind paa det militære 
Institut i Kjøbenhavn og afgik her fra 1809 som Sekondlieutenant 
med Aldersorden fra 1808.

Generaladjudant Frants Biilow skal have ønsket at knytte 
denne sin Slægtning, der var en smuk ung Mand med et fint 
formet Hoved, kraftig og elegant Legemsbygning, og som alt 
under Kjøbenhavns Bombardement 1807 havde gjort sig bemærket 
ved den frejdige Kjækhed, hvormed han førte danske Livregiments 
Fane frem ved Udfaldet mod Svanemølle-Batteriet 20. Avg., til 
Hoftjenesten og lovet ham en glimrende Løbebane, men dette huede
ikke B.s jævne Natur, og han fik da Ansættelse ved 2. jyske 
Infanteriregiment, der laa paa Kystvagt i det nordostlige Sjælland. 
B., som allerede 1811 blev Premierlieutenant, levede her et rask
Soldaterliv, der krydrédes med smaa, ofte temmelig farefulde 
Expeditioner mod de engelske Skibe, men det 4aarige Kantonnement 
i denne Egn fik paa anden Maade Betydning for ham, i det han 
stiftede Bekjendtskab med sin tilkommende Hustru, Henriette Bertine
Dame (f. 20. Nov. 1790 d. 5. Okt. 1872), Datter af daværende Præst 
i Uby, Konsistorialraad Johan Frederik D. (f. 1755 d. 1840) og Maria 
Elisabeth f. Heineth, og ægtede hende 13. Okt. 1813, faa Dage før 
han med sit Jægerkompagni sendtes til Holsten. Her havde han 
ved Byen Cismar en rask lille Affære med Kosakkerne, men kort 
efter afsluttedes Krigsbegivenhederne med Freden i Kiel. 1815 drog 
Regimentet, der nu kommanderedes af Landgrev Vilhelm af Hessen, 
til Frankrig, men B., der s. A. var avanceret til Kapitajn, lodes 
tilbage som Forstander for Exercerskolen, hvilken han bestyrede
til 1820. 1827 blev han Chef for Regimentets 6. Kompagni, 1831 
for Grenaderkompagniet, 1836 Major med Aldersorden fra 1832, 
1842 ved Hærordningen Oberstlieutenant og Chef for 2. Bataillon, 
1847 Oberst og 1848 Chef for 1. Infanteribrigade -- 1., 2. og 11. 
Bataillon -- af det nørrejyske Armékorps, der under General 
Hedemann aabnede den 3aarige slesvigske Krig.
Naar det fra flere Sider under forskjellig Form er blevet 
fremført, at B. stod daarlig anskrevet hos de styrende, og at det 
saaledes i 1842 kun skyldtes Landgrev Vilhelms indstændige Forbøn 
hos Christian VIII, at han ikke fik sin Afsked, da maa dette vist
bero paa en Misforstaaelse, i det tvært imod B. paa de Konduitelister, 
der i 1841 forelagdes Kongen af de kommanderende Generaler, 
og som bleve bestemmende for Ansættelserne ved den nye Hærplans 
Ikrafttræden, findes betegnet som i alle Henseender selvskreven
til Forfremmelse. Mulig kan Misforstaaelsen være fremkommen 
ved, at B., hvis Formuesomstændigheder vare maadelige, og som 
allerede da af og til var plaget af Gigt, selv et Øjeblik tænkte 
paa at benytte de ret gunstige Vilkaar, som tilbødes de ved 
Reduktionen afgaaende Officerer, og trække sig tilbage fra Tjenesten 
for at tage Bolig paa Landet, som han fra Ungdommen af elskede. 
Hvad der kan have været udtalt om ham ved Mobiliseringen i 
1848, vides ikke, men Overvejelserne, hvis saadanne have fundet 
Sted, førte i hvert Fald til det Resultat, at han avancerede 
til Brigadechef, og Tscherning skal have følt sig saa tiltalt af 
B.s paa én Gang beskedne og djærve Personlighed, at han 
udpegede ham som en vordende Overgeneral. Profetien skulde gaa 
i Opfyldelse Aaret efter og det paa den smukkest mulige Maade, 
i det Udnævnelsen i Virkeligheden var et Udtryk for den levende 
Beundring, man i Hæren fra den menige Soldat og opad følte for 
hans Krigerdyd og Krigerdaad i 1848. At ville skildre disse vilde
næsten være ensbetydende med at skrive Felttogets Historie, «thi», 
som det træffende er blevet sagt, «var Læssøe i 1848 Armeens 
Sjæl, var B. i ikke mindre Grad dens Sværd», og næppe fandt 
nogen Begivenhed af Betydning Sted, uden at jo B. og hans 
Brigade spillede en Hovedrolle deri. Ved Bov 9. April sprængte 
han Insurgenthæren ved et omfattende Angreb i dens Flanke og 
Ryg; ved Slesvig 23. April opfattede han med hurtigt Blik de 
ejendommelige Terrænforhold og bragte ved et uformodet Anfald 
paa den preussiske Garde den fjendtlige Hærfører, som denne 
udtrykker sig, «i en kritisk Stilling»; under Kampen ved Nybøl
28. Maj, som han indledede med et glimrende Angreb, og Dybbøl 
5. Juni, som han afsluttede med en kraftig Forfølgning, kæmpede 
hans Brigade, da Striden stod haardest, med uforlignelig Fasthed 
i Slaglinjen -- «den første Brigade anførtes af Generalmajor 
Bülow med hans sædvanlige Duelighed og Uforfærdethed», 
beretter General Hansen bl. a. Krigsministeren --; under Panikken 
ved Flensborg rives han ikke med, men samler sine Batailloner 
og gaar Fjenden i Møde; efter Overfaldet ved Hoptrup er han 
den, der paa ny bringer Sagerne i Orden og renser Nordslesvig 
for Friskarer.

B., der alt i Maj var udnævnt til Generalmajor, i Sept. hædret 
med Kommandørkorset, blev i Nov. ansat som Kommandant paa 
Øen Als og Chef for den der liggende, af alle Vaaben sammensatte
Division. Med denne aabnede han i 1849 Felttoget med 
Kampene i Sundeved, hvor han 3. og 5. April slog Insurgenterne 
ved Adsbøl og Avnbøl, 6. April de hannoveranske og württembergske
Rigstropper ved Ullerup. 13. April udnævntes han til Overgeneral 
og leverede 23. s. M. Slaget ved Kolding for om muligt at slaa 
den der staaende Insurgenthær under Bonin, inden Rigstropperne 
kom til Undsætning. Forsøget mislykkedes, til Dels som Følge af, 
at en Broslagningsordre for Ryes Korps var mangelfuldt affattet, 
og efter at han ved Gudsø 7. Maj behændig havde unddraget sig 
Fjendens Favntag, tog han Stilling bag Lille Bælt med Fæstningen
Fredericia som Brohoved. Hemmet i sine Planer, ikke mindre 
af Regeringens Tilbøjelighed til at ville lede Operationerne end af 
den fjendtlige Overmagt, stod B. nu i nogen Tid paa Fyn som en 
tirret Løve i sit Bur, men 6. Juli, da det var lykkedes ham at 
faa største Delen af Hæren i sin Haand, brød han som bekjendt 
ud og slog det mindeværdige Slag ved Fredericia, der afgjorde 
Aarets Felttog og gav ham Plads i Hærførernes Række. Kl. 1 
om Morgenen rykkede de forreste Kolonner i Stormskridt ud af
Fæstningens Porte, 6 Tirner efter var Fjenden paa vild Flugt over 
hele Linjen, men saa stort tyktes ham med rette det udførte 
Dagværk, at han først efter nogen Besindelse kunde fatte, at det ikke
var Aftensolen, men Morgensolen, der belyste hans straalende 
Bedrift. Til Minde om denne blev der slaaet en Medaille med 
B.s Brystbillede paa Forsiden; han udnævntes efter Slaget til 
Generallieutenant, og der tilfaldt ham 20000 Rdl. i Krigsbytte.

Men det 2aarige Feltlivs Strabadser og de Anstrængelser, han 
saa skaanselsløst havde udsat sig for -- tidlig i Sadelen og altid 
paa Færde, naar noget stod paa Spil --, havde stærkt medtaget 
hans legemlige Kraft, og henad Efteraaret nedlagde han som syg 
sin Kommandopost og saa sig ikke i Stand til, da Krigen det 
3. Aar brød ud, at overtage den ham selvfølgelig tilbudte 
Overbefaling. Fra Sygesengen fulgte han med den mest levende Interesse 
Beretningerne om Krigens lykkelige Gang og om sine gamle 
Kampfællers Skæbne, men paa sin Side forglemte Nationen over de nye 
Sejre ikke hans, og da Kongen efter Istedslaget af egen Drift 
havde tildelt General Krogh Storkorset, blev paa en meget smuk 
Indstilling fra Krigsministeren en lignende Hæder B. til Del. 1852,
da han noget havde gjenvundet sit Helbred, udnævntes han til 
kommanderende General i Sønderjylland, afløste i 1855 Prins Frederik 
Ferdinand i den sjællandske Generalkommando, stilledes Aaret 
efter til Disposition og tog paa ny Ophold i Sønderjylland. I denne 
Landsdel, hvis stærke og trofaste Vogter han fremfor nogen havde 
været, døde han paa Gaarden Sandbjærg 16. Juni 1858. Paa hans 
Begravelsesdag, 22. Juni, holdt efter Kongens Befaling den danske
Hær Sørgefest, og Kanonerne paa Fredericia Vold gave Salut med 
3 Gange 9 Skud til Tegn paa, at nu jordedes Sejrherren ved 
Fredericia paa Dybbøl Kirkegaard. Efter hans Død rejstes ved 
frivillige Bidrag, der rigelig indstrømmede, et Monument af Bronce 
over ham i Fredericia.

Tidsskr. f. Krigsvæsen 1858, S. 396 ff. 
O. Vaupell, Generalerne Ryes og Bülows Levnetsløb, 1877.

<i>S. A. Sørensen.</i>

</chapter><chapter name="Bülow, Jacob, 1626-81, Officer">

<b>Bülow, Jacob,</b> 1626-81, Officer, 
var født 5. April 1626 og var en Søn af Landraad Joachim B. den yngre til Wehningen og 
Anna Sophie v. Grote. Da han var 15 Aar gammel, blev han 
Page hos en Oberst i den weimarske Hær og deltog i Trediveaarskrigen 
lige til dens Slutning. Han var da allerede Major, og 
hans urolige Sind drev ham saa til Spanien, hvor han fandt 
Lejlighed til at udmærke sig. Endelig 1651 trak han sig tilbage til 
Gudow og de andre Godser, som han havde arvet ved Faderens 
Død o. 1640, og giftede sig 1652 med Dorothea Margaretha v. Wittorf,
en Datter af Jacob Werner v. W. og Elisabeth Dorothea v. Behr. 
1664 blev han valgt til Landraad og forøgede efterhaanden sine 
Besiddelser ved Kjøb og Salg. Ved sin Broders Død arvede han 
Wehningen og Jasebeck og blev lauenborgsk Arvemarskal. Hans 
Hustru døde 12. Juni 1668, men han giftede sig atter 20. Juni 1670
med Enken efter Paul v. Weissenau, Fru Margaretha v. Ratlow. 
Men skjønt han saaledes paa mange Maader var knyttet til Hjemmet, 
drev hans ubetvingelige Lyst til Krigen og dens Farer ham atter 
afsted. Han gik i brandenborgsk Tjeneste og blev 1671 Chef 
for Kurfyrst Frederik Vilhelms Livregiment, med hvilket han tog 
Del i Krigen ved Rhinen imellem Frankrig og Nederlandene indtil 
1673, men var endnu 1675 tilstede i Slaget ved Fehrbellin, saa 
vidt det kan forstaas paa svensk Side. Samme Aar kom endelig 
den erfarne Kriger i dansk Tjeneste, da den skaanske Fejde 
udbrød, og blev 1676 Chef for 2. jyske nationale Rytterregiment. 
Han deltog nu i Spidsen for dette med stor Berømmelse i alle 
Kampene i Skaane, fik i Slaget ved Lund to Heste skudte under 
sig og blev selv saaret. Efter Slaget blev han Kommandant i 
Landskrone og blev atter saaret ved et Udfald fra denne Fæstning 
Aaret efter. Kort efter -- 8. Juni 1677 -- blev han Generalmajor 
og ansat i Kommandoen for det danske Rytteri for Resten af 
Felttoget, under hvilket han paa mange Maader indlagde sig stor
Berømmelse. Efter Krigen siges han at være bleven kommanderende 
General over alle Fæstningerne i Holsten og Oldenborg. 
Han døde 12. Sept. 1681.

L. Grell, Leichpr. üb. Jacob Bülow, Ratzeburg 1682.
P. v. Bülow, Familienbuch der v. Bülow.

<i>P. F. Rist.</i>

</chapter><chapter name="Bülow, Joachim, --1615">

<b>Bülow, Joachim,</b> --1615, 
kom i en ung Alder tillige med en Broder til Danmark fra Meklenborg, hvor deres 
Fader, Adam B. til Wedendorf, var Hofmarskal; Moderen hed Ilsabe v. Halberstadt. 
Han tog Tjeneste ved Hove, blev 1594 Hofjunker, 1598 
Jægermester og 1602 tillige Køgemester. 1599 ledsagede han 
Kongen paa Rejsen til Nordkap og blev undervejs beskikket til 
Chef for et opbragt Skib. 1602 fik han Ide og Marker Skibreder 
i Forlening, men allerede 1604 ombyttedes dette mindre betydelige
J^en med Frederiksborg, Kronborg og Abrahamstrup, og samtidig 
tog han Afsked fra Hoftjenesten. Under Kalmarkrigen gjorde han 
god Tjeneste som Chef for en af ham hvervet Rytterfane og 
saaredes gjentagne Gange. 1612 forflyttedes han som Lensmand, 
i det han fik Vordingborg, Jungshoved og Lekkende Len, som
han beholdt til sin Død 1615. 4. Marts 1605 ægtede J. B. Else 
Eilersdatter Grubbe (d. 1628), med hvem han vistnok fik Hageløs 
Hovedgaard i Skyts Herred, som han 1611 mageskiftede bort til 
Kronen. Han ejede desuden Ingelstad i Skaane. J. B. er 
Stamfader for den tidligst i Danmark bosatte Linje af den talrige
Slægt Bülow.

Wegener, Efterretn. om Abrahamstrup I, 118 ff.

<i>Thiset.</i>

</chapter><chapter name="Bülow, Joachim Christoffer, 1637-89, til Rosenlund, Amtmand">

<b>Bülow, Joachim Christoffer,</b> 1637-89, til Rosenlund, Amtmand, 
var en Søn af Christian B. (af Linjen Wedendorf) og Anne 
Beck. Allerede 1643 mistede han som et 6 Aars Barn sin Fader, 
hvorimod Moderen i mange Aar overlevede Sønnen. Denne var 
1671 i en lønnet Stilling ved Hoffet, blev endnu samme Aar Ridder 
af Danebrog og avancerede 1673 til Hofmarskal under Overhofmarskal 
O. Winterfeldt. 1677(?) blev han Amtmand paa Frederiksborg 
og Kronborg samt Skoleherre for Frederiksborg lærde 
Skole og fejrede der paa Slottet 1681 sit Bryllup med Anne 
Cathrine Valkendorf, en Datter af Christoffer V. til Glorup og Ellinge, 
under Deltagelse af Kongen, Hoffet og mange Stormænd. Bryllupsdigtet 
er endnu til med samt dets naive Udtalelser om forventet 
snarligt Komme af Efterslægt. Men alt efter 8 Aars Forløb døde 
Brudgommen 25. (eller 28.) Avg. 1689, efterladende sig en Søn, 
hvis mandlige Efterslægt endnu lever. Enken giftede sig 2. Gang 
med Christen Vind til Vrejlevkloster.

P. v. Bülow, Familienbuch der v. Bülow S. 44 f.

<i>F. Krarup.</i>

</chapter><chapter name="Bülow, Joachim Heinrich Baron, 1650-1724, Hofembedsmand">

<b>Bülow, Joachim Heinrich</b> Baron, 1650-1724, Hofembedsmand, 
var en Udlænding, Søn af Kammerpræsidenten Paul Joachim B. (af 
Linjen Plüskow) i Hannover (d. 1669) og dennes 2. Hustru, Lucia 
Ahlefeldt. Født 29. Avg. 1650 var J. H. B. 1679 i Tjeneste hos 
Enkedronning Sophie Amalie, da denne opholdt sig paa sit Enkesæde, 
Laaland-Falster. Her forstod B. i høj Grad at vinde sit 
Herskabs Gunst, forfremmedes til Overhofmarskal og fik af
Enkedronningen Titel af Gehejmeraad. 1684 blev han Ridder af 
Danebrog, men Enkedronningens Død 1685 fremkaldte et Omslag i hans 
Lykke. Arvedelingen efter hende medførte nemlig en Undersøgelse,
hvorved B.s Forhold blev særlig Gjenstand for alvorlige Anker. 
Først i Febr. 1686 blev han af Generalprokurør Niels Benzon 
tiltalt for en særlig Kommission. Andensteds fra vides, at han 
forjog den hollandske Koloni fra Bøtø, og i Processen godtgjøres
det, at han udsugede Bønderne og afpressede dem endog allerede 
eftergivne Afgifter, samtidig med at hans Ærlighed heller ikke 
ellers synes at have staaet Prøve. Hans «brutale Kommando» og 
den Skampæl, han oprejste paa Nykjøbing Slots Bro til Brug for 
de Bønder, der ikke gjorde ham til Vilje, bevarede hans Navn i 
hadefuld Erindring. Sagen tegnede af disse og andre Grunde saa 
uheldvarslende, at B. strax søgte sin Frelse i Flugten og hemmelig 
undveg til Sverige. Han tog her sin Tilflugt til sin gamle 
Herskerindes varmhjærtede Datter, Dronning Ulrikke Eleonora, der kom 
i en pinlig Stilling over for sin Broder Kong Christian V's alvorlige 
Paamindelser om ikke at beskytte en saadan Person. Skjønt 
kjendelig træt og kjed af Flygtningen, opnaaede hun dog, at Sagen 
blev frafaldet af Hensyn til Moderen, hvis Befalinger B. paastod 
at have fulgt. Han tyede da tilbage til sit Hjemland, hvor han 
hurtig fandt den Paaskjønnelse, der her var bleven ham nægtet. 
Hertug Georg Vilhelm af Lyneborg og Celle, en Broder til Dronning 
Sophie Amalie, gjorde ham til sin Gehejmeraad, Kammerpræsident 
og Overhofmarskal, i hvilken Stilling han 1693 var en af de 
lyneborgske Gesandter, der skulde jævne Striden med Danmark om 
Ratzeburgs Befæstning. Selv gik han videre frem paa sin ophøjede 
Bane, blev 1705 med sine 4 Brødre baroniseret af Kejseren og 
endte som en af Kong Georg I's Statsministre i Hannover. -- 
Han døde ugift 1724 og efterlod sig et Bibliothek paa omtrent 
9000 Bind, hvortil han alt i levende Live tilstedede offentlig Adgang, 
og som efter hans Død af Arvingerne skjænkedes til det nys 
oprettede Universitet i Gøttingen. 

P. v. Bülow, Familienbuch der v. Bülow S. 3. 126 ff. 
Kgl. Bibl., Ny kgl. Saml. 4to, Nr. 868 IX.

<i>Fr. Krarup.</i>

</chapter><chapter name="Bülow, Johan, 1751-1828, Hofmand og Beskytter af Videnskaben">

<b>Bülow, Johan,</b> 1751-1828, Hofmand og Beskytter af Videnskaben, 
blev født 29. Juli 1751 i Nyborg, hvor hans Fader, Major 
Christian Wind B., var Vicekommandant. Hans Moder var Vibeke 
Magdalene Brockenhuus-Løvenhjelm. Da hans Forældre døde, inden
han var stort over i Aar gammel, blev han opdraget hos en Onkel, 
Godsejer J. Lehn til Hvidkilde. Allerede medens han var Barn, 
blev han (1760) ansat som Kornet i Hæren, 6 Aar senere (1766) 
udnævntes han til «reforme Sekondlieutenant» ved det fynske
Dragonregiment, og 1769 ansattes han som virkelig Sekondlieutenant 
ved Livgarden til Fods, i hvilken Stilling han overværede dette 
Korpses Rejsning mod Struensee Juleaften 1771. Han avancerede 
det følgende Aar til Premierlieutenant i samme Hærafdeling. Men 
det blev dog ikke den militære Vej, B. følte sig oplagt til at 
følge. Hans Plejeforældre havde ladet ham nyde en omhyggelig 
Privatundervisning og ved deres tidlige Død (1760 og 1767) efterladt 
ham en lille Kapital, der satte ham i Stand til at uddanne sig 
videre, særlig ved Sorø Akademi, hvor han trods sin Officersstilling
fik Lejlighed til at frekventere Undervisningen -- om end med 
nogen Afbrydelse -- fra April 1768 til Marts 1771. Det var ham 
et uforglemmeligt Ophold, saaledes som han senere skulde vise 
det i Gjerningen, og skjønt han næppe nogen Sinde har gjort dybere 
Studier i nogen Retning, blev den aandelige Vækkelse og den Interesse 
for videnskabelige Arbejder, han vandt i disse Aar, bestemmende 
for en Hovedside af hans følgende Liv. Den Kjendsgjerning, at 
han vidste adskillig mere end en almindelig Gardeofficer, har 
sandsynlig virket meget til, at han (Okt. 1773) blev udnævnt til 
anden Kammerjunker hos den 5aarige Kronprins Frederik og 2 Aar 
senere blev første Kammerjunker hos den samme. Ved sit nøje 
Samliv i en Række Aar med den opvoxende Prins vandt han 
dennes levende Yndest, og da han 4. April 1784 blev udnævnt til 
Marskal hos ham, kom han derved i Spidsen for hans Hofstat. 
Samme Dag fik han Ret til at bære Kammerherrenøglen, der 
allerede 1779 var bleven givet ham «i Lommen», og 9. Maj 1784 
blev han benaadet med Danebrogsordenen.

B. var i disse Aar bleven en Modstander af den Guldbergske 
Styrelse, og han var en af dem, der virkede ivrigst med til 
Regeringsforandringen 14. April 1784, hvorved nye Mænd og nye 
Grundsætninger kom til Magten samtidig med Kronprinsens 
Indtrædelse i Statsraadet. Han har senere ladet sin litterære
Veninde Dorothea Biehl efter det Materiale, han stillede til hendes 
Raadighed, udarbejde en Fremstilling af Forberedelserne til denne 
Begivenhed og selve dens Forløb. Dagen derefter overgav han 
den 16aarige Kronprins en Slags Memoire med alskens Raad for 
Regeringens Førelse, betitlet «En tro Tjeners Tanker for hans 
Herre». Ved Siden af adskilligt, der var affattet i almindelig 
Frasestil og uden særlig Interesse, indeholdt dette Skrift en tydelig
Opfordring til at undgaa at lade nogen enkelt Personlighed faa 
en saadan Magt som den, Struensee og bag efter Guldberg havde 
haft, og han tilraadede som et Hovedpunkt Reformer i Bøndernes 
Stilling.

Den høje Hofcharge, B. indtog, gav ham i de følgende Aar 
i en Del enkelte Tilfælde Lejlighed til at udøve Indflydelse 
og bragte ham i Forbindelse med adskillige Mænd. Da han havde 
stor Samlelyst og betydelig historisk Interesse, søgte han fra 
forskjellige Sider at skaffe sig Aktstykker til Oplysning om Statens
Historie, og han traadte samtidig i Brevvexling med Personligheder 
i meget uensartede Livsstillinger for ad den Vej at vinde baade 
Belærelse om mange Forhold og Kjendskab til vort Fædrelands 
Udvikling. Iblandt de betydeligere Mænd, han ved sin Stilling 
hos Kronprinsen kom i Berøring med, var han nærmest knyttet 
til Schack-Rathlou og Henrik Stampe, medens han stod i et 
køligere Forhold til A. P. Bernstorff og havde en udpræget
Uvilje imod Chr. D. Reventlow. Skjønt han vedkjendte sig visse 
Fremskridtsidéer, syntes han kun lidet om den Maade, paa hvilken 
Styrelsen efter 1784 søgte at gjennemføre disse, og de, der angrebe 
Regeringens vigtigste Mænd, fandt aabent Øre hos ham. Han, 
der tidligere havde været med at styrte Guldberg, vexlede derfor 
nu tit Breve med denne og tillige med den tidligere Diplomat, 
Kammerherre P. C. Schumacher, der var en ivrig Tilhænger af 
Guldberg og ikke kjendte nogen større Nydelse end i sine Breve 
til B. at hudflette Bernstorff og Reventlow.

Hvis man kan tro ham selv, afholdt han sig samvittighedsfuldt 
fra at blande sig i Statssager, hvorimod han indskrænkede sig til 
at søge at paavirke Kronprinsens Karakter og Grundsætninger. 
Her synes han at have haft de bedste Formaal og kun at have 
arbejdet paa at give den unge Fyrste Kjærlighed til, hvad der var 
ædelt og godt. Men uheldigvis tabte efterhaanden det varme 
Forhold sig, der havde været mellem ham og hans tidligere 
Myndling. Skjønt han agtede dennes Arbejdsomhed og Iver for sin 
Gjerning, vakte Prinsens, utvivlsomt lidet heldige, Lidenskab 
for at exercere Soldater hans Misbilligelse, og han ængstedes ved 
noget haardt i Kronprinsens Karakter, som oftere traadte frem, 
ligesom ved hans Mangel paa højere aandelige Interesser. Paa 
den anden Side bleve B.s idelige Formaninger og en vis, maaske 
noget vranten Mentortone, han kunde forfalde til, i Længden 
Kronprinsen utaalelige, især da denne allerede meget tidlig havde 
høje Tanker om sin Herskerstilling. Om han end paa den store 
Politiks Omraade helt bøjede sig for A. P. Bernstorff og ligeledes 
lod baade Reventlow og Schimmelmann have vidt Spillerum, vaagede 
han i adskillige Forhold skinsyg over sin Magt. Dette maatte 
Aar for Aar gjøre B.s Stilling vanskeligere, især da Kronprinsen, 
ingenlunde uden Grund, mere og mere opfattede ham som uvillig 
stemt imod den daværende Styrelse i det hele. Det kunde ej heller
være heldigt for ham, at de Forsøg mislykkedes, som han i længere 
Tid gjorde paa at skræmme Kronprinsen fra en nærmere 
Forbindelse med Prins Carl af Hessen, der efter hans Overbevisning 
havde haft en fordærvelig Indflydelse paa Christian VII, og som 
han derfor nødig saa Kronprinsen komme i Berøring med. Til 
Trods for B.s gjentagne Formaninger ægtede denne dog Prins 
Carls Datter Marie Sophie Frederikke, og hans Forhold til
Svigerfaderen var i flere Aar meget intimt. Skjønt Prins Carl udtalte
de varmeste Venskabsforsikringer til B., har man Grund til at 
tvivle om Oprigtigheden af dem.

Vistnok opnaaede B. i disse Aar forskjellige Udmærkelser. 
Foruden at det Ord, han havde for at have Indflydelse hos 
Kronprinsen, bragte Gustav III af Sverige til (1787) at gjøre ham til 
Kommandør af Nordstjærneordenen, blev han (31. Juli 1790) i 
Anledning af Kronprinsens Formæling udnævnt til Gehejmeraad og 
fik rige Presenter, der blev overdraget ham Tilsyn med 
Kunstkammeret, og han blev (30. Nov. 1792) «virkelig Ordenssekretær». 
Men han havde dog i flere Aar en stærk Følelse af, at 
Kronprinsens Tillid til ham var i Aftagende, og Livet ved Hoffet blev 
ham stedse mere trykkende. Endelig kom Slaget. Et halvt Aar 
efter sin sidste Udnævnelse faldt han i komplet Unaade. Efter at 
Kronprinsen først lejlighedsvis havde stiklet til hans Brevvexling 
med Guldberg, hvem han selv paa denne Tid næsten havde Afsky 
for, greb han med en paafaldende Iver nogle urimelige Sigtelser, 
der vare fremsatte imod B. for at være i Ledtog med en Slags 
Skandskriftforfatter, Kancelliraad Hans Holm, og en taabelig, 
halvlitterær Æventyrer, Porcellænshandler M. Brabrand (s. II, 580). 
Det var forgjæves, at B. søgte personlig at retfærdiggjøre sig over 
for Kronprinsen; denne svarede med isnende Kulde og afskedigede 
ham fra hans Stillinger 4. Juni 1793, utvivlsomt baade et vilkaarligt 
og højst uforstandigt Skridt. B. var en Mand med baade større 
Dygtighed og langt alvorligere aandelige Interesser end de, der 
senere dannede Frederik VI's personlige Omgivelser. Om end 
hans Oppositionsaand imod den daværende Styrelse var ensidig og 
for det meste uberettiget, var den paa ingen Maade traadt 
saaledes frem, at den gjorde hans Fald forsvarligt.

Efter at være faldet i Unaade flyttede B. til Herregaarden 
Sanderumgaard i Fyn. Da han 21. Maj 1785 havde ægtet Else Marie 
Hoppe, en Datter af Konferensraad H., en hæslig og saare lidet 
begavet, men rig Dame, satte den Formue, han derved vandt, ham i 
Stand til at leve som en meget velstaaende Godsejer. Han kom aldrig 
mere i nogen Statsstilling eller Hofcharge, og der gik en Række 
Aar hen, inden Frederik VI's Unaade tabte sig. Imidlertid gjorde 
han dog B. (1808) til Gehejmekonferensraad med Rang i 1. Klasse 
Nr. 10 (3 Aar senere med Rang i Nr. 8), 1817 fik B. Elefantordenen 
og 1824 Rang med Gehejmestatsministre. Ogsaa havde 
Kongen 1822 bevilget ham en aarlig Pension paa 2000 Rdl., da 
han, som ikke tidligere havde haft Pension, i de nærmest 
gaaende Aar havde lidt store Pengetab. Han døde
22. Jan, 1828. Da hans eneste Datter allerede var
død i det for ham saa uheldige Aar 1793, efterlod
han sig ingen Børn. Hans Enke døde 1835.

Hvad der mest har gjort B. hæderlig bekjendt,
er den storartede Rundhaandethed, med hvilken han
understøttede videnskabelige Udgiverforetagender
og Rejser (jvfr. en Opregning deraf i Erslews
Forf. Lex.). Han angav selv i en Skrivelse til Kongen
1822, at han siden 1800 havde brugt 41000 Rdl. paa
den Maade. De interessante Samlinger af Breve og
andre historiske Aktstykker, som han havde gjort,
ere i den nyeste Tid komne Videnskaben til gode,
i det han testamenterede dem til Sorø Akademi. Ogsaa
har han efterladt sig vigtige Dagbogsoptegnelser.

Sorø Akademis Program  1878.

<i>E. Holm.</i>

</chapter><chapter name="Bülow, Ludvig Vilhelm, 1699-1785, Amtmand">

<b>Bülow, Ludvig Vilhelm,</b> 1699-1785, Amtmand. 
Han var Søn af ndfr. nævnte Generalmajor Reimar Hans B. og
blev født 11. Juli 1699; han blev Kammerjunker og
Rejsestaldmester 1730, Kammerherre og Ritmester
ved Garden til Hest 1737, Staldmester 1740, Amtmand
over Koldinghus Amt 1746, Ridder af Danebrog 1750,
Gehejmeraad 1760, Gehejmekonferensraad 1769,
afskediget i Naade som Amtmand 1773. Han døde i
Næstved 8. Nov. 1785, 86 Aar gammel. I Aaret 1737
ægtede han Elisabeth Hedevig v. Roepstorff, der
samme Aar fik Ordenen de la fidélité, og som døde i
Kolding 1758 i sit 60. Aar. Det følgende Aar giftede
han sig med Charlotte Elisabeth Komtesse Haxthausen,
Stiftsfrøken i Vallø (f. 1734 d. 1761).

Birch, Geheimeraader. Adresseavisen 1785, Nr. 222.

<i>P. Brock.</i>

</chapter><chapter name="
Bülow, Otto Christian Severin August, 1812-95, Officer">

<b>Bülow, Otto Christian Severin August</b>, 1812-95, Officer, 
B. er født 4. April 1812 i Kjøbenhavn. Hans
Fader var Kapitajn Frederik August Ulrik B. ved
2. jyske Infanteriregiment, Moderen Cathrine Marie
f. Rasmussen, Datter af Sognepræst R. i Holbæk Amt. I
sin Ungdom var B. med Faderen under Okkupationen
i Frankrig og hjembragte der fra en stærk Lyst
til den militære Stand. Efter at have gjennemgaaet
Landkadetakademiet udnævntes han til Sekondlieutenant
i 1827 og ansattes ved 2. jyske Infanteriregiment,
men blev Inspektionsofficer ved Landkadetkorpset,
særlig for Stykjunkerklassen indtil dens Ophævelse
1830. I 1842 overgik B., som i 1836 var bleven
Premierlieutenant, til 2. Infanteribataillon og kom
i Marts 1848, i hvilket Aar han opnaaede 
Kapitajnsgraden, til Armeens Overkommando. I denne
Stilling deltog han i Kampen ved Bov, i Slaget ved
Slesvig og som detacheret til Kommandoen paa Als,
hvorved han en kort Tid var Stabschef, i Kampene
ved Nybøl og Dybbøl, der bragte ham Ridderkorset. I
det følgende Krigsaar deltog han i Fægtningerne ved
Adsbøl, Ullerup og Als Sund, hvorefter han vendte
tilbage til Overkommandostaben og med denne deltog
i Kampene ved Kolding og Gudsø samt i Slaget ved
Fredericia. Udnævnt til Major, blev han i Efteraaret
1849 Chef for 5. Bataillon, hvormed han det næste Aar
deltog i Slaget ved Isted, efter hvilket han erholdt
Sølvkorset, medens han 1852 fik Oberstlieutenants
Karakter. B. var om Efteraaret 1850 i Frederiksstad
under det langvarige Bombardement efter det afslaaede
Stormforsøg. Forfremmet til virkelig Oberstlieutenant
i 1854 og til Oberst i 1862, blev han i Dec. 1863
Chef for 6. Brigade, hvormed han deltog i Forsvaret
af Dybbøl, navnlig i Kampene 17. og 28. Marts,
og senere i Als' Forsvar 29. Juni, ved hvilken
Lejlighed han atter viste sig som den erfarne Kriger,
saaledes at han benaadedes med Kommandørkorset af
Danebrog af 1. Grad. Efter Krigen ansattes han som
Kommandant i Fredericia, var i 1865 højstbefalende
over Lejrstyrken ved Ravnstrup og blev i 1867 General
og Chef for 2. jyske Brigade, i det dog Generalmajors
Anciennitet allerede var reserveret ham i 1866. Som
Brigadechef deltog han tvende Gange i Lejrsamlinger
(1868 og 1877) og var Chef for Lejrdivisionen i
1875. I Anledning af sit 50 Aars Officersjubilæum
19. Dec. 1877 blev han benaadet med Storkorset af
Danebrog. -- B. har været tvende Gange gift, 1. (1849)
med Cecilia Ottilia f. Falkenskjold, Datter af Major
Anders Sehested F., 2. (1866) med Pauline Andrea
f. Brønsted, Datter af Pastor Frederik Severin
B. til Ødum og Hadbjærg. -- d. 24. Okt. 1895.

Nationaltidende Nr. 4178.

<i>P. N. Nieuwenhuis.</i>

</chapter><chapter name="Bülow, Otto Frederik, 1718-- , Officer">

<b>Bülow, Otto Frederik,</b> 1718-- , Officer, 
var en Søn af Georg Ludvig B. til Lützow i Meklenborg og Metta
Dorothea Buchwald. Han blev født 22. Nov. 1718 og
opdraget paa Ridderakademiet i Lyneborg, inden han
traadte ind i den sachsiske Hær. Senere gik han i
fransk Krigstjeneste og var 1747 Oberstlieutenant
ved det franske Regiment Løvendal. Efter at han var
blevet Oberst traadte han ind i den danske Hær som
Generalmajor 1760 og blev Chef for det bornholmske
Regiment 1761. 1764 blev han Chef for Kronprinsens
Regiment, men tog allerede samme Aar sin 
Afsked og forlod Landet. Han rejste til Bingen ved Rhinen og 
døde ugift.

<i>P. F. Rist.</i>

</chapter><chapter name="Bülow, Reimar Hans, o.1660-1712, Officer">

<b>Bülow, Reimar Hans,</b> o.1660-1712, Officer. 
Han blev født i Meklenborg og var en Søn af Engelke B. og Dorothea v. 
Negendanck. Efter Faderen arvede han Godset Wischendorf. Allerede 
1683 blev han Kapitajn og Kompagnichef ved det Dragonregiment,
som Valdemar Løvendal oprettede s. A., og gjorde Tjeneste ved 
dette i Norge og Holsten, til han 1694 blev Major i Garden til 
Fods. I Aaret 1700 blev han Generaladjudant hos Hertug Ferdinand 
af Württemberg, der havde Kommandoen i Holsten under 
Stridighederne med Holsten-Gottorp. Aaret efter blev han Oberstlieutenant 
ved sit gamle Regiment, der nu kaldtes Livregiment Dragoner, men 
fulgte senere det Dragonregiment, der med de danske Hjælpetropper 
gik til Italien og Ungarn i kejserlig Tjeneste. 1708 vendte 
han imidlertid hjem som Oberst og Chef for dette, det saakaldte 
ungarske, Rytterregiment og udmærkede sig i høj Grad i Spidsen 
for det i det ulykkelige Slag ved Helsingborg 10. Marts 1710. 
Han blev s. A. Brigader, kort efter at han atter var blevet Chef 
for Livregiment Dragoner. Han deltog senere i Krigen i 
Meklenborg og Pommern og kæmpede med stor Tapperhed ved Gadebusch 
20. Dec. 1712, hvor han faldt dødelig saaret. Han blev begravet 
i Gadebusch Kirke. Han var gift med Sophie Elisabeth v. Bibow, 
Datter af Hardenack v. B. og Elisabeth Anna v. Wintersheim.

P. v. Bülow, Familienbuch der v. Bülow.

<i>P. F. Rist</i>

</chapter><chapter name="Bülow, Thomas Christian Greve, 1651-1706, Officer">

<b>Bülow, Thomas Christian</b> Greve, 1651-1706, Officer,
Broder til ovfr. nævnte Overhofmarskal Joachim Heinrich B., blev født 2. Sept. 
1651. Han kom som Dreng til det danske Hof og blev 1664 Page 
hos Prins Jørgen, senere blev han Officer i Hæren og tog Del i 
den skaanske Krig. Allerede 1683 blev han Oberst og Hauptmand 
(*c: Kompagnichef) i Drabantgarden. 1685 solgte han sine Godser 
i Meklenborg og giftede sig med Charlotte Elisabeth v. Uffeln 
(d. 23. Okt. 1687), en Datter af dansk Generalfelttøjmester Henrik v. U. 
Han afløste 1687 Generalmajor Bruin som Kommandant i den lille 
mislykkede Fæstning Christiansburg ved Jahde, som blev sløjfet 
1692. Medens han var her, benyttedes han i flere diplomatiske 
Sendelser i Anledning af Stridighederne med Holsten-Gottorp, 
Sachsen-Lauenborg og andre Smaastater. Han blev udnævnt til 
Brigader i Rytteriet 1694, men Aaret efter tog han sin Afsked 
af dansk Krigstjeneste og begav sig til sit Hjemland, Lyneborg, 
hvor han blev Oberhauptmann over Grevskabet Dannenberg og 
Gehejmeraad. Kort efter sin Ankomst til sit nye Hjem blev han 
1696 gift med Magdalena Sylvia de St. Hermine, Baronesse af 
Laignac, en Datter af Baron Elias de St. H. og Magdalene Sylvie 
de Valois, Enkegrevinde af Olbreuse. B. blev i Aaret 1705 ophøjet
til tysk Rigsgreve og døde 4. Sept. 1706.

P. v. Bülow, Familienbuch der v. Bülow.

<i>P. F. Rist.</i>

</chapter><chapter name="Bynch, Josias Leopold, 1747-79, Forfatter">

<b>Bynch, Josias Leopold,</b> 1747-79, Forfatter, 
hører til den Række usle Skriblere, som i den Struenseeske Skrivefrihedsperiode 
skøde op og bredte sig som Paddehatte. Han var født i Kjøbenhavn 
og Søn af Skrædder Niels Hansen B. og Anne Cathrine Marie 
Lorentsdatter. 1766 blev han Student fra Roskilde Skole og laa som 
Student paa Regensen. Hans første litterære Debut var et Digt, 
«Sommeren» (1766). Men han var kun nogle og tyve Aar gammel, 
da han i 1770 og følgende Aar udsendte den ene Piece ynkeligere 
end den anden, snart i Vers og snart i Prosa, med Spot over 
Religion og Kirkevæsen. I Digtet, hvori Wessel anraaber Apollo 
om at sende sig en af Muserne, hedder det derfor: «Men send 
mig ikke en af disse Gadetøjter, som strax paa Pinde staar, naar 
en Josias fløjter» (Levins Udg. S. 246) Han indlod sig endog paa 
at udgive en «Homiletisk Journal» 1772 (dog kun 5 Numre), hvori 
han ugenert mønstrede de enkelte Præsters Personlighed og Prædikemaade 
umiddelbart efter at have overværet Kirketjenesten. Dette 
gav Anledning til Reskr. 24. Dec. 1772, der forbød offentlig 
Kritik af utrykte Prædikener. Da Suhm efter Struensees Fald 
skrev sit bekjendte «Brev til Kongen», skrev B. en Pamflet herimod, 
som han dog senere offentlig gjorde Afbigt for ved et 
aabent Brev til Suhm. Men da han i et paabegyndt Ugeblad, 
«Statsmanden», paa  en plump Maade dadlede Regeringens Adfærd 
og ytrede Sympathi for Struensee, blev han sat 8 Dage paa Vand 
og Brød. Efter 1772 rejste han til St. Petersborg, kom tilbage til 
Kjøbenhavn 1776 og døde som Korporal i Næstved 1779.

Worm, Lex. ov. lærde Mænd III.

<i>A. Jantzen.</i>

</chapter><chapter name="Bynch, Lorents, 1758-1829, Præst">

<b>Bynch, Lorents,</b> 1758-1829, Præst, 
sidstanførtes yngre Broder, men heldigvis ikke Aandsfrænde, var født  i Kjøbenhavn Nytaarsdag 1758. Han blev Student fra Frederiksborg Skole 1776, tog 1780 
filologisk Examen, 1783 theologisk Attestats og var derefter Alumn 
paa Borchs Kollegium. Her skrev han sit Skjæmtedigt «Gravernes 
Lyksalighed», som blev udgivet under en i Studenterverdenen 
velbekjendt Haarskærer Schwindts Navn og med dennes villige 
Samtykke. Som poetisk Arbejde er det uden Betydning; men som
Satire over Datidens Graveres Hovmod og velnærede Magelighed 
vakte det ved sin Fremkomst betydelig Opmærksomhed og gav 
Anledning til adskillige pudsige Stridigheder. Ældre end denne 
Satire er en anden, kaldet «Trappiaden», der skildrer et Slagsmaal 
mellem  danske og norske Studenter paa Konsistoriums Trappe i
B.s første Studenteraar (jfr. Rahbeks Erindringer I, 190). Dette 
«Heltedigt i 3 Sange» blev kun skrevet for en Vennekreds og er 
aldrig udgivet af B. selv, men kom dog i Trykken uden hans 
Vidende og Vilje 1795. Men paa den Tid var det glade Studenterliv 
for længst forbi for ham. 1787 var han blevet Præst paa  Anholt; 
paa denne kolde, stormende Ø forlod Musen ham, siger han selv. 
3 Aar efter forflyttedes han til Tønning og Træden Menigheder i 
Aarhus Stift. Fra dette Embede maatte han søge Afsked 1828, 
da han pludselig var blevet blind. Han døde 8. April 1829 i
Skanderborg. Til Tidsskriftet «Iris og Hebe» har han leveret en 
Beskrivelse af Anholt foruden adskillige Stykker af historisk-antikvarisk 
Indhold. Han var gift med Sophie Engerslev fra 
Borupgaard ved Skanderborg (d. 1846).

Erslew, Forf. Lex. 
Rohmanns Fortale til 2. Udg. af «Gravernes Lyksalighed», Odense 1831.

<i>A. Jantzen.</i>

</chapter><chapter name="Bützow, Henrik Christopher, 1693-1763, Præst">

<b>Bützow, Henrik Christopher,</b> 1693-1763, Præst,
blev født 5. Marts 1693 i Kolding, hvor Faderen, Ole B., var Hospitalspræst; 
Moderen hed Margrethe Bertelsdatter. Han blev Student 
fra sin Fødebys Skole 1709; men da hans Fader var død Aaret 
i Forvejen, led han stor Nød i sine første Studenteraar, indtil
Professor Lintrup tog sig af ham og skaffede ham Kommunitet og 
Regens, senere ogsaa Elers' Kollegium. 1715 tog han Attestats, 
fristede paa ny trange Tider og drog derfor til Norge, hvor han 
blev Huslærer hos Etatsraad Stockfleth. 1719 blev han Feltpræst, 
Aaret efter Sognepræst i Øls, Hørby og Døstrup i Viborg Stift, 
senere (1733) tillige Herredsprovst og indlagde sig som saadan stor
Fortjeneste af Skolevæsenet. 1741 blev han Tychonius' Eftermand 
som Stiftsprovst i Viborg, men forskjellige personlige Forhold 
bevirkede, at han gjærne vilde forflyttes her fra. Han kom da 1747 i 
samme Embedsstilling til Aalborg, hvor han i øvrigt
ogsaa fandt mange Modstandere ved sit sære og plumpe
Væsen. Uden Ansøgning, og uden at han i Forvejen
havde faaet mindste Underretning, blev han 1754
beskikket til Professor S. Blochs Eftermand som
Stiftsprovst i Kjøbenhavn; men Embedets forviklede
Lønningsforhold (s. Art. S. Bloch) bragte ham
megen Græmmelse. Da han tilmed slet ikke kunde
vinde Indgang hos Menigheden, og hans Organ ved
Sygdom var blevet saa svagt, at han almindelig gik
under Navnet «den uhørlige Præst», beskikkedes der
ham Medhjælpere saa vel i Provstegjerningen som
i Præsteembedet. Han døde 9. Juli 1763. Foruden
akademiske Disputatser og nogle Fredagsprædikener
har han i Aalborg udgivet et kateketisk Skrift,
nærmest for at modvirke Pontoppidans Forklaring,
som han ikke yndede. For Resten betragtedes han som
en lærd Mand med mange og grundige Kundskaber. Han
var 2 Gange gift, 1. med Helle Helene f. Wegner,
2. med Cathrine Marie f. Elkjær, som overlevede ham.

Giessing, Jubel-Lærere II, 2, 126 ff. 
Nyerup, Lit. Lex. Saml. t. Jydsk Hist. og Topogr. IV, 337 ff. 
Danske Saml. IV, 79 f.

<i>A. Jantzen.</i>

</chapter><chapter name="Bützow, Ole Nicolai, 1742-94, Mathematiker og Astronom">

<b>Bützow, Ole Nicolai,</b> 1742-94, Mathematiker og Astronom, 
en Søn af den foregaaendes andet Ægteskab,
er født 7. Febr. 1742 i Viborg. Han blev Student
1756, theologisk Kandidat 1759 og derefter Alumnus
paa Borchs Kollegium, i det han lagde sig efter
Mathematikken og assisterede ved Landmaalingen i
Sjælland. 1768 blev han Lærer i Fortifikation ved
Landkadetakademiet. Med Professor P. Horrebow rejste
han til Nordlandene for at iagttage Venuspassagen
1769. 1772 blev han Professor i Mathematik og
Filosofi ved Odense Gymnasium; 1773 Magister. Derpaa
berejste han i Sommeren 1774 Norge for at anstille
astronomisk-geografiske Observationer i forskjellige
Byer med Vardøhus som Udgangspunkt. Efter sin
Hjemkomst beregnede han Almanakken for 1775, paa
hvis Titelblad han betegner sig som «Prof. mathem. i
Odense og i Vinteren 1774 Observator paa det kongelige
Observatorio». Han ægtede 1778 Birgitte Cathrine
v. Haven, en Datter af Professor Niels v. H. i Odense,
og døde 15. Marts 1794. Naar undtages de ovenfor nævnte nyttige
astronomiske Iagttagelser, var hans øvrige litterære
Virksomhed indskrænket til 5 latinske Disputatser
fra 1764-68, et Par Taler, udgivne i Odense, og nogle
Oversættelser i et Par Tidsskrifter. 
Indholdet af det hele staar i en temmelig løs Forbindelse med 
hans særlige Livsstilling som Mathematiker og Astronom.

Bloch, Den fyenske Geistligheds Hist. I, 562 ff. 
Worm, Lex. ov. lærde Mænd. 
Nyerup, Lit. Lex. 

<i>Schjellerup.</i>
</chapter>

<b>Bænkestok,</b> se Benkestok.

<chapter name="Bärens, Johan Hendrich, 1761-1813, Jurist">

<b>Bärens, Johan Hendrich,</b> 1761-1813, Jurist, 
blev født 26. Avg. 1761 i Kjøbenhavn. Faderen var Kammerraad, tysk 
Assignationsbogholder Johan Georg B., Moderen ndfr. nævnte Magdalene 
Margarethe f. Schäffer. B., der blev Student 1779 og juridisk 
Kandidat 1782, arbejdede allerede fra 1780 i det danske Kancelli 
og blev 1786 ansat som Fuldmægtig i Hof- og Stadsretten og 1788 
udnævnt til Assessor i denne Ret. I Forbindelse dermed blev han 
1792 Medlem af og 1799 Justitiarius i Fattigvæsenets Politiret. B. 
nærede stor Interesse for og Lyst til retsvidenskabeligt Arbejde, 
men har ikke stor Betydning som juridisk Forfatter, i det der, 
bortset fra nogle mindre Afhandlinger, kun skyldes ham en juridisk 
Formularbog (1793), der er udkommet i mange Oplag, Udgivelsen 
af en juridisk Lommebog for 1795, 96 og 97, Affattelsen af Registeret 
til Udgaven af 1797 af Christian V's Danske Lov og en med 
Anmærkninger forsynet tysk Oversættelse af Kofod Anchers Lensret 
(1788), der indledes med en Skildring af denne Forfatters Levned. 
B. havde i øvrigt besørget en Udgave af Christian V's Danske Lov,
men hele Oplaget tilintetgjordes ved Ildebranden i Kjøbenhavn 
1795, og ved Bombardementet 1807 mistede han Manuskripterne 
til flere Værker af retshistorisk Indhold tillige med sit Bibliothek, 
der bl. a. bestod af en Samling af over 40000 juridiske Disputatser.

Noget særlig betydningsfuldt eller fremragende vil man lige saa 
lidt finde i den Mængde Afhandlinger og Smaaskrifter om Æmner 
uden for Retsvidenskaben, der udgik fra B.s Pen, som bevægede sig 
livlig paa mange forskjellige Omraader fra Undersøgelser om 
Fattigvæsen til Notitser for Musikliebhavere, dansk Grammatik for 
indfødte, Biografier, Rejsebreve, Bedømmelser af Kunstgjenstande 
og Piecer af lægevidenskabeligt Indhold. I en Aarrække (1806-12)
udgav han desuden Tidsskriftet «Penia», der behandlede Skole-, 
Industri-, Medicinal- og Fattigvæsen. B.s omfattende Skribentvirksomhed 
uden for det juridiske Omraade tilsigtede imidlertid 
heller ikke at berige den videnskabelige Litteratur, men havde 
nærmest den Hensigt at bidrage til Udbredelse af nyttige 
Kundskaber, vejlede om Tidens brændende Spørgsmaal og fremme 
gavnlige Foranstaltninger, medens han utrættelig og med store 
Ofre af Tid og Penge satte sin bedste Kraft ind paa en praktisk 
Virksomhed i flere Retninger ved Siden af sin Embedsgjerning. 
Navnlig har han udført et betydeligt og fortjenstligt Arbejde for 
Ordningen og Forbedringen af Kjøbenhavns Fattigvæsen og de 
dermed forbundne Institutioner. Allerede 1787 blev han ansat som 
Sekretær i den til Fattigvæsenets Ordning nedsatte Kommission, 
og 1799 blev han Medlem af Direktionen for Fattigvæsenet og 
havde i denne Egenskab en ikke ringe Del i Udarbejdelsen af 
den efter de daværende Forhold fortrinlige Plan for Kjøbenhavns 
Fattigvæsen af 1. Juli 1799. Som Medlem af mange af de under 
Fattigvæsenet hørende Kommissioner virkede B. med Ihærdighed 
for talrige Fremskridt. Saaledes tilkommer der ham Æren for 
væsentlige Forbedringer af Syge- og Lemmestuerne paa Almindeligt 
Hospital og for store Fremskridt i Tilstanden paa St. Hans Hospital, 
ligesom han sørgede for Opfostringshusets bedre Indretning. Med
varm Interesse omfattede han Skolevæsenet, saa at han endog 
deltog personlig i Lærervirksomheden og udgav flere Skolebøger. 
Han oprettede et Bibliothek for Skolelærerne ved Fattigvæsenet, 
indførte Gymnastikundervisning i Fattigvæsenets Skoler, fremmede 
Undervisningen i Sang og virkede for Oprettelsen af Søndagsskoler. 
Som et smukt og for Mandens hele Færd karakteristisk Træk 
fortjener at nævnes, at da der for hans lange Arbejde som Sekretær
i den til Fattigvæsenets Ordning nedsatte Kommission tilstedes 
ham et Honorar af 1000 Rdl., modtog den uformuende B. denne 
efter Datidens Forhold meget betydelige Sum kun paa den 
Betingelse, at den skulde tjene til Grundlæggelse af en Undervisningsanstalt
for Pigebørn af Embedsmænd, og dels ved egne yderligere 
Bidrag, dels ved Henvendelser til andre tilvejebragte han dernæst 
de fornødne Midler til en saadan Anstalts Oprettelse. B. søgte 
paa mange Maader at ophjælpe Industri og Husflid og har bl. a. 
givet Stødet til Oprettelsen af Selskabet for indenlandsk Kunstflid. 
Hans Kjærlighed til de skjønne Kunster, navnlig Musik, Tegning 
og Maling, som han i sin Ungdom havde dyrket, gav sig i hans 
modne Aar Udslag i Skrift og Handling. Han holdt saaledes i 
nogle Aar Forelæsninger over de skjønne Kunster og optraadte i 
1799 som Medstifter af et Selskab til Musikkens Udbredelse, efter 
hvis Ophør han i Slutningen af 1808 lagde Planen til et andet 
Selskab til Musikkens Udbredelse, der bl. a. skulde stræbe hen til 
at gjøre Musikken til et nationalt Anliggende, men som i øvrigt
ikke virkede længe. B. ægtede 13. Marts 1811 Madam Anna 
Cathrine Thonboe og døde 5. Juli 1813, kort efter at være bleven 
udnævnt til Etatsraad.

J. H. Bärens's Biographie, udg. af P. W. Heiberg, 1813.
Nyerup, Lit. Lex.

<i>Deuntzer.</i>

</chapter><chapter name="Bärens, Magdalena Margrethe, 1737-1808, Blomstermalerinde">

<b>Bärens, Magdalena Margrethe,</b> 1737-1808, Blomstermalerinde, 
var Datter af en kongelig Berider Joh. Herm. Schäffer 
og født i Kjøbenhavn 30 Sept. 1737. Hun nød en omhyggelig 
og mangesidig Uddannelse i det fædrene Hjem og lagde sig tidlig
efter Tegning og Maling, vel ikke uden Paavirkning af Saly og 
Clio, som hørte til hendes Families Omgangskreds. Ogsaa den 
udmærkede Portrætmaler Vigilius Eriksen, Preisler og Weidenhaupt 
stode hendes Familie nær og yndede hende. Det var dog først
mange Aar efter hendes Giftermaal (3. Juli 1761) med Kammerraad Joh. 
Georg Bärens, at hun, navnlig paavirket af Eriksen, for Alvor 
fremtraadte som Kunstnerinde, og 1779 blev hun af Kunstakademiet
agreeret paa 2 Blomsterstykker i Gouache. Det følgende Aar blev 
hun Medlem af Akademiet og kongelig Blomstermalerinde. Hendes 
Billeder ere af en minutiøs botanisk Nøjagtighed, varme og kraftige
i Farvegivningen, men ikke lidet chargerede. Hun syede ogsaa 
med Silke Landskaber i Kobberstikmanér, som i sin Tid bleve 
meget beundrede, og havde i det hele højst forskjelligartede 
Interesser: hun anlagde Herbarier, forgyldte Glas, kogte Lak og Fernis 
osv., og alt, som der meldes, uden derfor at forsømme sit Hus
, hvor den strængeste Økonomi var nødvendig. For at søge 
Afsætning for sine Arbejder, som man her hjemme vel beundrede, 
men ikke kjøbte, drog hun med sin Mand i 1788 til England, med 
Forskud af 2000 Rdl. fra Fonden ad usus publicos -- som for at 
sikre sig Tilbagebetalingen af hine 2000 Rdl. lagde sin Haand paa 
hendes Mands Ventepenge, 1000 Rdl. om Aaret, af hvilke hun og 
hendes Mand skulde leve --, men skjønt hendes Arbejder i England 
fandt den største Anerkjendelse hos kunstforstandige, lykkedes det 
hende dog kun at afsætte lidet eller intet der; hun kom i Gjæld 
og Nød og vendte fattigere tilbage til Danmark, end hun var 
draget bort. Gjentagne Gange søgte hun om Understøttelse, uden 
at opnaa nogen saadan; først efter sin Mands Død (1801) fik hun 
en ringe Pension. B. var af et lidet tiltalende Ydre, høj, mager, 
noget melankolsk, i sine sidste Dage meget gigtsvag. Hun døde 
6. Juni 1808 og blev bisat i Frederiks tyske Kirkes Kapel.

Birch, Billedgallerie f. Fruentimmer I, 226 ff. 
Suhms Nye Saml. IV, i, 31 ff. 
Weilbach, Konstnerlex.

<i>F. J. Meier.</i>
</chapter>
<chapter name="Bærentzen, Emilius Ditlev, 1799-1868, Portrætmaler og Lithograf">

<b>Bærentzen, Emilius Ditlev,</b> 1799-1868, Portrætmaler og Lithograf, 
er født i Kjøbenhavn 30. Okt. 1799;
hans Fader, Christian B., var Fyrbøder i
Kancelliet. 1813 kom han i Apothekerlære i
Nykjøbing paa Sjælland, men et Par Aar efter til
Christianssted paa St. Croix, hvor han fik Plads 
i et af Regeringskontorerne. Efter 5 Aars Ophold i
Vestindien kom han tilbage til Kjøbenhavn og tog
dansk-juridisk Examen. Nu
kastede han sig imidlertid over Kunsten, som han
tidligere havde dyrket i sin Fritid. 1821 begyndte
han at besøge Kunstakademiet, vandt 1826 dets lille
Sølvmedaille og Aaret efter den store. Samtidig
begyndte han at male Portrætter og blev en meget
søgt og meget frugtbar Portrætmaler. 1835 blev han
agreeret ved Kunstakademiet, men opnaaede ikke at
blive Medlem. 1837 henvendte han sig med et paa Sten
tegnet Portræt til Grosserer H. L. Danchell for at
faa det trykt; Danchell bestyrede nemlig sin afdøde
Svigerfader, Malermester S. Hambroes Voxdugsfabrik, i
hvilken der brugtes flere Stentrykpresser til at lægge
de farvede Tegninger paa Voxdugene med. Udfaldet blev
tilfredsstillende, og denne Tilfældighed førte til,
at B. og Danchell sammen oprettede et lithografisk
Etablissement under Firmaet Em. Bærentzen & Komp,
Danchell aftraadte i 1843 sin Andel til Grosserer
Emil Winning, der 2 Aar efter ogsaa kjøbte sin Svoger
B.s Andel. Derfor ophørte det fortjenstfulde Firma
Em. Bærentzen & Komp. imidlertid ikke, det vedblev
under forskjellige Indehavere (Chr. M. Tegner, Adolf
Bull, J. P. Trap), til det i 1874 indlemmedes i det
større Firma Hoffensberg, Jespersen & Fr. Trap. I
sine sidste Aar led B. meget af legemlig Svaghed,
men malede dog endnu i 1866 Gehejmeraad Bræstrups
Portræt til Frimurerlogen i Helsingør. Han døde
14. Febr. 1868. 1829 ægtede han Frederikke Helene
Winning (f. i Marts 1801 d. 13. Sept. 1849), Datter
af Proviantforvalter i Marinen Poul W. og Johanne
Marie f. Lund.

Weilbach, Konstnerlex. Skand. Bogtr.-Tid. 1871, S. 187.

<i>C. Nyrop.</i>

</chapter><chapter name="Bærthelson, Hans Peter, 1814-82, Forsikringsdirektør">

<b>Bærthelson, Hans Peter,</b> 1814-82, Forsikringsdirektør. 
Han er født 28. Jan. 1814 i
Svendborg, hvor hans Fader var Smeddemester; 1826
blev han ansat som Kontorist paa Svendborg Postkontor,
1830 som Skriver i det danske Kancelli, blev 1836
Elev paa Jonstrup Seminarium, hvorfra han 1837
dimitteredes; han vedblev derefter at arbejde i det
danske Kancelli og siden i Justitsministeriet, hvor
han 1852 blev Bogholder i Brandforsikringskontoret 
og 1858 Kontorchef; 1865 blev han udnævnt til Justitsraad, og da 
Landbygningernes Brandforsikring i Henhold til Loven af 23. April 
1870 fra 1. April 1872 blev udsondret fra Justitsministeriets Bestyrelse, 
var han paa Grund af sin Dygtighed og sit nøje Kjendskab til 
Forholdene selvskreven til som administrerende Direktør at tage Ledelsen 
af dette store Institut i sin Haand. Denne Stilling beklædte han 
indtil 4 Aar før sin Død, som indtraf 11. Nov. 1882. I Aaret 1861 
havde han stiftet Brandforsikringsselskabet «Danmark», der hurtig 
voxede op til en betydelig Assuranceforening, og han var i flere 
Aar Direktør herfor. B. har forfattet flere Skrifter vedrørende 
Landbygningernes Brandforsikring og i 7 Bind udgivet Love og 
Resolutioner vedkommende denne. 16. Nov. 1850 ægtede han Ida 
Mathilde Sophie Jørs, Datter af Bagermester J.

<i>P. Brock.</i>

</chapter><chapter name="Bøcher, Mathæus Bartholomæus, 1811-86, Søofficer">

<b>Bøcher, Mathæus Bartholomæus,</b> 1811-86, Søofficer, 
født 3. Jan. 1811, Søn af Vinhandler i Kjøbenhavn, Kapitajn Ulrik 
Bugge B. fra Norge (f. 1774 d. 1822) og Anna Cathrine f. Lang 
(d. 1813). Han blev Sekondlieutenant 1828. Efter at have deltaget 
i en Del Togter som yngre Officer, deriblandt 2 til Vestindien, 
traadte B. 1838 over i Søopmaalingens Tjeneste, ved hvilken 
Virksomhed han forblev i 12 Aar. Allerede Aaret efter forfremmedes 
han til Premierlieutenant og udnævntes samtidig til Chef for 
Opmaalingsfartøjet, med hvilket han foretog talrige og omhyggelige 
hydrografiske Undersøgelser over næsten alle de danske Farvande. 
-- I Krigen 1848-50 var B., som Aaret forinden dens Udbrud 
var avanceret til Kapitajnlieutenant, næstkommanderende paa 
Linjeskibet «Skjold», som dog ikke kom til at spille nogen særlig 
virksom Rolle. Senere var han i 4 Aar Krydstoldinspektør paa 
Østkysten, blev derefter Chef for Korvetten «Saga» paa Togt 
1853-54 til Island, Amerika og Vestindien samt Aaret efter Chef 
for «Hekla». B., der 1853 var steget til Orlogskapitajn, fungerede 
dernæst en kort Tid som Generaladjudant og Jagtkapitajn, hvorefter 
han paa ny fra 1857-58 tog fat paa Søopmaalingen. 1859 blev 
B. ansat som Direktør for Marineministeriet, hvilken Stilling han 
beklædte indtil Begyndelsen af Krigsaaret 1864, da han overtog 
Posten som Chef for Orlogsværftet. Samtidig tillagdes der ham 
Kontreadmirals Karakter. 1870 fratraadte B. atter dette Embede, 
og 1876 udtraadte han af Marinens Tjeneste paa Grund af Alder; 
agtet for sin utrættelige Virksomhed i de yngre Aar og sin humane, 
elskværdige Karakter i de ældre døde han 8. Nov. 1886. -- B. var 
dekoreret med Danebrogsordenens Storkors, Han giftede sig 1836 
med Emilie Sophie Frederikke Kornerup (f. i. Jan. 1810 d. 26. 
Febr. 1882).

<i>C. With.</i>

</chapter><chapter name="Bøckel, Martin, 1610-88, Kansler paa Gottorp">

<b>Bøckel, Martin,</b> 1610-88, Kansler paa Gottorp. 
Født i Güstrow i Meklenborg 23. Juni 1610, Søn af en hertugelig Sekretær 
af samme Navn. Efter at have tilendebragt sine Universitetsstudier 
rejste han med Landgrev Frederik af Hessen i Frankrig, Holland 
og England og blev derefter 1637 Hofraad hos Grev Anton Günther 
af Delmenhorst. 1648 Syndikus i Lybek, i hvilken Egenskab han 
gik i flere diplomatiske Sendelser, saaledes strax til Kong 
Frederik III's Kroning. Efter derpaa i en Del Aar at have været i
svensk Tjeneste i Tyskland, især som Kansler i Bremen, blev han 
1680 Kansler hos Hertug Christian Albrecht af Gottorp, af hvem 
han dog 3 Aar efter sendtes til Femern som Amtmand. Kort 
efter tog han sin Afsked og døde som Privatmand i Lybek 2. Sept. 
1688. Gift 1640 med Judith Christine Tanck, d. 1680.

Moller, Cimbria lit. II, 67.

<i>A. D. Jørgensen.</i>

</chapter><chapter name="Bøckmann, Frands, 1669-1741, Borger i Flensborg">

<b>Bøckmann, Frands,</b> 1669-1741, Borger i Flensborg. 
B. var Søn af en Meklenborger, som havde nedsat sig i Flensborg, og 
født 10. Jan. 1669. Han var en velstaaende Kjøbmand og ejede 
et Sted, faa Huse nord for den danske Kirke; hans Forretning 
førtes under Firmaet: Bøckmann & Behrens. Hans Navn blev 
især bekjendt ved de Tjenester, han gjorde Kongen og den danske 
Hær under Stenbocks Indfald i Begyndelsen af Aaret 1713, Tjenester, 
som maaske havde en ikke ringe Betydning for Begivenhedernes 
Udvikling i dette for Hertugdømmets Historie særlig kritiske Tidspunkt. 
Han har selv efterladt sig Optegnelser, som i Forening med andre 
samtidige Efterretninger gjøre det muligt i det enkelte at følge 
hans Virksomhed. 

Allerede kort efter Slaget ved Gadebusch (20. Dec. 1712) 
udsendtes B. for at udspejde den svenske Hær under dens 
Fremrykning; han traf den i Schwartau ved Lybek, altsaa strax efter 
Nytaar, og kom forklædt som Herregaardstjener ind i Stenbocks
Køkken med Gaver af Kjød og Fisk. Senere sendtes han af 
Raadet i Flensborg gjentagne Gange til Kongen i Fredericia for 
at udvirke de danske Troppers Forbliven i Byen, hvorefter Kongen, 
som havde fattet Tillid til ham, opfordrede ham til at udspejde 
Fjendens Fremrykning nord paa. Han red nu selv anden til 
Stapelholm og der fra alene over Ejderens Is ned i Ditmarsken, hvor 
han ved Nattetide stødte paa den svenske Hær; i Frederiksstad 
blev han 14. Jan. Vidne til de første svenske Soldaters Overgang 
over Ejderen. Stenbock udskrev nu en stor Kontribution af Flensborg, 
som var bleven forladt af de danske Tropper, og B. red da 
til Rensborg og der fra syd paa til Peter den stores Hovedkvarter 
for at faa et Hjælpekorps til Stadens Beskyttelse; da dette 
mislykkedes, førte han et dansk Korps paa 200 Ryttere over Mysunde 
ind i Angel (21. Jan.). Ogsaa dette vendte imidlertid om, efter at 
B. i et Sammenstød ved Klapholt havde fældet et Par svenske, 
men Rygtet om dets Fremrykning havde dog den Virkning, at 
det svenske Rytteri Dagen efter forlod Flensborg. Fortællingen 
herom lever endnu paa Stedet i sagnagtig Overdrivelse. Et Par
Dage efter red B. atter med Livsfare syd paa for at faa Hjælp 
imod nye Udskrivninger; han blev da i Byen Slesvig Vidne til, at 
de gottorpske Ministre Gørtz og v. d. Nath lode deres Indbo 
flytte bort, hvoraf han med rette drog den Slutning, at de stode i 
Ledtog med Fjenden. Da Kongen derpaa kom til Flensborg og 
efter hans Raad tog over Ekernførde til Rensborg, hvor ogsaa 
Peter den store opholdt sig, bragte B. ham her 29. Jan. det Budskab, 
at Stenbock ikke var i Færd med at gaa tilbage over Ejderen, men 
i Forstaaelse med Gottorperne utvivlsomt vilde kaste sig ind i 
Tønning, dersom de allierede trængte paa; han tilbød med sit 
Hoved at indestaa for denne Opfattelses Rigtighed. -- Da nogen 
Tid efter alt var gaaet, som B. havde forudsagt, udtalte Kongen 
ved sit Taffel i Husum: «En Borger i Flensborg har haft større 
Kjendskab til denne Krig her i Landet end alle vi andre 
tilsammen». Senere hilste Grev Stenbock og andre svenske Officerer,
der laa som Fanger i Flensborg, paa B. i hans Hus og udtalte 
deres Højagtelse for ham; af Kongen fik han en Æreskaarde, som 
nu opbevares i Oldnordisk Musæum. B. indtog til sin Død en 
hædret Stilling i sin Fødeby og valgtes gjentagne Gange til Fører 
for den borgerlige Hestgarde, som modtog Kongerne ved deres 
Besøg i Flensborg. Han døde 2. April 1741 og ligger begravet i 
Frue Kirkes sydlige Sidegang.

Zeitschrift der Gesellsch. f. Schlesw.-Holst.-Lauenb. Gesch. XVII og XVIII. 
Illustr. Tidende Nr. 321.

<i>A. D. Jørgensen.</i>

</chapter><chapter name="Bødtcher, Ludvig Adolph, 1793-1874, Digter">

<b>Bødtcher, Ludvig Adolph,</b> 1793-1874, Digter.
L. B. er født i Kjøbenhavn 22. April 1793. Faderen, Søren B., var Inspektør 
ved det lavrvikske Jærnmagasin, og Moderen, Conradine f. Qvist, 
var en Plejedatter af Grev Danneskjold-Laurwigen. Han gik i 
Borgerdydskolen i Kjøbenhavn og dimitteredes her fra 1812, hvorpaa
han Aaret efter tog anden Examen. Han forlovede sig tidlig med 
Jomfru Pauline Paulsen, men mistede hende efter 3 Aars Forløb 
af Brystsyge, og skjønt han, som han selv har udtrykt sig i en 
fragmentarisk Avtobiografi, «skylder varmhjærtede Kvinder mange
lykkelige Timer i sit Liv», havde dog Mindet om hans Ungdoms 
elskede bestandig en saadan Magt over ham, at han «aldrig mere 
tænkte alvorlig paa en lignende Forbindelse», men døde ugift. 
B. skrev som ganske ung Lejlighedssange og Smaadigte i 
Tidsskrifter, han  spillede Komedie i de den Gang florerende 
dramatiske Selskaber og lod sig endogsaa af sin varme Interesse for 
Theatret forlede til at skrive Recensioner over Skuespil i det af 
A. P. Liunge udgivne «Litteratur-, Kunst- og Theaterblad», men 
om nogen Embedsexamen blev der aldrig Tale: B. har altid nydt 
det samme dolce far niente som paa sine gamle Dage.

Ved Faderens Død i 1824 arvede han en lille Kapital, der 
var stor nok til at sikre ham en beskeden Uafhængighed og 
desuden satte ham i Stand til at realisere et længe næret Ønske: at 
rejse til Italien. Over München drog B. til Rom, og som 
Opholdet her kom til at udgjøre et langt Afsnit af hans Liv -- han 
blev her 11 Aar --, saaledes har det ogsaa haft den største 
Betydning for hans Udvikling som Digter. Med den varmeste 
Sympathi og med et Blik for Detaillen, som i Regelen kun er 
forundt Kunstneren, saa han paa Italiens Natur og Folkeliv, men kun 
sjælden gav han Indtrykkene Form i Digtning paa selve Stedet; 
det var i Granden først efter Hjemkomsten, til Dels endogsaa i 
hans sidste Aar, at Minderne formede sig til Digte, som imidlertid 
bestandig bære Præget af at være blevne til under Oplevelsens og 
Iagttagelsens umiddelbare Inspiration og derfor ogsaa, bedre end 
noget andet, vidne om, hvor stærke de Stemninger maa have 
været, der bevarede Duft og Farve saa længe. Han levede meget 
sammen med Kunstnere og kom i det varmeste Venskabsforhold 
til Thorvaldsen. Det er da ogsaa B., Danmark maaske kan takke 
for, at Thorvaldsens Værker efter Kunstnerens Død tilfaldt hans 
Fødeby og ikke tilegnedes af Bajern, hvorfra der lagdes stærkt an 
paa dem. B. vedblev nemlig at tale saa længe om, at 
Thorvaldsen absolut burde skjænke Fædrelandet sine Efterladenskaber 
og bringe Sagen i Orden paa lovformelig Maade, at denne til
sidst selv bad B. om at skrive Testamentet; men for at dette ikke 
paa Grund af en maaske ubetydelig Formfejl senere skulde kunne 
underkjendes af de italienske Avtoriteter, skrev B. i 1833 til 
Konferensraad Collin og fik gjennem ham et af A. S. Ørsted 
forfattet Testamente tilsendt, hvilket Thorvaldsen derpaa underskrev. 
1835 hentede den danske Fregat «Bellona» i Livorno en Del af 
Thorvaldsens Arbejder, og efter indhentet Tilladelse fulgte B. 
med Fregatten hjem til Danmark, som han siden ikke forlod. I 
en lang Aarrække beboede han det samme Par tarvelige Værelser 
i Sværtegade, og her døde han efter faa Dages Sygdom 1. Okt. 
1874. Hans senere Liv indeholder ingen Begivenheder, der tilhøre 
Offentligheden eller blot afgive Mærkedage for en Biografi; den 
stærke Trang til Uafhængighed, som bl. a. bragte ham til at afslaa 
Thorvaldsens Anmodning om at overtage Posten som Inspektør 
ved Musæet, var nøje forbunden med en Sky for enhver offentlig 
Fremtræden, og B.s Yndlingsdevise var sikkert nærmest det 
klassiske «bene vixit, qvi bene latuit». Imidlertid havde han en 
udstrakt Omgangskreds, og gamle og unge flokkedes endnu i hans 
allerseneste Dage om den alderstegne Digter, der som en anden 
Anakreon kunde tage Guitaren ned fra Væggen og synge en Sang 
med ungdommeligt Liv, og som lige til sin Død beholdt 
Digtningens Gave og sin sjældne Evne til at nyde det skjønne i 
Tilværelsen med antik Livsglæde.

I 1856 samlede B. første Gang et Udvalg af sine Arbejder i 
et lille Bind -- «Digte, ældre og nyere» --, hvis bekjendte 
Indledningsvers næsten gjøre Publikum en Undskyldning for Samlingens 
Fremkomst. Der er Digtere, hvis spredte Smaating tage sig ganske
tiltalende ud, men hvis Produktion, naar den møder samlet op, 
gjør et tarveligt Indtryk; der er andre, hvis egentlige Værd først 
gaar op for det større Publikum, naar de samle det spredte, og 
til dem hører B. Hans Digte regnes nu af enhver, der har 
Kjærlighed til dansk Litteratur, blandt dennes skjønneste
Frembringelser, og man søger atter og atter hen til dem som til en 
kjær og vel kjendt Billedskat. Store Syner aabner han ikke for 
en: oftest er det kun en Situation eller et Sceneri, snart fra hans 
romerske Dage, snart fra Hjemmet, og kun sjælden former Digtet 
sig til en Fortælling, hvori de skiftende Billeder dog ere Hovedsagen. 
B. frembyder for saa vidt en Lighed med Aarestrup, som 
begge have deres Styrke i at tegne et Billede, fremstille en Situation,
men medens Aarestrups Digte nærmest minde om en genial 


Kunstners Blyantstegninger, hvor en enkelt Gjenstand i det løse 
Udkast staar mere udført og er givet i stærke Farver, saa at den 
uvilkaarlig trænger sig frem, ere B.s Digte helt igjennem fine 
Akvareller, mesterlig udførte i alle Enkeltheder og med diskret 
Kolorit. I det hele taget har B., som allerede tidligere antydet,
en ualmindelig Kjærlighed til Detaillen, man kan næsten sige en 
Forkjærlighed for det smaa, og han ser med samme Glæde over 
Skjønheden en Solstraale bryde sig i Draaben som i Verdenshavet. 
Lidenskab eller overhovedet stærke Følelser er hans Digtning 
fremmed for. <i>Har</i> han selv personlig kjendt hertil, da har han
altid ventet med at producere, til Gjæringen er endt, og han har 
kunnet skjænke sin ædle Vin i fint slebne Glas uden nogen Sinde 
at øse saa dybt, at Bundfaldet er kommet med. Og hermed staar 
det da sikkert ogsaa i nær Sammenhæng, at hans seneste Digte, 
fremkomne i en Alder, hvor den digteriske Inspiration ellers som 
oftest taber sig, vidne om den samme Skjønhedssans og Livsglæde 
som hans tidligste: hans «Blomsterliv» er svundet mildt og fredelig 
og har ikke haft Perioder, da Flammen blussede saa højt op, at 
det i Livets Aften skortede Lampen paa Olje.

A. Schumacher, Ludv. Bødtcher, 1875. 
Arentzen, Danske Digtere i det 19. Aarh. S. 134 f. 
For Romantik og Historie VII, 108. 
E. Bøgh, Dit og Dat for 1874. 
P. Hansen, Nord. Digtere i vort Aarh., 2. Udg., S. 325. 
G. Brandes, Danske Digtere, 1877, S. 104 ff. 
Nær og Fjærn 1878, Nr. 305-6. 
P. Hansen, Illustr, dansk Litteraturhist. II, 585 ff.

<i>Sophus Bauditz.</i>

</chapter><chapter name="Böðvarsson, Thórarinn, f. 1825, Præst">

<b>Böðvarsson, Thórarinn,</b> f. 1825, Præst. 
Han fødtes 3. Maj 1825 i Gufudalur i Barðastrandar Syssel paa Island, hvor Faderen, 
Böðvar Thorvaldsson, var Præst; Moderen hed Thóra Björnsdatter. 
Dimitteredes 1847 efter 2 Aars Undervisning i Latinskolen og tog
dernæst 1849 Afgangsexamen fra Præsteseminariet i Reykjavik. Efter 
at have virket som Hjælpepræst hos sin Fader (da paa Melstaður) 
udnævntes Th. B. 1854 til Præst i Vatnsfjörður i Ísafjarðar Syssel,
hvorfra han 1868 forflyttedes til Garðar paa Álptanes kort fra 
Reykjavík. I sin hele Embedstid har Th. B vist levende Interesse 
for offentlige Anliggender og med Iver deltaget i alt, hvad der 
kunde fremme Almenvellet. Paa Altinget har han uafbrudt haft 
Sæde siden 1862, først som Repræsentant for Ísafjarðar Syssel, 
senere for Gullbringu og Kjósar Sysler. I  Tinget har han, i 
Modsætning til de fleste andre folkevalgte Repræsentanter, søgt ikke 
at drive Tvisten om de storpolitiske Spørgsmaal paa Spidsen og 
er saaledes kommen til at indtage et forholdsvis konservativt 

punkt. Han hører her til de mere fremtrædende
Medlemmer og har taget virksom Del i de fleste
betydeligere Sagers Behandling. Desuden har der
været ham overdraget forskjellige kommunale
og andre offentlige Tillidshverv. Siden 1872
er han Herredsprovst. I Vatnsfjörður maatte
Th. B. som Avtodidakt under en fleraarig Vakance
i Distriktslægeembedet med sin præstelige Stilling
forbinde en Læges Virksomhed; om beslægtede Interesser
vidner ogsaa en omtrent samtidig Afhandling af ham
om hygiejniske Reformer m. v., der kjendtes værdig
til en offentlig udsat Præmie. Af Folkeoplysningen
har Th. B. gjort sig fortjent ved Udgivelsen
af en -- med P. Hjorts «Danske Børneven» som
Forbillede udarbejdet -- meget benyttet islandsk
Læsebog til Brug ved Almueundervisningen saa vel
som ved Oprettelsen af en Realskole i den til
Sognet Garðar hørende Handelsplads Hafhartjörður.

<i>Kr. Kaalund.</i>

</chapter><chapter name="Bøggild, Bernhard, f. 1858, Konsulent i Mejeribrug">

<b>Bøggild, Bernhard,</b> f. 1858, Konsulent i Mejeribrug. 
Han er født 1. Marts 1858 i Vammen Præstegaard ved Viborg; Forældrene ere
Sognepræst Balthasar Christoffer B. og Charlotte
f. Hoffmann. I 1877 blev B. Student fra Aarhus
Skole, i 1878 tog han Philosophicum og 1882
polyteknisk Examen i anvendt Naturvidenskab. Efter
Professor Segelckes Opfordring studerede han
derefter i et Par Aar Mælkeridriften theoretisk
og praktisk baade i Ind- og Udlandet, hvortil han
fik Landhusholdningsselskabets Understøttelse, og
i 1886 blev han ansat som Selskabets Konsulent i
Mejeribrug. Paa forskjellige Maader: ved Foredrag i
Landboforeninger og paa Udstillinger, ved Artikler
i Landbrugspressen osv., stræber han at varetage
den danske Mælkeridrifts Interesser, særlig har
han søgt at lede den i de sidste Aar saa stærkt
fremtrædende Andelsmælkeribevægelse i en heldig
Retning og har i 1887 herom udgivet et lille Skrift,
«Andelsmælkerier». Paa Landhusholdningsselskabets
Foranstaltning har B. berejst de forskjellige
evropæiske Mælkerilande og under gjentagne Besøg
i England varetaget det danske Smørs Interesse der.

<i>H. Hertel.</i>

</chapter><chapter name="Bøgh, Carl Henrik, 1827-93, Maler">

<b>Bøgh, Carl Henrik,</b> 1827-93, Maler. 
Han er Broder til ndfr. nævnte Erik B. og fødtes 3. Sept. 1827 i
Kjøbenhavn. I Barndommen vejledet dels af Faderen,
dels af Tegnelæreren paa Herlufsholm, kom han i
sit 18. Aar i Malerlære i Næstved og blev Svend
1849. Efter at have været Soldat i Krigen i 1850
begyndte han at besøge Kunstakademiet i Kjøbenhavn
og lagde sig efter 
Dyrmaleriet. Han udstillede første Gang 1854 og fik
1857 den Neuhausenske Præmie for «En Pranger med
Heste». I 1860-61 var han udenlands med Akademiets
Rejseunderstøttelse og opholdt sig mest i Paris, i
det han var den første danske Maler, som fulgte det af
Svenskerne anviste Spor, at søge sin Uddannelse der. I
1863 ægtede han Anne Cathrine Sophie Henriette Møller,
Datter af Herredsfoged Niels M. og Elisa f. Gertner. I
1870 kjøbte den kgl. Malerisamling «En Malkeplads» og
i 1875 «En Rensdyrhjord drives til Malkepladsen». I
1873 fik han Titel af Professor. Han har gjort ikke
faa Rejser i Norge og Sverige, og foruden det nævnte
større Billede vidne en Mængde andre om hans Studier
derfra. -- d. 19. Okt. 1893.

S. Müller, Nyere dansk Malerkunst S. 55 f.

<i>Ph. Weilbach.</i>

</chapter><chapter name="Bøgh, Erik Nicolai, 1822-99, Forfatter">

<b>Bøgh, Erik Nicolai</b>, 1822-99, Forfatter.
Denne navnlig som Visedigter, 
dramatisk Forfatter og Feuilletonist bekjendte
Skribent, Broder til ovenomtalte Dyrmaler, Professor
Carl B., blev født i Kjøbenhavn 17. Jan. 1822; hans
Forældre vare Skolelærer Hans Henrik B. og Marie
Dorothea f. Møller. Som Barn tilbragte han det meste
af sin Tid hos sin Morfader, Havnefoged Erik Møller,
efter hvem han var opkaldt, og blev paa Grund af
sin usædvanlig tidlige Udvikling, sit hurtige Nemme
og sin sikre Hukommelse Kjælebarn i det velhavende
Hus. Bedsteforældrenes Død gjorde imidlertid en brat
Ende paa denne Herlighed, og i en Alder af 7 Aar kom
B. tilbage til sine Forældre, der sade i smaa Kaar
med en stadig voxende Børneflok. Overanstrængelse og
sangvinske Forhaabninger om et lettere og rigeligere
Udkomme bevægede Faderen til at tage Afsked fra
Skolen og prøve sin Lykke i andre Livsstillinger, men
upraktisk til det yderste og uden Energi opnaaede han
trods sine udmærkede Anbefalinger, gode Kundskaber
og mangesidige Talenter kun at arbejde sig dybere
og dybere ind i Fattigdom og Selvopgivelse, saa at
Sønnen alt i den tidlige Barnealder kom til at gjøre
Bekjendtskab med Livets mørke Sider. Faderen nødtes
til at vende tilbage til Lærergjerningen og fik et
ganske lille Kald i Karrebækstorp, senere et noget
større i Sneslev ved Fuglebjærg. Her ude paa Landet
voxede B. nu op uden al planmæssig Undervisning;
Faderen gav ham den Vejledning, han ønskede, men
paatvang ham aldrig nogen Belæring, og Skolegang
kjendte han kun for saa vidt, som han maatte gaa sin
Fader til Haande ved den daglige Undervisning. Sin
Fritid tilbragte B. næsten uafbrudt 
med at læse, hvad der tilfældigvis faldt ham i
Hænde, eller hvad han kunde skaffe sig til Laans:
Lejebibliotheksromaner, Digterværker, historiske og
naturhistoriske Bøger, og hvad han læste, bevarede
han i en stærk Hukommelse, saa at han, da han blev
udskreven af Skolen, kunde f. Ex. hele det nye
Testamente og Salmebogen udenad, ikke at tale om
Skolebøgerne, hvis Indhold han havde tilegnet sig
ved at høre de andre Børn i deres Lektier. Da Stedets
Provst kort efter holdt Skolevisitats og havde prøvet
B. i de forskjellige Fag, tilbød han ham en Plads i
sit Hus, saa snart Konfirmationen var tilendebragt.

Næppe 15 Aar gammel skiltes B. saaledes fra
Hjemmet for i Fremtiden selv at styre sin Gang
gjennem Livet. Hos Provsten var han et Par Aar og
gjorde Tjeneste som Kontorist, Informator, Gartner,
Tiendetæller, Forsanger i Kirken og, hvad der ellers
kunde forefalde; for at kunne gjennemgaa Lektier med
sin Elev læste han hver Aften et Pensum Latin med sin
Principal, og paa egen Haand gav han sig i Lag med
de exegetiske, kirkehistoriske og pædagogiske Værker,
der fandtes i Præstegaardens Bogsamling.

1839 kom B. paa Jonstrup Seminarium; Faderens
Skolepatron betalte for det første Aars Ophold, og for
det næste gjordes der Regning paa en Friplads, men
skjønt Opflyttelsesexamen gav et udmærket Resultat,
glippede dog denne Forventning. «Fripladserne vare
bestemte for de flittige, og B. havde man aldrig
set med en Bog i Haanden», hed det. Han benægtede
ikke denne Kjendsgjerning, men forklarede den
fyIdestgjørende ved at oplyse, at han paa Grund af
sin Fattigdom ikke havde ejet en eneste af de mange
Lærebøger, og at hans sikre Erindring af Foredragene
ogsaa gjorde ham deres Besiddelse undværlig. Efter
Ansøgning fik han Tilladelse til med 14 Dages
Forberedelse at tage en ny Examen sammen med den
Klasse, der havde et Aars Undervisning forud; Prøven
havde et lige saa godt Udfald som den foregaaende, og
ved Hjælp af et Laan sattes B. i Stand til at betale
for det resterende Aar, efter hvis Udløb han (1841)
blev dimitteret som «meget duelig til at forestaa et
Skolekald». I lidt over halvandet Aar var han derefter
Huslærer for en Forpagters 4 Børn med fri Station og
60 Rdl. i aarlig Løn. Ved Nytaarstid 1843 fik han Kald
som Skolelærer og Kirkesanger i Fuglebjærg, men det
meget vanskelige Embedsforhold over for hans nærmeste
foresatte, en Præst af udpræget pietistisk Retning,
fyldte ham med et trykkende Mismod, som Bekjendtskabet
med Weltschmerz-Litteraturen forøgede, og som
efter 7 Fjerdingaars Forløb omsider førte til
Beslutningen om at opgive Kald og Skolegjerning og
søge ind paa helt andre Baner.

Allerede i sin Huslærertid havde B. begyndt at
skrive Vers (Fortællingen «Kongen og Narren» er fra
de Dage), og under Opholdet i Fuglebjærg kastede han
sig med fortvivlet Iver over digterisk Produktion
og fik den fra Haanden med forbavsende Lethed. En
næsten utrolig Mængde Poesier af forskjellig Art var
Frugten af dette Fritidsarbejde. Et romantisk Epos med
«Frithiofs Saga» som Forbillede, bygget over et Sagn
fra Krain, en Novelle, hvis Hovedmotiv gjenfindes i
Morten Strøms Historie i «Jonas Tværmoses Ærgrelser»,
og af hvis mange indstrøede Smaadigte 5 ere optrykte
i B.s samlede Digte, udgjorde i Forbindelse med en
Legion af andre lyriske Poesier en Manuskriptbunke
saa stor, som han aldrig senere med hele sin Tid
til Raadighed har kunnet frembringe i saa kort en
Frist. Tungsind og sønderreven Stemning prægede
alle disse tidlige Ungdomsarbejder, hvis Grundtone
er anslaaet i Chr. Winthers samtidige «Digtninger»
(1843). En Gang vovede B. sig til at læse Novellen op
for en ældre Dame, til hvis Smag og Oprigtighed han
havde en fuldt berettiget og ubegrænset Tillid, og
han fik af hende Bekræftelse paa den Dom, som Ingemann
en Gang tidligere, uden at kjende Forfatteren, havde
udtalt om nogle af hans Smaadigte: at Versene syntes
at røbe en afgjort Digterbegavelse -- men, tilføjede
hun: «Indholdet af det hele viser, at De har set og
oplevet for lidt til at have tilstrækkeligt Stof, og,
hvad der er det værste, De har ikke endnu fundet Dem
selv. Digtene ere kun en smuk Efterklang af, hvad De
har læst.» Han gik hjem, gjennemlæste Bunken, fandt,
at det hele var Digtning paa anden Haand, forloren
«Liebesnoth und Weltschmerz», og da han kort efter
rejste ud i Verden for at opsøge og samle sig selv,
brændte han først hele Stadsen.

Tidlig havde Theatret udøvet den samme
Tiltrækningskraft paa B., som saa mange unge Mennesker
bukke under for. Endnu var han kun lige i Begyndelsen
af Tyverne, og efter at han fuldstændig havde opgivet
Haabet om at blive Digter, gav han sig nu til at
drømme om at blive Skuespiller, naturligvis ved det
kgl. Theater. Han havde adskillige Betingelser for, at
det kunde lykkes, men indsaa tillige, at han manglede
den frie og ugenerte Optræden, som Scenen fordrer,
og for efterhaanden og i al Stilhed at erhverve sig
den tog han Engagement ved et dansk Selskab, der i
Sept. 1844 rejste til Sverige, hvor det skulde give
Forestillinger i
den kommende Sæson. I disse Omgivelser tilbragte
B. Vinteren under højst æventyrlige Forhold og gjorde
et saa grundigt Bekjendtskab med Vrangen af Kulisserne
og Kunstens Vanskeligheder, at han hurtig opgav alle
Illusioner ogsaa i denne Retning. Da Foraaret kom,
og Kassen var tom, splittedes Selskabet ad; en rig
Handelsmand tilbød B. en særdeles fordelagtig Plads
paa sit Kontor, og i sin Modløshed var han lige ved
at modtage den, da der uventet aabnede sig en helt
ny Udsigt for ham. For at skaffe Rejsepenge til en
gammel Skuespillerinde, som Selskabet havde ladet
i Stikken i den lille By, hvor det opløstes, havde
B. tegnet nogle Blyantsportrætter, og skjønt han
aldrig havde faaet Undervisning i Brugen af Blyanten,
vare de lykkedes saa godt, at han fik Anmodning om at
portrættere adskillige af Byens Indbyggere og derved
skabte sig et foreløbigt Udkomme, samtidig med at
han i Løbet af 3-4 Aar kom til at føre et behageligt,
minderigt og lærerigt Rejseliv i Sverige og Norge. I
Efteraaret 1848 var han naaet til Christiania, men
her havde imidlertid Daguerreotypien gjort saa store
Fremskridt, at hans Tegninger ikke længer kunde optage
Konkurrencen. Derimod fik han, ved paa Theatret at se
et Par grundig mislykkede lokale Vaudeviller, Mod til
et Forsøg paa at yde noget bedre i denne Retning, og i
Løbet af Sæsonen skrev han 4 Sangspil, der alle bleve
antagne og opførte med større eller mindre Held.

I Sept. 1849 vendte B. tilbage til Kjøbenhavn, og
ligesom han tidligere havde haft Ansættelse ved et
Christiania-Blad, fik han nu ogsaa strax Engagement
ved et kjøbenhavnsk. Samme Vinter debuterede han
som dramatisk Forfatter paa Kasino med 2 Stykker
(«Nytaarsnat 1850» og «Ægtemandens Repræsentant»),
og efter Sæsonens Slutning rejste han tilbage til
Norge for at ægte sin forlovede, Andrea Schøyen,
Datter af Kapitajn Aslak S. til Schøyengaard.

I Foraaret 1855, efter at B. med stadigt Held
havde bragt 15 større og mindre, dels originale,
dels frit bearbejdede Stykker paa Scenen, blev den
ved Kammerraad Langes Fratræden ledigblevne Post
som artistisk Direktør ved Kasinos Theater ham
tilbudt og overdragen, og omtrent samtidig hermed
fik han Statsunderstøttelse til en Rejse til Wien
og Paris for at gjøre sig bekjendt med de derværende
Folketheatre. I 5 Aar styrede B. Kasinotheatret under
meget vanskelige Forhold, i det han som artistisk
Direktør stod midt imellem en fuldstændig usagkyndig
«økonomisk
Bestyrelse», der skulde kontrollere og votere enhver
Udgift, og et Theaterpersonale, hvis uundværligste
Medlemmer gjorde de mest hensynsløse Fordringer over
for det dem ligegyldige Aktieselskab. Samtidig med at
B. besørgede Indstuderingen og Udstyrelsen af Stykker,
maatte han, for at holde Repertoiret inden for de
Grænser, han ansaa for passende for et Folketheater,
selv levere nogle og tredive nye Stykker; denne
forcerede Anstrængelse var nær ved at overstige hans
Kræfter, og da det i Foraaret 1860 kom til et Brud
med Aktieselskabet, der vilde gjøre Indgreb i hans
Eneret til at bestemme Personalets Sammensætning,
søgte han om Fritagelse for den resterende Kontrakttid
og fratraadte efter Udløbet af den Sæson, der havde
haft den af de politiske Forhold fremkaldte stormende
Succes med «Grevinden og hendes Søskendebarn» at
opvise.

Efter en Rekreationsrejse den følgende Sommer overtog
B. 1. Okt. 1860 Redaktionen af den Aaret forud
stiftede «Folkets Avis», som den Gang var et lille
Blad, der endnu ikke betalte sig, men som i Løbet af
4 Aar blev arbejdet op til et Abonnenttal af 18500,
det største, der endnu var naaet i Danmark. Det var
i Krigsaaret 1864, hvoraf B. tilbragte Vinteren i
Felten som Korrespondent, at dette Kulminationspunkt
blev naaet; senere, da private Formuesforhold
bleve Skyld i, at Udgiverne ikke vilde eller kunde
anvende den fornødne Del af Bladets Indtægter til at
holde det oppe i den tiltagende Konkurrence, aftog
Abonnementet stadig, indtil Bladet efter 17 Aars
Forløb ved Arv var gaaet over til en Ejer, der ved at
sælge det til et anonymt Konsortium foranledigede
B.s Fratræden. 1. April 1877 indtraadte han i
Redaktionen af «Dagens Nyheder», hvorfra han først
tog Afsked ved sit 25 Aars Journalistjubilæum 1885. 25
Aargange «Udvalgte Feuilletoner (Dit og Dat)» samt for
Begyndelsens Vedkommende «Jonas Tværmoses Ærgrelser»
(1875) ere de varigere Frugter af dette journalistiske
Forfatterskab. Sidstnævnte Bog er udkommen i 3
Oplag; af B.s øvrige Skrifter nævnes her 2 Bind
«Forelæsninger», henholdsvis i 5 og 2 Udgaver, 2 Bind
«Udvalgte Fortællinger» (1876), «Mester Oles Prædiken»
(1877) i 12 Oplag, «En liden Hverdagspostille» (1877)
i 3 Oplag, «Halvandet Hundrede Viser» (1881), 4 Oplag,
«Dramatiske Arbejder» i 7 Bind (1858-71), udsolgt,
hvorefter en ny Udgave i 3 Bind er fremkommen. I alt
har B. for Privattheatrene skrevet 110, dels originale
(«Huldrebakken», «Fastelavnsgildet», «Kalifen paa
Æventyr» o. fl.), dels mere eller mindre selvstændig
tilrettelagte dramatiske Arbejder, blandt hvilke
som de mest bekjendte kunne nævnes: «Et enfoldigt
Pigebarn», «Den graa Paletot», «Hr. Grylle og hans
Viser», «En lille Datter», «Tre for en», «Et Uhyre»,
«Redaktionssekretæren». For det kgl. Theater har
han oversat og omarbejdet Texten til Mozarts «Cosi
fan tutte».

Det er et stort og flittigt Forfatterskab, B. kan se
tilbage paa, dobbelt flittigt, fordi han, til Trods
for eller maaske snarere paa Grund af sin formelle
Fuldendthed, er en langsom Arbejder. I Versekunsten
er han en Mester, hvis Sprog, selv i de vanskeligste
metriske Bygninger, følger den naturlige Gang
og altid har den logiske Accent paa samme Punkt,
hvor den musikalske ligger. I hans Aandsretning
har Forstandsmæssigheden Overvægten; han er derfor
mere Satiriker end Humorist, mere moraliserende og
persiflerende end varmende og vækkende, en skarp
og ihærdig Polemiker; i Sammenhæng hermed er et
ved hyppige Antitheser yderligere tydeliggjørende
didaktisk Element fremtrædende i hans Prosastil. En
sund naturlig Sans, der af Frygt for at lade sig
hilde af det irrationelle maaske stundum drager sin
Horisontlinje for trangt, præger hans kritiske og
øvrige ræsonnerende Forfatterskab, i hvilket mangen en
træffende Dom, mangen en rammende Ytring er nedlagt.

I 1872 fik B. det Anckerske Legat og benyttede det
til en Rejse i Italien. 1881 udnævntes han til Censor
ved det kgl. Theater efter Molbechs Bortgang. Paa
Finansloven 1889-90 bevilgedes der ham 1000 Kr. i
fast aarlig Understøttelse. -- d. 17. Avg. 1899.

Erslew, Forf. Lex. P. Hansen, Illustr. dansk Litteraturhist. 
Winkel Horn, Dansk Litteraturhist. Borchsenius, Fra Fyrrerne,
1. Række. Ny Illustr. Tidn. 1868, Nr. 28 og 30.

<i>P. Hansen.</i>

</chapter><chapter name="Bøgh, Georg Julius, 1821-1904, Gartner">

<b>Bøgh, Georg Julius,<b> 1821-1904, Gartner. 
Han fødtes 13. Dec. 1821 i Herfølge, hvor Faderen,
ndfr. nævnte Matth. Fred. Georg B., var Sognepræst
og Amtsprovst. Efter dennes en halv Snes Aar senere
indtraadte Død flyttede Moderen til Kjøbenhavn, Georg
sattes i Efterslægtselskabets Skole, kom der fra til
Havebruget og tog efter 6 Aars Læretid som Elev ved
Sorø, Frederiksberg og Rosenborg Haver Gartnerexamen
i 1843. Til videre Uddannelse arbejdede han derpaa
i Hamborg i Booths Handelsgartneri samt hos en
Mr. Stear og virkede saa i 3 Aar som Bestyrer af et
Handelsgartneri i Wien, hvorfra et Anfald af Leversyge
tvang ham til at vende hjem. I 1849 blev han Gartner
paa Palsgaard, hvor han gjorde sig bemærket ved sin
dygtige Ordning af Haven, der 
anlagdes fra ny af. I 1854 erhvervede han lidt over
8 Tdr. Land af Horsens Sundmark, grundede der et
Handelsgartneri og ægtede 24. Juli 1855 Henriette
Amalia Diederich. Jorden dyrkedes med Køkkenurter
og Frugttræer, der indrettedes Planteskoler,
og dreves en lille Frøhandel; men Hovederhvervet
havdes i Begyndelsen dog ved talrige Anlæg af Haver
og Læplantninger for Landboerne, hvilket især blev
lønnende, efterhaanden som de dertil medgaaende Træer
og Buske kunde leveres fra B.s egne Planteskoler,
hvorfra desuden sælges meget til andre. Omsætningen
med Frø voxede stærkt, især med Kløver-, Græs- og
Rodfrugtfrø til Agerbruget, da et meget kritisk Udvalg
og særdeles omhyggelig Rensning af de udleverede
Varer skaffede disse et fortjent Ry. Efter en Række
mindre Forsøg med selv at avle Frø udviklede B. heri
en omfattende Virksomhed, i hvilken vigtige Retning
han blev den vistnok mest fremragende Banebryder
her i Landet og af adskillige Sorter frembringer et
bedre Produkt, end man plejer at faa ude fra. Alt
dette foranledigede gjentagne betydelige Udvidelser
af Etablissementet ved Forøgelse af Jordtilliggendet
og Opførelse af flere Bygninger, saa at de Bøghske
Foretagender alt længe have været meget omfattende,
have øvet en kjendelig heldig Indflydelse i en vid
Kreds og nyde fortjent Anerkjendelse. Ved Foredrag
paa Landbomøder o. lign. samt ved forskjellige
trykte Meddelelser har B. gjort Rede for mange af
sine Forsøg og Erfaringer. En i 1865 offentliggjort
Afhandling om «Frugttrædyrkning i Jylland» samt
en senere om «Rodfrugtdyrkning» (2. Udg., 1884),
bør bemærkes. En ved et Fald i 1866 paadragen
Knæskade, der ofte har fængslet ham til Lejet,
har vanskeliggjort ham hans Virksomhed; men hans
klare Hoved og livlige Daadskraft have dog sat ham
i Stand til ogsaa at overvinde de deraf fremstaaede
Hindringer. Talrige af Landets yngre Havedyrkere have
draget stor Nytte af at arbejde under B.s Vejledning.
-- d. 19. Febr. 1904.

<i>T. Rothe.</i>

</chapter><chapter name="Bøgh, Matthias Frederik Georg, 1762-1831, orthografisk Forfatter">

<b>Bøgh, Matthias Frederik Georg,</b> 1762-1831, orthografisk Forfatter. 
Han fødtes 25. Nov. 1762 i Kjærteminde,
hvor hans Fader, ndfr. nævnte Provst Niels Seidelin
B., var Præst. Hans Moder var Mette Cathrine
f. Birch. 1783 blev han Student fra Odense Skole
og tog 1792 en særlig god theologisk Embedsexamen,
efter at han i Mellemtiden bl. a. havde været
Huslærer for P. E. Müller, hvem han dimitterede til
Universitetet. Han tilbragte derpaa nogle Aar som
Informator ved Landkadetakademiet, blev 
1797 Sognepræst i Præstø, 1807 tillige Amtsprovst i Præstø Amt, 
og kaldtes endelig 1810 til Sognepræst for Herfølge og Sædder, i 
hvilket Embede han døde 17. Okt. 1831. -- Hans Interesser drejede 
sig for en meget væsentlig Del om det danske Sprogs Orthografi. 
Han fremsatte saaledes i «Minerva» 1805 et «Forslag til en 
Lovkommission for det danske Sprogs Retskrivning» og udgav senere en 
«Almindelig dansk orthografisk Undersøgelse» (1807), hvis almindelige
Principper han praktisk anvendte i den udførlige «Dansk 
Retskrivningslære, foredraget som selvstændig videnskabelig Lære» 
(1822), en Bog, der vel ikke er uden Skarpsindighed, men som 
dog kun har haft en ringe Indflydelse.

Erslew, Forf. Lex.

<i>M. Lorenzen.</i>

</chapter><chapter name="Bøgh, Matthias Frederik Georg, 1836-82, Forfatter">

<b>Bøgh, Matthias Frederik Georg,</b> 1836-82, Forfatter. 
Fred. B., født 4. Nov. 1836 i Skamstrup Præstegaard, er Søn af Provst 
Nicolai Seidelin B. (den foregaaendes Søn) og Charlotte f. Dons 
(Datter af Poul D.). Da han var 9 Aar gammel, kom han imidlertid 
til  Kjøbenhavn i Huset hos Onkelen, den senere bekjendte 
Præst ved Garnisonskirke N. G. Blædel (II, 450), der var gift med 
en Søster til hans Moder, og sattes i Skole i «Efterslægten», men 
dimitteredes privat ved Nytaarstid 1857. Til Embedsstudium valgte 
han Juraen og blev ogsaa juridisk Kandidat 1866, men hans Interesser 
knyttede sig udelukkende til Litteratur, Kunst, Theater og 
Musik, og i de første Studenteraar havde han været et ivrig 
producerende og meget aaskjønnet Medlem af en mindre, nærmest 
æsthetisk Klub -- blandt hvis andre Medlemmer kunne nævnes 
Digteren Vilhelm Bergsøe, Frederik Algreen-Ussing, J. F. Scavenius 
(f. T. Kultusminister) og Carl Drebolt (nu Kontorchef) --, ligesom 
han allerede 1861 havde udgivet «Valkyrien, et nordisk Digt i 20
Sange», der som en sjælden smuk og delvis original Efterklang af 
den Oehlenschlägerske Poesi vakte fortjent Opmærksomhed og 
udkom i 2. Oplag. Fra 1868 var han fast Medarbejder af «Berlingske
Tidende», hvori han navnlig skrev Anmeldelser af Litteratur 
og Kunst, og lod desuden, oftest anonymt, i forskjellige 
Tidsskrifter trykke en Del Digte og Kunstnerkarakteristikker. Alt syntes 
at spaa ham en smuk litterær Virksomhed, da nødte i 1872 en 
haabløs Sygdom ham til at opgive ethvert stadigt Arbejde, og fra 
nu af lige til sin Død, 31. Jan. 1882, kunde han kun i Ny og Næ, 
naar Smerterne tillode det, diktere et Digt eller en mindre 
Fortælling. Sin tunge Skæbne bar han mandig og gudhengivent, og 
han bevarede til det sidste sin livlige Aand, sine
mange Interesser og en varm Taknemmelighed for al den
Kjærlighed, der vistes ham -- først og fremmest af hans
trofaste, opofrende Hustru, Elisa f. Plum (Datter
af Præst i Taarnby paa Amager Niels Munk P.), hvem
han havde ægtet 1870. Hun har sat sin afdøde Mand et
smukt Minde ved den om en ualmindelig fin Forstaaelse
vidnende Bog «Frederik Bøgh, en Levnedsskildring»,
som hun udgav 1887 samtidig med et Bind af hans
«Efterladte Arbejder».

<i>Sophus Bauditz.</i>

</chapter><chapter name="Bøgh, Nicolaj Seidelin, 1843-1905, Forfatter">

<b>Bøgh, Nicolaj Seidelin,</b> 1843-1905, Forfatter. 
Han er Broder til den foregaaende og født samme
Sted som han 12. Maj 1843. Dimitteredes 1866 fra
Borgerdydskolen i Kjøbenhavn og tog Aaret efter
Philosophicum. 1871 ansat som Lærer ved Flaadens
Underofficersskole. Ægtede 1876 Anna Regitze Theodora
Henriette Lundgren, Datter af Urmager G. T. L. i
Malmø. -- Sammen med nuværende Sceneinstruktør ved
det kgl. Theater William Bloch (se II, 416) har han
skrevet en Del dramatiske Arbejder. Ogsaa et Par
Digtsamlinger har han udgivet («Digte», 1880, og «De
nygiftes Sange», 1883), men størst Virksomhed har
B. udfoldet som Forfatter til en Række Biografier
og Karakteristikker, der fortrinsvis behandle
danske litterære og kunstneriske Notabiliteter
fra det 19. Aarhundrede, og som vidne, ikke blot
om stor Omhu for at samle et fyldigt Materiale,
men ogsaa om en Sympathi hos Forfatteren over for
de behandlede Personligheder, der præger hele hans
Fremstilling af deres Liv og Virksomhed («Signe
Læssøe, f. Abrahamson», 1877, «Erindringer af og om
J. A. Jerichau», 1884, «Elisabeth Jerichau-Baumann»,
1886, o. fl.). -- d. 13. Okt. 1905.

<i>Sophus Bauditz.</i>

</chapter><chapter name="Bøgh, Niels Seidelin, 1717-78, Præst">

<b>Bøgh, Niels Seidelin,</b> 1717-78, Præst, 
blev født i Trige Præstegaard ved Aarhus 17. Avg. 1717
af Forældrene Provst Christopher B. og Christine
f. Seidelin. Sin Skoleundervisning fik han paa Tysk
hos den bekjendte Præst P. Wøldike i Sommersted,
der holdt en stor Skole i sit Hjem. Der fra
dimitteredes han 1735 til Universitetet, og 1738
tog han Attestats. Som theologisk Kandidat udgav
han (1742) en stor, original Salmesamling, «Den
sjungende Theologus», hvor Salmerne ere systematisk
ordnede til de 2 første Trosartikler, men Salmer
til 3. Artikel mangle. 1743 blev han Skibspræst og
var med Danneskjolds Eskadre i Algier 1746. «Den
algierske Freds Historie» paa Vers blev beskrevet
efter Hjemkomsten. 1747 beskikkedes han til Sognepræst
i Kjærteminde, 
blev Herredsprovst 1761 og døde 23. Avg. 1778. Nogle Aar før 
sin Død paatænkte han et Ugeskrift, hvori Religionslærdommene 
skulde af handles i Vers, og han havde «over hundrede Ark» 
skrevne, men «hverken Penge eller Tid til Udgivelsen». Der 
udkom da et Brudstykke, «Poeten eller et poetisk Skrift, som 
handler om de højeste og vigtigste Sandheder i den kristelige 
Religion» (1774); men Poesien, skjønt der baade er danske og 
latinske Vers, findes kun paa Titelbladet. I det han allegoriserer 
over  Menneskehedens ældste Historie, mener han, at aldrig nogen 
har været af samme Tanke som han ved denne «hel sælsomme 
Forklaringsmaade». B. var 2 Gange gift og havde en talrig 
Børneflok. Hans første Hustru var en Bryggerdatter fra Kjøbenhavn, 
Cæcilie Marie f. Bentsen (d. 1756). Som Enke efterlod han 
Mette Cathrine f. Birch (d. 1796), Datter af Proprietær B. paa 
Klarskov.

Nyerup, Lit. Lex. 
Saml. t. Fyens Hist. og Topogr. III, 26 f. 
Stamtavle af Lengnick.

<i>A. Jantzen.</i>

</chapter><chapter name="Bøhme, Johan Just, 1660-1709, Læge">

<b>Bøhme, Johan Just,</b> 1660-1709, Læge, 
var født 7. Sept. 1660 i Osterode, i Hertugdømmet Grubenhagen, hvor hans Fader, 
Just B., var Apotheker. Efter 1678 at være dimitteret fra Gymnasiet 
i Brunsvig studerede han Medicin i Leipzig og Jena og blev 
kun ved Pest hindret i at fortsætte sine Studier udenlands; han
praktiserede da en Tid i Brunsvig, hvorfra han kom til Nykjøbing 
paa Falster. 1684 tog han i Kjøbenhavn Doktorgraden; hans Disputats 
er det eneste Skrift, han har udgivet. B. blev Livlæge hos 
Enkedronning Sophie Amalie og senere Provinsialmedikus paa Laaland og 
Falster. Ved sit Ægteskab med Apotheker Christoffer Hartmanns 
Enke, Magdalene Sibylle Heerfort, fik han Apotheket i Nykjøbing, 
som han med kgl. Bevilling drev, indtil han 1699 afstod det. S. A. 
antog Frederik IV og Enkedronning Charlotte Amalie ham som 
Livlæge. B. døde 13. April 1709. Efter sin Hustrus Død ægtede 
han Gjørvel Cathrine Portuan, Datter af en rig Kjøbmand og 
Tolder, Hans P., i Nakskov.

Ingerslev, Danmarks Læger og Lægevæsen II. 
Universitetsprogram af C. Bornemann ved hans Promotion.

<i>G. L. Wad.</i>

</chapter><chapter name="Bøhndel, Conrad Christian August, --1847, Maler og Lithograf">

<b>Bøhndel, Conrad Christian August,</b> --1847, Maler og Lithograf. 
B. maa antages født i Tiden 1775-80 i Sønderjylland 
og kom som ungt Menneske til Kjøbenhavn for at uddannes til 
Kunstner ved Akademiet der. Efter at have vundet den store 
Sølvmedaille i 1799 foretog han med kgl. Understøttelse en 
Udenlandsrejse, der varede fra 1806 til 1810, da han ved 
Hjemkomsten foreviste en Del i 1811 udstillede Arbejder. Uagtet 
Akademiet savnede Korrekthed i Tegningen og Harmoni i Farven,
erkjendte det dog saa meget godt i hans Billeder, at han 
agreeredes i 1812 og Aaret efter blev Medlem paa Bygmester 
C. F. Hansens og Grev Schimmelmanns Portrætter. Han synes nu 
at have levet i Slesvig By, hvor han bl. a. udførte 37 lithograferede 
Blade efter Brüggemanns Altertavle, udgivne 1828-34 med en paa 
Tysk oversat Text af N. Høyen, et for den Tid respektabelt 
Arbejde. For øvrigt havde han et i sin Tid anset Navn som 
Portrætmaler. I 1843 udstillede Geskel Salomon som et af sine 
første Arbejder hans Portræt, men da denne ogsaa var født Sønderjyde,
har B. ikke haft nødig at være i Kjøbenhavn paa den Tid. 
Han var gift med en Enke efter en vis Duhn, Anna Maria f. 
Kruck, og døde i Slesvig By 18. Dec. 1847. 

Weilbach, Konstnerlex.

<i>Ph. Weilbach.</i>

</chapter><chapter name="Bølle (Bølge), Birgitte, o.1532-95">

<b>Bølle</b> (Bølge), </b>Birgitte,</b> o.1532-95, 
var Datter af nedennævnte Erik B. og altsaa Halvsøster til den berømte Tyge Brahes 
Fader Otte Brahe. Efter Faderens Død arvede hun Orebygaard, 
men var da for længst gift med Christoffer Gjøe til Gunderslevholm 
og Avnsbjærg, efter hvem hun blev Enke 23. April 1584. 
Efter Sagnet gjorde Samtiden sig lystig over det overmodige Hus,
som Ægteparret førte paa Orebygaard, og en samtidig Slægtebog kalder 
ogsaa Fru B. B. «de Brahers gale Moster», men adskillige 
Vidnesbyrd tale dog til hendes Fordel. Hun, der som Enke 
opbyggede Orebygaard af ny, har saaledes 1581 funderet et betydeligt 
Hospital i Saxkjøbing; et ualmindelig stort Antal Indbydelser
o. desl. til hende fra Standsfæller og andre er opbevaret til 
vore Dage. Hvis dette ikke skyldes tilfældige Omstændigheder, 
kunde man ogsaa i dem se en Hyldest til hendes personlige gode 
Egenskaber -- eller til den barnløse Frues store Rigdom.

Danske Herregaarde V: Orebygaard.

<i>Thiset.</i>

</chapter><chapter name="Bølle, Eiler Eriksen, --1534, Rigsraad, til Nakkebølle">

<b>Bølle, Eiler Eriksen,</b> --1534, Rigsraad, til Nakkebølle,
var Søn af Erik Madsen B. og Anne Sivertsdatter (Blaa), blev o. 1503 
gift med Anne Bild, Jomfru hos Dronning Christine, og var 
1507-10 Lensmand paa Dronningens Livsejegods Tranekjær. Han 
blev Rigsraad ved Regeringsforandringen 1523, men forekommer 
for øvrigt sjælden. 1531, da Christian II
ventedes, har han i Forening med de øvrige
fynske Rigsraader i et Brev til Frederik I givet
en stærkt farvet Skildring af Almuens oprørske
Stemning og de Foranstaltninger, der paatænktes
til Øens Forsvar. Formodentlig allerede da gammel og
svagelig, forekommer han slet ikke i de følgende store
Herredage og Rigsraadsmøder. Baade efter Gravskriften
i Aastrup Kirke i Fyn og i hans Dattersøn Eiler
Brockenhuus' Kalenderoptegnelser sættes hans Død
til 1. Jan. 1534. Huitfeldt lader ham derimod 1534
i Juli Maaned blive ført som Fange fra Nakkebølle
til Svendborg, hvor han nødtvungen maatte anerkjende
Christian II. Om dette beror paa en Forvexling med
hans Svigersøn Claus Eriksen Ravensberg, der fik
Nakkebølle med Susanne Bølle (senere gift med Jacob
Brockenhuus), eller om Dagsangivelsen paa Gravstenen
er urigtig, kan næppe afgjøres.

Danske Mag. 3. R. III, 236 ff.
Hist. Tidsskr. 4. R. IV, 517 ff.

<i>A. Heise.</i>

</chapter><chapter name="Bølle, Eiler Madsen, --1501, Biskop">

<b>Bølle, Eiler Madsen,</b> --1501, Biskop, 
Søn af Mads Andersen B. og Susanne Rantzau, var Ærkedegn i Aarhus
Kapitel, da han efter Biskop Jens Iversen (Langes)
Død (1482) af Kapitlet blev valgt til Biskop; senere
indviet (formodentlig af Ærkebiskop Jens Brostrup
1483). Han havde mange Stridigheder med Aarhus By,
og 1489 førtes en Sag mellem ham og Kong Hans «om
Trætte og Dele, som dennem imellem haver været af
lang Tid, om Manddrab, Plovfred, Vold, Hærværk,
Tingfred og desligeste om den Mand, som slagen blev
ved sin Plov imod vor naadige Herres (Kongens)
Beskjærmelsebrev». Selvfølgelig havde Biskoppen
ikke personlig gjort alt dette, men dog hans Folk;
der kunde altsaa med Føje spørges, om det ikke var
sket med hans Vidende og Vilje. I disse Sager finde
vi Forklaring af, hvad den skibbyske Krønnike ytrer
om denne Biskop; «Fordi han var kommen paa Kant
baade med Kongen og Folket, og fordi han ikke besad
nogen Klogskab, blev han efter faa Aars Forløb (1491)
nødt til at nedlægge Bispeembedet og overdrage det til
Niels Clausen, Kannik i Roskilde». Han forbeholdt sig
dog for Livstid det Aarhus Bispestol tilhørende Slot
Silkeborg med Tilliggende. Her tilbragte han vistnok
sine sidste Dage. Han døde 13. (ell. 16.) April
1501 og ligger begraven i Aarhus Domkirke, hvor han
senere mindedes, fordi han der havde indstiftet en
vis Gudstjeneste, der skulde 
foregaa hver Torsdag («instituit antiphoniam Melchizedech in honorem 
corporis Christi omni feria qvinta decantari»).

Script. Rer. Dan. VII, 210. 213 f. 
Danske Mag. 4. R. II, 207 ff. 
Hübertz, Aktst. vedk. Aarhus I. 
Rørdam, Hist. Kildeskr. I, 19 f.

<i>H. F. Rørdam.</i>

</chapter><chapter name="Bølle, Erik, o.1495-1562, Rigsraad">

<b>Bølle, Erik,</b> o.1495-1562, Rigsraad, 
Søn af nedennævnte Mads B., var 1523 en af de Adelsmænd, til hvem Kong Christian II 
havde betroet Kjøbenhavns Forsvar, men efter Byens Overgivelse 
sluttede han sig til Kong Frederiks Parti, og Aaret efter er han 
blandt de Adelsmænd, som forpligte sig til at modarbejde 
Lutheranismen. Omtr. 1527-28 tilgiftede han sig med Hr. Tyge Brahes 
Enke, Sophie Jørgensdatter Rud, ikke blot Hovedgaarden Elved, 
men ogsaa Isholt Len i Halland, som hun havde i Pant af Kronen. 
Aaret efter blev han, der her skjuler sig under Navnet Erik Vaagen 
(Vove, Slægtvaabenet var 4 Bølger), med mange flere tilsagt at 
følge Kongen udenrigs, men af den Kongerejse blev der intet. 
Derimod blev han under Grevefejden ligesom Faderen ført i tysk
Fangenskab paa Grev Christoffers Foranledning, og begge maatte 
de efter Hjemkomsten udstede Troskabsreverser til Kong Christian III 
og forpligte sig til ikke at virke for Gjenindførelse af det i 
Mellemtiden afskaffede Bisperegimente. Efter Faderens Død 1539 arvede 
E. B. Tersløse og Orebygaard og fik ogsaa Faderens Len Tureby, 
Spanager og Egby, paa hvilke han 1505 med sine Forældre havde 
faaet Livsbrev af Roskilde Biskop, men som dog bleve ham fratagne 
1556, samt Nagelsti Birk paa Laaland, som han beholdt til sin 
Død. 1540 blev han derefter Rigsraad, men spillede ikke mere 
nogen fremtrædende Rolle, ja synes endog før sin Død at have 
nedlagt sin Værdighed som Rigsraad. Fru Sophie Rud døde 1. 
Marts 1555, i hvilken Anledning Peder Palladius dedicerede til ham 
sin Oversættelse af Melanchtons Traktat om de dødes Opstandelse; 
han maatte da forlade Elved, som tilfaldt hans Stifbørn. 31. Avg. 
1561 giftede han sig med Margrethe Axelsdatter Urup, der senere
ægtede Jacob Sparre. E. B. havde kun 2 Døtre af sit første 
Ægteskab og var sidste Mand af sin Slægt. Han døde 1562 paa 
Tersløse, i hvis Sognekirke han ligger begraven.

Vedel Simonsen, Elvedgaard I, 77 ff.

<i>Thiset.</i>

</chapter><chapter name="Bølle, Mads Eriksen, --1539, Rigsraad">

<b>Bølle, Mads Eriksen,</b> --1539, Rigsraad, 
Broder til ovennævnte Eiler Eriksen B., arvede Orebygaard efter sin Moder og 
blev 1505 af sin Slægtning Biskop Johan Jepsen (Ravensberg) i 
Roskilde for sin, sin Hustrus og sin Søn Eriks
Livstid forlenet med Tureby, Spanager og Egby, der
hørte til Bispegodset, samt fra 1507-15 tillige
med St. Agnetes Kloster i Roskilde. Allerede i
Kong Hans' Tid optagen i Rigsraadet blev han kort
efter Christian II's Tronbestigelse Ridder. 1523
deltog han i Kjøbenhavns Belejring paa Frederik I's
Side. Da Christian II 1531 ventedes, var han blandt
de Rigsraader, der førte Befalingen i Kjøbenhavn,
og udvirkede tillige med flere andre Rigsraader paa
samme Tid, at Frue Kirke atter gaves tilbage til
Katholikerne. Han maa saaledes anses for at høre til
Rigsraadets katholsksindede Flertal, om han end paa
Herredagen 1533 efter Frederik I's Død ikke synes
at have deltaget i de mest yderliggaaende katholske
Skridt. Under Grevefejden maatte han ligesom de øvrige
østdanske Raader slutte sig til Grev Christoffer,
men blev alligevel i Jan. 1535 tillige med sin Søn
Erik og en Del andre Adelsmænd ført som Fange til
Kjøbenhavn. Senere stævnede han Saxkjøbing Borgere,
fordi de havde røvet hans Gods, formodentlig paa
Orebygaard. I Kjøbenhavn holdtes han i Varetægt,
indtil han i Begyndelsen af 1536 tillige med de øvrige
Adelsmænd sendtes som Fange til Meklenborg. Først
efter Kjøbenhavns Overgivelse løslodes han her fra,
men overleveredes til Christian III's Varetægt,
hvis Naade han først gjenvandt ved en Revers af
28. Okt. s. A. Af sær kongelig Naade beholdt han sine
Forleninger, men gjenoptoges ikke i Rigsraadet.
Han døde 1539. Gift med Birgitte Clausdatter Daa
fra Ravnstrup; Fader til Ovenstaaende Rigsraad Erik
B. og en Datter, Dorthe, gift med Rigsraad Knud Rud
til Vedby.

Danske Herregaarde V: Orebygaard. Hist. Tidsskr. 4. R. III. 
Annaler f. nord. Oldk. og Hist. 1853, S. 86 ff.

<i>A. Heise.</i>

</chapter><chapter name="Bølle, Søren,</b> --1742--, gjendøbersk Sværmer">

<b>Bølle, Søren,</b> --1742--, gjendøbersk Sværmer. 
Han var rimeligvis Broder til en Skomager Simon Jensen
B. i Nicolai Sogn i Kjøbenhavn, som i 1740 satte de
kirkelige Myndigheder i Bevægelse, fordi han ikke
vilde lade sine Børn døbe. Fra sin Ungdom af havde
Søren B. været bestemt til Præst; men da han først
var bleven Student (1734 fra Aarhus i en Alder af 20
Aar), fandt han sig selv uskikket til at lære andre,
og «for at efterfølge sin Herre i Nedrighed og Ringhed
vilde han som Bonde fortjene sit Brød». Han gik til
Norge for der at udføre sin Plan, men da han ikke
havde Lykke med sig, besluttede han at rejse til
England. Medens han paa Bragnæs ved Drammen ventede
paa Skibslejlighed, kom 
der imidlertid daglig mange til den religiøst bevægede unge Mand 
for at søge Oplysning i deres Salighedssag, og lidt efter lidt fik 
S. B. da Lyst til at fuldende sine theologiske Studier. Han rejste 
tilbage til Kjøbenhavn og underkastede sig theologisk Examen; 
og efter at have aflagt en Ed, ved hvilken han ikke bandt sig til 
de symbolske Bøger, men kun lovede Renhed i Lære og Liv, 
vendte han tilbage til Drammen. Oprindelig havde han delt den 
lutherske Kirkeafdelings Opfattelse af Daaben, men under sit Studium 
af Skriften var han kommen til det Resultat, at «den Daab, om 
hvilken Skriften talte, var en anden end den kirkelige», og at 
Barnedaaben var forkastelig. En Søndag i Marts 1742 gjendøbte
han og en halv Snes af hans Tilhængere hverandre i Dramsfjorden, 
og hans Parti fik da eller noget senere Navnet <i>Zioniter.</i>

S. B. og hans Venner bleve ikke staaende ved Forkastelsen 
af Statskirkens Daab; efterhaanden brøde de helt med den 
statskirkelige Ordning. Da B. holdt Bryllup med en Pige af sin Sekt, 
fandt der ingen kirkelig Vielse Sted, og en Zionit, der døde, blev 
under Sang og Bøn begraven hemmelig om Natten i en Have. 
B.s Tilhængere lode deres Skjæg voxe, og om Livet eller om Armen 
bare de et rødt Baand, paa hvilket der var indsyet Navnet Zion 
og «et mystisk Tal». Saa snart de begyndte at vække Opsigt, satte
Øvrigheden sig i Bevægelse, og i Slutningen af 1742 bleve B. og 
en anden Hovedmand for Sekten satte i Christiania Tugthus. 
Zioniterne vedbleve imidlertid at gribe om sig, og derfor besluttede 
Regeringen at sende B. og nogle andre fængslede Zioniter til
Altona. Inden Aaret 1743 var til Ende, lykkedes det dog B. og 
hans medforviste at komme tilbage til Norge, men da Søen blev 
aaben, maatte de igjen afsted til Altona. Efter 1744 taber B.s 
Spor sig, men i enkelte af Norges Bygder kunde man endnu i 
Hauges Dage træffe svage Spor af den zionitiske Bevægelse, som 
i Tidens Løb havde ladet Uviljen mod Barnedaaben falde, medens
de fastholdt den flittige Læsning i Bibelen og de strænge Domme 
over Statskirkens Skrøbeligheder. 

For Lit. og Kritik III, 342 ff. 
L. Daae, Nogle nye Bidrag til den norske Kirkes Hist., Drammen 1860, S. 1 ff. 
Helveg, Deri danske Kirkes Hist. eft. Reform., 2. Udg., II, 88.

<i>Fr. Nielsen.</i>

</chapter><chapter name="Børresen, Christian Ludvig, 1799-1867, Præst">

<b>Børresen, Christian Ludvig,</b> 1799-1867, Præst, 
Søn af Tellef B. (f. 1753 d. 1834) og Frederikke Juliane f. Gørlt, er født 
25. Jan. 1799 paa Ovrø, hvor Faderen var Præst. Han blev 
Student 1819, Kandidat 1825 og det følgende Aar
Kapellan pro persona hos Faderen paa Ovrø. 1828
blev han Sognepræst i Pedersker paa Bornholm og
ægtede Bolette Sophie Gad (f. 1803), en Datter af
Thehandler og Skibsreder Svend G. i Kjøbenhavn. 1834
blev han Sognepræst for Næsby og Tyvelse paa Sjælland,
og her indgav han 1840 tillige med Mag. Ingerslev
og F. Frølund en Petition til Stænderne om en
særskilt Overbestyrelse for hele Skolevæsenet,
saa at en Samarbejden mellem de højere og lavere
Skoler kunde blive mulig, hvilken gav Anledning
til en Forhandling om en fælles Overbestyrelse for
Kirke og Skole. Det næste Aar vandt han det norske
Videnskabernes Selskabs mindre Guldmedaille for
en Afhandling om Almenoplysningens Indflydelse paa
Moralitet og Velvære i Almindelighed. Fra 1836 udgav
han «Den danske Bondeven», som han fortsatte indtil
1854, efter at han 1846 var forflyttet til Kyndby og
Krogstrup, ligeledes i Sjælland. Bladet understøttedes
af Landhusholdningsselskabet, men da det stillede
sig paa Grundejerforeningens Standpunkt og bekæmpede
baade Bondevennerne og de national-liberale, blev han
haardt angrebet i «Fædrelandet» 1852. Bladet synes dog
i det hele at have været vel redigeret; det indeholdt
en passende blandet Læsning for Menigmand. 1854
forflyttedes han til Kjøbelev paa Laaland, hvor han
døde 20. Sept. 1867. Han har desuden skrevet en stor
Mængde Skole- og Børnebøger og mange Afhandlinger om
Skolevæsenet, i hvilke han med Varme ivrede for, at
Hjemmets Kræfter skulde kaldes til Hjælp og Moderens
Undervisning forberede Skolens; ligeledes har han
deltaget i Polemikken mod Grundtvigianerne.

Erslew, Forf. Lex.

<i>L. Koch.</i>

</chapter><chapter name="Børresen, Hans Peter, f. 1825, Missionær">

<b>Børresen, Hans Peter,</b> f. 1825, Missionær. 
B. er født 29. Nov. 1825 paa Christianshavn. Hans Fader var en
Skibstømrer (eller Skibsbygger) af norsk Slægt og hed
Magnus B.; han døde, da Sønnen var 8 Aar. Moderen,
Inger Marie f. Hilden (f. 1792 d. 1867), var en
stræbsom og alvorlig Kone, der søgte at opdrage sine
Børn til Orden og Tarvelighed. Fra Fattigskolen kom
B. i Smeddelære; ved egne Anstrængelser lykkedes det
ham imidlertid at skaffe sig Undervisning i Regning
og Tegning. Allerede tidlig var den Tanke opstaaet
hos ham en Gang at kunne forkynde Guds Ord for
Hedningerne. I 1852 drog han til Berlin og fik godt
Arbejde paa en Lokomotivfabrik. Under de fremmede
Omgivelser voxede hans aandelige Liv; han lærte at
bøje sine Knæ 
i Ydmyghed og tillige at stole fuldt ud paa
Evangeliets Forjættelser. Et Bekjendtskab, han gjorde
med en Fabrikant Hempel, blev af afgjørende Betydning
for ham: i H.s Datter traf han nemlig sin tilkommende
Hustru. Caroline Vilhelmine Ernestine Hempel er
født 22. Marts 1832; fra sin Barndom af var hun dybt
greben af Evangeliet, og ved sin Konfirmation havde
hun hos sig selv aflagt det Løfte at ville gaa ud
til Hedningerne for at fortælle dem om Frelseren. Da
hun og B. mødtes, følte de sig strax tiltrukne af
hinanden; i 1855, da hans Stilling var bleven god,
bleve de gifte. I Aarenes Løb modnedes den Tanke
hos dem, som de begge havde næret i deres Ungdom,
og i Begyndelsen af 1863 toge de den Beslutning at 
vie Liv og Kræfter til Arbejdet for Hedningerne.

Kort forinden havde de gjort Bekjendtskab med en ung
Nordmand, Lars Skrefsrud (f. 1840 i Gudbrandsdalen),
der havde bestemt sig til den samme Livsgjerning og
modtog Uddannelse til den i Berlin. I Efteraaret 1863
afrejste han til Indien; i Nov. 1864 fulgte B. og hans 
Hustru efter. I nogen Tid arbejdede de under det 
Gossnerske Selskab i Kolmissionens Tjeneste; senere søgte 
de Forbindelse med det danske Missionsselskab.
Da dette afviste deres Andragende herom, besluttede
de sig til at arbejde paa egen Haand og valgte da at 
virke mellem <i>Santhalerne,</i> en uciviliseret og hidtil 
forkuet Stamme, der hører til Indiens ældste Befolkning 
og er vidt forskjellig fra Hinduerne. Santhallandet, der 
ligger c. 30 danske Mil n. v. for Kalkutta, har en betydelig
Udstrækning og et Par Millioner Indbyggere.
B. og Skrefsrud begyndte deres Gjerning her i 1867
under meget vanskelige Forhold; de manglede baade
Arbejdskraft og Penge; i Begyndelsen maatte de
bo i en Hytte af Grene. Hertil kom, at Sproget er overordentlig 
svært, og at Folket var meget mistroisk; stundum vilde man end ikke
sælge dem Fødemidler. Det gik derfor kun smaat i
Begyndelsen; men B.s praktiske Erfaring, Skrefsruds
Sprogtalent og begges Kjærlighed til Opgaven
overvandt alle Hindringer. I Begyndelsen af 1869 var den første 
Station («Ebenezer») grundlagt, og paa samme Tid bleve de 3 første 
Santhaler døbte. Høvdingerne, som først gjorde heftig Modstand,
bleve lidt efter lidt vundne, og allerede i 1871
vedtoges der en Beslutning om Religionsfrihed, saa
at hedenske og kristne Santhaler i social Henseende
stilledes lige. En stor Støtte for Evangeliets
Udbredelse var den forstandige Omhu, hvormed
Missionærerne forstode at hæve Santhalfolket baade
i moralsk og borgerlig Henseende; paa samme Tid som det 
lykkedes dem at modarbejde Usædeligheden og Drikfældigheden, vare 
de tillige saa heldige ved Regeringens Hjælp at forbedre Ejendomsforholdene
og at hindre de Udsugeiser, for hvilke Santhalerne
hidtil havde været udsatte fra Hinduernes Side. Ved stadige 
Rejser omkring i Indien indsamlede B. de nødvendige Pengemidler; 
men da Kravene stadig voxede, besluttede han sig til et 
Forsøg paa at skaffe Missionen faste Støttepunkter i Hjemmet og 
foretog derfor 1876-77 en Rejse til Evropa, paa hvilken han
besøgte Danmark og Norge, England og Skotland. Han mødte 
baade Modstand og Lunkenhed, men vandt ogsaa Sagen mange 
og varme Venner ved sin paa en Gang jævne og kraftige 
Personlighed. Af stor Betydning var det, at han søgte og fik 
Tilladelse til at modtage den danske Kirkes Ordination, der 
meddeltes ham af Biskop Martensen 21. Nov. 1877. Senere have 
Skrefsrud og Fru B. besøgt Evropa (1881-83), og Santhalmissionen 
bliver nu i Danmark og Norge omfattet med stor Kjærlighed af 
hele Menigheden, ligesom den ogsaa har vakt Interesse i Sverige 
og i betydeligt Omfang bliver støttet fra Storbritannien. I 1882 
blev Skrefsrud ordineret af Biskop Essendrop i Christiania. I selve 
Santhallandet er der nu (1886) 13 faste Stationer, og desuden er
der i Landskabet Assam grundlagt en Koloni af kristne Santhaler. 
Foruden 3 evropæiske Missionærer deltage 5 indfødte Præster, 8 
Kateketer og 57 rejsende Ældste i Arbejdet. Ved Siden af en 
større «Opdragelsesskole», hvis Pigeafdeling ledes af Fru B., findes 
der 45 «Landsbyskoler». Tallet af døbte Santhaler er o. 4300, 
men Tallet paa dem, som uden endnu at have modtaget Daaben 
flokke sig om Evangeliet og holde sig til Menigheden, er ikke 
saa lidt større.

L. Hertel, Den nordiske Santhalmission, 1884. 
V. Jacobsen, Santhalmissionen, 1885. 
Tidsskriftet «Dahkwala» 1880-86.

<i>V. Schousboe.</i>

</chapter><chapter name="Børretzen, Berent, 1762-1817, Præst">

<b>Børretzen, Berent,</b> 1762-1817, Præst. 
Født i Bergen 4. Sept. 1762. Forældrene, Børre Andersen og Cathrine Børresdatter, 
vare Bønder fra Nordfjord, der vare indflyttede til Bergen som 
Arbejdsfolk. Som Elev af en Almueskole vakte han ved sine 
Evner og sin Livlighed Sognepræsten Nordahl Bruns 
Opmærksomhed, saa denne skaffede ham Plads i Latinskolen og paa 
Seminarium Fredericianum. Han blev dimitteret fra Skolen 1783,
gik det ved Universitetet meget kummerlig igjennem og fik 
theologisk Examen 1787. Han drog tilbage til Bergen og fik strax 
efter Ansættelse som Lærer ved Fattigskolen «Christi Krybbe» og 
virkede i denne Stilling med udmærket Dygtighed til 1801, da han 
blev residerende Kapellan til Vik. Her fra blev han 1808 forflyttet 
som Sognepræst til Etne, hvor han døde 1. Avg. 1817. Han var 
under sit Ophold i Bergen en meget frugtbar Lejlighedspoet, og 
en Mængde Sange har han indført i Ugebladet «Den snaksomme 
Bergenser», som han udgav 1794-95. Denne noget tarvelige 
Spectator giver enkelte Bidrag til en Karakteristik af Livet i de
bergenske Borgerkredse og minder af og til under den moraliserende 
Tamhed om den Tid, som den tilhørte. Det var ogsaa et 
Forsøg paa at være Bondepatron, der bragte Bladet til at ophøre, 
efter at Udgiveren havde maattet bøde for sin Pen. Biskop Brun 
satte ham hele hans Tid meget højt som Prædikant og navnlig
som Kateket. Gift med Barbara f. Ellertsen (f. 1761 d. 20. Marts 
1819), Datter af Kjøbmand i Bergen Jan E. og Anna f. Kramer. 

Halvorsen, Norsk Forf. Lex.

<i>D. Thrap.</i>

</chapter><chapter name="Børting, Peter, 1626-1702, Jærnværksejer">

<b>Børting, Peter,</b> 1626-1702, Jærnværksejer. 
Blandt de Parvenuer, der i det 17. Aarhundrede hurtig som Paddehatte voxede 
op paa den gamle danske Adels Ruiner, berigede sig paa sine 
forrige Herrers Bekostning og derpaa trængte dem bort fra deres
Godser, er P. B. et af de mindst tiltalende, men mest karakteristiske 
Exemplarer. Han besad alle denne Races slette Egenskaber, 
Hensynsløshed og Brutalitet, Kryberi, Hævngjerrighed og 
Utaknemmelighed, men fremfor alt en Samvittighedsløshed, der ikke
veg tilbage for Benyttelsen af noget Middel. I Modsætning til 
mange andre af Ridefogderne paa de danske Herregaarde, der 
ofte hørte hjemme paa selve de Godser, der bleve Skuepladsen for 
deres Virksomhed, var P. B. en Nordmand, hvis Navn uden Tvivl 
hidrører fra en norsk Gaard. Han fødtes i Throndhjem 8. Marts
1626, men er formodentlig temmelig tidlig kommen til Danmark, 
da han allerede 1652 nævnes som Ridefoged i Haagerup og 1655 
af den bekjendte Cai Lykke blev sat til Foged paa hans Gaard 
Rantzausholm i Fyn, som han da tiltraadte efter sin Faders Død. 
1656 blev P. B. gift med Sophie Abelsdatter (Speet), der i nogen 
Tid havde været i Cai Lykkes Tjeneste paa Rantzausholm, og 
som ansaas for dennes Elskerinde; det er til hende, at Cai Lykke 
nogen Tid før hendes Giftermaal, for at formaa hende til at 
forblive paa Gaarden trods de verserende Rygter, skrev det bekjendte 
Brev med de stærke Insinuationer mod Dronning Sophie Amalie, 
der senere blev hans Ulykke. I Tillid til sin Indflydelse hos sin 
Herre optraadte P. B. ikke alene som en haard Foged og Bondeplager, 
men indlod sig paa endnu farligere Foretagender; saaledes 
var han i Julen 1657 delagtig i et Mord paa Urtegaardsmanden
paa Løjtved, hvorfra han dog slap ustraffet, vistnok især af den 
Grund, at Krigen bortdrog Opmærksomheden fra alt andet. Da 
han et Par Aar senere paa Grund af Fjendskab til Delefogden 
Hans Lauridsen forsøgte at faa denne dømt til Galgen som Tyv, 
lagde imidlertid Cai Lykke sig imellem og forhindrede for denne
Gang Udaaden. Dette gav imidlertid Anledning til Uenighed 
mellem P. B. og hans Herre og havde hans Afskedigelse fra 
dennes Tjeneste til Følge i Aaret 1661. Herfor hævnede han sig 
imidlertid strax ved at lade Underretning om det omtalte Brev til 
hans Hustru tilflyde Kongen, hvilket inden Aarets Udgang hidførte
den Dom over Cai Lykke, der konfiskerede hans Gods og krævede 
hans Liv, hvilket han imidlertid allerede havde reddet ved en 
ilsom Flugt. Kort efter udnævntes P. B. til Generalinspektør over 
Cai Lykkes inddragne Godser og Amtsforvalter over Nyborg Slot 
og Len samt til Ritmester i Fyn, og faa Uger efter lykkedes det
ham ogsaa at faa den mod Delefogden Hans Lauridsen igjen 
optagne Sag afsluttet med en fældende Dom, som øjeblikkelig exekveredes, 
saa at endog den forlangte Appel blev umulig. Vel blev 
denne skjændige Sag et Par Aar senere Gjenstand for Højesterets 
Prøvelse, hvorved den henrettede kjendtes uskyldig, og P. B. og 
hans Hustru sade nogen Tid i Fængsel; men saa vel havde han
vidst at sno sig, at han alligevel slap derfra, medens 
Generalfiskalen Søren Kornerup dømtes til Døden, men benaadedes paa 
Livet, og de mere underordnede Redskaber kom i Jærn paa 
Bremerholm i nogle Aar.

Under sin Fængsling havde han imidlertid lidt store Tab ved 
Indkvartering paa hans Gaard Gjelskov, som han havde kjøbt, 
efter at han snart havde maattet opgive Amtsforvalterposten. Hans 
meste Tid hengik imidlertid som tidligere med Stævninger og 
Processer, der synes at have været hans rette Element, om han end
undertiden kunde gjøre et nyttigt Forslag som hans vel affattede 
Forslag til Regeringen om Salttoldens Ophævelse 1664. I Sept. 1665 
blev P. B. Raadmand i Odense, men vedblev dog at opholde sig 
lige saa meget paa Gjelskov, som han imidlertid 1667 solgte til 
A. H. v. Holsten. Han flyttede nu til Kjøbenhavn (Christianshavn),
hvor han dog heller ikke forblev længe, da han i. Jan. 1669 kjøbte 
Fossum Jærnværk ved Skien af Preben v. Ahnen for 5000 Rdl.
og derfor vendte tilbage til sit Fødeland, hvor han senere ogsaa
erhvervede Baaselands (siden Næs) Jærnværk, hvilke Ejendomme 
han drev med megen Dygtighed, og snart blev en af de større 
Leverandører til Flaaden og Hæren, blandt andet af Kanoner og 
Ammunition. 1698 blev han virkelig Kommerceraad. Ogsaa i 
Norge fortsatte han med sine Processer og Chikaner imod enhver, 
der stod ham i Vejen, og synes at have været baade frygtet og 
forhadt. Han døde paa Fossum 13. Juni 1702; hans Hustru var 
allerede afgaaet ved Døden 22. Avg. 1699, 67 Aar gammel. 
Skjønt de efterlode mindst 2 Sønner og 2 Døtre, der bleve gifte og 
alle selv havde Børn, synes deres Descendens snart at være uddød.

N. Rasmussen Søkilde, Kaj Lykkes Fald. 
Chr. Bruun, Kaj Lykke. 
Personalhist. Tidsskr. I, 242 f.

<i>H. J. Huitfeldt-Kaas.</i>

</chapter><chapter name="Børup, Morten, --1526, Skolemand">

<b>Børup, Morten,</b> --1526, Skolemand, 
var bondefødt i Børup, Tranbjærg Sogn, mellem Aarhus og Skanderborg, henimod Midten 
af det 15. Aarhundrede. Fra Barndommen var han henvist til 
Bondegjerning, indtil en ydre Begivenhed gav hans Liv en ny 
Retning. Han var alt bleven 27 Aar gammel, da han en Dag 
gjorde Hovtjeneste ved Høslætten paa Skanderborg Slotsenge. 
Fogden, der var utilfreds med Arbejdets Fremgang, fór imod ham med 
Skjældsord og Slag og truede ham end værre, om han ikke 
rappede sig. Dette havde til Følge, at Morten kastede sin Le og 
og for stedse forlod Bondearbejdet. Han ilede til sit Hjem, 
forsynede sig med det nødvendige og begav sig derpaa strax paa 
Vejen til Aarhus, hvor han kjøbte sig en Fibel og tiggede sig ind 
i Domskolen. Her fik han, til at begynde med, Plads bag Døren 
blandt de yngste. Kammeraterne gjorde sig lystige over den 
gamle Pebling med det store Skjæg, men da Skolemesteren, som 
mærkede hans gode Hoved og brændende Lærelyst, viste ham 
Yndest,  saa forandrede dette sig med Tiden. I M. Morten Krabbe, 
Ærkedegn i Aarhus, fandt han senere en god Støtte. En Dag 
gik han ind i Domkirken og bad inderlig til Gud om, at hans 
Forsæt maatte lykkes, da han i saa Tilfælde vilde ofre sit Liv til 
Ungdommens Undervisning, et Løfte, som han siden trofast holdt. 
I forholdsvis kort Tid gjennemgik han Skolen og var en af de 
første Studenter ved det nys oprettede Universitet i Kjøbenhavn. 
Her studerede han en Tid, og af en senere Ytring af ham skjønne 
vi, at det navnlig var Theologen Petrus de Scotia, hvis fortrinlige 
Forelæsninger fængslede hans Opmærksomhed. Efter at have 
erhvervet Magistergraden drog han til Køln, hvor han rimeligvis 
har studeret i flere Aar. Her tog han den juridiske (efter andre: 
den theologiske) Doktorgrad og vendte saa endelig, 45 Aar gammel, 
tilbage til Aarhus, hvor Kapitlet kaldte ham til «Scholasticus» og 
overdrog ham Styrelsen af den Skole, som han selv skyldte saa 
meget. Til Lærergjerningen viede han nu alle sine Kræfter med 
dette ejendommelige Talent, der gjorde ham til sin Tids mest 
navnkundige Skolemand. Enkelte os opbevarede Træk vise, at 
det laa ham paa Hjærte at gjøre den ellers saa tunge Skolegang 
lys og kjær for Disciplene. Særlig kan mindes hans skjønne og
stemningsfulde Sang: «In vernalis temporis ortu lætabundo», som 
Disciplene sang, naar de holdt deres Majfest og med Jubel bragte 
Aarets første grønne Løv og Vaarblomster til Bys -- en Sang, der 
synes at have faaet en vid Udbredelse, da den ogsaa er funden i 
Sverige. Ligeledes lagde M. B. megen Vægt paa dramatiske 
Øvelser og Forlystelser. Naar aarlig «vor store Frues Gilde» holdt 
Fest, opførte Skoledisciplene under hans Ledelse alle Haande 
Skuespil, ofte for Tilskuere af de højeste Stænder.

I henved 30 Aar forestod M. B. Aarhus Skole. Han fik 
imidlertid Plads i Kapitlet, ja blev en af dettes Prælater, i det 
Kantordømmet, hvortil den øverste Ledelse af alt, hvad der vedkom 
Kirkesangen, var knyttet, blev ham overdraget; men Skolegjerningen
synes han dog ikke at have sluppet, saa længe Kræfterne nogenlunde 
stode ham bi, skjønt denne trættende Gjerning ellers efter 
nogle Aars Forløb plejede at overgives i yngre Hænder. Mange 
fortjente Mænd mindedes siden med Glæde, hvor meget de skyldte
hans faderlige Vejledning, ligesom hans Godgjørenhed mod fattige 
Disciple ogsaa har efterladt sig Spor. Den siden navnkundige 
Kansler Johan Friis blev i sine unge Aar af Forældrene sendt fra 
Fyn til Aarhus til Dr. M. B., «som i de Dage var berømt over 
alt Riget for sin Lærdom og Flittighed». -- I en Alder af o. 80
Aar døde denne, 30. Maj 1526, og jordedes efter eget Ønske 
mellem Skolen og Kirken, hvor et Mindesmærke -- i  vor Tid 
fornyet paa en smuk Maade -- ved sine Emblemer, Greb, Ferle og 
Ris, mindede om den gamle Lærer, som fra Bondearbejdet var 
bleven kaldet til Skolens Gjerning og med saa stor Troskab 
færdedes heri, at han derved har indskrevet sit Navn i Historien. 
Foruden den ovennævnte latinske Sang er der opbevaret en anden 
af ham; den handler om en Del af de danske Byer og begynder 
med de bekjendte Ord: «Clericali et regali turba gaude Havnia».

Rørdam, Hist. Kildeskrifter II, 667 ff. 
Sevel Bloch, Throndhjemske Blandinger  S. 148 ff. 
Ny kirkehist. Saml. III, 460 f. 503. 839 f. 
Kirkehist. Saml. 3. R. III, 343. V, 323. 329. 
Marm. Dan. II, 118f. 

<i>H. F. Rørdam.</i>

</chapter><chapter name="Bøse, Hans, --1536--, Borgmester i Kjøbenhavn">

<b>Bøse, Hans,</b> --1536--, Borgmester i Kjøbenhavn 
under Grevefejden 1534-36 sammen med Ambrosius Bogbinder, var født i 
Westfalen. Han var næst efter Ambrosius Bogbinder den mest 
fremtrædende Mand i Staden, nævnes derfor sammen med denne ved 
alle Lejligheder som en heftig og fanatisk Mand; deltog i 
Sendelserne til Hamborg, i Nedhugningen af Borgerne under Belejringen,
nævnes ogsaa i Overgivelsesakten og stævnedes efter 
Ambrosius' Død af Jens Kammersvends Slægtninger som skyldig i 
dennes Halshuggelse. Udfaldet af denne Sag kjendes ikke; men 
H. B., der ligesom Ambr. Bogbinder synes at have været Kjøbmand, 
levede endnu 1547 som Borger i Staden. Svigerfader til Ambrosius
Bogbinder? (jvfr. II, 464).

O. Nielsen, Kjøbenhavns Hist. II, 177 ff. og fl. Sted. 
A. Heise, Fam. Rosenkrantz's Hist. II, Dipl. S. 156 ff.

<i>A. Heise.</i>

</chapter><chapter name="Bøtcher, Laurids, 1725-91, Præst">

<b>Bøtcher, Laurids,</b> 1725-91, Præst, 
blev født 4. April 1725 i Ribe, hvor Faderen, Morten B., var Skoleholder. Dimitteret fra sin Fødebys Skole 1744, tog han Attestats 1748 og var derefter 
Huslærer i flere Aar, bl. a. hos General Beenfeldt paa Lammehave. 
1755 blev han Præst for Lavrbjærg og Lerbjærg Menigheder i 
Aarhus Stift. 10 Aar efter forflyttedes han til Lumby ved Odense, 
hvor han døde 2. Paaskedag, 25. April, 1791. Som et Trøsteskrift
til sin Patron, General Ove Juul paa Ravnholt, under dennes sidste 
Sygdom har han udarbejdet sine «Breve eller almind. Betragtninger 
over Jesu Lidelse» (1770). Senere søgte han at vække nogen 
Bevægelse i Henseende til den tankeløse Misbrug af Nadveren og
bidrage til en værdigere Brug deraf ved sit Læredigt «Nadverens 
Sakramente» (1779), der efterfulgtes af flere Afhandlinger om samme 
Gjenstand. Med Strid og Stridsskrifter vilde han intet have at 
gjøre; men han fremhævede, at Sakramentet skulde være Udgangspunktet
til at forlige de adskilte Kirkesamfund. Denne kirkelige 
Opfattelse har sin særlige Betydning, naar Hensyn tages til, at 
den fremkommer paa en Tid, da Rationalismen er i stærk 
Fremtrængen paa alle Sider. Han var gift med en Præsteenke fra 
Hovlbjærg, Anne Cathrine Lerche, f. Børgesen.

Nyerup, Lit. Lex.

<i>A. Jantzen.</i>
</chapter>
<chapter name="Bøtcher, Nicolai, 1756-1821, Læge">

<b>Bøtcher, Nicolai,</b> 1756-1821, Læge, 
en Søn af Bager Peder Mortensen og Anna Cathrine f. Fogtmann, blev
født i Ribe 4. Juni 1756, gik først i Ribe, senere
i Viborg Skole, hvorfra han 1778 dimitteredes. Han
studerede Theologi og tog Attestats i 1784, derefter
vendte han sig til Medicinen, blev Alumnus paa Elers'
Kollegium og tog i 1787 den medicinske Examen,
1788 Doktorgraden. De følgende Aar studerede han
i Udlandet, indtil han 1792 blev antagen til at
holde Forelæsninger over Fysik ved Kjøbenhavns
Universitet som Vikar for Kratzenstein, og 1795 fik
han Professortitelen. 1796 blev han Stadsfysikus i
Fredericia. Han virkede som en frugtbar Forfatter
i Tidsskrifter og selvstændig udgivne Skrifter,
mellem hvilke hans samlede Udgave af de i Anledning
af Konferensraad v. Bergers Død (s. II, 106) fremkomne
Indlæg (1792) kan fremhæves. Landhusholdningsselskabet
prisbelønnede 1811 en Afhandling af ham om Aarsagerne
til Fredericias slette Forfatning, der ikke blev
trykt. Et Par Aar (1796-97) var han Medudgiver af
«Borgervennen». Han var gift med Helene Catharina
f. Fenger (d. 1872), Datter af Præst i Fredericia
Jochum Reimer F., og døde 22. Dec. 1821.

Ingerslev, Danmarks Læger og Lægevæsen II, 559 f. 
Erslew, Forf. Lex. Smith og Bladt, Den danske Lægestand, 4. Udg.                         

<i>Jul. Petersen.</i>
</chapter>

<b>Bøttger, Elisabeth Cathrine Amalie,</b> d. 1793, se Rose.

<chapter name="Bøttger, Frederik Christian, f. 1838, Arkitekt">

<b>Bøttger, Frederik Christian,</b> f. 1838, Arkitekt. 
Søn af Provst Rasmus Hansen B. og Eleonore Christine
f. Schmidt, født 9. Marts 1838. Efter at have
lært Murerhaandværket, besøgt Kunstakademiet og
opnaaet den store Sølvmedaille 1864 foretog han
en længere Udenlandsrejse. Som udøvende Arkitekt i
Kjøbenhavn har han sammen med Dahlerup bl. a. opført
den smukke Toldbodbygning og selvstændig en Del
Privatbygninger -- Byggeselskabets Arbejderboliger,
Frk. Zahles Skole og Ballins Ejendom i Nørrevoldgade
--, blandt hvilke Nørrebrogade 44 maa fremhæves
som en ualmindelig heldig Løsning af den yderst
vanskelige Opgave: et moderne femetages Hus.

<i>Erik Schiødte.</i>

</chapter><chapter name="de Bøtticher, Johannes Gottlieb, 1677-1762, Læge">

<b>de Bøtticher, Johannes Gottlieb,</b> 1677-1762, Læge,
var født i Stargard i Pommern og en Søn af Borgmester
i Falkenburg Jovinianus B. og Elisabeth v. Rahn. Han
besøgte Universiteterne i Frankfurt, Wittenberg,
Leipzig, Jena og Kjøbenhavn. Det sidstnævnte
Universitet maatte han imidlertid snart igjen forlade
paa Grund af sine Forældres Død, og efter nogen
Tids Ophold i Hjemmet fortsatte han Studeringerne i
Rostock, hvorfra 
han paa ny tog til Kjøbenhavn. Efter et Par Aars nyt 
Studieophold her begyndte han at praktisere i Helsingør, men vendte 
snart tilbage til Kjøbenhavn og tog 1705 den medicinske Doktorgrad 
ved en Afhandling om Pestsygdomme, hvorpaa han 
nedsatte sig her som Læge. Under den heftige Pestepidemi i
1711 viste han sig fra en meget fordelagtig Side og virkede 
utrættelig baade i privat Praxis og i de kjøbenhavnske 
Pesthospitaler. Det synes for saa vidt at være med god Grund, at 
han senere beklager sig over Avtoriteterne, der aldeles ikke ydede 
ham nogen officiel Paaskjønnelse for al hans opofrende Virken. 
Men i øvrigt gjorde han i det hele sin Stilling vanskelig ved en 
altfor fremtrædende Selvovervurdering, Stridbarhed og Uomgængelighed,
hvorunder hans Praxis ogsaa i høj Grad kom til at lide, 
saa at han tilbragte sin Alderdom i dyb Armod, indtil han døde 
i Jan. 1762. En Klage over Kvaksalvere og licentierede Operatører, 
som han i 1735 indgav til Magistraten, og Bartskæramtets skarpe 
og affejende Imødegaaelse deraf illustrere godt den skjæve Stilling, 
han efterhaanden var kommen i. I øvrigt synes han at have 
været en Mand af solide videnskabelige Indsigter og var Medlem 
af det lærde «Academia naturæ curiosorum» i Wien, i hvis Akter
der findes flere Afhandlinger fra hans Haand.

Ingerslev, Danmarks Læger og Lægevæsen II, 187 ff. 
Herholdt og Mansa, Saml. t. dsk. Medicinal-Hist. I, 298 ff.

<i>Jul. Petersen.</i>

</chapter><chapter name="Bøysen, Christian, 1677-1739, Søofficer">

<b>Bøysen, Christian,</b> 1677-1739, Søofficer,
født 26. Jan. 1677, fór i sin Ungdom til Søs med udenlandske Skibe og blev 1699 
udnævnt til Underlieutenant, hvorfra han 1701 forfremmedes til
fast Lieutenant, 1710 til Kapitajn, Aaret efter til Kommandørkapitajn 
og endelig 1723 til Kommandør. I Krigen mod Svenskerne 
ved det 18. Aarhundredes Begyndelse havde B. adskillige Kommandoer; 
som Chef for Orlogsskibet «Svanen» under Admiral 
Gabels  Kommando deltog han 1712 i Kampen ved Rygen, hvor 
100 Transportskibe erobredes. 1715 førte B. samme Skib i Slaget 
ved Rygen 8. Avg., hvor Admiral Raben sejrede over Svenskerne 
og forjog dem fra Østersøen. Efter mange forskjellige andre Chefsposter, 
i hvilke han dog ikke kom til at tage nogen aktiv Del i 
Krigen, og efter at have faret en Del paa Konvoitjeneste efter
denne døde han pludselig paa sin Fødselsdag 1739 i et Middagsselskab 
hos Viceadmiral Krag. -- B. var gift med Geske f. Müller, 
Datter af en norsk Præst.

Lützow, Hist. Efterretn. om danske Søe-Officierer I.

<i>C. With.</i>
</chapter>

*

<chapter name="Cabott (rettere Cabot), Johan Herman, 1756-1814, Maler">

<b>Cabott</b> (rettere Cabot), <b>Johan Herman,</b> 1756-1814, Maler, 
var næstældste Barn af Juveler og Stadskapitajn Poul C. (f. 1721 
d. 1796) og Anna Marie f. Kruse (f 1780). C. blev født i Kjøbenhavn
7. Avg. 1756. Faderen nedstammede fra en reformert Slægt, 
der havde bosat sig i Kjøbenhavn i Slutningen af det 17. 
Aarhundrede. C. besøgte Kunstakademiet og vandt 1781 den lille 
Guldmedaille, den store opnaaede han aldrig. Desuagtet kom han 
til Rom, endog 2 Gange, men paa egen Bekostning. I Rom 
arbejdede han flittig og gjorde navnlig adskillige respektable Kopier 
efter Rafael, som «Skolen i Athen» (paa Udstillingen 1794), ligesom 
han ogsaa i 1795 lod stikke og udgav en Del Tegninger, han paa 
Zoëgas Opfordring havde udført efter Skulpturprydelserne i en 
Aaret før opdaget antik Grav. I 1791 var han bleven agreeret 
ved Akademiet i Kjøbenhavn, men opnaaede aldrig at blive Medlem
af det, da han 1797, efter at have taget stadigt Ophold i Danmark, 
for at leve maatte modtage den ledige Lærerplads ved Akademiets 
ene Frihaandsskole, og en saadan Plads var den Gang uforenelig 
med Medlemsværdigheden. Fra en lovende Historiemaler, der 
allerede havde ydet adskilligt godt, reduceredes saaledes C. til en 
ganske ordinær Tegnelærer; dog drev han jævnsides lidt Dekorationsmaleri 
og fik 1799 Titel af Hofdekoratør. Han havde i Italien
ægtet (1796) Maria Gertrude Komtesse Pericoli og bragte foruden 
sin Hustru ogsaa sin Svigermoder med til Kjøbenhavn. Der slog 
sig Børn til, C.s Kaar begyndte at blive meget ublide, og just som 
han havde opnaaet at faa Fribolig paa Akademiet og saaledes
kunde haabe paa Lettelse i den haarde Kamp for det daglige 
Brød, døde han 5. Dec. 1814. Det lykkedes imidlertid at vække 
Interesse i de højeste Kredse for hans efterladte, og det 
overdroges Enken at vejlede forskjellige Medlemmer af den kongelige 
Familie i det italienske Sprog. Hun døde, 73 Aar gammel, 20. 
Nov. 1851.

Minerva 1798, II, 333. 1799, I, 275; II, 2 ff. 
Clément, Notice sur l'église réf. Frangaise de Copenhague S. 9. 
Weilbach, Konstnerlex. 
Meier, Wiedewelt S. 194.

<i>F. J. Meier.</i>
</chapter>

<b>Calips,</b> se Kalips.

<chapter name="Calixt, Georg, 1586-1656, Theolog">

<b>Calixt, Georg,</b> 1586-1656, Theolog. 
Han blev født 14. Dec. 1586 og havde sit Hjem i den slesvigske Landsby Medelby, 
hvor Faderen, Joh. Callisen, der stammede fra Aabenraa, var Præst 
i 50 Aar (d. 1618). Moderen, Cathrine Nissen, var en Borgmesterdatter 
fra Flensborg, hvor hun skal have født ham under et Besøg, 
hun aflagde i sit gamle Hjem. Faderen, der selv var en Discipel 
af Melanchton, opdrog C. hjemme i mild Philippistisk Aand og satte 
ham 1598 i Flensborg Skole, hvorfra han 1603 sendtes til Universitetet 
i Helmstedt, det eneste tyske Universitet, hvor Philippismen
endnu havde et fast Støttepunkt i Tilknytning til Humanismen, 
der paa denne Tid, i Modsætning til Ramismen, fremtraadte i ren 
aristotelisk Form, især igjennem den bekjendte Humanist J. Caselius. 
Hos ham fik C. sin første akademiske Uddannelse. 1605 blev han 
Magister og holdt derefter filosofiske Forelæsninger, indtil han 1607 
begyndte at studere Theologi. I Modsætning til Datidens Theologer,
der fordybede sig i dogmatiske Undersøgelser, kastede han sig 
over Studiet af Oldkirkens Historie og af Kirkefædrene og vandt 
ved at betragte de konfessionelle Modsætninger fra oven af ned 
efter et langt friere Blik paa den kirkelige Udvikling end de fleste 
af sine samtidige. For at vinde større Klarhed over sit 
ejendommelige Syn paa de konfessionelle Forhold foretog han 1609-13 
Rejser i Tyskland, England og Frankrig. 1611 udgav han i Helmstedt:
«De præcipuis religionis Christianæ capitibus», et mærkelig 
modent Ungdomsarbejde, der allerede lod ane, at han fjærnede 
sig fra den strænge lutherske Orthodoxis Baner. 1615 overtog han 
et Professorat i Theologi i Helmstedt, hvor han indtil sin Død 
udfoldede en rig litterær Virksomhed, der omfattede alle Sider af 
Theologien og var lige udmærket ved den overlegne Kritik, 
hvormed han blottede Orthodoxiens Ensidigheder, og ved den Ihærdighed, 
hvormed han søgte at udjævne de konfessionelle Modsætninger. 
1616 blev han Dr. theol. og ægtede 1619 Catharine Gärtner,
en rig Kjøbmandsenke fra Helmstedt (d. 1654). C. døde 19. 
Marts 1656. 
Kjærligheden til sit Fædreland fornægtede C. aldrig, og havde 
det staaet til ham, havde han fundet en Virkekreds i Slesvig. 
Han søgte ogsaa gjentagne Gange (1626 og 1635) Ansættelse ved 
Kjøbenhavns Universitet. Christian IV tænkte selv paa at indkalde 
ham -- over for de brunsvigske Hertuger skal han endog have gjort 
Fordring paa ham som dansk Undersaat --, men hans Forsøg 
strandede paa de danske Theologers bestemte Modstand. C. mindede 
i mange Henseender om N. Hemmingsen. De lagde begge ligesom 
Melanchton særlig Vægt paa den kristelige Ethik, og C. hævdede 
den en selvstændig Stilling ved Siden af Dogmatikken. De mødtes 
i fælles Bestræbelse for at fastholde det almenkristelige og for ud 
af dette at bedømme Forholdet imellem de theologiske og
konfessionelle Forskjelligheder. Men denne Bestræbelse træder hos C. 
frem i en klarere og mere udviklet Form end hos Hemmingsen. 
Han var overbevist om, at mange af de Artikler i Symbolerne, 
der adskilte de 3 Hovedkirker, vare uvæsentlige og laa uden for 
det egentlige Trosomraade, og han blev ikke træt af at mane til 
Forlig, saaledes at man kunde samle sig om de første 5 
Aarhundreders symbolske Bestemmelser, særlig om det apostolske Symbol, 
der jo allerede fandtes som fælles Bekjendelse i alle 3 
Kirkesamfund. Men han mødte den heftigste Modstand, især fra de 
orthodoxe Lutheraneres Side (de synkretistiske Stridigheder efter 
Religionssamtalerne i Thorn 1645), og han, som efter sit hele Anlæg 
var en Fredens Mand, nødtes til at blive en Stridstheolog. Ved 
sin Død stod han tilsyneladende sit Maal langt fjærnere end, da 
han begyndte sin Virksomhed, men indirekte havde han dog givet 
den lutherske Orthodoxi et Grundstød og banet Vejen for en 
friere theologisk Anskuelse, der ogsaa kom den danske Kirke til 
gode igjennem de senere pietistiske Bevægelser.

Moller, Cimbria lit. III, 121 ff. 
E. Henke, G. Calixt u. seine Zeit, 1853-60.

<i>S. M. Gjellerup.</i>

</chapter><chapter name="Callisen, Adolph Carl Peter, 1786-1866, Læge">

<b>Callisen, Adolph Carl Peter,</b> 1786-1866, Læge. 
Som en Søn af Justitsraad, Advokat Christian C. og Gertrud Sophie 
Henriette f. Winkler og en Brodersøn af ndfr. nævnte Professor 
Henrich C. var han født i Glückstadt 8. April 1786 og gik først i 
Latinskolen her, senere i Skolen i Kiel, hvorfra han 1803
dimitteredes til det derværende Universitet. Fra 1805 studerede han i 
Kjøbenhavn og underkastede sig 1808 Examen ved det kirurgiske 
Akademi, 1809 den medicinsk-kirurgiske Examen i Kiel, hvor han 
end videre s. A. tog Doktorgraden. Efter en fleraarig Udenlandsrejse 
blev han 1812 Reservekirurg ved Frederiks Hospital samt 
Adjunkt ved Kirurgisk Akademi. 1813 blev han udnævnt til
Regimentskirurg. 1816 immatrikuleredes han ved Kjøbenhavns 
Universitet og blev derefter udnævnt til extraordinær Professor ved 
Akademiet, af hvis Direktion han end videre 1821 blev Medlem; 
ordentlig Professor blev han 1830. I en lang Aarrække (fra 1824) 
var han Medlem af Sundhedskollegiet, 1839 blev han Etatsraad, og 
ved Akademiets Forening  med Universitetet blev han 1842 udnævnt 
til Professor i Kirurgi ved det medicinske Fakultet, men tog 
allerede 1843 sin Afsked og vendte tilbage til Holsten, hvor han 
opslog sin Bolig i Altona og 7. Marts 1866 døde i Wandsbeck. 
Han var gift (siden 1815) med Engelke Juliane Christine f. From, 
Datter af Konsumtionsskriver A. F.

Grunden til, at han saa tidlig og pludselig trak sig tilbage 
fra Universitetet, var utvivlsomt den, at han var og blev tysk i 
hele sin Aandsretning og derfor lige over for den voxende nationale 
danske Bevægelse maatte føle sig bestandig mindre hjemme i
Kjøbenhavn, ligesom ogsaa særlig Stillingen ved det danske 
Universitet maatte blive temmelig uholdbar for en Mand som han, 
der aldrig lærte at skrive eller tale flydende Dansk. Men i øvrigt 
hørte han  paa ingen Maade til de inkarnerede og agitatoriske 
Slesvig-Holstenere. Tvært imod viste han sig hele sit Liv igjennem 
kun som en stille Videnskabsmand, hvis Interesse udelukkende 
optoges af theoretisk boglig Syslen. Lægens praktiske Virksomhed 
yndede han ikke, og som Regimentskirurg, hvor han var nødt til 
at forestaa en Afdeling paa Garnisonshospitalet, indskrænkede han 
sig til ved smaa Hastværksbesøg med Handsken paa at føle Pulsen 
paa enkelte Patienter, medens han overlod alt det øvrige til sine 
Underlæger. Og da det 1830 efter Withusens Fratrædelse fra 
Overkirurgikatet paa Frederiks Hospital var hans Tur at overtage 
dette, undslog han sig derfor, eller rettere sagt: der kunde slet 
ikke være Tale om ham. Derimod var han en meget brugbar 
theoretisk Docent, der roses for sit klare og koncise Foredrag, og 
ved sit Skrivebord var han overordentlig flittig. Af hans litterære 
Efterladenskaber maa særlig nævnes hans meget bredt anlagte, 
kommenterede tyske Udgave af Farbroderens berømte «Systema 
chirurgiæ hodiernæ», hvoraf der imidlertid ikke udkom mere end 
2 Bind (1822-24), omfattende en forholdsvis kun ringe Del af 
Værket, og end mere bekjendt er hans «Medicinisches 
Schriftsteller-Lexikon der jetzt lebenden Aerzte, Wundärzte,
Geburtshelfer, Apotheker und Naturforscher aller
gebildeten Völker». Af dette omfattende Samlerarbejde
udkom en sluttet Serie af 25 Bind og end videre 8
Supplementbind (1830-45).

Smidt og Bladt, Den danske Lægestand, 4. Udg. 
Erslew, Forf. Lex. Hospitals-Tid. IX, 53. 
Ugeskrift f. Læger 3. R. XXII, 416.

<i>Jul. Petersen.</i>

</chapter><chapter name="Callisen, Christian Friedrich, 1777-1861, Generalsuperintendent">

<b>Callisen, Christian Friedrich,</b> 1777-1861, Generalsuperintendent, 
Broder til ovennævnte
Professor A. C. P. C. Han var født i Glückstadt
20. Febr. 1777. Fra Gymnasiet i sin Fødeby afgik
han 1794 til Universitetet i Kiel. Han var den Gang
svagelig, men studerede dog med den yderste Flid de
theologiske og filosofiske Discipliner, saa han med
glimrende Vidnesbyrd fra alle sine Lærere 1797 kunde
drage til Leipzig. Ved Fodrejser rundt om i Tyskland
forbedredes hans Helbred betydelig, ikke at tale om,
at hans Synskreds udvidedes, og han gjorde mange
Bekjendtskaber. Efter et Aars Studium i Leipzig
begav han sig til Jena, hvor han 22. Jan. 1799 tog
den filosofiske Doktorgrad og modtog en Prisbelønning
for en indsendt Prædiken. I Sept. s. A. underkastede
han sig den theologiske Embedsexamen i Glückstadt
og forblev derefter rolig i sine Forældres Hus,
klarende sin filosofiske og theologiske Viden,
indtil han i Foraaret 1800 gik som Privatdocent til
Kiel. Her læste han med Bifald over forskjellige
Dele af Filosofien, ligesom han udgav flere herhen
hørende Skrifter, men lagde dog ikke Theologien paa
Hylden, prædikede jævnlig og deltog med Troskab i
den frivillige Fattigpleje.

18. Marts 1803 udnævntes C. til Præst i Hollingsted
ved Slesvig, hvorpaa han sluttede sine filosofiske
Forelæsninger, drog til Kjøbenhavn og holdt Bryllup
11. Maj s. A. med sit Søskendebarn, Datter af hans
Farbroder, nedenanf. Konferensraad H. C. I Hollingsted
fik C. dog ikke Lov til at blive ret længe. Uden
at have ansøgt om Forflyttelse blev han allerede
13. Jan. 1804 af Kongen udnævnt til Sognepræst for
Friedrichsberg Menighed i Byen Slesvig og til Provst
i Hütten Provsti. Selvfølgelig var det dog ikke
nærmest C.s egne Fortjenester, som havde foranlediget
denne snare Forfremmelse til et betydeligt Embede,
men den overordentlige Anseelse og Indflydelse, hans
Svigerfader nød paa de højeste Steder. Imidlertid var
C. trods sin store Ungdom fuldt værdig; thi lykkelige
Gaver, som Flid, Troskab, Dygtighed og Elskværdighed,
vare hos ham forenede og gjorde ham anset og afholdt, 
hvor han kom. Et Bevis paa, med hvilken Iver og Omhu han 
satte sig ind i sit Embedes Gjerning i hele dets Omfang, foreligger 
i hans meget benyttede Værk: «Anleitung flir Theologie studirende 
und, angehende Prediger in den Herzogthümern Schleswig u. Holstein
mit den landesherrlichen Kirchenverordmmgen zur Wahrnehmung 
ihrer Pflichten bekannt zu werden» (Altona 1810, 2. 
verm. Aufl. smstds. 1834), et i sin Art fortrinligt Arbejde. I 
Folkeskolevæsenets Interesse udgav han forskjellige Omrids af 
Jordbeskrivelse, Naturlære, Historie og Religionslære. Han virkede for 
Stiftelsen af et  Bibelselskab (1815) og udgav «Handbuch zum Lesen
der heil. Schriften des neuen Testaments» (1813-14) og senere en 
lignende Vejledning til Læsning af det gamle Testamente (1821-23). 
Hans «Glaubenslehre» var et i sin Tid paaskjønnet Arbejde. Ogsaa 
Filosofien vedblev han at dyrke; saaledes udgav han «Propädeutik
der Philosophie» (1846); hans sidste litterære Arbejde var «Entwurf 
einer Religionsphilosophie» (1856). 

Imidlertid modtog C. mange Vidnesbyrd om den Anseelse, 
han nød. 1817 blev han Medlem af det gottorpske Overkonsistorium 
og 1834 gejstligt Medlem af Regeringskollegiet. 13. Jan. 1835 kaldtes 
han til Generalsuperintendent for Hertugdømmet Slesvig, men 
vedblev dog i mere end et Aar derefter med den ham egne 
Embedstroskab at besørge sit Præsteembede, indtil han kunde 
overgive det i sin Efterfølgers Hænder. 1835 hædredes han af 
Universitetet i Kiel med den theologiske Doktorgrad. 1840 assisterede 
han ved Christian VIII's Kroning i Frederiksborg Slotskirke og 
blev i den Anledning Kommandør af Danebrog.

Ved sine Visitatser i Stiftet blev C. alle Vegne modtaget med 
den største Ærbødighed, og for mange Præster var han som en 
Fader. Det kan heller ikke betvivles, at han har virket adskilligt 
godt i de tyske Egne; men for den danske Befolkning kunde han,
der næppe var Sproget ret mægtig, ikke udrette det, han dog sikkert 
gjærne vilde. Saa kom Aaret 1848 med alle dets Omvæltninger. 
C. havde modtaget saa store Velgjerninger fra Danmark og var 
en saa rettænkende Mand, at han, da han fik besindet sig, ikke 
kunde gaa med Oprøret. Dansk var han jo imidlertid ikke og 
kunde som født Holstener, der altid havde haft sin Virksomhed i 
tyske Egne, vel heller ikke være det. Han valgte da frivillig at 
træde tilbage. 3. Juli 1848 modtog han af den provisoriske 
Regering Afsked fra alle sine Embeder. -- Sin Alderdom tilbragte
C. stille i Byen Slesvig; et mildt Aftenskjær faldt over hans sidste
Dage. Hans Livsførelse havde bragt ham bestandig nærmere til 
en enfoldig og oprigtig Kristentro. -- I en Alder af 84 1/2 Aar døde 
han 3. Okt. 1861. Hans Hustru var 5. Nov. 1855 gaaet forud for ham.

Lübker u. Schröder, Schlesw.-Holst.-Lauenb. Schriftsteller-Lex. 
Alberti, Schlesw.-Holst.-Lauenb. Schriftsteller-Lex.
Jahrbücher f. d. Landesk. Schlesw., Holst. u. Lauenb. V, 331 ff. 
Allg. Deutsche Biographie III.

<i>H. F. Rørdam.</i>

</chapter><chapter name="Callisen, Henrich, 1740-1824, Læge">

<b>Callisen, Henrich,</b> 1740-1824, Læge. 
Født 11. Maj 1740 i Preetz i Holsten, hvor hans Fader, Joh. Leonh. C. (f 1759), var Præst; Moderen hed Christiane f. Westhoff. Han fik som Dreng en fortrinlig 
Uddannelse, særlig i Latin, blev 1755 sendt til Kjøbenhavn for at 
studere Kirurgi og blev ansat som Lærling hos Regimentskirurg 
Spierling, men tillige indskrevet i Barberamtet, hvor han 1758 blev
Svend. Samtidig nød han Undervisning paa Frederiks Hospital 
og ved Simon Krügers Hjælp tillige paa Theatrum anatomicum. 
Ved Faderens Død blev C. tvunget til at søge en Plads ved 
Kronborg Barberamt med Løn af 2 Mark om Ugen, men blev dog 
Aaret efter (1760) ansat som Kompagnikirurg (*c: Svend) ved 
Grenaderkorpset med 6 Rdl. maanedlig Gage. Samme Aar døde 
hans faderlige Ven Simon Krüger, og C. manglede ofte det fornødne
til Livets Ophold, hans Stilling var ydmygende, hans 
Udsigter for Fremtiden meget mørke, og han erklærer selv, at han 
var nær ved at gaa fuldstændig til Grunde.

En lille Begivenhed forandrede pludselig hans Stilling. En 
Grenaderlieutenant mødte C. en kold Decemberdag paa Kongens 
Nytorv, og under en Samtale beholdt C. Hatten paa Hovedet; 
fornærmet herover udskjældte Lieutenanten C., truede ham med 
Fugtel og begjærede ham ført i Arrest; men opbragt over det
nedværdigende i sin Stilling søgte C. strax sin Afsked ved 
Regimentet, henvendte sig til Generaldirektør Hennings ved Theatrum 
anatomicum, hvor han næste Dag med megen Hæder aflagde sit 
Tentamen, og blev da 1761 ansat som Overkirurg paa Fregatten 
«Hvide Ørn». Aaret efter blev han Pensionær ved Theatrum anat. 
og Reservekirurg ved Frederiks Hospital. Hermed kom C. da ind 
paa den rette Bane, og han udtaler selv, at de følgende 5 Aar, 
i hvilke han forblev i disse Stillinger, vare de gunstigste i hans 
Liv, hvor han havde rig Lejlighed til baade praktisk og theoretisk
Uddannelse.

I 1766 underkastede han sig, skjønt ikke Student, Examen 
medicum rigorosum og viste i sin paa Latin holdte Tale «om de 
mange Hindringer, der møde den fattige studerende paa hans 
videnskabelige Bane,» saa vel som ved sine Kundskaber og sin Færdighed 
i Fremstillingen, at han i ingen Henseende stod tilbage for 
Fakultetets egne Elever. Han fik kgl. Rejsestipendium, 500 Rdl. 
aarlig, og rejste 1767 til Paris, studerede Kirurgien hos Petit, 
Sabbatier, Louis o. a. og fik for sine til det franske kirurgiske 
Akademi indsendte Afhandlinger fri Adgang til dets Forsamlinger. 
I 1769 kom han til London, stiftede fortroligt Bekjendtskab med 
Pott, J. Hunter, W. Hunter o. a.; i London var han i stor 
Pengeforlegenhed, da han intet havde ud over de 500 Rdl. aarlig, og 
oprettede derfor sammen med en Dentist et Dispensary, hvor han 
solgte Medikamenter, han selv tilberedte; særlig bekjendt blev 
Butikken ved Tandpulvere og Tandbørster, som de selv fabrikerede
af tynde spanske Rotting; C. saa herved sine Indtægter fordoblede 
og blev saaledes i Stand til ogsaa uden for Hospitalerne at kunne 
færdes i sine berømte Venners Selskab. Ogsaa i London fik han 
ved sine Skrifter Adgang til det kgl. Videnskabernes Selskab og 
sendte tillige hyppig videnskabelige Meddelelser hjem. 

Endnu i London udnævntes han til kgl. Overkirurg for den 
danske Flaade, kom hjem 1771, begyndte strax Forelæsninger over 
Kirurgi ved Fakultetet og kreeredes til Dr. med. 1772 for Afhandlingen
«De præsidii classis regiæ sanitatem tuendi methodo». 
Samme Aar forlod Berger det medicinske Fakultet, og C. blev da 
udnævnt til Professor chirurgiæ ved Universitetet, rigtignok uden 
Løn, men med kongeligt Løfte om at succedere Hennings som 
Generaldirektør for Kirurgien. I 1774 udnævntes han til Medlem 
af Collegium medicum, blev Assessor ved Examen chirurgicum ved 
Theatrum anat. og var samme Aar Medstifter baade af det medicinske 
Selskab og Societas exercitatoria medica til Øvelse for de 
medicinske og kirurgiske studerende. Saaledes kastede C. sig med
al sin Iver ind i den kirurgiske Virksomhed og vandt strax ved 
sine grundige og belærende Forelæsninger en stor Tilhørerkreds, 
ligesom han allerede i disse Aar udgav det første af sine Værker: 
«Institutiones chirurgiæ hodiernæ» (1777), væsentlig en Lærebog for
studerende.

Efter Simon Krügers Død var imidlertid Kirurgien ved Theatrum 
anat. kommen yderst i Forfald, og fra alle Sider var det klart, at 
Theatrum anat. maatte forsvinde og en ny Tilstand for Kirurgien 
begynde. I dette Øjemed og i Anledning af Indfødsrettens 
Indførelse nedsattes da efter kgl. Resolution af 13. Nov. 1776 en 
Kommission, hvori Professorerne Saxtorph og C., Livmedikus 
Aaskow o. a. befaledes at tage Sæde «for at udfinde de 
kraftigste og bedste Midler til at ophjælpe Kirurgien og bringe denne 
til at blomstre». -- Denne Kommissionens Sammensætning gav 
Stødet til en systematisk Forfølgelse og til forbitrede og meget 
saarende Angreb paa C.; de kom ganske vist fra saa underordnede 
Personer som Regimentskirurg Martini (Fortalen i 
«Betrachtungen in der Lehre von der Kopfwunden», Hamb. 1784), 
der insinuerede, at C. vilde forraade og undertrykke Kirurgien, 
fordi han var bleven Dr. med., -- og som Pagehovmesteren 
Riegels, der paa den mest ærerørige og smaalige Maade angreb 
C. i forskjellige Artikler («Berlingske lærde Efterretninger» 1785, 
Nr. 12-13, «Forsøg til Kirurgiens Historie», 1785, og «De fatis
faustis et infaustis chirurgiæ», 1787). C. forsvarede sig med stor 
Værdighed i to Smaaskrifter: «Til mine Medborgere» og «Svar 
efter Løfte» (1785), ligesom han støttedes af Abildgaard, Rahbek og
Tode. Sikkert stod der dog bag de nævnte Straamænd betydeligere 
Personligheder og da navnlig Kølpin og Winsløw, der som 
C.s Medbejlere begge attraaede at blive Generaldirektør for Kirurgien; 
det gjaldt dem derfor om at forhindre, at den Institution, der 
skulde følge det dødsdømte Theatrum anat., tilfaldt Universitetet, 
i hvilken Retning allerede den kgl. Resolution af 1773 havde 
udtalt sig, og henimod hvilket Universitetspatron Grev Thott ogsaa 
arbejdede, dels fordi C. var den langt overlegne Dygtighed, dels 
af økonomiske Grunde, idet C. da kunde blive betalt med 
Generaldirektørens Gage. Imidlertid antoges dog et Forslag om 
Oprettelse af et kirurgisk Akademi uafhængigt af Universitetet ved 
kgl. Resolution af 22. Juni 1785 med Hennings, Kølpin og Winsløw 
som Lærere, med Forbigaaelse af den eneste virkelig videnskabelig 
uddannede og allerede højt ansete Kirurg, C. Dybt krænket over 
denne Tilsidesættelse miskjendte han dog ingenlunde Akademiets 
Værd og beklagede kun, at Partiaand, personligt Had og private 
Hensigter havde skudt ham til Side («Til mine Medborgere»). Han 
var tillige uvis om, hvorvidt Løftet om hans Succession efter Hennings 
vilde blive holdt, og maatte vedblive at fungere som Divisionskirurg
i Flaaden, da han endnu ingen Gage havde faaet, skjønt han i 12 
Aar havde doceret som Professor ved Universitetet.

Medens man her hjemme foragtede C.s udmærkede Evner, søgte 
man i Udlandet at vinde ham; fra Berlin fik han 1787 et ærefuldt 
Tilbud om «at vorde ansat som første kirurgiske Professor ved det kgl. medicinske-kirurgiske Kollegium med allernaadigst Løfte om en 
anselig Karakter og Tilladelse til selv at foreslaa Konditionerne». Han
forespurgte sig da her om sin eventuelle Succession ved Hennings' 
Død og fik følgende ubestemte Svar: «Monarken vilde anse det 
med allernaadigst Velbehag, om C. foretrak at blive i sit Fædreland 
i Steden for at modtage det ham tilbudte Embede udenlands». 
Han afslog derefter Tilbudet og blev til stort Held for den danske 
Lægevidenskab i Landet. Allerede 1791 befaledes han at tiltræde 
det kirurgiske Akademi, og efter Hennings' Død 1794 udnævntes 
han da til den Plads, han allerede 1773 havde faaet Løfte om. 
Samtidig og kort efter frasagde han sig sine øvrige Embeder og 
udtraadte af det medicinske Fakultet og Collegium medicum.

I de følgende Aar ofrede han sig da udelukkende for sin 
docerende Virksomhed, der samlede et talrigt Avditorium, endog af 
fremmede studerende; hans Forelæsninger skildres som vel ordnede, 
præcise, let fattelige og hyppig fremsatte i en oratorisk skjøn 
Form. Ved hans sidste offentlige Forelæsning, 29. Marts 1805, 
samledes mer end 400 yngre og ældre Elever for at tage Afsked 
med ham, og der blev i den Anledning præget en Guldmedaille 
med hans Brystbillede, hvortil Abildgaard gav Ideen. Gammel og 
svag søgte han samme Aar Afsked som Lærer, men vedblev at 
beklæde Posten som Generaldirektør til sin Død, 5. Febr. 1824. 
Han var bleven Etatsraad 1802, Konferensraad 1812, Kommandør 
af Danebrog 1813.

Foruden en særlig for den Tid enestaaende Virksomhed som 
Lærer ydede C. sin Videnskab, sit Land og sine Medborgere store 
Tjenester som Forfatter. Foruden hans Afhandlinger, skrevne i 
Udlandet, og hans Doktordisputats findes 19 latinske Afhandlinger,
alle trykte i det kgl. medicinske Selskabs Acta, og 3 danske, meddelte 
i det kgl. danske Videnskabernes Selskabs Skrifter. Dernæst hans 
berømte Kirurgi, der først udkom som «Institutiones chirurgiæ hodiernæ
in usum academicum adornatæ» (1777), senere som 
forøget og forbedret Udgave: «Principia systematis chirurgiæ hodiernæ» 
(1790, 2 Dele), og endelig hans Hovedværk: «Systema chirurgiæ 
hodiernæ» (1798-1800, 2 Dele). Disse Lærebøger bleve ikke blot 
benyttede her i Landet, men paa mangfoldige Steder i Udlandet 
lagte til Grund for det kirurgiske Studium samt oversatte paa Tysk 
og Italiensk, til Dels ogsaa paa Fransk, Spansk og Russisk. 
Sikkert har dette hans klassiske Værk ikke blot hævet ham langt
over hans Forgængere her hjemme, men endog stillet ham i Rang 
med  Datidens berømteste Kirurger i Udlandet.

Oplyst og virkelig videnskabelig indsaa C. længe før sine 
samtidige det sørgelige og ødelæggende for Kirurgien, naar den 
holdt sig fjærnet fra Medicinen; gjennem hele sit Liv har han da 
ogsaa arbejdet paa at uddanne Kirurgerne ved samtidig at gjøre 
dem til Medicinere; fra hans tidligste Afhandlinger til hans sidste 
store Værk er denne Tanke og Aand den ledende. Dette sidste 
Arbejde fra C.s Haand var «Fysisk-medicinske Betragtninger over 
Kjøbenhavn» (1807-9, 2 Dele); først dette Værk sammenholdt med 
de tidligere viser til fulde, hvor stor og mangesidig C.s Begavelse 
har været, og hvor klart han allerede den Gang har set paa det 
endog først i den nyeste Tid ret dyrkede Felt, Hygiejnen. Dette 
Værk er ved sine utallige Oplysninger om Byens Geografi, Naturforhold,
Indbyggernes Samfundsforhold og Levevis o. m. a. et 
Kildeskrift for alt Studium og Undersøgelser af Byens tidligere 
Perioder; det er skrevet i et ejendommeligt simpelt, men dog 
storslaaet Sprog, hvorigjennem overalt lyser Tanken, som han udtalte i
Mottoet paa sit første Ungdomsskrift: «Nisi utile est, qvod facimus, 
stulta est gloria». 

Ligeledes har han i de talrige Kommissioner og Selskaber, 
af hvilke han var Medlem, ved sin store Arbejdsdygtighed, 
fremragende Intelligens, praktiske Sans og uplettede Hæderlighed 
udrettet meget for sine Medborgeres og sin Samtids Vel. Han har 
været den danske Kirurgis Fader, en af den danske Lægekunsts
ypperste Mænd og en i Sandhed nyttig Borger.

Han ægtede 1. 24. Marts 1773 Cathrine Birgitte Braun, f. 13. 
Jan. 1752 d. 11 Avg. 1777, Datter af Justitsraad Simon Gottfried 
B. (d. 1772), Livkirurg og Kammertjener hos Frederik V; 2. 20. Marts 
1778 Marie Amalie Walker, f. 29. April 1756 d. 24. Juli 1837, Datter 
af Vinhandler Daniel W. C. havde i dette Ægteskab 5 Døtre og 
en Søn, Heinrich. Hans Portræt er stukket i Kobber af Lahde 
(findes i dennes «Portrætter»), og af Lips efter Hornemanns Tegning
(findes i C.s « Fysisk-medicinske Betragtninger»). C.s Buste i Gibs 
og hans Portræt i Olje haves paa Kirurgisk Akademi.

Program til hans Doktorpromotion S. 16 ff. 
Lahdes Portraiter 2. H., 1805. 
H. Callisen, System der neuern Chirurgie, Fortale til 2. Bind. 
Litt. Tid. 1824, Nr. 16. 
Bibl. f. Læger 1824, S. 119 ff. 
Erslew, Forf. Lex.

<i>Sylv. Saxtorph.</i>
</chapter>
<chapter name="Callisen, Leonhard Friedrich Christian, 1803-39, Præst">

<b>Callisen, Leonhard Friedrich Christian,</b> 1803-39, Præst, 
var født 17. Febr. 1803 i Hohenfelde i Holsten, hvor Faderen, 
Johan Friedrich Leonhard C. (senere Dr. theol. og Overkonsistorialraad, 
d. 1864), da var Præst. Farfaderen, Johan Leonhard C., var 
Generalsuperintendent i Holsten (d. 1806). Efter at have besøgt 
Rensborg Skole gik C. 1822 til Kiel, hvor han studerede Theologi. 
Siden fortsatte han sine Studier i Tübingen og Berlin og tog 
Embedsexamen i Glückstadt med Udmærkelse. 1829 blev han 
Diaconus  ved St. Nicolai Kirke i Flensborg, 1836 Sognepræst i 
Friedrichsberg (Slesvig) og Provst i Hütten Provsti, da ovennævnte 
C. F. Callisen var bleven Generalsuperintendent. Tillige blev han 
Medlem af det slesvigske Overkonsistorium og 2. gejstligt Medlem
af den slesvig-holstenske Regering paa Gottorp. Var Medudgiver 
af de 4 første Aargange af «Religionsblatt» og besørgede «Des 
koniglichen Synodi zu Rendsburg wohlmeinende u. herzliche 
Ansprache (1737), zum l00jährigen Gedächtniss mit einem Vorwort 
neu herausgegeben» (Schlesw. 1837). -- C. døde allerede 31. Dec. 
1839. Hans Hustru, Christiane f. Drews fra Rensborg, døde 1834.

Alberti, Schlesw.-Holst.-Lauenb. Schriftsteller-Lex. 
Allg. deutsche Biographie III.

<i>H. F. Rørdam.</i>

</chapter><chapter name="de la Calmette, Charles Louis Bosc, 1750-1811, Overkammerjunker">

<b>de la Calmette, Charles Louis Bosc,</b> 1750-1811, Overkammerjunker. 
Han var Søn af den hollandske Gesandt i Portugal 
Charles Frangois Bosc de la C., der 1759 blev forflyttet til 
Kjøbenhavn, og var født i Lissabon; under Jordskjælvet 1755 blev 
han tillige med sin yngre ndfr. nævnte Broder frelst af sin Gouvernante, 
der paa sine Arme bar Børnene mellem Ruinerne ud af 
Staden. Han fulgte med Forældrene til Danmark, blev 1776 
naturaliseret som dansk Adelsmand, 1777 Kammerherre, 1783 
Overfalkonermester, hvilken Post han 1798, da Falkoneriet blev reduceret,
ombyttede med Overceremonimesterembedet. 1793 blev han Ridder 
af Danebrog, 1808 Overkammerjunker; han døde 22. Avg. 1811 og 
ligger begraven i et Kapel, som hans Broder havde ladet opføre 
ved Damsholte Kirke paa Møen.

Manthey, Ridderes Levnetsløb  1809-17 S. 38 f.

<i>P. Brock.</i>

</chapter><chapter name="de la Calmette, Pierre Antoine Gerhard Bosc, 1752-1803, Amtmand">

<b>de la Calmette, Pierre Antoine Gerhard Bosc,</b> 1752-1803, Amtmand, 
yngre Broder til foregaaende og født i Lissabon 21. 
Sept. 1752 (efter andre Angivelser 1754), kom med Forældrene til 
Kjøbenhavn 1759, blev 1769 Lieutenant ved Garden, derefter 
Ritmester ved et Kavalleriregiment, men traadte senere ind i Garden 
igjen, efter at den 1772 paa ny var oprettet; 1777 blev han 
naturaliseret som dansk Adelsmand og senere Kammerherre. Ved 
sin Faders Død 1781 arvede han Marienberg, som Faderen havde
kjøbt 1776 af Beringskjold; 1783 blev han Amtmand over Møen 
og 1794 tillige over Nykjøbing Amt. De smukke Haveanlæg ved 
Marienberg og Liselund skyldes ham. Han døde 7. April 1803, 
kort efter at han var bleven Gehejmeraad. 17. Jan. 1777 havde 
han ægtet Anna Elisabeth Iselin (Datter af Schweitseren 
Konferensraad Reinhard L, der 1776 var bleven optagen i den
friherrelige Stand, og Anna Elisabeth f. Fabricius); hun døde i Genf 29. 
Maj 1805 og er tillige med Manden begraven i Kapellet ved 
Damsholte Kirke.

Paludan, Møen I, 474. II, 367.
Nyrop, Joh. Fr. Classen.

<i>P. Brock.</i>
</chapter>

<b>Calnein,</b> se Kalnein.

<chapter name="Garnerer, Johan Friedrich, 1720-92, Ridefoged og Forfatter">

<b>Garnerer, Johan Friedrich,</b> 1720-92, Ridefoged og Forfatter. 
Han er født i Oettingen «im Ries» (Provinsen Schwaben i Kongeriget 
Bajern), studerede i Gøttingen og blev 1752 Avditør ved det 
danske Livregiment Dragoner i Haderslev. Her anlagde han en 
Linnedfabrik. Efter sin Afskedigelse 1768 (han havde 1761 faaet 
Titelen Krigsraad) udnævntes han 1769 til Ridefoged i Hvidding 
og Nørre Rangstrup Herreder og tog Bolig i Vodder. Han 
afskedigedes efter Ansøgning 3. April 1780 og døde i Vodder 6. Nov. 
1792. C. udfoldede en ret omfattende Forfattervirksomhed, spredt 
i Tidsskrifter, især i statsøkonomisk og human Retning. 1758-62 
udgav han i 2 Bind «Vermischte historisch-politische Nachrichten 
in Briefen von einigen merkwürdigen Gegenden der Herzogthümer 
Schleswig und Holstein, ihrer natürlichen Geschichte und andern 
seltenen Alterthümern», der dog kun indeholde lidet brugeligt
Stof; det bedste vedrører Marskegnene. Han var Medudgiver af 
«Schleswigsches Wochenblatt» (1755), og Udgiver af «Nachrichten 
vom baltischen Meere» (Haderslev 1765-66). Han kom især jævnlig 
tilbage til Meddelelser og Undersøgelser vedrørende Ravet.

<i>A. D. Jørgensen.</i>

</chapter><chapter name="Cammermeyer, Johan Sebastian, 1730-1819, Præst">

<b>Cammermeyer, Johan Sebastian,</b> 1730-1819, Præst, 
født i Kjøbenhavn 31. Marts 1730 af Forældrene Siegfried C., 
Hof-Brokadeskrædder, og Anna Margrethe f. Tank, deponerede 1750 og tog 
theologisk Examen 1754. Han kom s. A. til Bergen som 
Privatlærer, bl. a. for Claus Fasting, og havde dimitteret 8 Studenter, da 
han 1759 blev kaldet til personel Kapellan til Fane. Efter her at 
have tjent 2 Sognepræster maatte han 1765 forlade Kaldet, da han
var overflødig, rejste til Kjøbenhavn og blev 1766 udnævnt til 
residerende Kapellan til Sund. I dette ubetydelige Embede led 
han med sin store Familie Nød, og hans Helbred svækkedes ved 
de haarde Sørejser. Han befriedes derfra, da han 1775 blev 
residerende Kapellan til Korskirken i Bergen. Da Sognekaldet blev 
ledigt 1803, vilde han «af Beskedenhed» ikke søge det, men blev 
staaende i sit Kapellani til 1811, da han -- berøvet Synet -- 
maatte tage Afsked. Han døde 7. Febr. 1819 og var den næstsidste 
Præst i Rigerne af den gamle pietistiske Skole, hvis Præg han 
bar i et yderlig asketisk Liv og en dertil svarende Forkyndelse. 
Lige til sine sidste Dage blev hans Hjælp oftere paakaldt af den 
overtroiske Almue, naar Djævelen drev sit Spil, og der skulde 
manes, og han, hvem Tiden ganske var gaaet forbi, var ikke uden 
Tillid til sine Kræfter i denne Retning. Gift 1. med Anna 
Christine f. Gude (f. 1731 d. 5. Juli 1778), Datter af Kirurg Christian 
G. og Eva f. Bøcher, (12 Børn) og 2. med Maren f. Heiberg (f. 13. 
Marts 1742 d. 29. Juli 1812), Datter af Anders H., Sognepræst til 
Gryten, og hans anden Hustru, Else Margrethe f. Dankerts. Hun 
var Faster til Digteren P. A. Heiberg (2 Børn, af hvilke det yngste, 
Else Margrethe, blev Moder til J. S. Welhaven).

Hatting, Præstehist. S. 154. 
J. N. Brun, Gammelt og Nyt om Biskop J. N. Brun S. 504 ff.


<i>D. Thrap.</i>

</chapter><chapter name="Camradt, Johannes Ludvig, 1779-1849> Blomstermaler">

<b>Camradt, Johannes Ludvig,</b> 1779-1849> Blomstermaler,
var Søn af Portrætmaler Jørgen Frederik C. (f. 1736 d. 1784) og Marie 
f. Schrøder (f. 1737 d. 1814), som det synes, den yngste af en talrig 
Børneflok, født i Kjøbenhavn 20. Sept. 1779. Det, at Han ikke
udstillede før 1810, medens han allerede giftede sig 9. Okt. 1804 
med Marie Elisabeth Johannette Weise og fra 1807 stod i Forhold 
til et da oprettet Institut for Metalarbejdere, tyder paa, at han fra 
først af har levet som Tegnelærer. Imidlertid besøgte han uden
Tvivl Kunstakademiet o. 1804-6, og der er Grund til at tro, at 
det var ham og ikke hans 68aarige Farbroder, der i 1806 fik 
Akademiets mindre Sølvmedaille, uagtet Forbogstaverne ere 
sidstnævntes (J. C. Camradt, f. 1738 d. 1814). Som Tegnelærer udgav 
han ogsaa et Par Hæfter «Blomstertegninger for Ungdommen», 
stukne af O. O. Bagge. Akademiet nægtede i 1816 at agreere 
ham paa et, som det synes, ret vellykket
Blomsterstykke, fordi han ikke havde rejst. Efter en
lille Rejse til Dresden i Vinteren 1819-20 lykkedes
det ham omsider i 1821 at blive agreeret og i 1823
Medlem af Akademiet. Men hans Kaar vare ringe,
saa at han gjentagne Gange maatte søge Hjælp af
Akademiets Understøttelseskasse, hvoraf han endog
fra 1839, da hans Øjne blev svage, fik en fast aarlig
Understøttelse af 300 Rdl. Efter at hans Hustru var
død 2. Nov. 1832, giftede han sig anden Gang med
Anna Magdalene Becker. Sine sidste Leveaar tilbragte
han i Hillerød, hvor han døde 2. Dec. 1849. Han
udstillede fra 1810-43 ikke mindre end 88 Blomster-
og Frugtstykker i en Smag, der i Østs «Arkiv» en Gang
karakteriseres som «stedse delikat og sart, om end
noget mat». Den kgl. Malerisamling ejer 13 af hans
Arbejder. 

Selmer, Nekrolog. Saml. II, 456. Weilbach, Konstnerlex.

<i>Ph. Weilbach.</i>

</chapter><chapter name="Camstrup, Ole, 1685-1762, Forfatter">

<b>Camstrup, Ole,</b> 1685-1762, Forfatter, 
født i Etne 2. Nov. 1685 af Forældrene Sognepræst Hans C. (f. i
Baahus Len 17. Juni 1648, d. 24. Nov. 1712) og hans
anden Hustru, Sidsel Monsdatter, deponerede 1702,
men tog ingen Attestats. Han vendte tilbage til
Norge og var nogle Aar Huslærer, før han bosatte sig
i Bergen, hvor han fik en Velynder i Biskop Niels
Smed. Omtr. 1718 oprettede han her en privat Skole,
som han synes at have drevet til op imod Midten af
Aarhundredet. Han var her Lærer for Claus Fastings
Fader, men næppe for denne selv (som L. Sagen
beretter i «Fastingiana»). Han omtales som en
meget dygtig Skolemand, vel hjemme i Klassikerne
og Historien, og hans Virksomhed maa have været af
Betydning, da Bergens Latinskole det meste af denne
Tid var i Forfald. Mest bekjendt er han bleven som
Lejlighedspoet, og han er maaske den sidste Digter
af den gamle Skole, der efter Holbergs Fremtræden
holdt ved med sine Festrim paa Modersmaalet,
Latin, Fransk og en enkelt Gang paa Bondemaal. Hans
«Trifolium metricum», hvori de 1739 samlede udkom,
har intet poetisk Værd, men adskillig Betydning for
Personalhistorien. Han nød megen Anseelse i Bergen,
hvor hans Skole rimeligvis er ophørt ved Pontoppidans
Ankomst, da denne i en Klage over, at der fandtes
«Pugeskoler» i Bergen (5. Febr. 1752), nævner en
saadan, der blev holdt af Rasmus Cortin, men ikke
C.s. Samme Biskop roser ham meget i sin Tale ved
Indvielsen af Seminarium Fredericianum (1752). Han
døde 29. Jan. 1762. Gift 12. Okt. 1718 med Anna
Christine Linde (f. i Nov. 1690 d. 7. Marts 1777). 
Fra Sønnen Hans C. (f. 14. Jan. 1724, d. 1765 som Sognepræst i 
Stavanger) stammer en talrig Efterslægt.

Nyerup, Den danske Digtekunsts Hist. IV, 329 ff. 
L. Dietrichson, Omrids af den norske Poesis Hist. S. 95 ff.

<i>D. Thrap.</i>

</chapter><chapter name="Cantor, Theodor Edvard, 1809-60, Læge og Naturforsker">

<b>Cantor, Theodor Edvard,</b> 1809-60, Læge og Naturforsker, 
Søn af Grosserer Levin Isaac C. og Nanine f. Wallich. Han blev 
født i Kjøbenhavn 6. Febr. 1809 og dimitteredes fra Borgerdydskolen 
i 1826. I Efteraaret 1832 tog han den lægevidenskabelige
Examen ved det kirurgiske Akademi, og det følgende Aar erholdt 
han Doktorgraden i Halle («De abscessu lymphatico»). Under et 
Besøg, som hans Morbroder, den bekjendte Botaniker Nathanael 
Wallich i Kalkutta, aflagde i Kjøbenhavn, vaktes C.s Interesse for
Studier i den rige tropiske Natur, og i 1835 rejste han til Ostindien. 
Det synes imidlertid, at Opholdet hos hans Slægtning ikke ret 
faldt i hans Smag. Han traadte derfor i det engelsk-ostindiske 
Kompagnis Tjeneste og blev ansat ved Marineopmaalingen. I 
denne Stilling fik han Lejlighed til at gjøre forskjellige Rejser, som 
han stadig benyttede til at foretage naturvidenskabelige Studier og 
Indsamlinger, og at disse Rejser i alt Fald til Dels have været af
større Udstrækning, kan ses af, at der i «Calcutta Journal of 
Natural History» for 1840 findes en Afhandling med Titel: 
«Conspectus of collections made by Dr. Cantor, Assistant Surgeon, 
during his employment with H. M. 26th Regt. on expedition to
China». Udbyttet af sine Indsamlinger skjænkede han til Kjøbenhavns 
Universitet, som flere Gange modtog værdifulde Gaver fra 
ham. Foruden nogle botaniske Afhandlinger i den nævnte Journal 
har C. publiceret en Række Smaaafhandlinger over zoologiske, især
herpetologiske, Æmner, dels i engelske, dels i ostindiske Tidsskrifter. 
Blandt de første kan nævnes hans «Spicilegium serpentium 
Indicorum» («Proceedings of the zool. soc. of London» 1839), 
blandt de sidste hans «Catalogue of reptilia inhabiting the 
Malayan peninsula and islands» («Journ. of the Asiatic soc. of Bengal» 
1847). -- C. var en livlig, velbegavet Natur, der i sin Omgangskreds 
skattedes meget paa Grund af sine selskabelige Talenter. 
De sidste Aar af sit Liv tilbragte han som Læge paa en Sindssygeanstalt 
i det fjærne Indien, indtil han selv blev indlagt som 
sindssyg paa samme Hospital, hvor han døde i 1860.

Erslew, Forf. Lex. 
Smith og Bladt, Den danske Lægestand, 4. Udg. 
Botan. Tidsskr. XII.

<i>Jonas Collin.</i>
</chapter>
<chapter name="Capeteyn, Peter, 1511-57, Læge og Mathematiker">

<b>Capeteyn, Peter,</b> 1511-57, Læge og Mathematiker, 
var født i Middelburg i den nederlandske Provins Zeeland. I sin Ungdom 
studerede han i  Løwen og i Paris. Den medicinske Doktorgrad 
tog han ved Akademiet i Valence. Derpaa blev han Lærer ved 
Universitetet i Køln, hvorfra han, efter bestemt at have sluttet sig 
til den lutherske Reformation, 1545 kaldtes til medicinsk Professor 
i Rostock og Aaret efter i samme Egenskab til Kjøbenhavn, 
hvorhos han  tillige 1547 blev Livlæge hos den tilkommende Konge,
Hertug Frederik, og forlenedes med Hvidøre Gaard og Gods nær 
ved Kjøbenhavn. Samme Aar valgtes han til Universitetets Rektor 
og fik Knardrup Kloster og Gods, som den Gang tilhørte Universitetet, 
under sin Bestyrelse. 1548 fulgte han Prinsesse Anna paa
hendes Brudefærd til Sachsen. Da han havde forfattet en Almanak 
for Aaret 1549, forsynet med astrologiske og medicinske 
Anvisninger, og tilegnet Kong Christian III den, befalede Kongen 
Rigshofmester Eske Bille at forsyne ham med en god Oxe, 2 fede 
Svin og l/2 Td. Smør som Løn for hans Opmærksomhed. I 
Sommeren 1550 gjorde han en Rejse til Nederlandene, paa hvilken 
han blev overfaldet og udplyndret af Røvere, men slap dog derfra 
med Livet. Da Pesten 1553 rasede i Kjøbenhavn, opholdt han sig 
paa Halsnæs, ligesom den Tids Læger ofte havde for Skik at rejse 
bort, naar farlige Epidemier indtraf. For dog at gjøre noget
skrev han en Anvisning paa de Præservativmidler, man bedst 
kunde anvende mod Sygdommen, og gav Apothekerne Recept paa 
en Lægedrik, man kunde bruge, naar man var bleven angrebet af 
Smitsoten. Samme Aar forlenedes han med Dekanatet i Lunds 
Kapitel, hvor han gjorde sig bemærket ved at gjennemdrive den 
Bestemmelse, at Kannikerne skulde aflægge deres «Almutium» 
eller Kannikehætte, der mindede om den katholske Tid. -- Han døde 
6. Jan. 1557 og jordedes i vor Frue Kirke i  Kjøbenhavn, hvor en 
Mindesten i stærke Udtryk priste hans Lægedygtighed.

Rørdam, Kbhvns Universitets Hist. 1537-1621 I, 614. 
Bruun, Aarsberetn. fra det st. kgl. Bibl. II, 362.

<i>H. F. Rørdam.</i>

</chapter><chapter name="Capion, Etienne, --1722--, Theaterprivilegie-Ejer">

<b>Capion, Etienne,</b> --1722--, Theaterprivilegie-Ejer. 
Om C. haves kun faa Oplysninger. Han menes at være indforskreven til 
Danmark fra Frankrig i Slutningen af det 17. Aarhundrede som 
Maskinist og Theatermaler ved en fransk Troup, fik 1703 Tilladelse
til at vinde Borgerskab i Kjøbenhavn som Vinhandler, gjorde 
under Frederik IV Felttoget mod Sverige med som «Hof- og 
Stabs-Traiteur» (Marketender) og fik 17. Maj 1720 Privilegium paa at 
anlægge et Komediehus i Kjøbenhavn. Af General Arnoldt (s. I, 
341) laante han 7000 Rdl. til Opførelse af Theatret paa en Parcel 
mellem lille Grønnegade og Gothersgade, mod at han satte 
Privilegiet i Pant for Laanet. Han fik Privilegiet yderligere udvidet 
og stadfæstet 12. Maj 1721 og begyndte endelig 20. Jan. 1722
Forestillingerne paa Grønnegades Scene. Samme Aar traadte han i en Art 
Interessentskab med René Montaigu, der havde faaet Bevilling 
paa at opføre Skuespil i det danske Sprog, men allerede i Juli 
1723 maatte C. flygte for Vexelgjæld, kom tilbage, blev sat i 
Gjældsarrest, og hans Theater udlejedes til Montaigu. I 1724 søgte 
han forgjæves om Tilladelse til «at agere danske Komedier i Norge», 
og nu vides intet om ham, indtil han i 1738 ligeledes forgjæves 
ansøger om at maatte nedsætte sig som Gjæstgiver i Odense. C., 
der synes at have levet endnu ved Udgangen af 1747, var gift 
med Susanne le Creux (rimeligvis: la Croix), med hvem han havde 
flere Børn, og var efter al Sandsynlighed besvogret med Montaigu. 

Overskou, Den danske Skueplads I. 
Werlauff, Hist. Antegn. til Holbergs Skuespil. 
Danske Saml. II. 

<i>Edgar Collin.</i>

</chapter><chapter name="Cappe, Gerhard Joachim, 1733-1802, Handelsmand">

<b>Cappe, Gerhard Joachim,</b> 1733-1802, Handelsmand. 
Han er født 10. Maj 1733 i Winsen i Hannover, hvor Faderen var 
Superintendent, og kom 1750 til Bergen, hvor han senere i 
Forening med Svogeren Gerhard Schnelle etablerede et stort Handelshus 
og i nogen Tid var hædret med Tillidshvervet som «deputeret 
Borger». Som saadan var han i 1786 med paa at erhverve og 
bevare for Bergens By Borgmester Hildebrand Meyers værdifulde
haandskrevne Samlinger til Stadens Historie, og i 1794 deltog han 
i Stiftelsen af et Legat for 3 trængende bergenske Handelsmænd, 
hvilket oprettedes til Ære for Grev A. P. Bernstorff. Han døde 
4. Juli 1802 og var siden 8. Nov. 1761 gift med Elisabeth f. Svane,
f. 8. Nov. 1744, d. 15. Jan. 1823 uden Børn.

N. Nicolaysen, Norske Stiftelser II, 133 ff. III, 612 og 876.

<i>H. J. Huitfeldt-Kaas.</i>

</chapter><chapter name="Cappel, Joachim Dieterich, 1717-84, Apotheker">

<b>Cappel, Joachim Dieterich,</b> 1717-84, Apotheker. 
Han var født 13. Febr. 1717 i Wismar, hvor hans Fader var Kjøbmand og 
Brygger. 1730 kom han i Lære hos en Apotheker i Riga og var 
derefter Provisor paa det kejserlige Apothek i St. Petersborg. 
Senere tog han til Halberstadt, og 1747 kom han til Kjøbenhavn,
hvor han efter i nogle Aar at have fungeret som Provisor paa 
Kong Salomons Apothek 1757 overtog det nyindrettede Apothek 
paa Frederiks Hospital mod en aarlig Afgift af 400 Rdl. og en 
Forpligtelse til at levere Hospitalet den fornødne Medicin til en
billig Taxt. Han dyrkede ivrig Kemi og Mineralogi, var utrættelig 
i at anstille kemiske Forsøg, og de Meddelelser om disse og deres 
Resultater, som Kratzenstein gav i Videnskabernes Selskabs Skrifter
og i Crells «Chemisches Archiv», vakte den Gang ikke ringe 
Opmærksomhed og bevirkede hans Optagelse (1769) som Medlem af 
Videnskabernes Selskab, ligesom han overhovedet nød megen 
Anseelse, var Assessor i «Collegium medicum» og havde Rang med 
Doctores medicinæ. Ogsaa gav han yngre frugtbare Impulser i 
videnskabelig kemisk Retning, hvad der t. Ex. gjælder om den 
dygtige Kemiker Nordmanden Nicolai Tychsen, der var en af 
hans Apothekerdisciple. Hans største og mest blivende Fortjeneste af 
Videnskaben knytter sig dog til Oprettelsen af et stort Legat
(Renterne af en Kapital paa 13500 Rdl.), der skulde benyttes som 
Rejsestipendium til farmacevtiske og medicinsk-kirurgiske studerende, 
«som have Lyst og Duelighed til at exkolere det kemiske Studium». 
For dette Stipendium foretog H. C. Ørsted sin første Studierejse. 
C. stiftede tillige et stort Legat for Apothekerenker og 
-medhjælpere. Han døde 4. Febr. 1784.

Ingerslev, Danmarks Læger og Lægevæsen II, 475 f. 
Archiv f. Pharmaci og techn. Chemi XVI, 40 ff. 
Scharling, De Forhold, under hvilke Chemien har været dyrket i Danmark, S. 58 ff.

<i>Jul. Petersen.</i>

</chapter><chapter name="v. Cappelen, Jørgen, 1715-85, Godsejer">

<b>v. Cappelen, Jørgen,</b> 1715-85, Godsejer. 
Hans Forældre vare Gabriel v. C. til Fossesholm (d. 1758), hvis Fader, Johan v. C., 
kom til Norge i Midten af det 17. Aarhundrede som Marseliernes 
Godsforvalter og døde 1688 som Foged i Lier; Moderen var Maren
Jørgensdatter Neumann (d. 1747). Jørgen v. C. blev født paa 
Bragernæs 6. Juni 1715 og var først Leverandør ved Kongsberg 
Sølvværk, hvor han, vistnok til Dels ved sit Giftermaal, synes at 
have erhvervet Formue, da han i Aarene 1762-63 samlede det 
betydelige Gods Fossesholm paa Eker, hvori hans Broder, Fader
og Morfader tidligere havde været Medejere, den sidstnævnte siden 
1697. Han drev her et betydeligt Landbrug og holdt Gaard og 
Bygninger i en Orden, som Professor J. N. Wilse, der, formentlig i 
177o-Aarene, besøgte Stedet, ikke noksom kan rose. C. blev 1763 
Justitsraad og 1777 Etatsraad og har i sit Testamente af 1780 
betænkt Ekers Fattigvæsen med et Par Legater. Han døde paa 
Fossesholm 14. Febr. 1785. 29. Juni 1746 blev han i Christiania 
gift med Magdalene Larsdatter (Darjes), f. paa Bragernæs 31. Maj 
1718, d. 13. Nov. 1769, Datter af Kjøbmand Lars Ottesen (Møller) og 
Magdalene Arentsdatter (von Kampen), der 2. Gang ægtede 
Kjøbmand i Christiania Joh. Henr. Darjes, efter hvem Stifbørnene 
antoge Familienavnet. Magdalene Larsdatter havde først (fra 1737) 
været gift med Knud Berg, Kjøbmand paa Kongsberg (d. 1745). 

N. Nicolaysen, Norske Stiftelser III, 369 og 877. 
Wilse, Reise-Iagttagelser I, 98 ff. 

<i>H. J. Huitfeldt-Kaas.</i>

</chapter><chapter name="v. Cappelen, Peder Juel, 1763-1837, Handelsmand">

<b>v. Cappelen, Peder Juel,</b> 1763-1837, Handelsmand,
født i Skien 24. Jan. 1763, Søn af Kjøbmand Diderik v. C. og 
dennes første Hustru, Petronelle f. Juel. I en større Del af sit 
Liv boede han paa Avstad ved Drammen, hvilken Kjøbstad han 
repræsenterede paa det 1. ordentlige Storting 1815-16, og hvor 
han fra 1784 havde haft Borgerskab, samme Aar som han 25. 
Dec. paa Avstad ægteviedes med Christiane Marie Klein (f. paa
Tangen i Drammen 27. Sept. 1767, d. i Christiansfeld i Slesvig 8. 
April 1849, Datter af Kjøbmand Peder K. og Anna Cathrine f. 
Lohrmann). For Drammens Opkomst arbejdede han paa 
forskjellige Maader, bl. a. for Istandbringelsen af det Interessentskab, 
som 1812 opførte den store Drammens Bro mellem Bragernæs og
Strømsø, og siden for dennes Vedligeholdelse, indtil den 1834 blev 
overtagen af Kommunen. Ved det norske Universitets Oprettelse 
1811 var han mellem de større Bidragydere til den udstedte 
Nationalsubskription, med 10000 Rdl. D. C. 1795 kjøbte han 
Ejdsfos Jærnværk for 45800 Rdl., hvilket han satte i god Stand og 
med tilliggende Jordegods og Skove ejede til sin Død; fra 1801 
var han tillige Ejer af det nærliggende Jarlsbergske Værk eller 
Konnerudværket med Stangjærn- og Spigerhamre m. m. Paa 
Indbydelse af Drammens Borgerrepræsentanter fejredes 8. Dec. 1834 
under almindelig Tilslutning hans 50aarige Jubilæum som Borger i 
Drammen. Noget over 2 Aar senere afgik han ved Døden paa 
Ejdsfos 11. Marts 1837.

<i>Yngvar Nielsen.</i>

</chapter><chapter name="Carisius, s. Charisius.">

<b>Carisius,</b> s. Charisius.

</chapter><chapter name="Carl den danske eller den gode, Greve af Flandern, o.1084-1127">

<b>Carl</b> den danske eller den gode, Greve af Flandern, o.1084-1127. 
C. var eneste Søn af Kong Knud den hellige og Dronning 
Edel (Adela), Datter af den flanderske Greve Robert Friseren. Da 
Kong Knud myrdedes 10. Juli 1086, flygtede Edel med sin lille 
Søn til sin Faders Hof i Brügge; hun forlod dog nogle Aar efter 
Sønnen for at ægte Hertug Roger af Apulien, medens hendes 
Broder, Korsfareren Robert, sørgede for C.s Opdragelse. Efter at 
C. var bleven Mand, drog ogsaa han til det hellige Land for at
øve tapre Bedrifter og fromme Gjerninger. Efter hans Hjemkomst 
tog hans Fætter Grev Balduin VII (mi-19) ham til Raadgiver 
og Medregent; Landefred blev forkyndt og overholdt, og efter det 
taknemmelige Folks Ønske udnævnte Balduin ham endog til sin
Efterfølger. Ikke desto mindre rejste der sig ved Grev Balduins 
Død et Parti imod den danske Prins, hvilken dog overvandt sine 
Modstandere. C. sørgede under sin Regering for Landets Opkomst, 
værnede om Kirken og dømte retfærdig; han blev kaldt «Kirkens
Fader» og «den gode» og vandt saa stor Anseelse, at baade 
Jerusalems Krone og Kejserkronen bleve ham tilbudte. Imidlertid 
havde hans strænge Tilsyn med, at Lovene overholdtes, vakt Uvilje 
hos mange og især hos Bertulf, Provst ved St. Donatianskirken
og Kansler, dennes Brodersøn Burchard og de øvrige Medlemmer 
af denne Familie, som fra simpel Herkomst havde svunget sig op 
til høje Stillinger; de sammens vore sig om at dræbe C. Skjønt 
advaret begav C. sig som sædvanlig til St. Donatianskirken om 
Morgenen tidlig 2. Marts 1127; han laa knælende foran Alteret,
da Burchards Sværd kløvede hans Hoved. Folket grebes af Raseri 
over denne Udaad og tog snart Blodhævn over de sammensvorne. 
C. blev jordet i St. Donatians Kirke; 1827 overførtes hans Ben til
Kirken Saint-Sauveur, i hvilken der er bevaret et gammelt, paa 
Træ malet, efter Kontourerne udskaaret Billede af ham. C. var 
gift med Margrethe af Clermont; de havde ingen Børn. C. blev 
hurtig af Folket anset som Helgen og æret i Bispedømmet Brügge, 
men først 1883 godkjendte Paven en almindeligere Hylding af C. 
som «salig» (beatus), og Aaret efter bleve hans Ben under stor 
Højtidelighed skrinlagte i et nyt kostbart Relikvieskrin. Hans 
Skæbne ligner mærkelig hans Faders; som denne var han en 
ivrig og stundum hensynsløs Fremmer og Forsvarer af Kirken og 
dens Ret, og han led Martyrdød paa en lignende Maade som denne.

C. F. Wegener, Om Carl Danske, Greve af Flandern, 1839. 
Kervyn de Lettenhove, Histoire de Flandre I. 
Aarbøger f. nord. Oldk. og Historie 1877. 
Biographie nat., publ. p. l'Acad. Royale des Sciences, des Lettres et des Beaux-Arts de Belgique,
III. E. Le Glay, Charles de Danemark, Charles le Bon, 1878. 
Mad. Bourdon, Charles le Bon, comte de Flandre, 1886. 
I. H., Karl d. Danske med Tilnavnet den Gode, 1884. 
Nord. Kirketid. f. katholske Kristne 1884.

<i>Johannes C. H. R. Steenstrup.</i>
</chapter>
<chapter name="Carl, 1680-1729, Prins">

<b>Carl,</b> 1680-1729, Prins. 
Han var Søn af Christian V og Charlotte Amalie og født 26. Okt. 1680. I hans
Barndom var den senere Statsminister Johan Georg Holstein hans Hofmester, og tillige 
havde Gehejmeraad Chr. Siegfr. Plessen Tilsyn med Opdragelsen. I
1696 afløstes Holstein i sin Stilling af Grev Carl Ahlefeldt (s. I, 124). 
Som det var at vente, spillede Tysk en Hovedrolle i Undervisningen; 
dermed begyndtes der, senere kom Dansk til. Det hedder i en 
Instrux af 1696 fra Kongen for Grev Ahlefeldt, at som Afløsning 
af den tyske Bibel skulde fra nu af den danske Bibel gjennemgaas. 
Et Kapitel af denne skulde læses Morgen og Aften og oversættes 
paa Latin, ligesom der tidligere var blevet oversat paa dette Sprog 
fra Tysk. Fra nu af skulde Konfessionarius kun tale Dansk og 
Latin med Prinsen. Men Tysk vedblev dog hele Livet at være 
det Sprog, der laa denne nærmest, ligesom det var Tilfældet med 
Frederik IV. Da Prinsen allerede som Barn var sygelig, blev 
han 1696 sendt paa en Udenlandsrejse til sydligere, varme Egne. Længst
opholdt han sig i Montpellier; men han besøgte ogsaa de 
vigtigste Stæder i Italien. Han skulde, hed det i Instruxen for 
hans Rejse, saa vidt mulig undgaa Hofferne og Hovedstæderne, 
hvor Opholdet hverken kunde gavne hans Studier eller Religiøsitet. 
Efter o. 4 Aars Fraværelse kom han hjem i April 1699.

Prins C. fik af sin Broder Frederik IV Jægerspris Gods (1703) 
paa Livstid, og efter sin Moder arvede han ved hendes Død (1714) 
Vemmetofte og Højstrup i Sjælland tillige med Charlottenborg Slot 
foruden nogle mindre Ejendomme. Ogsaa ejede han et Lyststed, 
den saakaldte «Prinsens Have», ved Kjøbenhavn uden for Nørre 
Port, senere bekjendt under Navn af «Blaagaard». I Statsforretninger 
tog Prins C. aldrig Del; han var 1701 valgt til Koadjutor i Stiftet 
Lybek og 1705 til Biskop der; men han maatte give Afkald derpaa 
imod aarligt Pengevederlag af England og Holland. Derimod
tilbragte han sit Liv som en stilfærdig Godsejer; han var en 
lidet betydelig, men godmodig Mand, der gjærne hjalp sine Bønder og 
var ivrig for at fremme Undervisningen iblandt dem, dertil from, 
som det synes med Hang til den pietistiske Aand, der allerede 
nu var ved at trænge sig frem. Saa længe hans Helbred tillod
ham det, holdt han af Jagt og Riden, og han havde en kostbar 
Stald. Ogsaa syslede han efter Tidens Mode saa smaat med 
Guldmagerkunsten.

Da Frederik IV lod Anna Sophie krone til Dronning (1721), 
kom det til Brud imellem Brødrene, og fra nu af tog Prins C. 
tillige med sin 3 Aar ældre Søster Sophie Hedevig stadigt Ophold 
paa Vemmetofte, hvor de udfoldede et forholdsvis rigt og kostbart 
Hofliv. Prins C. havde en Hofstat paa 47 Personer, Prinsessen 
en paa 23. At der endog til daglig Brug kun spistes paa Sølv, er 
en Selvfølge. Iblandt deres nærmeste var den vigtigste den senere 
Minister Carl Adolf Plessen, der mere var en trofast Ven end 
Hofembedsmand. Han gjaldt for at have saa meget at sige over 
Prins C., at Frederik IV en Dag, da han saa dem komme, udbrød:
«Der kommer Prins Pless med min Broder Carl». Denne var for 
godmodig en Natur til at kunne fastholde sin Vrede mod sin 
kongelige Broder, og han nedlod sig endog til at staa Fadder til 
et af Anna Sophies Børn med Kongen. Imidlertid var hans 
Sygelighed med Aarene stedse ble ven større, og 8. Juli 1729 døde han. 
Han var ugift.

C. H. Brasch, Vemmetoftes Hist.

<i>E. Holm.</i>

</chapter><chapter name="Carl, Hertug af Slesvig-Holsten-Sønderborg-Glücksborg, 1813-78">

<b>Carl,</b> Hertug af Slesvig-Holsten-Sønderborg-Glücksborg, 1813-78, 
Hertug Frederik Vilhelm Poul Leopolds og Louise Caroline Prinsesse 
af Hessens ældste Søn, født 30. Sept. 1813 paa Gottorp 
Slot. 1831 udnævnte Frederik VI ham til Stabskapitajn i det 
oldenborgske Infanteriregiment, og næppe 3 Uger efter, 17. Febr.,
tilfaldt Hertugtitelen ham ved Faderens Død. 19. Maj 1838 ægtede 
han i Kjøbenhavn Frederik VI's yngste Datter, Prinsesse Vilhelmine 
Marie (f. 18. Jan. 1808), efter at hun 4. Sept. 1837 var bleven skilt 
fra sin første Ægtefælle, Prins Frederik Carl Christian (den senere 
Kong Frederik VII); 2 Dage i Forvejen var Hertugen bleven 
Elefantridder. Kongen gav det nyformælede Par Slottet i Kiel til 
Residens. 1839 udnævntes Hertugen til Kommandør for det 
lauenborgske Jægerkorps. Af Misfornøjelse med Christian VIII's aabne 
Brev om Arvefølgen af 8. Juli 1846 søgte og erholdt Hertugen sin 
Afsked fra Hæren. 8 Dage efter sin Tronbestigelse gav Frederik VII 
ham Generalmajors Karakter. Da Oprøret kort efter udbrød, bleve 
Hertugen og Hertuginden boende i Kiel, men toge i Efteraaret 1848 
midlertidigt Ophold i Dresden og vendte først 1852 tilbage til 
Danmark. Om Sommeren boede de paa Louisenlund ved Slesvig, 
om Vinteren paa Kiels Slot. Under Krigen 1864 forlod han atter 
Landet og kom først Aaret efter tilbage til Louisenlund, men boede 
fra den Tid ikke mere i Kiel. 1871 toge Hertugen og Hertuginden 
Vinterophold paa Glücksborg Slot, hvilket den glücksborgske Familie 
i 1854 havde afstaaet til Frederik VII, men som efter lange 
Forhandlinger i 1870 var blevet tilbageleveret til Hertugen 
af den preussiske Regering. Her døde Hertugen barnløs 
24. Okt. 1878.

<i>H. R. Hiort-Lorenzen.</i>

</chapter><chapter name="Carl, Landgreve af Hessen-Kassel, 1744-1836, Generalfeltmarskal">

<b>Carl, Landgreve af Hessen-Kassel,</b> 1744-1836, Generalfeltmarskal, 
var født i Kassel 19. Dec. 1744
og Søn af Landgrev Frederik II og Marie, Datter af
den engelske Konge Georg II. Da Faderen gik over
til Katholicismen, blev han tillige med sine 2
Brødre, Vilhelm og Frederik, sendt bort fra Landet,
og de kom alle tre 1756 til Kjøbenhavn, for at
deres Opdragelse kunde blive fuldendt der under
Beskyttelse af Frederik V, hvis første Dronning,
Louise, havde været deres Moster. Medens den
ældste af dem, Vilhelm, der 1764 ægtede Frederik
V's næstældste Datter, Vilhelmine Caroline, senere
vendte tilbage til Hessen-Kassel og her gjorde sig
lidet hæderlig bekjendt som Landgreve og Kurfyrste,
vedblev C. at være knyttet til Danmark. Efter at han
allerede 15. Nov. 1758 var bleven udnævnt til karakt. 
Oberst og 1760 Oberst og Chef for det falsterske 
Regiment, blev han i en Alder
af 20 Aar Generalmajor, og det følgende Aar (1765)
kom han i Spidsen for Artilleriet, en Stilling, der
selvfølgelig var langt over et saa ungt Menneskes
Kræfter, men hvori han havde en ypperlig Støtte
i den i Sachsen fødte General W. Huth, der 1766
blev Generallieutenant i dansk Tjeneste, og hvis
Specialvaaben Artilleriet var. Da Christian VII
besteg Tronen, fik Prins C. Lejlighed til at komme
endnu højere til Vejrs. Den unge Konge kastede i
nogen Tid i høj Grad sin Kjærlighed paa ham, saa
han 1766 blev baade Generallieutenant, Kommandør for
Garden til Fods, Ridder af Elefanten, Statsminister
og Formand for «det høje Krigsraad», der, efter at
General Saint-Germain var falden i Unaade, stilledes i
Spidsen for Landetaten (11. Sept. 1766). Samtidig havde
Christian VII (4. Juli) udnævnt ham til Vicekonge
eller Statholder i Norge, en Værdighed, der dog ikke
var mere end en Titel, da den gamle Vicestatholder
Benzon vedblev at styre Embedet ligesom tidligere. Ja,
trods de stærke Betænkeligheder, J. H. E. Bernstorff
gjorde gjældende, havde Kongen givet sit Samtykke til,
at Prins C. ægtede hans yngste Søster, den 16aarige,
indtagende Prinsesse Louise (30. Avg. 1766).

Der er senere af Johan Bülow og hans litterære Veninde
Dorothea Biehl blevet rettet voldsomme Sigtelser
mod C. af Hessen for at have haft en stor Del i
Christian VII's sædelige Ødelæggelse, Sigtelser,
som kunde synes at vinde i Vægt derved, at ikke alene 
F. Chr. Rosenkrantz, men selv en Mand som Stampe havde den 
samme Opfattelse af Prinsen. Der er imidlertid næppe Grund til at 
lægge Vægt paa disse Anklager, der støtte sig til Rygter fra en 
Tid, da Luften var svanger med Bagvaskelser og gjensidige
Beskyldninger. Prinsen har aabenbart godt vidst, at der var hæslige 
Rygter i Gang om ham, og det var vistnok som et Værn derimod, 
at han i sine «Mémoires de mon temps» har skildret sit Forhold 
til Kongen fra den modsatte Side og har omtalt, hvorledes han
søgte at paavirke ham religiøst og at drage ham bort fra 
Udsvævelser. Hvor liden Vægt dette end har i og for sig, saa 
styrkes det ved Suhms, U. A. Holsteins og Reverdils Vidnesbyrd, 
hvorefter Kongens sædelige Fordærvelse skyldtes helt andre Personer. 
Reverdil er afgjort velvillig i sin Dom over Prins C., og der er 
ikke nogen, hvis Ord paa dette Omraade have større Vægt end 
hans. De faa da staa til troende trods Bülows og Dorothea Biehls 
Domme, selv hvor den sidste støtter sig til, hvad hun siger at 
have hørt af Reverdil.

Derimod havde det været ønskeligt, om Prinsen havde taget 
mindre Del, end han gjorde det, i det Intrigespil, der blev drevet 
ved Hoffet og i Regeringskredsene i den første Tid efter 
Christian VII's Tronbestigelse. Men det bør dog anerkjendes, at han 
alvorlig støttede J. H. E. Bernstorff imod et af de stærkeste Angreb, 
der rettedes paa ham. Der er ej heller næppe nogen Mand, som 
han i sine Memoirer omtaler med større Ros end Bernstorff. 
Imidlertid vare Christian VII's varme Følelser for ham snart fordampede, 
og i Foraaret 1767 forlod han tillige med Prinsesse Louise 
Kjøbenhavn. Han opholdt sig først et Par Aar i Hanau hos sin 
Moder; derefter tog han 1769 fast Ophold paa Gottorp Slot, da 
han var bleven udnævnt til Statholder i Slesvig og Holsten. Et 
Par Aar senere valgte han og hans Gemalinde det i Nærheden 
af Byen Slesvig liggende Louisenlund til Opholdssted.

Efter Struensees Fald blev Prins C. atter draget frem paa en 
iøjnefaldende Skueplads, da han i Sept. 1772 blev udnævnt til 
Overgeneral i Norge. Det saa netop den Gang ud, som om det 
kunde komme til Krig med Gustav III af Sverige, der kort i 
Forvejen havde foretaget sit bekjendte Statskoup (19. Avg.). Regeringen 
holdt det for klogt at sende en Prins derop, der ved sit Giftermaal 
var saa nøje knyttet til Kongehuset, som Prins C. var det; den
haabede derved at give Stemningen blandt Nordmændene et sikrere 
loyalt Præg. Samtidig hævedes den forhadte Extraskat for Norges 
Vedkommende. Prins. C. og hans Gemalinde bleve meget vel 
modtagne i Norge, hvor blandt andre Nordahl Brun hilste dem som 
«det himmelsendte Par», og, hvis man kunde tro Prinsens egne 
Ord, blev han saa populær, at Nordmændene gjærne vilde have haft 
ham selv til Konge; men dette var dog et Selvbedrag, og Folk
fandt snart i Christiania, at Fyrsteparrets Ophold voldte Byen 
ubehagelige Udgifter. Man var derfor ikke misfornøjet med, at 
det ikke varede fuldt 2 Aar. Selv fattede han under dette Ophold 
en Kjærlighed til det norske Folk og en Interesse for dets Vel,
som han ikke senere slap. Han vedblev ogsaa paa en Maade 
længe at være knyttet til det, thi uagtet han i Begyndelsen af 1774 
atter tog Ophold paa Louisenlund, lod Regeringen ham beholde den 
øverste Kommando over de norske Tropper -- utvivlsomt en højst 
mærkværdig og uheldig Ordning. Omtrent samtidig med at han 
vendte tilbage til Slesvig, var han bleven udnævnt til Feltmarskal. 

Medens han nu i en Række Aar levede fjærnt fra nærmere 
Deltagelse i Rigets Styrelse, fik han under den saakaldte bajerske 
Arvefølgekrig (1778-79) af Frederik den store Tilladelse til at
følge med hans Hovedkvarter. Han vandt Preusserkongens 
Velvilje og fulgte det kortvarige Felttog med stor Iver og Interesse. 
I sine «Mémoires de mon temps» har han meddelt flere interessante 
Udtalelser af Frederik II. Efter at Regeringsforandringen 
14. April 1784 havde fundet Sted, fik han i nogle Aar atter Lejlighed
til at spille en Rolle, da Kronprins Frederik sluttede sig nøje til 
ham, og det i den Grad, at han (1790) ægtede hans Datter Marie 
Sophie Frederikke. Prins C. tog blandt andet Del i de Forhandlinger, 
som i disse Aar fandt Sted om en Omorganisation af Hæren, og 
han kunde endog komme til at prøve sine Kræfter som Hærfører, 
da Rusland 1788 i Henhold til Traktaten 1773 forlangte den 
dansk-norske Stats Hjælp imod Gustav III, der havde angrebet det i 
Finland. Prinsen blev da sat i Spidsen for den 12000 Mand 
stærke norske Hær, der fra Norge trængte ned igjennem Baahus Len,
tvang et mindre svensk Korps til at overgive sig ved Kvistrum Bro 
og truede Gøteborg. Kronprinsen fulgte med paa Toget. Men 
det fik en stakket Ende paa Grund af Englands og Preussens 
Mellemkomst, saa Krigen med Sverige næppe var begyndt, førend 
den ophørte. Uheldigvis havde der kun været sørget slet for 
Soldaternes Forplejning under Toget, og Følgen var smitsomme 
Sygdomme, der efter dets Ophør voldte 3-4000 Soldaters Død.
En af de norske Officerer, der vare med ved Angrebet paa Sverige, 
Oberst Tidemand, har i efterladte «Optegnelser» kritiseret Prinsens 
Ledelse af dette lille Felttog ligesom i det hele hans Færd som
praktisk Officer meget skarpt. Men helt retfærdig er denne 
Kritik dog næppe. Det var imidlertid fra nu af forbi med 
Prinsens Popularitet i Norge, og i Danmark, hvor ingen havde ønsket 
at komme i Krig med Sverige igjen, gave mange -- for øvrigt
uden Grund -- ham Skyld for Krigen. Ligesom han i selve 
Regeringskredsene havde en ivrig Modstander i Kronprinsens Svoger, 
Hertugen af Augustenborg, saaledes var Fremskridtspartiet her 
hjemme ham lidet gunstigt, blandt andet fordi han bekæmpede
Trykkefriheden. Skjønt han vedblev at være Statholder i Slesvig 
og Holsten samt kommanderende General over den norske Hær, 
tabte hans Indflydelse sig efterhaanden. Under Konflikten med 
England 1801 kommanderede han den Styrke, der besatte Hamborg
og Lybek; men det var kun en militær Promenade, der snart endte. 
I Aaret 1814 blev han Generalfeltmarskal og 1817 Storkommandør af 
Danebrog. 17. Avg. 1836 døde han paa Louisenlund i den 
høje Alder af 92 Aar.

Prins C. var endog efter bitre Modstanderes Dom en 
velbegavet Mand, og hans efterladte Skrifter give Indtryk af, at han 
var en livlig Natur med flersidige Interesser. I Modsætning til de 
Sigtelser, vi have set, fra nogle Sider ere blevne rettede imod 
ham, er han af andre som f. Ex. den bekjendte Bernt Anker i 
Norge bleven hævet til Skyerne, ogsaa fra Karakterens Side, og 
selv Grev Voldemar Schmettau, der vakte hans heftige Forbitrelse 
ved nogle Flyveskrifter, han udgav om den danske og norske 
Hærordning (1792 og 1793), har rost ham stærkt som en 
elskværdig Mand. Hans Skrifter vise ham i det hele som en 
velmenende og mildt dømmende, men tillige som en meget 
forfængelig Mand. Det taler til Fordel for hans sunde Sans, at 
han satte Holberg overordentlig højt, og det fortjener Anerkjendelse, 
at han havde stærk Sympathi for Landboreformerne; men det var 
lidet heldigt, at hans Religiøsitet var tilsat med en Overtroiskhed,
der dels gjorde ham til en stor Beundrer af den bekjendte 
Undermager Grev Saint-Germain, dels førte ham ind paa i Aarene omkring 
1790 at faa Spiritistkunster og Sonambulevæsen i Gang ved Hoffet, 
og det efter en saadan Maalestok, at de gik til det næsten 
afsindige og endog i nogen Tid truede med ganske at forrykke 
Hovedet paa selv en saa lidt mystisk anlagt Natur som  
Kronprins Frederik.

Le prince Charles de Hesse, Mémoires sur la campagne de 1788 en Suede, 1789, og 
Mémoires de mon temps, 1861.

<i>E. Holm.</i>

</chapter><chapter name="Carl, Landgreve af Hessen-Philipsthal, 1682-1770">

<b>Carl,</b> Landgreve af Hessen-Philipsthal, 1682-1770, 
var en Søn af Landgrev Philip af Hessen-Philipsthal, der var en Broder til 
Christian V's Dronning Charlotte Amalie. Hans Moder var 
Catharina Amelie Grevinde af Solms-Laubach. Han blev født 23. 
Sept. 1682 og kom, da han var 16 Aar gammel, til Kjøbenhavn, for at
uddannes paa det kgl. ridderlige Akademi. I Aaret 1700 
traadte han ind i Hæren og blev strax Kompagnichef i Garden 
til Fods og Major af Infanteriet. Han begav sig derefter til 
Krigsskuepladsen i Flandern, hvor han 1703 blev Oberstlieutenant i fynske 
Regiment og tog med dette Del i Felttoget, indtil han næste Aar, 
22 Aar gammel, blev Oberst og Chef for et Regiment (Zepelins) i 
Danmark, som fra nu af fører hans Navn. Muligvis har han 
som Volontær overværet Krigen i Nederlandene, men hans eget 
Regiment kom ikke i Virksomhed, før Krigen i Skaane udbrød. 
Ved Helsingborg 1710 førte han, der Aaret før var udnævnt til 
Brigadér, 2. Træfning i den forvirrede Kamp, og om det end 
manglede den unge Mand paa Erfaring og Dygtighed, fattedes det 
ham ikke paa Mod; thi skjønt han i Begyndelsen af Slaget fik 2 
Skud i sin højre Haand, hvoraf det ene bortrev en Finger, gjorde 
han dog et Forsøg paa at føre Reserven frem. Kort efter Slaget
blev han Generalmajor og Chef for den Bataillon af Garden til 
Fods, som stod i Flandern. Han tog nu Del i de mindre Kampe, 
som de sidste Aar af den spanske Arvefølgekrig frembøde, og 
anførte bl. a. Stormen paa Quesnoi 1712. Aaret efter endte Krigen,
men først 1714 vendte den Del af Hjælpekorpset, hvortil Garden 
hørte, tilbage til Danmark. Hertugen fulgte i Aaret 1715 Hæren 
til Pommern og overværede Stralsunds Belejring og Landgangen 
paa Rygen, hvor han atter blev saaret. Kort efter tog han sin
Afsked af dansk Krigstjeneste og gik til Østerrig, hvor han blev 
Feltmarskallieutenant. Senere (1731) blev han udnævnt til Ridder 
af Elefanten. Han døde først 8. Maj 1770, 88 Aar gammel, 10 
Aar efter at han havde underkastet sig en Operation for Stær. 
Han blev gift 1725 med Carolina Christina (f. 15. April 1699
d. 25. Juli 1743), Datter af Hertug Johan Vilhelm af Sachsen-Eisenach.

<i>P. F. Rist.</i>
</chapter>
<chapter name="Carl (Eriksen), --1153--, Jarl over Halland">

<b>Carl</b> (Eriksen), --1153--, Jarl over Halland, 
Søn af den gøtiske Jarl Erik og Cæcilie, Knud den helliges Datter, var en 
anset dansk Høvding; han nævnes saaledes blandt de fornemste Vidner 
ved et Gavebrev fra Ærkebiskop Eskil til Lunds Domkirke 
(1145) og senere, som det synes, ved Svend Grades Gavebrev 
til Ringsted Kloster. Det var sikkert Svend, der satte ham over 
Halland. Medens C. en Gang var bortrejst, bleve hans Hustru, der 
var Datter af Ærkebiskop Eskil, og hans Søster, der som Enke 
boede hos sin Broder, røvede af den svenske Kongesøn Jon Sverkersen, 
der nu levede i fræk Utugt med begge de skjønne Kvinder. 
Skjønt Sverker og det svenske Folk tvang Jon til at sende 
Kvinderne tilbage, og skjønt Voldsmanden snart blev fældet paa Tinge,
besluttede Svend Grade at hævne Skjændselsgjerningen paa hele 
Sverige. Forgjæves søgte den pavelige Legat, Kardinal Nicolaus 
Brekspeare, at faa ham derfra; Svend og med ham C. rykkede 
frem og hærgede i Finvid og Værend, men maatte paa Grund af 
den høje Sne og bidende Frost vende tilbage (1153). Paa 
Hjemvejen vare C. og hans Broder Knud nær blevne indebrændte af 
Gøterne i en Lade; de sloge sig vel igjennem, men flere af deres 
Mænd bleve nedhuggede eller fangne og druknede i Nisaa. C. havde 
to ægtefødte Sønner, Carl og Knud, samt Frillesønnen Bent.

Saxo, ed. Muller, S. 592. 696 ff.

<i>Hans Olrik.</i>

</chapter><chapter name="Carl (Carlsen), --o.1179">

<b>Carl</b> (Carlsen), --o.1179. 
Knud den helliges ovfr. nævnte Dattersøn Carl (Eriksen), Jarl i Halland, havde med Ærkebiskop Eskils Datter to Sønner, C. og Knud. Disse indgik o. 1175 med 
Magnus, Kong Erik Lams uægte Søn, og nogle andre, deriblandt 
den I, 371 omtalte Domprovst Asser, en Sammensværgelse om at 
dræbe Kong Valdemar I. C. og hans Broder havde et Par Gange 
forgjæves søgt at komme Kongen til Livs, da denne fik Meddelelse 
om, hvilke Farer der truede ham. Ikke des mindre lod han, som 
intet var, og gav endogsaa C. et imødekommende Svar, da denne
for bedre at faa Lejlighed til at udføre sit Forsæt lod Kongen 
anmode om at komme i hans Tjeneste. Noget efter fik de sammensvorne 
imidlertid Underretning om, at deres Forehavende var røbet. 
C. og Knud, som den Gang vare i Ribe for at møde deres fra 
Frankrig hjemvendende Morfader (1176), flygtede derfor til deres 
Slægtning Birger Jarl i Gøtland. Ærkebispen tog sig sine 
Dattersønners Flugt meget nær, han havde gjærne selv, om han havde 
turdet, gaaet i Forbøn for dem, nu fik han Biskop Absalon og 
sin Brodersøn Domprovst Asser til at paatage sig det; dog Kongen 
var ubønhørlig. Et Par Aars Tid efter (o. 1179) gjorde Brødrene 
fra Sverige et Forsøg paa at vinde Halland. Det mislykkedes 
imidlertid ganske, Knud blev taget til Fange og mistede for stedse 
Friheden, medens C. haardt saaret snart døde, hvorpaa Kongen 
inddrog begges Gods.

<i>C. Weeke.</i>

</chapter><chapter name="Carl den røde, --1334, Ærkebiskop">

<b>Carl den røde,</b> --1334, Ærkebiskop, 
hørte til en mægtig og anset Adelsslægt, der førte 3 Tværbjælker som Skjoldemærke 
og i det 14. Aarhundrede navnlig var udbredt i Skaane. C., hvis 
Forældre hed Erik Jensen og Inger, har uden Tvivl været Kannik 
i Lund, er derefter bleven Domprovst sammesteds, hvilken Stilling 
han alt beklædte i Aaret 1313, blev senere tillige Provst i Gamtofte 
i Fyn og fik 1324 end yderligere af Paven et Kanonikat i Roskilde. 
Efter Ærkebiskop Esger Juuls Død 17. Jan. 1325 valgtes C., 
Domkapitlets fornemste Mand, til hans Efterfølger; han drog derpaa til 
Avignon og viedes der i Okt. 1325 til sit nye Embede af Pave 
Johannes  XXII. I Begyndelsen af det følgende Aar er han uden 
Tvivl vendt hjem igjen og har derefter deltaget i nogle af de 
Forhandlinger, der gik forud for Kong Christoffers Afsættelse 
og Valget af den sønderjyske Hertug Valdemar til Danmarks 
Trone. Ved selve Kongevalget, der foregik i Viborg 7. Juni 1326, 
var C. dog ikke tilstede, men i de nærmeste Maaneder derefter 
se vi ham som Medlem af den nye Konges Raad bl. a. 
medunderskrive Forleningerne til de Personer, der havde spillet en 
Hovedrolle ved Kongeskiftet. For Ærkestiftets Vedkommende 
opnaaede C. (i Avg. 1326) Tilbagegivelsen af Hammershus Slot, som 
Aaret i Forvejen under hans Fraværelse var faldet i Hænderne 
paa Kong Christoffer. Efter noget over 3 Aars Regering maatte 
Valdemar, som bekjendt, atter vige Pladsen for Christoffer, der 
havde faaet Hjælp af sin Halvbroder Grev Johan af Holsten og 
betalte denne Hjælp bl. a. med at give ham Skaane i Pant. Det 
Regimente, Grev Johan med Tilnavnet den milde og hans Fogeder 
i den følgende Tid førte i Skaane, er af C.s Efterfølger i 
Ærkesædet skildret med saa mørke Farver, at man, naar Hensyn tages 
baade til de daværende Tilstande her i Landet og til, at Følelsen
for Sammenhold den Gang endnu kun var lidet udviklet, ikke har 
ondt ved at forstaa det Skridt, C. og andre ledende Mænd i Skaane 
fandt sig foranledigede til at foretage. I Spidsen for et Udvalg 
af gejstlige og Lægmænd indfandt C. sig nemlig i Juni 1332 i 
Kalmar, hvor han og hans Ledsagere hyldede den svenske Kong 
Magnus som deres Herre og Konge, hvorefter senere fulgte en 
almindelig Hylding paa Skaanes Landsting. Ved Forliget i Helsingør
4. Nov. 1332, nogle Maaneder efter Christoffer II's Død, udsonedes 
dernæst Grev Johan med Kong Magnus og Ærkebispen og opgav 
sin Ret til Skaane mod en Pengesum. C. døde 16. Maj 1334 og 
fik sin Grav i et Kapel, han 1330 havde ladet opføre paa Domkirkens
søndre Side. Hans Moder og 3 Brødre, af hvilke en ved 
hans Død var Ærkedegn i Lund og en anden Kannik sammesteds 
samt Provst i Gamtofte, overlevede ham. 

<i>C. Weeke.</i>

</chapter><chapter name="Carl Christian Erdmann, Hertug af Württemberg-Oels, 1716-92">

<b>Carl Christian Erdmann,</b> Hertug af Württemberg-Oels, 1716-92. 
Han var en Søn af Hertug Christian Ulrik af Württemberg-Oels, 
der havde gjort Tjeneste i Danmark som Oberst, og 
Charlotte Philippine f. Grevinde v. Redern. Han blev født 25. Okt. 1716 
og opdraget i Stuttgart. I en Alder af 21 Aar kom han 1737 her 
til Landet og blev samme Aar Generalmajor af Infanteriet og Ridder 
af Elefanten. Aaret efter blev han Ridder af l'union parfaite og 
Kommandør for Livgarden, samtidig med at der desuden sikredes 
ham en meget stor Sum i aarlig Indtægt. Han var en af de 
mange Smaafyrster, som søgte til Danmark i det 18. Aarhundrede, 
og som hørte til Hoffets intimeste Omgangskreds. Efter et 
mislykket Frieri til Dronningens Søster, Enkefyrstinde Sophie Caroline 
af Ostfriesland, 1740 blev han Aaret efter gift med Marie Sophie 
Wilhelmine Grevinde af Solms-Laubach. Det unge Par boede paa 
Frydenlund ved Vedbæk, hvor de ofte modtoge Majestæternes Besøg,
og selv deltoge de i alle de vigtigste Begivenheder ved Hoffet, især 
Jagter og Tafler, for hvilke Glæder Prinsen skal have næret stor 
Tilbøjelighed. Da hans Farbroder Hertug Carl Frederik overlod 
ham Fyrstendømmet Oels 1744, rejste han til Tyskland, men vendte 
kort efter tilbage. Efter Christian VI's Død søgte han sin Afsked, 
og efter at have modtaget denne som Generallieutenant 1747 
forlod han Landet og gik i preussisk Tjeneste. Han døde 1792 
som den sidste Mand af Linjen Württemberg-Oels; hans eneste 
Datter bragte Hertugdømmet til sin Ægtefælle, Frederik August af 
Brunsvig.

<i>P. F. Rist.</i>

</chapter><chapter name="Carl Frederik, Hertug af Gottorp, 1700-39">

<b>Carl Frederik,</b> Hertug af Gottorp, 1700-39. 
C. F., der selv var en ubetydelig Personlighed, hører i Henseende til ydre Skæbner 
til de mærkeligste Mænd i den oldenborgske Slægt. Ved sin 
Fødsel og Opdragelse kastet ind i de skarpeste
Modsætninger mellem Slægtens to Hovedgrene, udkæmpedes
den sidste og afgjørende Kamp imellem dem i hans Navn
og paa hans Bekostning, uden at han selv kom til at
deltage i den. Og ved sin Fødsel berettiget til at
blive Carl XII's Arving, men tilsidesat, endte han med
at skabe en Arveadkomst til Peter den stores Rige for
sin Søn. I Modsætning til disse to verdenshistoriske
Regenter, som Tilskikkelsen bragte ham i Forhold
til, viser hans Liv, hvilken Rolle personlige
Tilfældigheder kunne spille i Monarkiernes Historie.

C. F. var eneste Søn af Hertug Frederik (IV) af
Gottorp og Carl XII's Søster Hedevig Sophie; han
blev født i Stockholm 30. April (ny Stil) 1700. I de samme Dage
begyndte den Række Krige, som først 21 Aar efter
afsluttedes med Sveriges fuldstændige Nederlag, og
i hvilke C. F. lige til de sidste Aar opvoxede og
levede væsentlig som en svensk Prins. 2 Aar gammel
mistede han sin Fader og 6 Aar efter sin Moder;
men som han havde tilbragt disse Aar paa Carlberg i
Upland eller paa Stockholms Slot, saaledes forblev
han ogsaa fremdeles under disse Omgivelser som sin
ugifte Morbroders nærmeste Arving. At samtidig
hans Arvelande, den gottorpske Del af det souveræne
Hertugdømme Slesvig og af det holstenske Len,
ved hans Farbroders underfundige Politik gik tabte,
kunde kun berøre ham i mindre Grad som Led i den store
Tvekamp mellem Kong Carl og hans forenede Modstandere;
den endelige Afgjørelse af dette Spørgsmaal maatte
afhænge af Magtforholdenes hele nye Ordning.

Efter Kongens Tilbagekomst til Sverige, i Julen
1715, sluttede Hertugen sig nøje til ham og fulgte
ham paa hans Krigsforetagender mod Danmark og Norge;
alt Maaneden efter udstedte han en Proklamation, ved
hvilken han for en Forms Skyld tiltraadte Regeringen
i det souveræne, af Frederik IV sekvestrerede
Slesvig. Han sluttede sig med saa stor Hengivenhed
til sin Morbroder, at han ved Efterretningen om hans
Fald (11. Dec. 1718) ikke formaaede at samle sig
til en energisk Handling for at sikre sig Kronen;
han kunde end ikke bringes til at træde frem af sit
Telt i Lejren for at lade sig udraabe til Konge
af Hæren. Imidlertid havde Kongens yngste Søster
og hendes Mand, Prins Frederik af Hessen, benyttet
Øjeblikket til at sikre sig Tronfølgen, og da den unge
Hertug vendte tilbage til Hovedstaden med Kongeliget,
var det som sin Mosters Undersaat. I det følgende
Foraar forlod han Sverige for bestandig.
 
C. F. lagde fra dette Øjeblik sin Skæbne i Hænderne paa 
sin fremtidige Gehejmeraad, den meklenborgske Adelsmand Henning 
Friedrich v. Bassewitz (s. I, 582); det var betegnende, at han endog 
først begav sig til dennes Gods'er, da han, ledsaget af svenske
Orlogsskibe, var gaaet over Østersøen. Derefter gik de til Hamborg, 
hvor Farbroderen, Biskop Christian August af Lybek (Eutin), overdrog 
ham «Regeringen» af Holsten, efter at han for længst ved sin 
«Administration» havde sat ogsaa det over Styr. Hertugen dannede 
et Gehejmeraad og udnævnte et fuldtalligt Regeringspersonale og 
begyndte derefter at se sig om efter Midler til at faa sine Arvelande
tilbage. Han drog til Hannover, hvis Kurfyrste, Kong 
Georg I af England, han forgjæves søgte at vinde for sin 
dansk-fjendtlige Politik. Paa samme Maade gik det ham derefter i Berlin 
og Dresden; overalt var man bestemt paa at opretholde den 
danske Gjenerhvervelse af hele Sønderjylland. Derimod opnaaede 
han i Wien en kejserlig Ordre (af 9. Avg. 1720), i Følge hvilken
den gottorpske Del af Holsten skulde tilbagegives ham inden 
Aarets Udgang. Dette skete uden Indsigelse, og den hertugelige 
Regering indrettedes nu i Kiel.

Hertug C. F. og hans Gehejmeraad v. Bassewitz tænkte dog 
ikke paa at slaa sig til Ro under disse smaa Forhold; de gik fra 
Wien til Petersborg, hvor en hertugelig Agent alt i længere Tid 
havde indledet Forhandlinger om et Ægteskab med Kejserens ældste
Datter, Anna. Det var da Tanken at træde frem med Fordringerne 
paa den svenske Trone, støttet til Ruslands Magt og med Udsigt 
for dette til varig Indflydelse paa det nordiske Rige. Disse Planer
lykkedes det dog ikke Bassewitz at virkeliggjøre; 30. Avg. 1721 
sluttede Peter den store Freden i Nystad, hvorved han opnaaede 
Besiddelsen af de svenske Lande syd og øst for den finske Bugt, 
men til Gjengjæld anerkjendte det svenske Valgrige; han fortrøstede 
nu den unge Hertug til den Hjælp, han vilde yde ham til 
Gjenerhvervelsen af Gottorp. Samtidig betragtedes Ægteskabet med
Storfyrstinde Anna Petrowna som fastsat, og Hertugen blev i 
Rusland, skjønt den højtidelige Forlovelse først fandt Sted 5. Dec. 1724, 
efter at Annas Moder, den borgerlig fødte Cathrine, var bleven 
kronet i Moskov. Kejseren vilde nu gjøre Alvor af sine Løfter 
med Hensyn til Slesvig, men overraskedes 8. Febr. 1725 af Døden. 
Cathrine besteg derefter Tronen og lod Ægteskabet fuldbyrde (1. 
Juni); Anna var født 7. Febr. 1708. Til Minde om denne 
Begivenhed, ved hvilken Zarernes Slægt traadte i nøje Forbindelse 
med Vestevropas gamle Fyrstehuse, indstiftedes den
hellige Alexander Newsky Orden.

I de følgende Aar havde den russiske Politik det
Formaal at fratage Danmark Gottorp; Preussen og
Østerrig forpligtede sig til at gjøre fælles Sag
med Rusland, medens Sverige af Frygt for Hertugens
Fordringer nærmede sig til Danmark og Vestmagterne. Da
traadte Døden for tredje Gang mellem den unge
Gottorper og hans Forhaabninger; Cathrine døde 6. Maj
1727 og efterfulgtes af Peter den stores Sønnesøn
Peter II. Faa Maaneder efter maatte C. F. forlade
Petersborg, ligesom han 1719 havde forladt Stockholm,
med brudte Forhaabninger og mørke Fremtidsudsigter.

Først nu, 27 Aar gammel og 25 Aar efter sin
Tiltrædelse som Hertug, satte han Fod paa sit
Arvelands Grund; han gik med sin unge Hustru i Land
i Kiel, deres fremtidige Residens. Der var gjort,
hvad der kunde gjøres, for at bringe Herskaberne til
at glemme Modsætningen til deres tidligere Hjem, men
hverken den skjønne Natur eller Universitetsbyen med
sine intelligente Indbyggere kunde give dem Vederlag
for de større Forhold, i hvilke de vare vante til
at færdes. Hertuginden døde alt 9 Maaneder efter
sin Ankomst til Kiel (15. Maj 1728) efter at have
født deres eneste Barn, Carl Peter Ulrik, den senere
russiske Kejser (se ndfr.).

Dette Dødsfald, de mislykkede Anstrængelser for ved
en energisk Optræden af Bassewitz paa Kongressen i
Soissons at skaffe Huset Gottorp Oprejsning samt
endelig Tronskiftet i Petersborg 1730, hvorved
Anna af Kurland fortrængte Peter den stores Slægt,
og Hertugens Aarpenge bleve inddragne, fremkaldte
gjentagne Kriser ved det lille Hof i Kiel, som gave
det en helt forandret Karakter. Bassewitz, der havde
været almægtig i de første Aar og bl. a. havde skaffet
sig selv og sine Slægtninger alle Hertugdømmets vel
lønnede Embeder, saaledes at en Tredjedel af dets
Indtægter tilflød dem, blev afskediget og store
Reduktioner foretagne. Den mest indflydelsesrige
Raadgiver blev nu den udmærkede Videnskabsmand og
Administrator Ernst Joachim Westphalen. Hertugen fandt
sig nu efterhaanden til rette i de smaa Forhold og
ventede paa, hvad Skæbnen endnu maatte bringe ham. Da
det svenske Kongepar var barnløst, maatte han anses
for dets nærmeste Arving, og den usikre Tronfølge i
Rusland kunde naar som helst bringe ham eller hans
Søn til Magten i Petersborg: «es kam nur auf das
Ueberleben an»! Men ogsaa dette nægtede Skæbnen
ham. C. F. døde paa Gaarden Rolfshagen i Trittau Amt
18. Juni 1739; han blev bisat i Bordesholm Kirke ved Siden af 
sin Hustru, den russiske Kejserdatter, til hvis Ære han efter hendes 
Død havde indstiftet den endnu bestaaende Anna Orden. Deres Søn 
kaldtes et Par Aar efter til Rusland, hvor hans Moders Søster,
den ugifte Elisabeth, havde besteget Tronen og nu lod ham 
udnævne til Storfyrste og Tronfølger.

Schlesw.-Holst.-Lauenb. Provinzialberichte 1825.

<i>A. D. Jørgensen.</i>

</chapter><chapter name="Carl Peter Ulrik, holsten-gottorpsk Hertug og Kejser i Rusland 
under Navn af Peter III, 1728-62">

<b>Carl Peter Ulrik,</b> holsten-gottorpsk Hertug og Kejser i Rusland 
under Navn af Peter III, 1728-62, 
var en Søn af Hertug Carl Frederik og Peter den stores Datter Anna. Han var født 
21. Febr. 1728 i Kiel. Den Forbitrelse, hans Fader havde næret 
imod det dansk-norske Kongehus, fordi det havde straffet den
gottorpske Regerings Optagelse af Magnus Stenbocks Hær i 
Tønning med at gjøre sig til Herre over den hertugelige Del af Slesvig, 
var i fuldt Maal gaaet i Arv til ham. Det var forgjæves, at der 
gjentagne Gange fra Danmark-Norges Side skete Forsøg paa at komme 
til en Overenskomst med ham om Stridsspørgsmaalene. Efter at 
han 1742 af Kejserinde Elisabeth var bleven udnævnt til russisk 
Tronarving, nød han ret Tanken om en Gang at kunne hævne 
sin Slægts formentlige Uret paa Kongehuset i Kjøbenhavn. Dog 
saa det ud, som om Tvisten kunde blive endt, da den danske 
Diplomat Grev Lynar (1750) i St. Petersborg, hvor C. P. U. den 
Gang opholdt sig, aabnede Forhandlinger om et Mageskifte imellem 
den hertugelige Del af Holsten og de den danske Krone tilhørende 
Grevskaber Oldenborg og Delmenhorst ligesom ogsaa om at faa 
ham til imod Pengegodtgjørelse at give Afkald paa alle Fordringer 
paa det tidligere gottorpske Slesvig. C. P. U.s vigtigste holstenske 
Minister, Pechlin, begunstigede Planen, og en Udjævning ønskedes
ogsaa af den russiske Regering; men uheldigvis blev C. P. U.s 
ærgjerrige Hustru Cathrine, den senere Kejserinde, vred over, at 
hun ikke var taget paa Raad med, og hun fik Overenskomsten 
kuldkastet. Senere gjenoptog J. H. E. Bernstorff Underhandlingerne 
med C. P. U. under Syvaarskrigen (s. II, 162); men alle Forsøg 
vare frugtesløse. Da C. P. U. efter Elisabeths Død (5. Jan. 1762) 
besteg Ruslands Trone, var det, som om han ikke aandede for 
andet end for at gjennemføre Hævnplanerne imod Danmark-Norge. 
Uden at bryde sig om Russernes Uvilje imod en saadan Krig 
lod han sin Hær rykke frem igjennem Nordtyskland imod Danmark. 
Men da gjorde den Tronrevolution, der (8. Juli 1762) styrtede ham 
fra Kejsermagten, en brat Ende paa hans Krigsplan. 17. Juli blev 
han myrdet. I hans Ægteskab med Cathrine, en Prinsesse fra 
Anhalt-Zerbst (f. 1729 d. 1796), var der født ham en Søn, den 
senere Kejser Poul.

<i>E. Holm.</i>

</chapter><chapter name="Carl Rudolph, Hertug af Württemberg-Neustadt, 1667-1742">

<b>Carl Rudolph,</b> Hertug af Württemberg-Neustadt, 1667-1742, 
yngste Søn af Hertug Frederik af Wiirttemberg-Neustadt og Clara 
Augusta af Brunsvig, blev født 29. Maj 1667. Han fik ligesom sin 
berømte Broder Ferdinand Vilhelm en omhyggelig Opdragelse og 
gjorde, efter at have studeret ved forskjellige Universiteter i 
Tyskland, længere Rejser i Evropa. Da han var 20 Aar gammel, fik 
han et Kompagni ved et württembergsk Regiment og gik med 
dette i venetiansk Tjeneste i Krig mod Tyrkerne, under hvilken 
han senere fik Overkommandoen over alle de württembergske Tropper. 
Under Stormen paa Negropont blev han haardt saaret og bar til 
sin Død Kuglen i sit Legeme. Endelig 1690 rev han sig løs fra 
venetiansk Tjeneste og rejste til sin Broder Prins Ferdinand Vilhelm, 
der paa den Tid kommanderede et dansk Hjælpekorps paa 7000 
Mand, som i engelsk Tjeneste stod i Irland. Allerede s. A. deltog 
han som Volontær i Slaget ved Boynefloden og udmærkede sig 
her ligesom ogsaa senere i en Række af Fægtninger og Belejringer. 
Næste Aar blev han Oberst og Chef for et af de danske Rytterregimenter
i Irland og traadte derved over i den danske Konges
Tjeneste. Han fulgte 1692 Korpset til Nederlandene og deltog der 
i de fleste Begivenheder, men erhvervede sig især Berømmelse ved 
Neerwinden 1693, hvor han med sit Regiment tog den hannoveranske 
Gardes Estandarter tilbage, som Franskmændene i Begyndelsen 
af Slaget havde frataget denne. Ved Revuen i Lejren ved Gent 
6. Juni 1696 udnævnte Kong Vilhelm af England ham til Brigadér. 
Da Freden Aaret efter blev sluttet, rejste han med sin Broder til 
Wolfenbüttel for at besøge deres Moder og der fra til Danmark, 
hvor han 1698 blev udnævnt til Generalmajor.

Da han, trods sin unge Alder, allerede var en erfaren Krigsmand 
og i en høj militær Stilling, blev han strax anvendt til at 
udføre vigtige Hverv. 1698 sendte Kongen af Danmark 2 Troppekorpser 
til Hjælp for Kong August af Polen; det ene skulde kæmpe 
i Polen imod Tyrkerne, men C. R., der først var udset til General 
over dette, fik imidlertid Kommandoen over det andet, som skulde 
danne Besætninger i de sachsiske Fæstninger, for at disse ikke 
under Krigen skulde blottes. Korpset vendte tilbage Aaret efter. 
I Begyndelsen af Aaret 1700 var Prinsen i Holsten,
hvor den danske Hær var samlet i Anledning af
Stridighederne med Holsten-Gottorp. Disse faldt
for Danmarks Vedkommende temmelig uheldig ud og
afsluttedes foreløbig ved Freden i Travendal. Kort
efter denne blev Prinsen, der i Okt. blev udnævnt til
Generallieutenant, atter sendt til Sachsen i Spidsen
for et Hjælpekorps, der skulde dække Landet under
Krigen. Men da den spanske Arvefølgekrig udbrød,
overlod Danmark Kejseren en Del af dette Korps,
som rykkede syd paa til Norditalien under Kommando
af Christian Gyldenløve, hvorimod C. R. blev
kaldt tilbage for at overtage Overbefalingen over
det andet og større Korps (10000 Mand), som var
bestemt til Nederlandene. Anførselen var tiltænkt
hans Broder Ferdinand Vilhelm, men da han var død
i Jan. 1701, blev den unge Fyrste Overgeneral med
Jobst Scholten som næstkommanderende. Korpset deltog
i denne langvarige Krig, til Freden blev sluttet, og
indlagde sig under Prinsens Kommando stor Berømmelse
ved sin Deltagelse i Slagene ved Höchstedt, Ramillies,
Oudenarde m. m. saa vel som i en Mængde andre,
mindre Træfninger og Belejringer. Selv viste han sig
sin høje Stilling voxen og vidste med megen Energi
at hævde Hjælpekorpset som selvstændigt dansk Korps;
han sørgede med Omhu for, at de danske Tropper ikke
bleve tilsidesatte for de engelske og hollandske,
og traadte energisk op, naar de ikke fik Sold i
rette Tid, i det han i saa Tilfælde nægtede at lade
dem optræde aktivt. Slaget ved Malplaquet (1709),
i hvilket Korpset bidrog meget til Sejren, og hvor
C. R. især udmærkede sig, var hans sidste betydelige
Krigsbedrift.

I Febr. 1713 marcherede den største Del af
Hjælpekorpset til Danmark. Medens det kæmpede i
Nederlandene, havde de gottorpske Stridigheder og
Krigen med Sverige holdt den danske Hær i Aande
paa andre Skuepladser. Da nu C. R. med sit Korps
sluttede sig til Hæren efter at være bleven udnævnt
til kommanderende General -- allerede 1703 var han
bleven Ridder af Elefanten --, stod den i Holsten
og var tillige med russiske og sachsiske Tropper i
Færd med at belejre Tønning, hvor Stenbock havde
indesluttet sig med den svenske Hær. Det blev nu
Prinsen af Württemberg og de allierede Generaler,
som fik det Hverv at forhandle med Stenbock om hans
Hærs Overgivelse (16. Maj).

Da den danske Hær 1715, efter at Carl XII var
vendt hjem fra Tyrkiet, blev ført over til Pommern,
fulgte C. R. Kongen, der selv førte Kommandoen. Efter
Stralsunds Erobring gik han til
Holsten, og da Carl XII truede med at marchere til Sjælland, 
begav han sig der til, men fik ikke Lejlighed til at deltage i 
Krigsbegivenhederne, da hans Broder døde om Sommeren 1716, hvorved
Württemberg-Neustadt og Hertugværdigheden gik over til ham. 
Han søgte sin Afsked og afsluttede dermed sin krigerske Løbebane, 
den han, uden at kunne nævnes i Række med Datidens største 
Feltherrer, dog havde fulgt som en dygtig og virksom Hærfører. 
Han var i høj Grad agtet og afholdt af sine undergivne paa 
Grund af sin humane Tænkemaade. -- Hans senere Liv blev mere 
stille og roligt. Han optog sin Ungdoms Studier, beskyttede Kunst 
og Videnskab og stod i en udstrakt Brevvexling med mange af 
sin Tids fremragende Mænd. Da Krigen ved Rhinen udbrød 1734, 
udnævnte Kejseren ham til Generalfeltmarskal og betroede ham 
Overopsynet med de vigtigste Fæstninger. Men en vanskeligere 
Opgave blev ham overdraget, da Hovedet for hans Slægt, Hertug
Carl Alexander af Württemberg-Stuttgart, pludselig  døde 1737, og 
han som nærmeste Agnat maatte overtage Regeringen for den 
umyndige Arving. Forholdene i Stuttgart vare nemlig i høj Grad 
forviklede og Statsstyreisen i Hænderne paa uværdige Æventyrere,
saa at C. R., selv efter at han havde faaet disse fjærnede, snart 
indsaa, at han, der nu var over 70 Aar gammel, manglede Kraft 
til at bringe Ro og Orden i Landet; han overgav derfor Regeringen 
til Hertug Carl Frederik af Württemberg-Oels og trak sig 1738
tilbage til Neustadt. Aaret efter indsatte han den danske Konge 
til sin Executor testamenti og døde 17. Nov. 1742. Han var aldrig 
legitimt formælet, og Linjen Württemberg-Neustadt uddøde med ham.

Jahn, De danske Auxiliairtropper.
Allg. deutsche Biographie III.

<i>P. F. Rist.</i>

</chapter><chapter name="Carl, Christian Thomesen, 1676-1713, Søofficer">

<b>Carl, Christian Thomesen,</b> 1676-1713, Søofficer, 
Søn af Borgmester i Assens Thomas Iversen. C. blev Underlieutenant 
1697, Premierlieutenant 1700, Kapitajnlieutenant 1705, Kapitajn 1708, 
Kommandørkapitajn 1710 og 2 Aar senere Kommandør. Efter at 
have tjent som Lærling fra 1694-96 gik han i hollandsk 
Krigstjeneste, hvor han forblev i 2 Aar, senere gjorde han et Aars Tid 
Tjeneste paa den russiske Flaade. 1701 udnævntes han til
Kadetofficer under Chr. Th. Sehestedt ved det Aaret i Forvejen oprettede 
Søkadetakademi og var indtil 1708 Chef for de paa de udrustede 
Øvelseseskadrer udsendte Kadetter. 1710 som Chef for Orlogsskibet 
«Ny Delmenhorst» erobrede han i Kattegat 2 svenske Priser. 
Efter et Togt med Orlogsskibet «Prins Carl» 1711
udkommanderedes han 1712 som Flagkapitajn hos
Viceadmiral Sehestedt med Orlogsskibet «Ditmarsken»
og udmærkede sig i Kampen for Stralsund 21.-23. Juli
samt navnlig 31. s. M. mod den svenske Kommandør
Henck. Da Sehestedt i Nov. s. A. tog tilbage til
Danmark, overdrog han C. Kommandoen over hele
den pommerske Eskadre, hvilken han beholdt til
Foraaret næstpaafølgende Aar, da han beordredes
hjem. Umiddelbart forinden Hjemrejsen kom han
i Ordvexling med en russisk General de Staff,
der udfordrede ham og dræbte ham midt paa Torvet
i Greifswalde 29. Marts 1713. Han begravedes
Maaneden derefter med store Æresbevisninger i
Holmens Kirke. C. var gift 2 Gange, 1. (1702) med
Mechtele Dorothea f. Klauman, 2. (1706) med Mechtele
Magdalena f. Klauman, begge Døtre af Mønsterkommissær
Nicolai K. I sit andet Ægteskab havde han 2 Døtre
og 3 Sønner, af hvilke en blev Søofficer. 

Lützow, Hist. Efterretn. om danske Søe-Officierer I.

<i>C. With.</i>

</chapter><chapter name="Carl, Johan Samuel, 1676-1757, Læge">

<b>Carl, Johan Samuel,</b> 1676-1757, Læge, 
var født i Oehringen i Grevskabet Hohenlohe og Søn af en
Apotheker, studerede og tog 1698 Licentiatgraden
i Halle hos de to derværende berømte medicinske
Professorer Fr. Hoffmann og Stahl, til hvilken sidste
han nøjede sluttede sig saa vel i medicinsk Opfattelse
som i den dermed forbundne Pietisme. Stahl udtaler
sig paa flere Steder i sine akademiske Skrifter med
den højeste Anerkjendelse om sin begavede Discipel
og betragter ham som en af de faa, der fuldt forstode
Dybsindigheden i den Stahl'ske Doktrin, Animismen. Det
var derfor naturligt, at Christian VI, som under
Dronningens langvarige Sygdom i 1736 ønskede at
tilkalde en anset Hallenser-Medikus, efter Samraad med
sin Fætter Greven af Stolberg-Wernigerode henvendte
sig til C., der da længe havde levet som Læge og Ven
og samtidig som meget frugtbar medicinsk og religiøs
Forfatter ved pietistiske tyske Grevehoffer. C. modtog
Kaldelsen, og da ved hans Ankomst til Danmark
ogsaa Kongen blev ramt af en alvorlig Sygdom,
der heldig hævedes under den nye Læges Behandling,
blev denne strax efter udnævnt til kongelig Livlæge
og indtog i den følgende Tid en anset og betroet
Stilling. Endnu i 1736 fik han sammen med A. Hojer
og Stabskirurg Montzinger Sæde i en vigtig Kommission, som
skulde udfinde Hjælpemidler til Bilæggelse af den da
grasserende skæbnesvangre Tvist mellem den kirurgiske
Generaldirektør S. Kriiger og det med Amtsbarbererne 
forbundne medicinske Fakultet, og hvis Resultat var at foranledige 
Oprettelsen af det for Medicinalvæsenet saa betydningsfulde 
«Collegium medicum». 1739 fik han Justitsraadstitelen.

Efterhaanden blev dog Christian VI mindre tilfreds med sin 
nye Læge, hvis Piller i Følge Kongens egne Udtalelser i sine 
Dagbøger ikke senere ret vilde hjælpe, og som dertil viste sig at 
være en temmelig umedgjørlig og revolutionær Natur, hvad der 
allerede fremgaar af hans, ogsaa efter Ansættelsen som Livlæge, 
ivrig fortsatte Forfatterskab. I lærde latinske og populære tyske 
medicinske Afhandlinger vovede han at rokke ved sin Lærers 
Dogmer og hævdede i flere Henseender et mindre doktrinært og 
mere praktisk Standpunkt, medens han dog samtidig førte Animismen 
videre til en fuldstændig Mysticisme. I sine religiøse 
Traktater viste han sig at tilhøre Pietisternes venste Fløj og rasede 
hensynsløst mod Statskirkens Gejstlighed, hvorved han ogsaa 
udæskede de mere moderate danske Hofpræster og beredte selve
den skrupuløse Konge alvorlige Forlegenheder.

Dette førte da til, at Kongen 1742 maatte give sin, i øvrigt 
ogsaa alderstegne, Livlæge Afsked. Med en aarlig Pension vendte 
han tilbage til Tyskland, hvor han synes at have taget Ophold i 
Halle hos sin Svigersøn, Præsten Adam Struensee. Senere boede 
han i Holsten hos en Søn, som der var Fysikus, og 13. Juni 1757 
døde han i Meldorf i Ditmarsken.

Ingerslev, Danmarks Læger og Læge væsen II, 298 f. 
Allg. deutsche Biographie III. 
Biograph. Lex. der hervorrag. Aerzte I, 664. 
H. L. Møller, Kristian VI og Grev Kr. E. af Stolberg-Wernigerode S. 127 ff. 

<i>Jul. Petersen.</i>

</chapter><chapter name="Carlebye (eller Karlebye), Jens, 1730-1812, Billedhugger">

<b>Carlebye</b> (eller Karlebye), <b>Jens,</b> 1730-1812, Billedhugger, 
var Søn af en fattig Bondemand i Thorsager, Aarhus Stift. Han 
var først Hyrdedreng, siden Tjenestekarl, men da o. 1755 
Billedhuggeren Simon Stanley blev opmærksom paa hans Anlæg for
Kunsten, tog han ham til sig som Lærling og gjorde ham, om 
ikke til en Kunstner af større Betydning, saa dog til en duelig 
Marmorhugger. Da Stanley døde 1761, bestyrede C. i nogle Aar 
Værkstedet for Enken og kom senere i Wiedewelts Atelier. 
Akademiets Læresale har han aldrig besøgt, og Akademiet saa derfor 
heller næppe med overvættes velvillige Øjne, at han i 1767 
udnævntes til kongelig Hofbilledhugger, en velklingende Titel, som 
for Resten ikke havde det mindste at betyde. Som saadan forlod 
han dog ikke sin Læremester Wiedewelt, for hvem han nærede 
den største Hengivenhed, men vedblev i en Del
Aar at arbejde i hans Atelier. Dog optraadte
han ogsaa som selvstændig Kunstner og udførte
bl. a. 1767 en Marmorbuste af Frederik V, som kom til
Frederiksberg Slot, og 1768 en Buste af Christian VI,
som rostes af Samtiden for udmærket Portrætlighed
(nu paa Rosenborg). I 1771 og 72 udførte han en Del
Dekorationsarbejde paa Frederiksberg. Ogsaa som slet
og ret Stenhugger arbejdede C.

I 1769 ægtede C. den 30aarige Marie Margrete
Harsdörffer, Datter af Skoleholder Johann Christoph
H. (d. 1770) og Hustru Anne Marie Eriksdatter
(f. 1703 d. 1776) og Søster til den berømte Bygmester
Harsdorff. I Selskabslivet var C., uagtet hans
Væsen var noget tørt og hans Optræden noget kantet,
vel set; han var, trods sin fattige og ringe Byrd,
ikke uden Dannelse og skrev endog Digte, af hvilke
et fejlagtig er bleven tillagt ingen ringere end
Johannes Ewald. Efter sin første Hustrus Død ægtede
C. Louise Wederkarnpf, f. 1736, som overlevede
ham. C. afgik ved Døden 21. Nov. 1812.

Suhms Nye Saml. IV, l, 81 ff. Weilbach, Konstnerlex. 
Meier, Wiedewelt S. 62, 212. Samme, Fredensborg S. 184. 
Samme, Marmorkirken S. 71 f.

<i>F. J. Meier.</i>

</chapter><chapter name="Carlsen, Carl, 1813-99, Ingeniør">

<b>Carlsen, Carl,</b> 1813-99, Ingeniør. 
C. er en Søn af Tøjhuslieutenant i Marinen Andreas C. og
Johanne Helene f. Bechmann og fødtes 31. Avg. 1813
i Kjøbenhavn. Han blev 1828 Elev ved Marinens
Skibsbyggeri, men ledet af en levende Interesse for
Naturlæren begyndte han 1835 et Studium ved den
polytekniske Læreanstalt, hvor han 4 Aar senere
tog Kandidatexamen i Mekanikken. Der fandtes den
Gang ikke noget særligt Kursus for Ingeniører, men
som adskillige af den Tids Polyteknikere gav C. sig
til paa egen Haand at studere Ingeniørfagene, særlig
Vandbygningskunsten, og efter at have faaet Lejlighed
til at udføre sit første praktiske Arbejde i denne
Retning, Anlægget af den første Havn ved Bandholm,
tiltraadte han med offentlig Understøttelse i 1842
en Studierejse til Udlandet, der varede i Aar. Den
længste Tid benyttedes til at besøge de vigtigste
franske Havne og til at bese forskjellige Floder og
Kanaler. Vinteren tilbragte han i Paris, hvor han
blandt andet hørte Forelæsninger ved École des ponts
et chaussées.

Ved Hjemkomsten blev C. konstitueret som
Brolægningsinspektør i Kjøbenhavn, i hvilken Stilling
han dog kun forblev til 1845, da nan blev ansat i
den da oprettede Post som 
Vandbygningsinspektør under Generaltoldkammeret, og han ledede
i de følgende Aar Arbejderne ved Glückstadts Havn,
hvorpaa han efter Foretagelsen af forskjellige
omfattende Undersøgelser i Jylland under
den slesvigske Krig overtog Forretningerne som
Havnebygmester i Kjøbenhavn. I denne Egenskab udførte
han Ombygningen af Langebro og Stormbroen. I den
følgende Periode foretog han forskjellige omfattende
Projekteringer og Arbejder, hvoriblandt skal nævnes
Reguleringen af Gudenaa mellem Silkeborg og Tange,
hvorom der i 1861 ved Indenrigsministeriets Foranstaltning
blev udgivet en udførlig Beretning. I 1868 
blev Omraadet for C.s Virksomhed betydelig
udvidet, i det han overtog det ledigblevne
Havne- og Kanalinspektorat, som forenedes med hans
hidtidige Embede til et Vandbygningsdirektorat.
Foruden de forannævnte Arbejder har C.
haft en væsentlig Andel i og Overledelse af
følgende større Anlæg: Løgstør Kanal, Udvidelsen
af Helsingørs Havn, Anlægget af Esbjærg Havn,
ligesom han har været Medlem af de fleste af de
i hans Embedstid nedsatte Kommissioner, hvori
Vandbygningsspørgsmaal have spillet en Rolle.
Skjønt Embedsgjerningen næsten fuldstændig
beslaglagde hans Kræfter, deltog han dog ogsaa i
enkelte udenfor liggende Hverv, hvoraf særlig maa
nævnes hans udmærkede Ledelse af den i 1877
stiftede tekniske Forening, hvis Formand han var
i de første 4 Aar af Foreningens Tilværelse.

I 1882 maatte C. paa Grund af svækket Helbredstilstand
opgive sit Embede som Vandbygningsdirektør efter at
have tjent Staten i 37 Aar. Ved sin Afgang udnævntes
han til Konferensraad; tidligere (1879) var han bleven
Kommandør af Danebrogs 1. Grad.

C.s nu afsluttede Virksomhed falder i en
Periode, der har været en Gjennembrudsperiode for
Vandbygningsvæsenet og Ingeniørkunsten ligesom for
saa mange andre Omraader, og det maa fremhæves, at
C. ikke alene har haft Betydning som en arbejdsom og
dygtig Embedsmand, men ogsaa som en af dem, der har
bidraget væsentlig til at føre Ingeniørvæsenet fremad
i Danmark fra empirisk til rationel Behandling af
Opgaverne, ligesom det maa erindres, at adskillige af
de under hans Ledelse udførte Arbejder i Virkeligheden
ofte have frembudt større Vanskeligheder end senere
udførte, maaske vidtløftigere og større, fordi
der, da han begyndte, her hjemme savnedes dygtige
Entreprenører for slige Arbejder.

C. ægtede 20. Febr. 1855 sin endnu levende Hustru,
Julie Caroline Bigum, Datter af Skolelærer B. i
Tikjøb. Han døde 13. Febr. 1899.

<i>Ch. Ambt.</i>
</chapter>
<chapter name="Carlsen, Carl Christian, 1812-65, Skolemand">

<b>Carlsen, Carl Christian,</b> 1812-65, Skolemand,
er født 12. Jan. 1812 i Slagelse, hvor Faderen,
Hans C., var Lotterikollektør. Da hans Skolegang
i Latinskolen blev afbrudt ved Faderens Sygdom
og trange Kaar, tog han 1834 Privatistexamen ved
Jonstrup Seminarium og bestyrede derefter en af
ham oprettet Privatskole i Slagelse, indtil han i
1840 blev Lærer ved Byens Borgerskole. Fra 1860 var
han tillige Klokker ved St. Mikkels Kirke. C. var
en overordentlig virksom Mand, som ved Siden af sin
Lærergjerning deltog i Udgivelsen af «Slagelse Avis»,
var Borgerrepræsentant, Medlem af Kjøbstadforeningen
og af flere velgjørende Selskaber og derhos skrev
en Række af Skolebøger. Men især tog han levende
Del i Skolelærernes Bestræbelser for at fremkalde
en Reform af det offentlige Skolevæsen. Fra 1848-50
udgav han «Skolelærervennen» og fra 1857 til sin
Død, 13. Jan. 1865, et andet Skoleblad, «Samleren
for Skolen og Læreren». I 14 Aar bestyrede han
Slagelse Herreds Lærerforening og foranledigede
under Forhandlingerne om Skoleloven af 1856 en Række
større Lærermøder i Slagelse og Ringsted. Ved en
Hædersgave paaskjønnede Danmarks Lærere 1856 hans
Arbejde for Skolens Sag. C. ægtede 1. 17. Maj 1839
Frederikke Lovise Jørgensen (d. 16. Okt. 1857), Datter
af Skræddermester J. i Slagelse, og 2. 19. Nov. 1858
Frederikke Christiane Emilie Høyer (d. 6. Maj 1863),
Datter af Bagermester H. i Slagelse.

Erslew, Forf. Lex. Samleren for Skolen og Læreren, 
Extranummer for Jan. 1865.

<i>Joakim Larsen.</i>

</chapter><chapter name="Carlsen, Carl Peder August Schlichting, 1852-1903, Landskabsmaler">

<b>Carlsen, Carl Peder August Schlichting,</b> 1852-1903, Landskabsmaler. 
Han er født i Flensborg og
er en Søn af Kjøbmand Lorenz Christian C. og
Ida f. Schlichting. Efter at have gjennemgaaet
Kunstakademiets Skoler udstillede han i Aarene
1875-77 væsentlig Blomsterbilleder, men har
siden 1880 ved sine Landskaber, hvis solrige,
tiltalende Motiver ere hentede dels fra Jægersborg
Dyrehave og tilgrænsende Egne, dels fra Capri og
Schweits' Alpedale og Søer, hævdet sig en smuk
Plads blandt Danmarks yngre Landskabsmalere. 
-- d. 27. Juli 1903. 

<i>H. R. Baumann.</i>

</chapter><chapter name="Carlsen, Charles Ivan Theobald, 1831-61, Søofficer">

<b>Carlsen, Charles Ivan Theobald,</b> 1831-61, Søofficer,
Søn af Toldassistent Carl Mich. C. (f. 1806 d. 1852)
og Caroline Jacobine f. Spendrup (f. 1804 d. 1859)
og født 1. Maj 1831 i Kjøbenhavn, blev Lieutenant i
Marinen 1851 og kastede sig strax over Studiet af
Artilleri; gjennemgik den militære Højskole, hvis
Afgangsexamen han med Ære bestod, til Trods for at
hans Helbred led stærkt 
under den anstrængende Læsning. Kort efter Examen rejste han 
udenlands med Ministeriets Understøttelse og satte sig grundig ind 
i det franske og engelske Søartilleri. Ved sin Hjemkomst 1860 
udnævntes han til karakt. Kapitajnlieutenant, Underdirektør ved
Søartilleriet og Undertøj mester. Omtrent samtidig begyndte Spørgsmaalet 
om Anskaffelse af Bagladekanoner at komme frem, og nogle 
Prøvepiecer af Whitworthsk Konstruktion anskaffedes. Uagtet C. 
var en Modstander af dette System, ledede han dog Forsøgene 
med dem, men 15. April 1861 sprang en af dem, dræbte flere 
Mand og Saarede C. saa alvorlig, at han kort Tid efter afgik ved 
Døden, 1. Maj. Marinen mistede i ham en meget lovende Officer. 
C. var gift med Emilie f. Lautrup. 

Tidsskrift f. Søvæsen  1861.

<i>C. With.</i>

</chapter><chapter name="Carlsen, Franziska Antoinette Hilleborg, 1817-76, historisk Forfatterinde">

<b>Carlsen, Franziska Antoinette Hilleborg,</b> 1817-76, historisk Forfatterinde, 
var en Søster til den efterfølgende og fødtes 13. Nov. 
1817 paa Gammel Kjøgegaard, hvor hendes Barndomsliv ogsaa 
henrandt. Som voxen opholdt hun sig meget paa Rønnebæksholm 
og i Kjøbenhavn; sine senere Aar tilbragte hun dels paa Vallø, 
hvor hun var Stiftsdame, dels hos Broderen, ndfr. anførte Kammerherre 
H. C.7 paa Gammel Kjøgegaard. Tidlig udvikledes hos hende 
Sansen for Livets Alvor og ædlere Opgaver. Det var hende en 
Trang at gjøre sig fortrolig med Minderne, som knyttede sig til de Steder, 
hun havde faaet kjære, hvad enten de skulde fremlokkes 
af Almuefolks Fortælling eller søges i Historiens Aarbøger. En 
Frugt af denne hendes Syslen med Fortiden var: «Noget om og 
fra Rønnebæks Sogn og Rønnebæksholm» (1861) og «Efterretninger 
om Gammel Kjøgegaard og Omegn» I-II (1876-78). -- Det sidste 
Skrift naaede hun ikke selv at faa udgivet, da hun døde 28. Febr. 
1876, to Dage efter at være ramt af et Slagtilfælde.

<i>H. F. Rørdam.</i>

</chapter><chapter name="Carlsen, Hans Rasmussen, 1810-87, Stamhusbesidder, Politiker">

<b>Carlsen, Hans Rasmussen,</b> 1810-87, Stamhusbesidder, Politiker. 
Hovedgaarden Gammel Kjøgegaard, der ligger tæt uden 
for Kjøge By, kjøbtes 1776 af Rasmus Carlsen (Lange) og gik fra 
ham til Sønnen Chr. Rasmussen Carlsen, der i Febr. 1817, Aaret 
før sin Død, blev adlet med Langernes Vaaben, 3 Roser i Sølvfelt. 
I sit Ægteskab med Else Margrethe f. Nyhuus havde han 4 Børn, 
af hvilke H. R. C., født 28. Okt. 1810, var den ældste. Som 
12 Aars Dreng kom han til det den Gang lige gjenoprettede Sorø 
Akademi, men blev dog ikke Student her fra, hvorimod han, som 
han allerede fra Barn havde ønsket det, sendtes til Forstinstituttet 
i Kiel og der i 1832 tog Forstexamen; han var en dygtig Forstmand, 
baade theoretisk og praktisk, elskede Naturen og Dyrelivet 
og var i mange Aar ogsaa en ivrig Jæger. Aaret efter hans 
Hjemkomst gav Moderen ham Skjøde paa Gammel Kjøgegaard for
100000 Rdl., en Pris, der nu kan synes rent nominel, men paa 
den Tid svarede til Godsets virkelige Værdi, og i 1845 oprettedes 
deraf et Stamhus, hvis hele Tilliggende af Hartkorn den Gang 
opgaves til 514 Tdr., men senere er formindsket ved Salg af 
Fæstegods, som er substitueret ved Fideikommiskapital. I Avg. 1841 
ægtede han den 19aarige Clara Sophie Komtesse Krag-Juel-Vind-Frijs, 
en Datter af den daværende Lensgreve; hun var en begavet, livlig 
og from Kvinde, men meget svag, og efter forgjæves at have søgt 
Helbredelse ved Rejser til Syden døde hun 26. Dec. 1852 af 
Brystsyge; Spiren til denne Sygdom var gaaet i Arv til deres 
eneste Søn, der efter Stamhusets Erektionsbrev skulde ved 
Tiltrædelsen have antaget Navnet Lange, og som døde 30. Dec. 1865,
19 Aar gammel. Kun Datteren Emmy, f. 4. Juni 1842, Stiftsdame 
i Vallø, overlevede Faderen og er nu Stamhusets Besidderinde.

C.s Indtræden i det politiske Liv falder allerede i 1841, da 
han af Sædegaardsejernes Klasse valgtes til Deputeret i Østifternes 
Stænderforsamling Den unge begavede og livlige Mand indtog 
en ejendommelig Stilling blandt sine Standsfæller; i sin Grund var
han lige saa fuldblods Aristokrat som nogen af dem, men det 
folkelige, det nationale havde grebet ham dybt, og han var klar 
paa, at Enevælden maatte vige for en friere Statsforfatning, som 
ogsaa havde hans fulde Sympathi, naar den kun fik et betryggende 
Grundlag i en Valgordning, der sikrede de besiddende og de bedst 
oplyste Samfundsklasser en passende Indflydelse. Nærmest tilhørte 
han den Retning, som i Peter Tutein fra Marienberg havde sin 
dygtigste Ordfører, afgjort national og konstitutioneltsindet efter 
engelsk-fransk Mønster, men dog tagende en vis Afstand fra den 
egentlige Opposition, af hvilken senere det national-liberale Parti 
udviklede sig. Naar C. ikke havde Sæde i den grundlovgivende 
Rigsforsamling og paa de første Rigsdage, og naar han saaledes 
ikke kom til at tage Del i Forfatningsdebatten og de heftige 
politiske Kampe, der betegnede de første Aar efter Oprørets
Underkuelse, har dette vistnok udelukkende haft sin Grund deri, at hans 
Hustrus langvarige Sygdom netop i disse Aar bandt ham til Hjemmet 
og gav ham andre Pligter. Det vakte nogen Overraskelse, baade 
at blev udnævnt til kongevalgt Rigsraad 14. Juni 1855, efter 
Ministeriet Ørsted-Bluhmes Afgang, og at han tog 
imod denne Udnævnelse, da han dog ikke sympathiserede
med den daværende Regerings Helstatsbestræbelser,
i alt Fald ikke med de Veje, ad hvilke de søgtes
realiserede. Var her nogen Konflikt, hævedes den
imidlertid, da han gik over til det efter Forfatningen
af 2. Okt. 1855 skabte Rigsraad og her tog Sæde
som kongevalgt Medlem paa 12 Aar. Ogsaa i Rigsdagen
for Kongerigets særlige Anliggender fik han Plads,
da han i 1859 valgtes til Landstinget for 8. Kreds
(Nordvestjylland). Der er ikke fra disse Aar nogen
fremtrædende Virksomhed at omtale; han tog jævnlig
Del i Debatterne, særlig om kirkelige Spørgsmaal,
der efter hans dybe og faste Religiøsitet fortrinsvis
interesserede ham, men uden at spille nogen betydelig
Rolle. Ligesom han i kirkelig Henseende hældede til
Grundtvigianismen og billigede dens Hovedretning
uden dog at følge med til alle Yderlighederne,
saaledes havde han, trods sin uformindskede
Aristokratisme, ikke faa Berøringspunkter med
Bondevennerne, det daværende Venstre, -- det vil da
sige med deres nationale Fløj og med den Retning,
som ved Danevirkeforeningen søgte at rejse en national
Opposition imod Halls Ministerium -- og stod i intimere
Forhold til Balth. Christensen. Det var vel nærmest
denne hans Stilling, men vistnok tillige et Hensyn
til de i Foraaret paa ny gjorte Skridt af Kong Carl
XV i Retning af en skandinavisk Union -- Skridt,
som foretoges ad ikke-officiel Vej, og som paa det
Tidspunkt manglede alle Betingelser for at kunne faa
praktisk Betydning --, der bragte Monrad til i Maj 1864
da nogle Medlemmer af det Nytaarsaften 1863 dannede
Ministerium forlode ham, at drage C. ind i Regeringen;
han blev Indenrigsminister i Steden for Nutzhorn,
men allerede i Juni indgav han sin Demission, da han
var bleven klar paa Ministeriets aldeles uholdbare
Stilling, og det var ham meget imod, at han først i
Juli blev fri ved hele Kabinettets Afgang. Endnu et
Skridt videre gik han ved i Avg. 1864 at nedlægge
sit Mandat som kongevalgt Rigsraadsmedlem, hvorimod
han beholdt sin Plads i Rigsdagens Landsting indtil
efter Forfatningsforandringen i Juli 1866. Ogsaa
under Debatterne om denne, ligesom det havde været
Tilfældet i 1863 under Rigsraadets Forhandlinger om
Novemberforfatningen, stod han paa det nationale
Venstres Side og tog Ordet for Bevarelsen af den
uforandrede Juni-Grundlov, i hvis Landsting han
ikke saa nogen Fare for den fremtidige Udvikling,
en Anskuelse,
som han dog under de senere Tiders Erfaring ikke fastholdt. Hans 
Optræden under Grundlovskampen bevirkede, at han ikke gjenvalgtes 
til Landstinget, men han blev da valgt til Folketingsmand 
i Vejle og sad Valgperioden ud. I Juni 1870 blev han kongevalgt
Medlem af Landstinget og beholdt dette Mandat indtil sin Død.

Ved Siden af denne parlamentariske Virksomhed gaar en 
anden som Deltager i Kommissioner: den soranske Kommission 
(som Formand) 1866, Forsvarskommissionen s. A., Theaterkommissionen 
1867 og Kirkekommissionen 1868. De kirkelige Forhold 
skjænkede han en særlig Interesse, og han var ikke blot en dybt
religiøs Natur, men tillige nøje fortrolig med den videnskabelige 
Theologi og Filosofi. Hans ualmindelige Evner kom vistnok bedre 
til deres Ret, og hans Indflydelse var større under saadanne
Forhandlinger, som unddroge sig Offentligheden, end i selve Rigsdagen. 
Hans ualmindelige Kundskaber, selvstændige Tænkning og ofte 
klare Blik paa Sagens forskjellige Sider, der i private Samtaler 
eller i mindre Kredse lode ham dømme sikkert og uforbeholdent,
kom ikke her til at gjøre sig gjældende efter Fortjeneste; det var 
ikke parlamentarisk Evne, som manglede ham, thi han talte godt, 
om end ikke med særlig Veltalenhed, men han havde en vis Sky 
for at gjøre sig gjældende, og hans Standpunkt var i Kraft af 
hans udprægede Selvstændighedsfølelse ofte saa ejendommeligt, at 
det ikke kunde vente at komme i Betragtning under Partiernes 
stærke Brydninger. Hvad der aldrig fornægtede sig hos ham, var 
hans glødende Fædrelandskjærlighed, hans nationale Følelse og hans
ædle, ridderlige Tænkemaade, der blev baaret af en inderlig 
Religiøsitet. I sine sidste Aar var han under vore politiske 
Kampe fuldt enig med Ministeriet Estrup om Maalet og troede at 
skylde Sagen at tilbageholde sin Tvivl om et og andet af Midlerne.

C.s Personlighed og Liv er ikke skildret uden en Omtale af 
hans nære Forhold til Grundtvig og Grundtvigianismen. Hans 3 
Aar yngre Søster Anna Maria Elise, som i 1842 var bleven Enke 
efter Godsejer Harald Toft til Rønnebæksholm, ægtede N. F. S. 
Grundtvig, medens en anden Søster, Jutta, var gift med Præsten 
Peter Rørdam. Disse Familieforbindelser bragte ham i nært Forhold
til Grundtvig og hans Skole, baade i kirkelig og i historisk-folkelig 
Retning; skjønt han ogsaa her bevarede sin Selvstændighed og 
tog sine Forbehold, kom han saaledes i en vis Forbindelse med 
Grundtvigianernes Kreds. Familiebegravelsen paa Aasen ved Gammel 
Kjøgegaard blev i 1853 indviet af Grundtvig, som ved denne 
Lejlighed skrev et af sine skjønneste og dybeste
Digte. Her jordfæstedes i 1854 Fru Grundtvig,
11. Sept. 1872 Grundtvig selv, i 1876 Stiftsdamen
Franziska Carlsen (se ovfr.). Og her, ikke langt fra
den Ærestøtte, som «Gaardmænd, Husmænd, Forpagtere,
Arbejdere og Betjente» i 1876 rejste for ham, hans
Fader og Bedstefader, stedtes ogsaa han til Hvile
efter 2 Juli 1887 at være død paa Gammel Kjøgegaard,
77 Aar gammel.

C. var Hofjægermester (1841) og Kammerherre

(1873). Han var dekoreret med Vasaordenens
Kommandørkors, men havde mærkelig nok ingen dansk
Orden.

F. Carlsen, Gammelkjøgegaard II.

<i>C. St. A. Bille.</i>

</chapter><chapter name="v. Carlstein, Frederik Carl, d. 1761, s. Frederik Carl af Nordborg-Pløen.">

<b>v. Carlstein, Frederik Carl,</b> d. 1761, s. Frederik Carl af Nordborg-Pløen.

</chapter><chapter name="Carmiencke, Johann Hermann, 1810-67, Landskabsmaler">

<b>Carmiencke, Johann Hermann,</b> 1810-67, Landskabsmaler,
var tysk af Fødsel, Søn af en fattig Arbejdsmand
i Kongeriget Hannover, og født 9. Nov. 1810. Han
kom i Malerlære hos en ældre Broder i Hamborg, gik
der fra med J. Mohr til Dresden for at uddanne sig
til Landskabsmaler hos Nordmanden J. C. Dahl og tog
rimeligvis efter hans Raad 1834 til Kjøbenhavn for
at studere ved Kunstakademiet der. Han synes dog
allerede ret udviklet i sit Fag, thi Aaret efter
udstillede han 2 Landskaber, hvoraf det ene, «Et
Skovparti», blev indkjøbt til den kgl. Malerisamling,
og gjorde sine første Forsøg som Raderer. I 1837 var
han i Besøg i Tyskland, men kom tilbage til Danmark
og ægtede Marie Vilhelmine Caroline Klein (d. 4. April
1882). Efter at have opnaaet Naturalisationspatent fik
han i 1845 og 1846 Akademiets Rejseunderstøttelse og
opholdt sig 2 Aar i Italien. Uagtet han i 1847 vendte
tilbage til Danmark, følte han sig under Krigsaarene
mindre til Pas i sit nye Fædreland og udvandrede
derfor i 1851 med sin Familie til New-York, hvor
han blev Medstifter af Kunstakademiet i Brooklyn og
døde 15. Juni 1867. Han udstillede her i Landet kun
til 1851, men han nød Anseelse for sine, i Nutidens
Øjne vel konventionelle, Billeder og solgte i alt 6
Billeder til den kgl. Malerisamling; dog var hans
Ry langt større i Nordamerika. Da han arbejdede
med stor Lethed, er Tallet af hans Billeder meget
betydeligt (paa Charlottenborg-Udstillingerne 50
Billeder). Længst vil hans Navn dog mindes ved hans
Raderinger (35 Blade), der 
navnlig fra 1847 udmærkede sig ved Lethed og Frihed i Behandlingen. 
Kunstforeningen udgav nogle af disse Blade (1850-51).

Andresen, Deutsche Maler-Radirer d. 19. Jahrh. IV, 46 f. 
Weilbach, Konstnerlex.

<i>Ph. Weilbach.</i>

</chapter><chapter name="Caroc, Christian Alexander,</b> f. 1823, Departementschef">

<b>Caroc, Christian Alexander,</b> f. 1823, Departementschef,
er en yngre Broder til efterfølgende F. C. V. C. Han fødtes 23. Nov. 1823 i 
Kjøbenhavn, blev 1841 Student fra Borgerdydskolen paa Christianshavn, 
1850 juridisk Kandidat, var fra Juni s. A. til April 1851 
konstitueret som Regnskabsfører i Armeen, blev derefter i 1851 
Assistent under Bestyrelsen for de militære Underklassers 
Pensionering og Invalideforsørgelsen, beskikkedes 1855 til Kancellist i 
Pensionskontoret, 1857 til Fuldmægtig i Finansministeriets Sekretariat, 
1858 til Chef for Pensionskontoret, 1873 til Chef for Finansministeriets
1. Departement, 1876 tillige til Chef for Koloniernes Centralbestyrelse, 
blev 1877 Kommandør af Danebrogs 2., 1880 af dens 1. Grad.

<i>G. Kringelbach.</i>

</chapter><chapter name="Caroc, Frederik Carl Vilhelm, 1811-82, Officer">

<b>Caroc, Frederik Carl Vilhelm,</b> 1811-82, Officer, 
er født 25. Nov. 1811 i Kjøbenhavn, hvor hans Fader, Herman Alexander 
C. (d. 1827), var Kapitajn i Ingeniørkorpset; hans Moder var Johanne 
Marie f. Schultz. Han blev Landkadet i 1826, fik Aldersorden
som Sekondlieutenant fra 31. Dec. 1828, sattes à la suite ved det 
sjællandske Jægerkorps i 1830, kom 1832 ind paa den nyoprettede 
kgl. militære Højskole, udnævntes til Premierlieutenant i 1835, blev 
Adjudant ved Generalkvartermesterstaben i 1836, Adjoint i Generalstaben 
1839 og Kapitajn i dette Korps 1842. Ved Krigens Udbrud 
ansattes C., der ved sin topografiske Virksomhed havde vundet et 
godt Navn, som Stabschef ved Flankekorpset under General Schleppegrell 
og virkede som saadan til Juli 1848, da han forfremmedes 
til Major. I de følgende Krigsaar var han derimod Chef for 
Hærens Topografer og tilvejebragte som saadan en Række Kort 
over Krigsskuepladsen; ogsaa efter Fredslutningen vedblev han 
med Iver at virke for den topografiske Tjeneste, hvis Direktør 
han blev i 1852 efter at have opnaaet Oberstlieutenantsgraden 
i 1850, medens han udnævntes til Oberst i Generalstaben i
1856. Som Topograf var C. paa sin rette Plads, og han har 
en ikke ringe Fortjeneste af vort militære Kortvæsens hele 
Udvikling, ligesom han ogsaa fik udvirket, at der i 1862-63 
indrettedes passende Lokaler for den topografiske Tjeneste i den 
gamle Proviantgaard. I 1863 avancerede han i Generalstaben til 
Generalmajor og ansattes ved Krigens Udbrud 1864 som 
Kommandør for Infanterireserven; efter Danevirkes Rømning hørte 
denne, bestaaende af 8. og 15. Regiment, til Dybbøls Besætning, 
men efter at Chefen for 3. Division, Generalmajor Wilster, var 
bleven saaret 8. Marts, overtog C. i Slutningen af Maaneden 
Befalingen over denne Division, i det han opslog sit Hovedkvarter 
i Middelfart. Efter eget Ønske fratraadte C. 27. Juni sin 
Kommando, fordi han var i Uoverensstemmelse med Overgeneralen om 
Maaden, hvorpaa Troppernes Fornødenheder skulde tilfredsstilles, og 
han vendte saaledes tilbage til Kjøbenhavn, hvor han atter overtog 
Direktionen for den topografiske Tjeneste. Ved Reduktionen i 
Dec. 1864 erholdt han sin Afsked fra Hæren, hvorpaa han søgte 
anden Virksomhed for sine Evner.

Han blev saaledes i 1870 Formand og Forretningsfører i 
Bestyrelsen for Livrente- og Forsørgelsesanstalten af 1842 samt 
Livsforsikringsanstalten i Kjøbenhavn og efter dennes Omdannelse i 
1871 Formand i Bestyrelsen for Livsforsikrings- og Forsørgelsesanstalten
af 1871, hvilken Stilling han beklædte til sin Død, 20. 
Sept. 1882. Fra 1859-70 var han desuden Borgerrepræsentant i 
Kjøbenhavn. C. viedes i 1839 til Clara Augusta Resch (f. 12. Avg. 
1818 d. 26. Juli 1885), Datter af Jacob Bentzen R., Ejer af Nordfeld,
senere af Kongsdal (indtil 1835). I 1862 var han bleven benaadet 
med Kommandørkorset af Danebrog.

<i>P. N. Nieuwenhuis.</i>

</chapter><chapter name="Caroline, 1793-1881, Arveprinsesse">

<b>Caroline,</b> 1793-1881, Arveprinsesse. 
C., 3. Barn af Kong Frederik VI og Dronning Marie Sophie Frederikke, blev født paa Christiansborg 28. Okt. 1793, og hendes Fødsel hilstes med stor 
Glæde af Folket. Til Erindring om den lod en Borger af egen 
Tilskyndelse slaa en Sølvmedaille, paa hvis ene Side man saa en
Vugge med Indskriften: «Denne er Dydens Løn, flere er Folkets 
Bøn!» Her sigtedes middelbart til den Sorg, hvoraf Kongefamilien 
var bleven hjemsøgt i den nærmeste Fortid, i det en Prins og en 
Prinsesse, Kongeparrets 2 ældste Børn, vare døde i en spæd Alder. 
Prinsesse C.s Gouvernante var en Frøken Jensen fra Byen Slesvig; 
i Modersmaalet undervistes hun af Professor Fred. Høegh-Guldberg, 
i Tegning af Blomstermaler Camradt og i Musik af Weyse og 
Kuhlau. 2 Aar efter Faderens Tronbestigelse blev den 17aarige
Prinsesses Personlighed dragen ind i Kejser Napoleon I's 
storpolitiske Kombinationer, i det han foreslog et Ægteskab mellem 
hende og den nyvalgte svenske Tronfølger, Prins Christian August 
af Augustenborg. Planen, af hvilken Kong Frederik ikke følte sig 
tiltalt, var diplomatisk indledet, da Prinsen pludselig døde. 1812 
forlovedes Prinsesse C. med sin Onkel Prins Christian af Hessen,
der 2 Aar efter blev angreben af Sindssygdom og døde. Senere 
var der Tale om en Formæling mellem hende og Hertug Vilhelm 
af Clarence, den engelske Kong Georg IV's Broder, hvem Englands 
Krone senere tilfaldt; men Kong Frederik var alt andet end 
sympathetisk stemt for en saadan Forbindelse. Efter sin Faders
personlige Ønske ægtede Prinsesse C. i Avg. 1829 Prins Frederik 
Ferdinand, Arveprins Frederiks Søn. Vielsen foretoges paa 
Frederiksberg Slot af Konfessionarius J. P. Mynster. Det følgende Aar
hjemsøgtes Prinsessen af en Ulykke, i det der gik Ild i hendes 
Hovedtøj, og hendes Haar og Ansigt stærkt forbrændtes; 1858 
ramtes hun af en lignende Ulykke, og af disse Forbrændinger bar 
hendes Ansigt stedse Mærker. Fra 1831-39 overværede hun de 
aarlige Troppeøvelser ved Aarhus, i hvilke Prins Ferdinand deltog 
som Chef for et Dragonregiment, og da Prinsen sidstnævnte Aar 
var bleven udnævnt til kommanderende General for Nørrejylland, 
ledsagede hun ham paa en Inspektionsrejse omkring til Garnisonerne
i de forskjellige Byer, overalt Gjenstand for en 
overordentlig varm Hyldest fra Befolkningens Side. Efter Tronskiftet 
1839 udnævntes Arveprins Ferdinand af sin Broder Kong Christian 
VIII til kommanderende General for Sjælland. Prinsessen 
fulgte ogsaa her sin Mand paa hans militære Inspektionsrejser og 
viste sig til Hest for Tropperne. Hun udmærkede sig ligesom 
Faderen ved dansk Sind og følte sig inderlig knyttet til 
Fædrelandets Jordbund. Kun to Gange, i Midten af Fyrrerne og 
Begyndelsen af Halvtredserne, besøgte hun Udlandet, i det hun 
henholdsvis gjæstede Hofferne i Bernburg og Dresden. Hun plejede 
at sige: «Lad dem rejse, som ikke kunne føle sig tilfredse her 
hjemme; der er dog bedst i Danmark.» Hun nærede en 
overordentlig stor Sympathi for den kjøbenhavnske Befolkning, i hvis 
Midte hun færdedes næsten daglig, først ved sin Faders, dernæst 
ved sin Gemals Side, og om hin Følelse aflagde hun et højsindet 
Vidnesbyrd, da hun i Forening med Arveprinsen forblev i 
Hovedstaden under den stærke Koleraepidemi i Sommeren 1853. 29. Juni 
1863 døde Arveprins Ferdinand pludselig, og Prinsessen, hvis
Hørelse var bleven meget svækket, førte derefter en meget tilbagetrukken 
Tilværelse til sin Død, 31. Marts 1881, beskæftiget med at 
afvikle sin afdøde Gemals Gjæld. Trofasthed, Nøjsomhed og Punktlighed 
vare Grundtræk i hendes Karakter. Arveprinsesse C., der 
1836 stiftede et Asyl i Aarhus, udnævntes 1852 til Protektrice for 
Vallø Stift.

Illustr. Tidende 10. April 1881.

<i>A. Thorsøe.</i>

</chapter><chapter name="Caroline Amalie, 1796-1881, Dronning">

<b>Caroline Amalie,</b> 1796-1881, Dronning, 
Datter af Hertug Frederik Christian af Augustenborg og Prinsesse Louise Augusta, 
Christian VII's Datter, blev født 28. Juni 1796 i Kjøbenhavn. 
Hendes første Barndom henrandt i Hovedstaden, hvor hun havde 
en Legesøster i Kronprinsregentens Datter, Prinsesse Caroline, til 
hvem hun hele Livet igjennem forblev knyttet ved et inderligt 
Venskabs Baand. Men C. A. maatte i sit 11. Aar skilles fra sin 
Veninde og Hoffet i Kjøbenhavn, da der mellem Hertugen og 
Kronprinsregenten indtraadte et Brud, som bevirkede, at hin forlod 
Hovedstaden og tog blivende Ophold paa Augustenborg Slot paa 
Als. Her opvoxede C. A. under landlige Omgivelser. Hendes 
Opdragelse lededes af Mademoiselle Delolme; Hofpræst Chr. Jessen 
underviste hende i Religion, Historie og Geografi. 22. Maj 1812 
blev hun konfirmeret i Augustenborg Slotskapel af Hofpræst Fr. H. 
Germar. Hun udmærkede sig ved Skjønhed, et venligt Væsen og 
en fin Omgangstone, hvilken sidste ikke blot var Følgen af 
naturlige Anlæg, men ogsaa skyldtes den Kreds af højtdannede Mænd, 
Videnskabsmænd og Kunstnere, der hyppig samledes hos hendes 
Fader. I Foraaret 1813 kom hun første Gang sammen med sin 
Frænde Prins Christian Frederik, der senere skulde blive hendes
Ægtefælle. Prinsen, der var udnævnt til Statholder i Norge, gjorde 
paa Vejen derop en Udflugt til Augustenborg, da han havde hørt 
Prinsessen berømme for hendes Kvindelighed og Ynde. Den 10 
Aar ældre Prins, hvis første ulykkelige Ægteskab var blevet hævet 
1810, følte sig overordentlig tiltalt af C. A., der paa sin Side fattede 
Kjærlighed til den smukke, begavede, kundskabsrige Mand. Efter 
at det stormfulde Drama i Norge, hvori Prins Christian Frederik 
havde haft en af Hovedrollerne, var udspillet i Efteraaret 1814, 
blev den tidligere løst henkastede Plan om et Ægteskab mellem 
ham og Prinsesse C. A. gjenoptagen, og Hertuginde Louise Augusta 
ønskede nu saa meget mere at se sin Datters Fremtid betrygget, 
som hun var bleven Enke om Sommeren s. A. Prinsen, der 
«uimodstaaelig droges til Augustenborg af Mindet om sin Kusine 
Karolines Yndigheder», blev under et Besøg der forlovet med 
hende 16. Dec. 1814. Næste Foraar, 22. Maj 1815, viedes i Kapellet
paa Augustenborg Caroline Mathildes Datterdatter til
Juliane Maries Sønnesøn. Til Bryllupsfesten havde
Oehlenschläger skrevet en Kantate, hvortil Kunzen
havde komponeret Melodien. Ægteparret flyttede efter
et kort Ophold paa Slottet i Graasten til Kjøbenhavn,
hvor det om Vinteren boede paa Amalienborg, medens
det om Sommeren opholdt sig paa Sorgenfri ved Lyngby.

Livet ved Frederik VI's Hof var ikke behageligt
for Prins Christian og Prinsessen; thi som en Følge
af hans Optræden i Norge stillede Kongen sig kølig
over for ham, og hvad C. A. angik, da vare Minderne
om hendes Fader en Hindring for, at Kongen kunde
vise sig saa hjærtelig mod sin Søsterdatter, som
han ønskede. I Begyndelsen af Aaret 1816 drog Prins
Christian, hvem Kongen havde udnævnt til Gouvernør
over Fyn, til Odense, hvor det lille Hof nu opslog
sin Residens paa Slottet. Fra Juni til Efteraaret
1818 ledsagede hun Prinsen paa en Rejse til Pyrmont,
Rhinegnene og Schweits. Da Ægteskabet vedblev at være
barnløst, antoges en ny Badekur og et længere Ophold
i Syden at ville kunne have heldige Virkninger for
Prinsessen. I Slutningen af Maj 1819 rejste hun til
Carlsbad i Bøhmen. Med Prinsen, der imidlertid havde
rejst omkring i Tyskland, begav C. A. sig derpaa til
Italien, hvor Besøget først gjaldt Rom og derefter
Neapel. Efter Indbydelse af Kong Ferdinand I af begge
Sicilier toge Prinsen og Prinsessen nogen Tid Ophold
paa Lystslottet Quisisana ved Castellamare. I Rom
optoges hun under Navnet Telesilla Aganippea tillige
med Prinsen som Medlem af det arkadiske Akademi,
og Thorvaldsen modellerede hendes Buste. Over
Schweits gik Rejsen derpaa til Frankrig, hvor
Prinsessen gjennemgik en Badekur i Plombiéres. I
Paris nød C. A. smigrende Opmærksomhed fra Kong
Ludvig XVIII's, hans Slægtningers og Hoffets Side,
og noget lignende gjentog sig under Besøget ved det
engelske Hof. 11. Sept. 1822 indtraf Fyrsteparret til
Sorgenfri efter over 3 Aars Fraværelse. Den sidste
Udenlandsrejse i Forening med Prins Christian foretog
C. A. 1838. Hun besøgte Hoffet i Berlin, brugte Badet
i Ischl og vendte over Wien og Miinchen tilbage til
Hjemmet. Dermed var det store Rejseafsnit af hendes
Tilværelse afsluttet.

Mellem det prinselige Ægtepars store Rejse og det
sidste Besøg i Udlandet laa et Tidsrum af 16 Aar,
i hvilket Prinsessen førte en stille Tilværelse,
helliget Løsningen af humane Opgaver. Hun, der var
bleven opdragen i rationalistisk Aand i religiøs
Henseende, hyldede nu i Overensstemmelse med Tidens
Retning den romantiske Livs- og Verdensanskuelse,
som hvilede paa en kristelig-religiøs Grundvold. Denne
Prinsessens Tænkemaade indeholder, i Forbindelse
med et deltagende Sind og den ydmygende Følelse
af at være barnløs Hustru, Forklaringsgrunden
til den levende Interesse, hvormed hun stillede
sig i Spidsen for de Bestræbelser, som gik ud paa
at grunde Asyler, der skulde beskytte og kristelig
paavirke fattige Folks Smaabørn i den Tid, Forældrene
arbejdede. C. A. stiftede Asyler i Kjøbenhavn (1829)
og i Odense (1836) og tog sig med en saadan Varme
af disse Stiftelser, at hun fuldt ud fortjente
Tilnavnene «Fattigbørns Moder» og «den kongelige
Fostermoder for de smaa». Hun var saa meget mere
henvist til slige humane Formaal, som Forholdet
mellem Frederik VI's Hof og Prinsen blev endnu mere
køligt under det ulykkelige Ægteskab mellem hendes
Stifsøn Prins Frederik og Kongens Datter Prinsesse
Vilhelmine. Dertil kom endelig, at hendes Brødre,
Hertug Christian af Augustenborg og Prins Frederik,
levede paa en meget spændt Fod med Kongen som en Følge
af deres slesvig-holstenske Tænkemaade. Prinsesse
C. A. var i politisk Henseende gjennemtrængt af den
romantiske Tidsalders royalistisk-aristokratiske
Tænkemaade; men da hun, som anført, ogsaa hyldede
dens kristelige Grundanskuelser og delte dens Sans
for det nationale, for den nedarvede historiske
Individualitet, var det naturligt, at hun maatte føle
sig tiltalt af den grundtvigske Retning, med hvis
Ophavsmand hun først kom i personlig Forbindelse
1838. Efter Prinsessens Opfordring holdt han for
hende og en lille Kreds af Hofdamer Forelæsninger
over Nordens Historie. Han blev en stadig Gjæst hos
hende, og under Opholdet i Kjøbenhavn besøgte hun i
Regelen hver Søndag Vartov Kirke. Foruden Grundtvig
vare Præsterne Peter Rørdam og P. O. Boisen Gjenstand
for Prinsessens Tillid og Venskab.

3. Dec. 1839 besteg Prins Christian Tronen som
Kong Christian VIII. Dronning C. A. kronedes i
Forening med ham i Frederiksborg Slotskirke 28. Juni
1840. Karakteristisk for Kong Christians Regering
var den heftige Strid mellem det slesvig-holstenske
Parti i Hertugdømmerne og det national-liberale
Parti i Kongeriget. Som Søster til hints fyrstelige
Hovedledere kom Dronningen hyppig i en pinlig Stilling
til det danske Folks store Mængde, der troede, at
hun i politisk Henseende sympathiserede med sine
Brødre. Men denne Formening var urigtig; thi 
Dronningen holdt sig fjærn fra Politik, og Begivenheder
som Prinsen af Augustenborgs Udnævnelse til
Statholder i Hertugdømmerne 1842 og Udstedelsen
af Sprogreskriptet 1844 erfarede hun først som
fuldbragte Kjendsgjerninger. Den vildledede offentlige
Menings Holdning over for Dronning C. A. bevirkede,
at hun sluttede sig endnu inderligere til den
grundtvigske Retning, i det hun fortsatte sin
Gjerning i Humanitetens Tjeneste. 1841 oprettede hun
en Asylskole i Kjøbenhavn, hvis Undervisningsplan
hun selv udarbejdede, og 1843 stiftede hun «den
kvindelige Plejeforening» i Kjøbenhavn, der skulde
støtte trængende Barselkvinder og andre svagelige
Kvinder. 20. Jan. 1848 blev Dronning C. A. Enke, og
da hun nu var fritagen for en regerende Dronnings
Repræsentation, kunde hun udelt leve for sine
menneskekjærlige Formaal. Den Forbitrelse, som det
slesvig-holstenske Oprør vakte hos det danske Folk,
gav sig ogsaa et aldeles uretfærdigt Udtryk i enkelte
brutale Udfald mod hende; men disse vare dog kun
af rent forbigaaende Betydning. Efter Enkedronning
Maries Død 1852 blev Enkedronning C. A. Protektrice
for «det kvindelige velgjørende Selskab», og hun
gav den første Tilskyndelse til Oprettelsen af den
Diakonissestiftelse, som Prinsesse Louise af Danmark
grundede i Maj 1863. Ved Bidrag af hendes mange Venner
opførtes i Rigensgade en Bygning, der kunde rumme
baade hendes Asyl og Asylskole, og til denne lagde hun
selv Grundstenen 15. Juli 1865, Halvhundredaarsdagen
efter at hun som Prins Christians Ægtefælle havde
holdt sit Indtog i Kjøbenhavn. Kong Christian
IX overrakte hende i Anledning af denne Fest
Danebrogsordenens Storkommandørkors. 1856 rejste
C. A., hvis Helbred begyndte at blive svag, til
Ems; 3 Aar efter besøgte hun Nizza, og 1862 og 1868
gjorde hun Udflugter til Tyskland. I Vinteren 1877
overfaldtes hun af en alvorlig Sygdom, som hendes
kraftige Natur dog fuldstændig besejrede. Den
kronologiske Samling paa Rosenborg gav hun 1879 sit
Billede med de Ord: «Jeg vilde dog saa gjærne mindes
af det danske Folk, som jeg stedse med Kjærlighed
har baaret i mit Hjærte». 9. Marts 1881 døde hun
som en Følge af Albuminuri. «Taknemmelige danske
Kvinder» lagde en Palmegren af Guld paa hendes Kiste,
og fattige Børn i Kjøbenhavns og Frederiksbergs
Kommuneskoler skøde sammen til en Egekrans af Sølv,
der fandt Plads ved Siden af Palmegrenen. Kvinder i
Lyngby og Omegn rejste hende i Sorgenfri Slotspark
en Mindestøtte.

F. Barfod, Dronning Caroline Amalie, 1884. 
D. Rosen, Dronning Caroline Amalies Liv og Død, 1881.

<i>A. Thorsøe.</i>
</chapter>
<chapter name="Caroline Charlotte Mariane, 1821-76, Prinsesse">

<b>Caroline Charlotte Mariane,</b> 1821-76, Prinsesse, 
der blev født 10. Jan. 1821, var en Datter af Storhertug Georg af 
Meklenborg-Strelitz og den hessiske Prinsesse Marie, en Søster til Landgrev 
Vilhelm af Hessen, Kong Christian VIII's Svoger. Gjennem denne 
Slægtsforbindelse henlededes det danske Hofs Opmærksomhed paa 
den 20aarige Prinsesse Caroline, da Kongen ønskede, at hans Søn 
Kronprins Frederik skulde indgaa et nyt Ægteskab. Kronprinsen 
blev under et Besøg i Neu-Strelitz i Dec. 1840 forlovet med 
Prinsessen og viedes sammesteds til hende 10. Juni 1841. Prinsessen 
var bleven undervist i Dansk af Digteren Chr. Winther. De nygifte 
afsejlede til Kjøbenhavn og holdt 22. Juni deres højtidelige Indtog 
i Hovedstaden. De skjønne Forventninger, en stor Del af 
Befolkningen havde knyttet til denne Forbindelse, forvandlede sig 
snart til Skuffelser. Ægteskabet forblev barnløst, hvortil kom, at 
der aldeles ikke herskede den rette Sympathi og aandelige 
Overensstemmelse mellem Ægteparret. Snart følte den noget kolde og 
forbeholdne Prinsesse sig frastødt af den baade i Ytring og Handling 
hyppig brutalt optrædende Kronprins. I Foraaret 1844 tog 
Prinsessen blivende Ophold i Neu-Strelitz; det følgende Efteraar udtalte 
hun Ønsket om Skilsmisse, og 30. Sept. 1846 ophævedes 
Ægteskabet, i det tiltagende Svagelighed fra hendes Side angaves som den 
officielle Grund. Prinsesse C. døde 1. Juni 1876.

<i>A. Thorsøe.</i>

</chapter><chapter name="Caroline Mathilde, 1751-75, Dronning">

<b>Caroline Mathilde,</b> 1751-75, Dronning, 
var født 22. Juli 175.1. Hun var en Datter af Prinsen af Wales Frederik Ludvig, 
der igjen var en Søn af Georg II af England. Hendes Moder var 
Augusta af Sachsen-Gotha, og hun selv var en Søster til den 
engelske Konge Georg III. Kun 15 Aar gammel blev hun gift med 
Christian VII. 1. Okt. 1766 blev hun i Gehejmeraadssalen i
Slottet St. James per procura viet til Christian VII, i det Hertugen 
af York forestillede dennes Person. 18. Okt. landede hun i Altona, 
og under en Række Festligheder gjennemrejste hun sin Brudgoms
Rige, indtil hun 3. Nov. mødtes med ham i Roskilde og 8. Nov. 
holdt sit Indtog i Kjøbenhavn, hvor hun samme Dag blev viet til 
ham i Christiansborg Slotskirke, i. Maj 1767 blev hun kronet 
sammen med Kongen. 

Hun havde været stærkt bevæget, inden hun forlod sit Fædreland, 
og den engelske Hofmaler Reynolds, der den Gang malede 
hendes Portræt, sagde senere derom: «Det var et svært Arbejde, 
thi Prinsessen var næsten altid opløst i Taarer, medens hun sad 
for mig». Var dette blot en Virkning af den unge Piges Ængstelse 
ved at skulle forlade Slægt og Venner, eller havde hun allerede 
hørt uheldige Rygter om den Konge, med hvem hun skulde dele den 
dansk-norske Trone? Stort er Tallet paa Prinsesser, der som en 
Følge af, hvad der har gjældt for politisk klogt eller i ydre
Henseende passende, ere blevne smeddede i Ægteskab med Fyrster, 
der enten vare dem modbydelige eller snart bleve det. Men faa have 
dog været ulykkeligere som Hustruer end C. M. Kun 15 Aar 
gammel, uden nogen Livserfaring og uden den Befæstelse i Karakteren,
der kan være Følgen deraf, var hun bleven knyttet til en 
næppe 18aarig Konge, der fattedes hvert Spor af Sjælsadel, der 
allerede var kommen ind paa Udsvævelsernes Bane, og hos hvem 
Vanviddet begyndte at bryde frem. Skjønt Hjærterne her hjemme 
i det hele bankede den unge og indtagende Dronning i Møde, 
der fra sin Side viste Mildhed og Ynde, var Christian VII kold 
imod hende, og der var ikke gaaet et Par Maaneder, førend 
alvorlige Mænd rystede paa Hovedet ved Tanken om, hvorledes 
Forholdet skulde udvikle sig imellem det unge Par. Allerede meget 
tidlig talte Kongen paa Grund af hendes Anlæg til Embonpoint
spottende om hende som «Ammen». Til at staa i Spidsen for 
sin særlige Hofstat som Overhofmesterinde havde hun faaet den 
41aarige Gehejmeraadinde Plessen, f. Berckentin og Enke efter 
Chr. S. Plessen, Deputeret i Finanserne. Denne Dame forstod at 
vinde den unge Dronnings Hengivenhed, og det var vel forklarligt,
at hun, der var en sædelig, alvorlig Karakter, søgte at værne om 
C. M. imod det raa Uvæsen, hvortil Kongen og hans Omgivelser 
hengave sig; men uheldigvis forstod hun ikke at bevare den rette 
Takt under de vanskelige Forhold og virkede derved til at forøge 
Kulden imellem Ægtefolkene. Den Uvilje, som Kongen følte 
imod hende, gjorde det let for hendes Uvenner at styrte hende
(Foraaret 1768). For C. M. var dette et haardt Stød.

Imidlertid havde hun 28. Jan. 1768 født sit første Barn, 
Kronprins Frederik, den senere Frederik VI. Snart efter tiltraadte 
Christian VII sin bekjendte Udenlandsrejse til England, Frankrig 
og Tyskland, paa hvilken han kom i Forbindelse med Struensee. 
Det var, medens han var borte paa denne Rejse, at hun en Dag 
paa Frederiksborg Slot indridsede i en Rude de engelske Ord: 
«O keep me innocent, make others great». Det var en ung, 
ydmyg Kvindes kjærlige, men tillige næsten angestfulde Bøn. Da 
Kongen kom tilbage fra Rejsen, var hans Holdning imod hende 
opmærksommere end tidligere, og der skete snart et helt Omslag 
i hendes Stilling. Medens Kongen under sin tiltagende Sindssygdom 
sank hen i stedse stærkere Sløvhed, steg hendes Magt 
over ham, saa en engelsk Statsafsending et Par Aar senere kunde 
skrive om hende, at hun «var i Besiddelse af den mest 
uindskrænkede Magt og fri for enhver tænkelig Kontrol». Det var et 
Vidnesbyrd om den høje Plads, hun nu indtog, at der til hendes 
Ære paa Kongens Fødselsdag 29. Jan, 1771 blev stiftet en ny
Ordensdekoration, Mathilde-Ordenen. Men ulykkeligvis gik Vejen 
til denne Magt igjennem hendes eget Fald og stod i Forbindelse 
med, at hun helt gav sig Struensee i Vold. Med en overlegen 
Verdensmands lette Tone og en udlært Forførers sikre Greb forstod 
han efter Hjemkomsten fra Udenlandsrejsen med Kongen at vinde
hendes Hjærte, og han var fræk nok til at forføre sin egen Dronning. 
Fra Foraaret 1770 havde hun helt hengivet sig til ham, hendes 
Rejse til Holsten sammen med ham og Kongen i Sommeren 1770 
gav rig Anledning til skandaløse Fortællinger om deres Forhold,
ligesom det var den, der førte til, at Bernstorff blev styrtet, og at 
Struensee kunde tage fat paa at vende op og ned paa Statsstyrelsen. 
Forgjæves havde hendes Moder, hvem onde Rygter om 
Datteren ængstede, søgt at nytte denne Rejse til i Nordtyskland 
at træffe sammen med hende og faa talt ud med hende. Alt, 
hvad C. M. indlod sig paa, var, ledsaget af Struensee, at gjøre 
hende et Besøg i Lyneborg, hvorunder hun kun undte Moderen 
faa Timers kolde og tvungne Samtale. 

Det var overhovedet, som om C. M. i sin Lidenskab for Struensee 
glemte alle andre Hensyn. «Denne Prinsesse», skriver Reverdil 
om hende med Hensyn til hendes Optræden i Aaret 1771, «der 
strax efter sit Komme fra England havde været saa overordentlig
nedladende og snild til at finde noget behageligt at sige enhver, 
talte nu kun med Deltagelse til den eneste Mand, hun havde 
udkaaret sig.» Selv de simpleste Forsigtighedsskridt for at skjule sit
Forhold til sin Elsker undlod hun at tage. Hun bragte det dertil, 
at hendes Tjenestefolk saa at sige helt havde hende i deres Magt. 
Samtidig vakte hun Anstød ved sin frie Optræden, ved at gaa 
klædt som Mand og ride som saadan. Struensees egen Stalbroder 
Enevold Brandt skrev en Gang til ham, at Angest beherskede 
enhver, der kom ham nær, -- endog Dronningen selv, som ikke 
mere havde nogen Vilje, hvad enten det var med Hensyn til 
hendes Børn eller til hendes Paaklædning og de Farver, hun vilde 
vælge. Og vist er det, at uforskammet og brutal, som han var, 
kunde han i Kommandotone tale til hende ved Spillebordet eller 
raabe ud af Vinduet til hende.

Rimeligvis har han en Tid virkelig gjengjældt hendes Følelser; 
i det mindste kunde ogsaa han glemme alle Forsigtighedshensyn 
paa en Maade, der tyder paa alt andet end blot Beregning. Men 
han forstod tillige at bruge hendes Lidenskab som Støtte for sin 
Magt, og der var ikke den Myndighed fra hans Side i Staten,
som hun fandt for stor. Selv havde hun, som Struensee har udtalt 
om hende, ikke mindste Tilbøjelighed til at regere. Saadant som 
Forholdet var blevet imellem dem, var det en Selvfølge, at han 
ved sit Fald maatte drage hende med sig, og at den Sammensværgelse,
som Beringskjold, Rantzau-Ascheberg, Eickstedt, Køller 
og Guldberg dannede omkring Enkedronning Juliane Marie som 
Centrum, lige saa vel blev rettet imod hende som imod ham. 
Hun blev ved Hofrevolutionen 17. Jan. 1772 vækket ved 
Overbringelsen af den Ordre, Juliane Marie, havde faaet Kongen til at 
underskrive, at hun strax skulde fjærnes fra Hoffet, og samme Dag
førtes hun under væbnet Eskorte til Kronborg. Sit yngste Barn, 
den 6 Maaneder gamle Louise Augusta, beholdt hun foreløbig hos 
sig. Denne Adskillelse var det første Skridt til Gjennemførelsen 
af de nye Magthaveres Plan at faa hende fuldstændig fjærnet fra
Kongen. Kun naar det skete, kunde de føle sig sikre.

Under Forhørene i Febr. havde Struensee aflagt en fuldstændig 
Tilstaaelse om sit brødefulde Forhold til Dronningen, og snart efter 
bragte en Kommission af 4 højtstaaende Mænd, hvoriblandt 
Schack-Rathlau og Henrik Stampe, hende til at stadfæste denne Tilstaaelse 
ved sin Underskrift (9. Marts). At den førstnævnte af disse Mænd 
paa en lumpen Maade har tvunget hende dertil, er vitterlig Opspind. 
Derefter nedsattes en Domstol paa 35 Mænd til at afgive Kjendelse 
i det Spørgsmaal, om Ægteskabet imellem hende og Kongen skulde 
erklæres brudt eller ikke. Efter hvad der var oplyst ved Struensees
og hendes Tilstaaelse, maatte Dommen nødvendigvis lyde paa 
Ægteskabets Ophævelse. Tilbage stod nu at fjærne hende saa 
langt fra Kongen, at Forbindelsen ikke let kunde knyttes igjen, 
og Tanken var, at hun skulde have Ophold paa Aalborg Slot, 
altsaa leve i en Slags Forvisning her i Landet. Men nu lagde
hendes Broder Kong Georg III sig imellem, og det kom til en 
Forhandling imellem det engelske og det danske Hof, der i nogen 
Tid havde en temmelig bitter Karakter. Heldigvis endte man dog 
med at blive enig, og en Eskadre paa 3 engelske Skibe tog 
hende 30. Maj om Bord ved Kronborg for at føre hende til Kong 
Georgs tyske Land Hannover. Hun fik Ret til at kaldes Dronning 
C. M., men uden at maatte nævnes Dronning til Danmark og 
Norge; intet af sine Børn fik hun med sig. Medens det fastsattes, 
at der ikke mere skulde ydes hende Apanage fra Regeringen her 
hjemme, blev hele den Medgift, hun havde bragt Kong Christian, 
tilbagebetalt.

Efter at hun 5. Juni var landet i Stade, fik hun senere i 
Aaret fast Bo paa Slottet i Celle. Nu, da Magten og Glansen 
var fordunstet, men der var bleven Fred om hende, arbejdede 
den milde, bløde Bund i hendes Natur sig frem, og med et fromt, 
gudhengivent Sind tilbragte hun her de faa Aar, som det forundtes
hende at leve. Hun døde 10. Maj 1775 af Frislinger, næppe 24 
Aar gammel.

I den Tid, hun havde holdt Haanden over Struensee, var det 
gaaet sørgelig tilbage med den Yndest, hun strax ved sit Komme 
havde vundet. De blodigste Rygter vare i Omløb paa hendes 
som paa Struensees Bekostning, ogsaa om de Planer, man -- med 
urette -- tillagde dem at have lagt om at detronisere Kongen. Men 
allerede inden hun forlod Landet, havde Bitterheden stærkt givet
Plads for Medfølelsen, og samtidig med at Kritikken under det 
Guldbergske Ministerium vendte sig imod Enkedronning Juliane 
Marie, bredte der sig ligesom en Glorie over C. M. Der dannede 
sig en Legende om hende som den, hvem man højst kunde bebrejde
ungdommelig Uforsigtighed, og hvem nedrige Rænker havde styrtet 
i Ulykke. Ogsaa Digtningen kastede sig over at forherlige hende. 
Men selv om den virkelige C. M. langtfra har været skyldfri, 
hvem har saa Lyst til at kaste Stenen paa hende? Aldrig har 
der vel i højere Grad været formildende Omstændigheder ved en 
Brøde end her, hvor hun halvt som et Barn uden ringeste Støtte 
blev kastet ind i Forhold som dem, der fandtes ved Christian VII's 
Hof, og hvor hun snart blev stillet imellem en frastødende, jammerlig
Ægtefælle og en Mand, der samtidig var en ægte Don Juan-Natur 
og forstod at omgive sig med Skjæret af at være en stor Statsmand.

J. K. Høst, Struensee og hans Ministerium. 
Reverdil, Struensee. 
Wittich, Struensee.

<i>E. Holm.</i>

</chapter><chapter name="Carstens, Adolph Gotthard, 1713-95, Gehejmeraad">

<b>Carstens, Adolph Gotthard,</b> 1713-95, Gehejmeraad,
blev født i Kjøbenhavn 31. Marts 1713. Hans Fader, Nicolai Gotthard 
C. fra Lybek, var da Kammersekretær hos Prins Carl,
men døde som Konferensraad og Landfoged i Bredsted;
hans Moder var Justina Christine f. v. John. Tillige
med sine 3 Brødre blev han undervist af Lærere
i Hjemmet, og Faderen selv tog megen Del i hans
Undervisning. Som den første, naar det gjaldt
Leg og Lystighed, var C. ogsaa fremragende flink
ved Bogen, og fra sin tidligste Ungdom følte han
sig stærkt draget af Oldtidens Klassikere; derfor
kom dog ikke Færdighed i de levende Sprog til at
staa tilbage; i det fint dannede Hjem øvedes han
flittig deri. I sit 18. Aar rejste han til Jena for
at studere Lovkyndighed, men blev her og i Halle
(1731-35) ogsaa nøje indviet i Wolfs og Leibnitz'
Filosofi. I Jena paadrog han sig ved Uforsigtighed
en Underlivssvækkelse, af hvis Følger han led
sin øvrige Livstid, og som indvirkede meget paa
hele hans Levevis, da han ikke var i Stand til at
deltage i større Selskabelighed, men maatte holde
sig i Stilhed til en snæver Vennekreds. Efter
endt Studierejse tilbragte han nogle Aar dels i
det fædrene Hjem, dels hos en Morbroder, der var
Administrator af Grevskabet Rantzau; men 1738 begyndte
han Kancellivejen som Sekretær i det tyske Kancelli
og gjennemgik nu alle Trin paa Embedsstigen, saaledes
at han 7 Aar før sin Død kunde fejre 50 Aars Jubilæum
som Embedsmand i det samme Departement. 1749 blev
han Kancelliraad, 1754 Justitsraad, 1761 Etatsraad
og 1768 Konferensraad. Ved de store Omvæltninger i
Administrationen 1771 under Struensee beskikkedes
han til Overprokurør for de Hertugdømmet Slesvig
og de kongl. tyske Provinser vedkommende Sager med
Sæde og Stemme i Kancellikollegiet. Til Arveprinsens
Formæling 1774 blev han Danebrogsridder og tog til
Devise: «Recta via et firmo gradu», hvad der passede
fortrinlig paa hele hans Individualitet. 1779 blev han 
Gehejmeraad. Da Grev A. P. Bernstorff i Nov. 1780 
afskedigedes fra alle sine Poster, blev C. hans Eftermand 
som Direktør i det tyske Kancelli, men bibeholdt sin Stilling 
som Overprokurør; og disse to Embeder havde han til sin
Død, 10. Marts 1795, dog saaledes, at da Bernstorff
kaldtes tilbage 1784, maatte C. vige det øverste Sæde
for Greven, som fik Titel af Kancellipræsident. C. nød
i hele sin Embedstid aldeles enstemmig Højagtelse
for sit Retsind og sin udmærkede Dygtighed; og
ved sin elskværdige Personlighed vandt han alles
Hjærter. Enhver, der henvendte sig til ham, kom han
velvillig og ligefrem i Møde. Uden for hans egentlige
Embede havde han oftere Sæde i særlige Kommissioner;
saaledes i Kommissionen, der skulde paakjende
Struensees og Brandts Sag; han har medundertegnet disses Dødsdom, 
men han skal have ytret til flere af sine Venner, at han 
bag efter fortrød det inderlig. Ogsaa i den store Beringskjoldske
Kommission 1781 havde han Sæde. Et Hverv af anden Slags 
overdroges ham 1772 som Medlem af Kommissionen til de kongelige 
(danske, franske og italienske) Skuespils bedre Indretning og 
Bestyrelse. I Theaterdirektionen havde han derefter Sæde til Maj
1777, da han tl stort Tab for Theatret saa sig nødsaget til at 
søge Afsked fra denne Post, fordi den under hans mange andre 
Forretninger gav ham Bryderier, som hans svage Helbred ikke 
taalte; men hans Sindighed, hans mangesidige og grundige Dannelse
og fine Kunstsans havde ogsaa i denne hans Virksomhed øvet 
betydelig og heldbringende Indflydelse.

Men C. har ikke blot som Embedsmand sat sig et varigt 
Minde, men ogsaa som Dyrker af Videnskab og Kunst. Hans 
første Skrift var af religionsfilosofisk Natur, en anonymt udgiven 
tysk Afhandling om et nyt Bevis for Guds Tilværelse (1751, 2. Udg. 
1756); det var en Frugt af hans Studium af Wolf og Leibnitz. 
I øvrigt syslede han meget med historiske Undersøgelser. Ved 
Grams Død 1748 søgte han Posten som Gehejmearkivar og tilbød 
at aflægge Prøve paa sine Kundskaber -- men Langebek fik 
Embedet. Da Genferen Mallet under sit Ophold i Kjøbenhavn 
forberedte sin  «Histoire de Dannemarc», gjennemsaa og diskuterede
C. dette Værk med Forfatteren, med hvem han efter hans Afrejse 
fra Danmark vedligeholdt en venskabelig Brevvexling gjennem 
mange Aar. 1753 blev C. Medlem af Videnskabernes Selskab i Kjøbenhavn, 
efter at en indsendt Afhandling om Dronning Euphemia var oplæst. 
I Aarene 1754-70 findes derefter af ham i Selskabets 
Skrifter en Række vigtige, lærde Undersøgelser, navnlig til Danmarks 
Historie i det 14. Aarhundrede samt en Afhandling om det norske 
Vaabenskjold. Ogsaa af det norske Videnskabernes Selskab var 
han Medlem (fra 1774).

Efter at «Selskabet til de skjønne og nyttige Videnskabers 
Forfremmelse» var oprettet (1759), blev C. snart et meget virksomt 
og indflydelsesrigt Medlem i Selskabet. Hans egne poetiske 
Frembringelser i det danske Sprog ere kun et Par frie Bearbejdelser 
efter det franske. Under Navnet Philocalus oversatte han «Brev 
til min Klædning» af Sedaine, og af Gressets «Vertvert» har han 
gjengivet et Stykke efter en engelsk Oversættelse. Af større 
tydning ere hans Afhandlinger om «aabne Vokalers Medvirkning 
til de poetiske Udtryks Styrke og Livagtighed», oplyst især ved 
Exempler af græske og latinske Digtere, dog ogsaa af Klopstock 
og Gellert, samt om «Vokalers Sammenstød i danske Vers», nemlig
hvorvidt man overalt bør undgaa Saadanne, og Regler derfor. 
De findes begge i Selskabets Samlinger «Forsøg til de skjønne 
Videnskaber». Men langt mere Vægt har den Indflydelse, han 
ved sin Vejledning og kritiske Indsigt har øvet paa adskillige af
Datidens Digtere og Forfattere; paa ingen maaske dog i saa høj 
Grad som paa Johs. Ewald, som selv med al Redebonhed og 
Taknemmelighed har udtalt det, som han skylder denne «de danske 
Musers ivrigste og viseste Beskytter». Det nære Forhold mellem 
C. og Ewald udviklede sig dog kun langsomt; endnu i 1770 deltog 
C. i «Selskabets» forkastende Dom over «Rolf Krage». Men i 
Digterens sidste Aar var C. blandt den store Digters trofasteste 
Velyndere, ligesom Ewald ogsaa i sit Testamente rettede den 
Anmodning til C. om i Forening med Præsten Schønheyder at paase
den nøjagtige Opfyldelse af hans sidste Vilje.

Sin aldrig svigtende Kjærlighed til det latinske Sprog lagde 
C. for Dagen, da han i en Alder af 77 Aar som Manuskript for 
Venner lod trykke en lille Digtsamling, «Carmina amicis» (1790). 
De fleste af Digtene ere vel fra Ungdomsaarene, men nogle, særlig 
Epigrammerne, ere fra Udgivelsestiden. Alderdommens Affældighed
udeblev dog ikke. Fra Ungdommen af havde han -- som ovenfor 
nævnt -- baaret paa et svageligt Legeme; i over 50 Aar havde 
han hverken kunnet læse eller skrive ved Lys; alligevel bevarede 
han et livligt og tilfreds Sind. Han var aldrig gift, men delte
gjennem mange Aar Hjem med en ligeledes ugift Broder, der var 
Embedsmand i Rentekammeret. Da en tredje Broder døde 1776, 
tog han Enken til sig med hendes Sønner. Disses Opdragelse 
helligede han den største Flid. En af disse Brodersønner, den 
nedenfor anførte Justitiarius C. H. C., er Forfatter af Onkelens
Biografi i Lahdes «Mindesmærker», skjønt den bærer R. Nyerups 
Navn, og fra hans Bo er en ikke ubetydelig Rest af C.s efterladte 
Brevvexling kommet i det store kgl. Bibliotheks Eje (i den Bøllingske 
Brevsamling).

Skand. Museum 1803, I, 149 ff. 
Lahdes Mindesmærker, 1. H. 
Baden, Universitets-Journal 1795, S. 54 ff. 
Suhms Saml. Skr. XIV, 261 f. 
Johs. Ewalds Samtl. Skr., Samf. Udg., VIII, 149 ff. 
Hist. Tidsskr. IV, 274 ff. 

<i>A. Jantzen.</i>
</chapter>
<chapter name="Carstens, Asmus Jacob, 1754-98, Tegner og Maler">

<b>Carstens, Asmus Jacob,</b> 1754-98, Tegner og Maler,
var født 10. Maj 1754 nær ved Landsbyen St. Jørgen, en halv Mils Vej 
fra Byen Slesvig; Faderen, Hans C., ejede der en Vejrmølle; 
Moderen var af angelsk Bondeslægt og hed Christina Dorothea
f. Petersen. Forældrene vare jævne Folk, der sade i tarvelige 
Kaar og kun evnede at gjøre lidet for deres Børns Undervisning; 
ligesom sine 2 yngre Brødre blev A. J. sat i Skole hos en gammel 
Skrædder, der gik fra Gaard til Gaard og lærte Bønderbørnene 
«Kristendom og Bogstaver» for en Schilling om Ugen. Efter Faderens
Død i 1762 blev han Discipel i Slesvig Domskole, men heller ikke 
her var det stort bevendt med Lærdommen; Skolen var i en ussel 
Forfatning, og Drengen gjaldt for at være baade doven og dum, 
egensindig og trodsig. At C. i sine Barneaar ikke modtog nogen 
som helst Vejledning i Kunsten, kan vistnok betragtes som givet, 
men allerede meget tidlig begyndte han paa egen Haand at tegne, 
dels Dyr og Portrætter, dels frie Kompositioner. I Slesvig Domkirke 
saa han for første Gang Malerier; det var Billeder af Jurriaan
O vens, en ingenlunde fremragende hollandsk Maler, hvis Arbejder 
gjorde det dybeste Indtryk paa ham; meget af sin Fritid tilbragte 
han alene i Kirken, hensunken i Beundring og i Bøn til Gud om, 
at han dog en Gang maatte naa saa vidt, at han kunde frembringe
noget lignende. Men Udsigterne hertil vare foreløbig kun 
ringe. 16 Aar gammel blev han tagen ud af Skolen og tilbragte 
derpaa omtrent  1 1/2 Aar i Hjemmet, hvor Moderen havde giftet 
sig paa ny; vel søgte man saa efter hans inderlige Ønske at faa 
ham sat i Lære hos en eller anden Kunstner -- der var saaledes 
Tale om den ansete Maler J. H. Tischbein --, men Forsøgene
strandede, og i Sommeren 1771 forlod den vordende Kunstner for 
anden Gang sit Hjem -- for at tiltræde en Plads som Lærling 
hos en Vinhandler i Ekernførde. 

Kontrakten lød paa 6 Aar, og i næsten 5 opfyldte C. i fuldt 
Maal de Forpligtelser, den paalagde ham; han tappede Vin af, 
skyllede Flasker og tumlede med de store Fade, i det han dog 
under sidstnævnte Arbejde saa vidt muligt brugte venstre Haand 
for at skaane den højre, der skulde bevares for Kunsten. Denne
dyrkede han i al den Tid, han kunde spare fra den daglige 
Gjerning; en Del fik han tegnet, noget malede han ogsaa, saaledes 
et Par Kopier efter gamle Mestre, og han læste flittig i nogle 
kunsttheoretiske Værker, der vare faldne ham i Hænderne. Endelig 
blev det Liv, han maatte føre i Ekernførde, ham for utaaleligt, og 
Driften til kunstnerisk Virken ham for stærk; han opsagde sin 
Kontrakt, kjøbte sig fri for det sidste Læreaar for 80 Thlr. 
og begav sig efter et kort Ophold i Slesvig, hvor han første Gang 
saa Afbildninger af Antiker, i Nov. 1776 til Kjøbenhavn for at 
søge Uddannelse paa det derværende Akademi. Han betegnedes
i sit Pas som Vintapper og havde 100 Thlr. i Lommen.

I Charlottenborgs Antiksal modtog han strax efter sit Komme 
det vældigste Indtryk af den oldgræske Kunst -- et Indtryk, der 
blev afgjørende for hele hans følgende Liv og Virken. Der 
tilbragte han ofte halve Dage ad Gangen; han tegnede aldrig efter 
Statuerne og Reliefferne, men søgte at lære dem udenad for ret at 
tilegne sig deres Former. Efter Model tegnede han i den første 
Del af sit Ophold i Kjøbenhavn ikke; det syntes ham en «uværdig 
Maade» at studere Kunsten paa; han tegnede overhovedet kun 
lidet i det første Par Aar, men kom dog af og til paa Akademiet 
og saa paa, hvorledes dettes Elever arbejdede, samt hørte 
Forelæsninger over Anatomi. Sikkerhed i Kompositionen søgte han at 
tilegne sig ved at studere Kobberstik efter Rafael; hans første 
Komposition i denne Periode var «Æschylus' Død», en Tegning, 
der voldte Kunstneren stor Møje, men som nu næppe existerer 
mere. Samtidig studerede han flittig de antike Digteres Værker, 
der ogsaa senere vedbleve at være hans kjæreste Læsning ved 
Siden af Klopstock, «Ossian», Gerstenberg og Ewald, hvis Poesi 
han efterlignede i et lille, 1783 trykt, Bind Digte, rige paa Følelse, 
men kejtede i Formen. Sit Brød tjente han vel mest ved at tegne 
smaa Portrætter; af og til fik han dog ogsaa Bestilling paa et 
større Arbejde, saaledes paa en «Adam og Eva», der efter at være 
vraget af den oprindelige Bestiller, Grev Moltke-Bregentved, kom 
i Kammerherre Warnstedts Eje for 100 Rdl.; det er nu gaaet tabt. 
En Komposition af ham, «Balders Død» (efter Ewald), vandt i den 
Grad Akademiets Bifald, at han i samtlige Professorers Navn blev 
opfordret til at indtræde som dets Elev. Opfordringen blev 
efterkommen, og omtrent samtidig udtalte Abildgaard Ønsket om at 
faa C. til Elev; dette vilde denne ikke gaa ind paa, men skaffede 
sig dog ved given Lejlighed Adgang til Abildgaards Atelier og var 
Vidne til, at han malede, hvilket den indflydelsesrige Kunstner
tog ham meget ilde op. Nogen Tid efter -- C. havde da tegnet 
et Aars Tid paa Modelskolen -- indtraadte et afgjørende Brud 
mellem ham og Akademiet. Hvorledes dette gik for sig, har 
aldrig ret kunnet oplyses; sikkert er det kun, at C., hvem 
Akademiets lille Sølvmedaille var tilkjendt, paa Mødet
31. Marts 1781 nægtede at modtage denne, fordi den
store Guldmedaille efter hans Opfattelse var bleven
tilkjendt en uværdig. Hvem den forbigaaede «værdigere»
har været, lader sig ikke afgjøre; maaske var det
C. selv. Men i alle Tilfælde havde Kunstnerens «paa
opsætsig Maade» afgivne Protest den Følge, at han
blev forvist Akademiet indtil videre «og tildømt
hans Navn at opslaas paa Dørene i alle Akademiets
Skoler». Vel lod Wiedewelt allerede den følgende
Dag det beskæmmende Opslag borttage, og Aaret efter
rettede Akademiet en Opfordring til ham om at deltage
i Guldmedaillekonkursen, men C. gav et afvisende
Svar. Han studerede derefter videre paa egen Haand
og tegnede en Mængde Portrætter, der i Løbet af et
Aar indbragte ham 1000 Rdl.; en Del af Pengene lagde
han op til en Udenlandsrejse, og den tiltraadte han
kort efter Paasketid 1783.

Over Lybek, Hamborg og Brunsvig gik han til Fods
til Nürnberg og der fra til Mantua, hvor han i
nogle Uger med Begejstringens «Gysen» studerede
Giulio Romanos Fresker i Palazzo del Te; saa maatte
han, da hans Penge vare slupne op, søge til Steder,
hvor der var Udsigt til at fortjene noget. I Zürich
maatte han for at kunne fortsætte Rejsen nord paa
sælge en Del af sine Tegninger og udføre Portrætter,
som Lavater skaffede ham Bestilling paa; saa drog han
atter til Lybek og kom der til i den første Del af
Vinteren 1783-84. Her tegnede han atter Portrætter
og udførte en Mængde Kompositioner, deriblandt
den meget betydelige Tegning «Slaget ved Potidæa»,
der i høj Grad er præget af Giulio Romanos Stil,
og som nu findes i Samlingen i Weimar. Megen Tid
anvendte han desuden til at studere de betydeligste
Digteres Værker, Plato og Lucian, Milton, Shakspeare
og Klopstock; overalt var der her Rigdom paa Motiver,
overalt Impulser, der førte til nøje Fortrolighed
med svundne Tiders Aand og Stil. Lange Afbrydelser
led dog hans Virksomhed ved de haarde Sygdomsanfald,
der jævnlig kom over ham; allerede i Kjøbenhavn havde
hans Bryst vist sig angrebet, og nu maatte han ofte
længere Tid ad Gangen ligge til Sengs; saa hvilede
Arbejdet, medens Gjælden voxede, og Udsigterne til at
naa, hvad han alt som Dreng havde drømt om som Livets
højeste Lykke: at komme til Rom for at lære Antiken,
Rafael og Michelangelo at kjende paa første Haand,
syntes stedse at blive ringere. Men i Aaret 1787 lod
det til at skulle klare op for ham. To brave Mænd,
Digteren Overbeck
(Fader til den berømte Maler) og Raadsherren Martin Rodde, hjalp 
ham med Raad og Daad og satte ham i Stand til at søge en 
større Virkekreds i Berlin. Der til drog han i Efteraaret 1788 efter 
i Forvejen at have sendt et Maleri («De 4 Elementer», nu tabt)
samt en Tegning til Berliner-Akademiets Kurator, Ministeren v. 
Heinitz. Men ogsaa i Berlin skuffedes hans Forventninger. I et 
Aars Tid maatte han leve dels af at give Undervisning i Tegning, 
dels af at udføre Illustrationer og led ofte ligefrem Nød. Først 
da han mod Slutningen af 1789 udstillede sin store Tegning «De 
onde Engles Fald» (efter Milton; nu i Weimar), vakte hans Kunst 
almindelig Opmærksomhed, og i det følgende Foraar blev der 
tilbudt ham en Ansættelse som Professor ved Berlins Akademi med 
en Gage af 150 Thlr. aarlig. Denne Post tog han imod, ikke 
fordi han betragtede den som i sig selv synderlig tiltalende, men 
kun af den Grund, at han mente, den kunde bringe ham nærmere 
til hans Ønskers Maal, Rom. Og endelig gik da hans Haab i 
Opfyldelse; efter at han i Berlin i det saakaldte Dorvilleske Hus 
havde malet en Række Freskobilleder over mythologiske Æmner
(som saa mange andre af C.s Arbejder ere ogsaa disse gaaede til 
Grunde), skaffede Heinitz ham Permission fra Embedet samt et 
2aarigt Rejsestipendium paa 450 Thlr., og i Sept. 1792 holdt C., 
der havde lagt Vejen over Dresden, Nürnberg og Florents, sit 
Indtog i Rom. Dag efter Dag studerede han der i Samlingerne
og Kirkerne, især i Vatikanet, Antiken, Rafael og Michelangelo; 
højst af alt skattede han Kolosserne paa Monte Cavallo. Med 
Landsmænd i Rom omgikkes han jævnlig og tog gjærne Del i 
deres Lystigheder, men brød sig ikke synderlig om deres Kunst; 
det var, sagde han, som havde ingen af dem set de store 
Renæssancemestres Kunst. Selv udfoldede han i Rom en større 
Produktivitet end nogen Sinde tilforn; i Samlingerne i Berlin, Kjøbenhavn 
og især i Weimar (de bleve bragte der til af Goethe) findes en 
Mængde Tegninger, der vise, hvor mægtig hans Geni udfoldede
sig i Syden trods al Sygdom og alle Sorger.

Thi heller ikke her udebleve Bekymringerne. Da C. først 
ret havde erkjendt, hvad Betydning Livet der nede havde for hele 
hans Udvikling, vægrede han sig ved at vende tilbage til
Berliner-Professoratet. Mellem ham og Heinitz vexledes i den Anledning 
Breve, i Førstningen venskabelige, senere bitre og skarpe, fra 
Ministerens Side endog helt truende; men C. blev, hvor han var. 
Ved en Udstilling i Rom 1795 tilkæmpede han sig Plads mellem 
de mest ansete der levende Kunstnere; «de mange nye Motiver», 
skriver Fernow, «Kompositionens og Tegningens ualmindelige Stil, 
der forbavsede Romerne ved sin Lighed med deres gamle, store
Mestres, Rigdommen paa original Opfindsomhed, vakte først Opsigt 
og Undren og derpaa almindeligt Bifald». Denne Stilling vilde nu 
C. hævde; han mente at have større Forpligtelser mod Kunsten 
end mod Gipsklassen i Berlin. Men kom han end aldrig tilbage
til denne Stad, fik han dog heller ikke Lykke til at vedblive at 
arbejde i sit elskede Rom. Stadig skred den fortærende Sygdom 
frem i sin Udvikling; Overanstrængelse og Uforsigtighed under 
Studierne og Produktionen begunstigede dens Gang. I Foraaret 
1798 vege Kræfterne hurtig, Legemet svandt ind, saa den syge til 
sidst lignede et Skelet, og 25. Maj 1798 drog den store Kunstner 
det sidste Suk. Han jordedes paa den protestantiske Kirkegaard 
ved Cestiuspyramiden, hvor der i nyere Tid er rejst ham et smukt 
Monument.

I sin Kunst staar C. som en af den nyere Tids mægtigste 
Banebrydere; ved Siden af Theoretikeren Winkelmann er det først 
og fremmest ham, der gjør Ende paa Parykkens Herredømme og 
indfører en Stil, der i væsentlig Grad er i Slægt med Antikens. 
I Sammenhæng hermed har han faaet større direkte Betydning for 
Plastikkens Udvikling end for Malerkunstens; for Thorvaldsen blev 
han saaledes ikke blot en Johannes, der raaber i Ørken, men i
mangt og meget en virkelig Lærer. For den store, den skjønne, 
den rene Stil kæmpede han al sin Tid; at han ikke naaede endnu 
højere, end han gjorde, ligger fornemmelig i, at «Stilen» for ham 
var noget langt højere end Naturen. Studiet af denne forsømte 
han; derfor er hans Formgivning i det enkelte ofte svag, endog 
konventionel. Men ved den klare Udfoldning af den digteriske 
Tanke, ved sin skjønhedsmættede Komposition, ved sin fine, 
rythmiske Linjeføring hævder han sig Plads blandt de ypperste. 
Som Maler i dette Ords egentlige Forstand opnaaede han aldrig
betydelige Resultater; Tallet paa hans farvefattige og luftløse 
Oljemalerier, af hvilke 2 findes i vort Nationalgalleri, er ogsaa kun 
ringe. Men af hans Tegninger ere mange bevarede saa vel i
Udlandets Samlinger som i vore; særlig bør fremhæves den kgl. 
Kobberstiksamlings kostelige Suite til Historien om Argonavtertoget, 
nogle Kompositioner i Thorvaldsens Musæum og det interessante 
Ungdomsportræt i Glyptotheket paa Ny Carlsberg. Samme Sted 
findes ogsaa Afstøbning af et af hans faa plastiske Forsøg, den 
«syngende Parce».

K. L. Fernow, Carstens' Leben und Werke (1806), neue Ausg. von H. Riegel, 1867. 
A. Sach, A.J.Carstens' Jugend und Lehrjahre, 1881. 
H. Lücke, A. J. Carstens, 1882. 
Weilbach, Konstnerlex. 
Carstens' Ausgewählte Werke in Umrissstichen, herausgb. von H. Riegel, 1869.

<i>Sigurd Müller.</i>

</chapter><chapter name="Carstens, Carsten Erik, f. 1810, Præst og Forfatter">

<b>Carstens, Carsten Erik,</b> f. 1810, Præst og Forfatter. 
Han er Søn af Kjøbmand Edlef C. i Tønder og fødtes 29. Dec. 1810. 
Han var først bestemt til Handelen, men fik efter sin Konfirmation 
Tilladelse til at studere. Efter privat Forberedelse studerede han 
Theologi i Kiel; Kand. 1837. Efter at have været Huslærer paa 
Ballegaard i Sundeved blev han 1840 Diakon i Tønder. Han 
begyndte alt som Kandidat at udfolde en flittig Forfattervirksomhed 
og fortsatte denne næsten uafbrudt i en lang Aarrække. Dels
syslede han med Skolespørgsmaal, dels med kirkelige Anliggender, 
men dog især med mindre historiske Æmner. Det, var fremfor 
alt Tønder og Omegn saa vel som de historiske Personligheder, 
der have været knyttede til disse Egne, som interesserede ham. 
De politiske Kampe holdt han sig saa vidt muligt uden for, saa 
han forblev i sit Embede og fortsatte sin Forfattervirksomhed baade 
under Krigen 1848-50 og under de højst forskjellige Forhold før 
og efter 1864. I dette sidste Aar blev han konstitueret og 1868 
udnævnt til Hovedpræst i Tønder og Provst i det tilliggende Provsti. 
1884 tog han sin Afsked.

Alberti, Schlesw.-Holst.-Lauenb. Schriftsteller-Lex.

<i>A. D. Jørgensen.</i>

</chapter><chapter name="Carstens, Christian Henrik, 1773-1838, Justitiarius i Overretten">

<b>Carstens, Christian Henrik,</b> 1773-1838, Justitiarius i Overretten, 
en Søn af Kancelliraad og Expeditionssekretær i det tyske 
Kammerkancelli Gerhard Friedrich C. (f. 1731 d. 1776) og Inger 
Cathrine f. Cramer (f. 1738 d. 1816), fødtes 27. Febr. 1773 i 
Kjøbenhavn, blev 1789 privat dimitteret til Universitetet, 1792 juridisk 
Kandidat, s. A. Volontær i det danske Kancelli, studerede 1793-94 
i Gøttingen, blev 1794 Kancellisekretær, s. A. surnumerær og 1797 
virkelig Assessor i Landsover- samt Hof- og Stadsretten, 1809 Justitsraad, 
1811 tillige Kongens Foged i Kjøbenhavn, 1813 Etatsraad, 
1826 Justitiarius i ovennævnte Ret og Medlem af Justitsdirektionen 
ved Tallotteriet, 1828 Konferensraad og døde 19. April 1838 i 
Kjøbenhavn. Han var ikke alene en dygtig Jurist, men besad 
tillige betydelige administrative Evner og forstod som Justitiarius 
at gjenoprette Disciplinen, der ved hans Tiltrædelse var noget 
slappet. Han var gift med Caroline Elisabeth Jordan, en Datter 
af Distriktslæge J.

Erslew, Forf. Lex,

<i>G. Kringelbach.</i>

</chapter><chapter name="Carstens, Frederik, 1762-98, Maler og Kobberstikker">

<b>Carstens, Frederik,</b> 1762-98, Maler og Kobberstikker,
en Broder til ovfr. nævnte Tegner Asm. Jac. C., født i St. Jørgen ved 
Slesvig. Kom i Malerlære i sidstnævnte By og fulgte i 1781 med 
Broderen til Kjøbenhavn, hvor han opholdt sig nogle Aar i trange 
Kaar. I 1783 droge Brødrene udenlands; paa Hjemvejen opholdt de
sig et Par Aar i Lybek, hvorpaa C. gik til Stralsund, Stettin 
og endelig til Berlin, hvor Asmus C. var bleven Lærer ved 
Akademiet, og hvor F. C. virkede som Maler og uddannede sig i 
Kobberstikkeriet. Hans Kunstnervirksomhed, der i øvrigt ganske hører 
Tyskland til, er uden videre Betydning. C. var vel ikke uden
Talent, men overvurderede i høj Grad sine Evner. Af Naturen 
var han mørk og mistroisk og blev efterhaanden ganske menneskesky 
og  menneskefjendsk. Han døde 1798 i Berlin af Tæring i den 
dybeste Elendighed.

Schleswiger Kunstbeitr. S. 56.
Fernow, Carstens S. 91 ff.

<i>F. J. Meier.</i>

</chapter><chapter name="Carstens, Frederik Carl, 1799-1868, Præst og Forfatter">

<b>Carstens, Frederik Carl,</b> 1799-1868, Præst og Forfatter. 
C., der var født 3. Juli 1799 i Sønderborg paa Als, var en Søn 
af Kjøbmand Jacob C. og Catharina Elisabeth f. Posselt. 10 Aar 
gammel kom han til Næstved i Pleje hos sin Morbroder Regimentskirurg
P., og efter i 1819 at være bleven dimitteret fra Herlufsholm 
Skole tog han 1825 theologisk Attestats. Hans Virksomhed som 
Forfatter er knyttet til Alheden, hvor han 1832-45 var Præst for 
den tyske Menighed (Frederiks Sogn). Han hørte til Skovrider 
Jens Bangs Beundrere (s. I, 484) og omfattede saa vel Kolonianlæg 
som Skovplantning med megen Interesse, der affødte Skrifterne 
«Bemærkninger over Alheden og dens Kolonier» (1839), og 
«Bemærkninger over Heden og dens Træplantning» (1844). Begge 
Steder meddeler han en betydelig Række Oplysninger om de højst 
ejendommelige Forhold, han beskriver, og skjønt hans Angivelser,
f. Ex. Beregningerne over Hedeskovenes fremtidige Udbytte, ikke 
altid ere korrekte, skylde vi ham dog vor meste Kundskab navnlig 
om Skovanlæggene paa de jyske Heder. -- I 1850 opfordrede han 
forgjæves til at danne et Selskab til Opdyrkning af de jyske Heder,
i hvilket H. Riegels skulde være Formand.

C., der 1845 var forflyttet til Borum og Lyngby Sogne i Aarhus 
Stift, blev 1850 Præst for Tyrstrup og Hjerndrup Sogne i Slesvig. 
Efter at den tyske Regering i 1864 havde afsat ham, blev han 
s. A. entlediget af den danske Regering og døde i Kjøbenhavn 
3. Sept. 1868. -- Han var gift med Emma Vilhelmine Amalie 
f. Stribolt (f. 1808), en Datter af Hoffjjermager og Graver Frants S. 

Erslew, Forf. Lex. 
Leth og Wad, Dimitterede fra Herlufsholm S. 189 f. 
Wiberg, Alm. Præstehist. I, 196. 
A. Oppermann, Bidrag t. d. danske Skovbrugs Hist. 1786-1886.

<i>A. Oppermann.</i>

</chapter><chapter name="Carstens, Jørgen, 1660-1717, Præst">

<b>Carstens, Jørgen,</b> 1660-1717, Præst, 
blev født i Kjøbenhavn 28. Juli 1660 og bar samme Navn som sin Fader, der var 
Renteskriver; Moderen var Anne Lyng fra Ystad. Han lagde tidlig 
sine fremragende Evner for Dagen, og da han, 18 Aar gammel, 
blev Student fra Kjøbenhavns Skole, leverede han en saa fortrinlig 
latinsk Stil, at den berømte Dr. Ole Borch med Beundring sendte 
den rundt til flere Biskopper og Rektorer for at vise, hvad Kirken 
og Fædrelandet kunde vente af saadan Begavelse. Et Aar efter 
tog han Attestats, blev en vældig Disputator, fik Magistergraden 
1682 og tænkte paa at rejse udenlands. Men ganske uventet fik 
han Tilbud 1685 om Brenderup og Ore Sognekald ved Bogense 
og modtog Tilbudet. Med Kaldet fulgte Formandens 20aarige Enke,
Biskop Kingos Stifdatter, Mette Worm. Brylluppet stod 
31. Maj, og 3 Uger efter blev han ordineret af Kingo i Brenderup 
Kirke. Samtidig blev han i sin Formands Sted Provst i Vends 
Herred. Han var en veltalende Mand, en dygtig Styrer, energisk 
og livlig, men hans hvasse Tunge og heftige Sind skaffede ham 
Stridigheder hele hans Liv igjennem og bragte ham ogsaa i dette 
første  Embede i skjævt Forhold bl. a. til Kirkepatronen, Erik 
Banner til Oregaard. Striden endte med, at han 1688 fik Ordre 
til at bytte Kald med Nabopræsten i Haarslev. -- Her havde han 
en halv Snes forholdsvis rolige Embedsaar. Allerede 1694 mistede 
han sin Hustru. I Sept. 1699 giftede han sig igjen, med Cathrine 
Magdalene Lundt, en Stifdatter af Gerhard Neve, Sekretær i det 
tyske Kancelli (hendes Fader havde i sin Tid været bekjendt som 
Sekretær hos Griffenfeld).

Knap 2 Maaneder efter udnævntes han til Stiftsprovst og 
Sognepræst ved St. Knuds Kirke i Odense som Biskop Deichmans 
Efterfølger. Det nye Embede tiltraadte han dog først i Foraaret 
1700. Nu kom han altsaa i Kingos umiddelbare Nærhed, og 
rimeligvis har det ogsaa været denne hans Biskops og fortrolige 
Vens inderlige Ønske at faa C. til Odense. Men dette nære 
Embedsforhold, der begyndte saa glædelig, blev for Kingo Kilden 
til bitre Sorger. Begge vare stridbare, men C. var ubetinget den, 
der gav størst Anledning til Uenigheden, og i hans Karakter var 
indblandet en ikke ringe Grad af Malice. Begyndelsen til Sammenstødet 
foranledigedes ved en i og for sig ubetydelig Embedssag, 
men denne drog snart andre Stridigheder efter sig, og Krigen 
brød ud i lys Lue. En Kommission blev nedsat, der erklærede 
C. skyldig i Foragt, Formastelse og Opsætsighed imod sin Biskop 
og dømte ham til at gjøre Kingo offentlig Afbigt paa Landemodet
og erlægge en Pengebøde. Striden var ikke dermed bilagt, men 
senere beskyldtes C. end videre for forvansket Tilførsel i 
Landemodeprotokollen. Denne Sag gik Kingo overordentlig nær og 
var endnu ikke afgjort, da Biskoppen faldt i sin Dødssygdom. 
Han sendte Bud til C. for at forlige sig med ham, men «Budet 
blev hindret», og det blev forebragt Kingo, at C. ikke vilde 
komme. Kingo skal alligevel paa sit yderste have erklæret, at 
han døde som C.s Ven af sit Hjærte. Selv efter Kingos Død 
lagde C. et hadefuldt Sind for Dagen mod den afdøde og var 
efter al Sandsynlighed den, der ophidsede Eftermanden i 
Bispeembedet, Dr. C. R. Müller, til hans mærkelige og uretfærdige 
Adfærd lige over for Kingos Bo og Arvinger. Men med alt dette 
holdt C. sig dog i Yndest paa højeste Steder, hvortil maaske 
ogsaa den rige poetiske Hyldest, han ydede Kongen, der ofte
opholdt sig i Odense, har bidraget en Del. Det var en betydelig 
Begunstigelse, der vistes ham, da han ved personlig Henvendelse 
til Kongen 1713 udvirkede, at hans Svigersøn, Lie. Matthias Bloch,
der var udnævnt til Lector theol. i Christiania, alligevel maatte 
adjungeres ham i Præsteembedet med Successionsløfte. I øvrigt 
ere C.s efterladte litterære Arbejder kun faa; trykt foreligger kun
foruden hans akademiske Disputatser en Ligprædiken over Dr. Luja, 
som dog først blev udgivet 6 Aar efter hans Død; men i Haandskrift 
findes bl. a. af ham Prædikener over Profeten Zacharias 
(Thottske Saml., 4to, Nr. 388) foruden hans Ærevers til Kongen i 
Anledning af Krigsbegivenhederne (Additam., Fol., Nr. 167 paa Univ. 
Bibl.). -- Efter flere Aars Svaghed af Vattersot døde C. 23. Juni 
1717. «En Karl som Carstens» var et Mundheld, som længe holdt 
sig i Odense, naar Talen gjaldt en meget stridbar Person.

Bloch, Den fyenske Geistligheds Hist. I, 652 ff. (Forf. var C.s Dattersøn). 
R. Petersen, Thomas Kingo og hans Samtid S. 368 ff. 400 ff. 
A. C. L. Heiberg, Thomas Kingo S. 211 ff. 
Nyt hist. Tidsskr. VI, 71. 

<i>A. Jantzen.</i>
</chapter>
<chapter name="Carstensen, Andreas Christian Riis, f. 1844, Marinemaler">

<b>Carstensen, Andreas Christian Riis,</b> f. 1844, Marinemaler. 
Han er født i Haderslev 11. Nov. 1844,
var oprindelig Sømand, men uddannede sig senere under
Professor F. Sørensens Vejledning til Marinemaler,
samtidig med at han besøgte Kunstakademiets
Skoler i Aarene 1864-68. I sidstnævnte Aar
udstillede han for første Gang nogle Søbilleder
og har fra 1875 været jævnlig repræsenteret paa
Foraarsudstillingen med en Række Arbejder, blandt
hvilke især 4 større Billeder med Motiver fra
Grønland vakte Opmærksomhed. I 1879 tilkjendtes ham
den Neuhausenske Præmie for «Solopgang i Kattegat».

<i>H. R. Baumann.</i>

</chapter><chapter name="Carstensen, Floris, 1641-77, Søofficer">

<b>Carstensen, Floris,</b> 1641-77, Søofficer, 
blev Lieutenant 1666 efter forinden at have været
i hollandsk Krigstjeneste. Efter en Del mindre
Kommandoer forfremmedes han 1675 til Kapitajn
og deltog Aaret efter som Chef for Orlogsskibet
«Nældebladet» under Niels Juel og den yngre Tromp i
Slaget ved Øland 1. Juni, hvornæst han med Fregatten
«Jægeren» assisterede ved Blokaden af Malmø. 1677
deltog han som Chef for Orlogsskibet «Tre Løver»
i Slaget paa Kjøge Bugt 1. Juli, hvor han førte
Flag som Schoutbynacht. I dette Slag erobrede
han det svenske Orlogsskib «Mars» paa 72 Kanoner;
samme Aar var han Eskadrechef for en Del Fregatter,
med hvilke han indtog nogle Skanser i Smaaland og
afbrændte Byen Vestervik. 16. Okt. samme Aar afløste
han Chefen for Fregatten «Jægeren», og med denne og
en Del andre Fregatter blokerede han Indløbet til
Stralsund. Ved et Angreb af Svenskerne her dræbtes han
30. Nov. og blev begravet i Holmens Kirke
i Kjøbenhavn. C. var gift med Cathrine Eilersdatter;
han havde 2 Døtre og 2 Sønner, der begge bleve
Søofficerer.

Lützow, Hist. Efterretn. om danske Søe-Officierer I.

<i>C. With.</i>

</chapter><chapter name="Carstensen, Georg Johan Bernhard, 1812-57">

<b>Carstensen, Georg Johan Bernhard,</b> 1812-57, 
Stifter af «Tivoli», «Kasino» og «Alhambra». 
C. var en Søn af
ndfr. nævnte Generalkonsul Johan Arnold Hieronymus
C. Han fødtes i Algier 31. Avg. 1812, kom i en ung
Alder med Forældrene til Kjøbenhavn, gik først i
Efterslægtens Realskole, var Discipel paa Herlufsholm
1830-31, dimitteredes privat det følgende Aar og tog
anden Examen, blev Underofficer ved Kongens Livkorps
og afskedigedes 1835 derfra som Sekondlieutenant. Han
rejste nu i flere Aar udenlands, var l835-S6 i Spanien
og Marokko, 1836-37 i Algier og Paris, 1837-38 i de
nordamerikanske Fristater, og kom efter et længere 
Ophold i England og Frankrig tilbage til Kjøbenhavn
1841. Allerede tidligere havde han i Hjemmet saa vel
som i Nordamerika og Frankrig drevet forskjellige
litterære Sysler, og ved sin Hjemkomst begyndte
han Udgivelsen først af det litterær-artistiske
Tidsskrift «Portefeuillen» (1839-41) og senere af
«Figaro» (1841-42). Som Udgiver af det sidstnævnte
Tidsskrift arrangerede han flere Festiviteter i
Rosenborg Have, ved hvilke han lagde et betydeligt
Talent for Dagen, og dette gav ham Ideen om at oprette
en stor Forlystelsesanstalt i Kjøbenhavn. 1842 fik han
udelukkende Privilegium paa 5 Aar, fra 1. Jan. 1843 at
regne, til i Kjøbenhavn eller en af Byens Forstæder at
anlægge et saakaldet Tivoli under Navn af «Kjøbenhavns
Tivoli og Vauxhall», og 15. Avg. 1843 aabnedes det nu
saa berømte Forlystelsesetablissement paa Glacierne
ved Vesterport. C., som 1844 udnævntes til Agent,
havde grundlagt Tivoli med fremragende Smag og
Dygtighed, men forstod ikke at styre Etablissementet
med den fornødne Økonomi, hvorfor han senere
fratraadte Posten. I 1847 fik han Bevilling paa
at anlægge Forlystelsesetablissementet Kasino, som
efter at have været Vinterhave gik over til at blive
det første Privattheater i Kjøbenhavn. Da den første
slesvigske Krig udbrød, meldte C. sig som frivillig
og blev Sekondlieutenant ved 1. Reservebataillon;
s. A. blev han karakt. Premierlieutenant og
ansat ved den vestindiske Hærstyrke, og 1850
fik han Premierlieutenants Anciennitet. Efter
Ansøgning fik han 1852 sin Afsked af Krigstjenesten
som Kapitajn og drog nu til Nordamerika, hvor
han bl. a. konstruerede Udstillingspaladset i
New-York. I 1856 vendte han tilbage til Kjøbenhavn
med svækket Helbred, men med usvækket Energi,
hvad han godtgjorde ved paa ny at indbyde til
Aktietegning til et nyt Forlystelsesetablissement i
Kjøbenhavn. Aktiebeløbet tegnedes, Alhambra rejste
sig i Frederiksberg Allé under hans Avspicier,
men da det aabnedes 23. Avg. 1857, var C. allerede
død. 4. Jan. s. A. endte hans rastløse Liv, og
han ligger jordet paa Garnisons Kirkegaard. 11 Aar
senere rejstes hans Buste i Tivoli, til hvilket hans
Navn bestandig vil være knyttet. Gift 1. med Fanny
Elizabeth Webb (d. 1846), 2. med Mary Ann Sempill fra
Vestindien.

Erslew, Forf. Lex.

<i>Edgar Collin.</i>

</chapter><chapter name="Carstensen, Hans Carl Emil, f. 1837, Journalis">

<b>Carstensen, Hans Carl Emil,</b> f. 1837, Journalist. 
C. C., der er en Søn af Proprietær Thomas
C. og Marie f. Petersen, fødtes paa Gammel Ryomgaard
i Marie Magdalene Sogn 19. Jan. 
1837. Efter i 1856 at være bleven dimitteret fra Aarhus Kathedralskole 
begyndte han at studere Jura, men opgav Studiet, da han 
i 1859 kom ind paa journalistisk Virksomhed. Under «Grevindefejden»
paa denne Tid skrev han i «Avertissementstidenden» en 
Del Artikler, der vakte Opmærksomhed, og i 1860-65 var han 
knyttet til «Dagbladet». I denne Periode tog han (1864) 
statsvidenskabelig Examen. Efter at han dernæst i 1865-66 havde 
arbejdet ved «Berlingske Tidende» og i 1867-68 ved 
«Dagstelegrafen», stiftede han i Efteraaret 1868 i Forening med Rob. 
Watt, Vilh. Rasmussen og Edgar Collin «Dagens Nyheder», hvis 
Redaktion han i Efteraaret 1873 overtog efter Watt. I 1865 deltog 
han i Stiftelsen af den første Generalkorrespondance her i Landet, 
og i 1865-66 var han Korrespondent for «Kölnische Zeitung».

C. besidder som Journalist en smidig Pen og megen bon-sens. 
I den Periode af den nuværende politiske Kamp, da Højres 
godsejerlige og national-liberale Fraktioner endnu ikke vare sammen 
smeltede, stod «Dagens Nyheder» under C.s Ledelse som et 
udpræget og slagfærdigt Organ for den førstes Anskuelser. Medens 
han den Gang af Modstanderne ansaas for at være en Talsmand 
for Intransigens, opfattes han i de sidste Aar som Repræsentant 
for forsonlige Tilbøjeligheder. C. har det mundtlige Ord i sin Magt
i mere end almindelig Grad, og han er i de senere Aar jævnlig 
optraadt som politisk Foredragsholder, navnlig i de konservative 
Klubber, for hvis fælles Repræsentantskab han siden dettes 
Oprettelse i Efteraaret 1885 har været Formand. -- 6. Dec. 1887
ægtede C. Vilhelmine Budde-Lund, f. Nielsen, Datter af Restavratør 
Chr. N. og Bergine f. Nyberg.

<i>M. P. Friis.</i>

</chapter><chapter name="Carstensen, Henrik, 1753-1835, Handelsmand">

<b>Carstensen, Henrik,</b> 1753-1835, Handelsmand, 
var født paa Risøen i Dybvaag Præstegjæld, Nedenæs Amt, 1753 (døbt 7. Nov.) 
og var Søn af Carsten Henriksen og Ingeborg Thorsdatter. Han 
bosatte sig som Skibsreder og Kjøbmand i Østerrisør og erhvervede 
sig ved Kjøb Egelands Jærnværk i Gjerestad, i Nærheden af denne 
Kjøbstad. Ved Nationalsubskriptionen til det norske Universitet 
1811 skjænkede han 6000 Rdl. d. K. I 1814 repræsenterede han 
Østerrisør ved Rigsforsamlingen paa Ejdsvold, hvorhen han kom 
med den Forestilling, at Foreningen med Sverige var en politisk 
Nødvendighed; men han gik snart over til Christian Frederiks Parti 
og blev en Modstander af sine tidligere Meningsfæller. Ved sin 
ydre Optræden var han lidet skikket for en parlamentarisk 
Virksomhed, og han vakte, naar han i Forsamlingen rejste sig for at 
tage Ordet, som oftest kun Munterhed og Latter. Han oprettede 
i 1816 flere Legater for sit Hjemsted og døde ugift 15. Sept. 1835 
paa Gaarden Kjendalen ved Østerrisør.

<i>Yngvar Nielsen.</i>

</chapter><chapter name="Carstensen, Johan Arnold Hieronymus,> 1783-1853, Generalkonsul">

<b>Carstensen, Johan Arnold Hieronymus,</b> 1783-1853, Generalkonsul, 
var født 6. Avg. 1783 i Guderup paa Als, hvor Faderen, Bernhard 
Hieronymus C., var Degn og Skolelærer, og hørte til en Familie, 
der stammede fra Pelvorm. Bedstefaderen ejede Apotheket i Ribe, 
men synes at være død tidlig, hvorefter hans Enke ægtede Oberst 
Mylfordt til Søvig ved Varde, der omhyggelig sørgede for C.s Opdragelse. 
Da C. havde taget Artium (1800), begyndte han at studere Theologi
og erhvervede samtidig hermed et anset Navn som Sproglærer, 
særlig ved Søkadetakademiet, hvad der tiltrak sig Finansminister Grev 
E. H. Schimmelmanns Opmærksomhed og foranledigede, at 
denne tilbød ham Ansættelse i det konsulære Korps. Uagtet C. 
var lige ved at tage theologisk Embedsexamen, modtog han 
Tilbudet og blev 1810 Konsulatssekretær i Algier, derefter 1815 Konsul 
i Tripolis, 1821 Generalkonsul sammesteds og endelig 1822 Generalkonsul 
i Algier, hvor han forblev indtil 1831, da Posten inddroges 
som Følge af Franskmændenes Okkupation. Efter omtrent et Aars 
Ophold i Frankrig vendte C. tilbage til Danmark, hvor han 
benaadedes med Gehejmelegationsraadstitelen og fik det Hverv at 
censurere de privilegerede Blade, en Stilling, i hvilken han vandt 
saa megen Anerkjendelse, at det en Tid skal have været paatænkt 
at etablere en officiel Tidende under hans Ledelse. Imidlertid 
blev Generalkonsulatet i Tanger ledigt, og C. udnævntes 1833 til 
denne Post, hvor han indlagde sig megen Fortjeneste ved at tilendebringe
Forhandlingerne angaaende Ophævelsen af den aarlige Tribut, 
der fra Danmark betaltes Kejseren, i hvilken Anledning han ogsaa 
1845 udnævntes til Kommandør af Danebrog. I Marokko var C. til 
1846, da han forflyttedes til Christiania og omtrent samtidig 
udnævntes til Konferensraad, men i Norge forblev han imidlertid 
kun kort, thi den bratte Overgang fra et sydligt til et nordligt 
Klima nedbrød hans Helbred, og efter at være blevet entlediget 
i 1849 døde han i Kjøbenhavn 14. Marts 1853. C. var en af 
Naturen godt begavet Mand med omfattende Sprogkundskaber og 
mange forskjelligartede Interesser samt i Besiddelse af megen 
personlig Elskværdighed. 16. Dec. 1811 ægtede han i Algier Anna 
Magdalene Ulrich (f. i Reval 1795, d. i Kjøbenhavn 1865), Datter 
af Generalkonsul i Algier Georg Frederik U. (f. 1762 d. 1830) og 
Gertrud f. Kaas (f. 1767 d. 1814). Af deres 12 Børn nævnes 2 
Sønner ovfr. og i det følgende. 

<i>C. Zytphen-Adeler.</i>

</chapter><chapter name="Carstensen, William August, f. 1828, Søofficer">

<b>Carstensen, William August,</b> f. 1828, Søofficer. 
Han er født 2. Dec. 1828 i Algier, hvor Faderen (s. foregaaende Artikel) var 
Generalkonsul, og flyttede senere med denne til Marokko (Tanger). 
1839 kom C. til Danmark, indtraadte 2 Aar senere paa Søkadetakademiet 
og udnævntes 1847 til Lieutenant; 1868 avancerede han 
til Kapitajn og 1879 til Kommandør. Under Krigen 1848-50 
gjorde C. Tjeneste paa Korvetten «Flora» (Kapitajnlieut. C. E. 
van Dockum), senere paa Dampskibet «Gejser», som i 1850 
sammen med Kanonbaade forjog slesvig-holstenske Kanonbaade fra
Vesterhavsøerne. Fra 1851-55 var C. i fransk Tjeneste og deltog 
her i et kombineret engelsk-fransk Angreb mod Russerne ved 
Petropoulovsk paa Kamtschatka, hvilket Angreb dog forblev resultatløst. 
Aaret efter benyttede C. sig af en Lejlighed til fornyet Virksomhed 
i Udlandet, da Udkommandoer her hjemme fra den Gang kun 
faldt meget sparsomt, og traadte ind i den russiske Marine, hvor 
han gjorde Tjeneste i de østasiatiske Farvande og under en Orkan 
fik Lejlighed til at udmærke sig. Under en Permission fra den 
russiske Tjeneste kom C. 1860 til Danmark paa Besøg, men fandt 
Forholdene hjemme saa truende, at han forblev her med det 
samme. Efter forskjellige Sørejser i Tidsrummet 1861-63 ansattes 
han 1864 som tredjekommanderende paa Korvetten «Heimdal» 
(Kapitajn Sigv. Lund) og havde da Lejlighed til at bivaane 
Træfningen ved Swinemünde saa vel som til at tage virksom Del i 
Affæren ved Helgoland. 1870 ansattes C. som Chef for Søofficersskolen 
og har efter denne Tid jævnlig været Chef for Kadetskibet. 
1886 kommanderede han en Øvelseseskadre af Kanonbaade og Aaret 
efter atter en Deling Kanonbaade, der udsendtes paa Øvelse med 
Kadetterne. 1886 blev han Kommandør af Danebrog.

C., der fra 1874 har været Medlem af Landstinget, har taget 
virksom Del i Lovgivningsvæsenet og navnlig i Forsvarsbevægelsen, 
hvor han med Styrke og Veltalenhed har hævdet Flaadens 
Betydning. I de af Regeringen i 1872 og 1879 nedsatte Forsvarskommissioner 
har han ligeledes været Medlem. Som Forfatter er 
C. ofte optraadt, saa vel med æsthetiske Arbejder som tekniske; 
i over 25 Aar har han været knyttet til og ledet Redaktionen af 
«Tidsskrift for Søvæsen». --  Af større selvstændige Værker fra 
hans Haand kan her nævnes «Japans Hovedstad og
Japaneserne» (1863), «0m Bord og i Land» (1878),
«Den gamle Skole» (Tidsbillede fra Orlogslivet,
1882), «Compte-rendu du congrès international
des Américanistes, 5. session» (1883), «Paa
Togt med Russerne» (1884) samt «Tordenskjold»
(1887), sidstnævnte med Assistance af Kapitajn
O. Lütken o. fl. C. blev gift 1862 med Emmy
Friede Holtine Sophie Grevenkop-Castenschiold
(f. 1842), Datter af Jægermester J. V. G.-C.

<i>C. With.</i>

</chapter><chapter name="Carøe, Johan Frederik, 1742-1819, Borgmester">

<b>Carøe, Johan Frederik,</b> 1742-1819, Borgmester, 
født i Randers 7. Nov. 1742 og Søn af Kjøbmand Hans
C. og Maren f. Schnell. Han tog dansk-juridisk
Examen 1767, blev 1769 Raadmand i sin Fødeby og
1773 Borgmester. Samtidig havde han flere andre
Embeder, i det han 1769-72 var konstitueret Byfoged
samt Herredsfoged i Sønder Hald, Øster Lisbjærg og
Rugsø Herreder og fra 1775-1814 Birkedommer
og Skriver i Dronningborg Birk, medens han 1804 gik
af som Borgmester. I de 50 Aar, i hvilke han var
Embedsmand, og af hvilke han i de 35 var Medlem af
Magistraten, opnaaede han en Indflydelse og Anseelse,
hvoraf næppe nogen før eller siden har været i
Besiddelse i Randers. Han ophjalp Kommunens slette
økonomiske Tilstand, i det han 1772 udarbejdede en
Vedtægt, i Følge hvilken Byens Jorder bleve opdyrkede
og ved Udleje kunde indbringe betydelige Summer,
saa ikke alene Gjælden kunde afbetales, men der blev
Raad til mange store Udgifter; et nyt Raadhus blev
opført 1778, St. Mortens Kirke fik et nyt Taarn 1796,
et Sprøjtehus byggedes 1800. Med store Bekostninger
ryddedes Havnen for Sten, og den opmudredes saaledes,
at efter 13 Aars Arbejde Aar 1800 større Fartøjer
kunde lægge til ved Byen. Det skyldtes ogsaa ham, at
Landevejen mod Syd, der hidtil ofte havde staaet under
Vand, nu blev farbar. Han oprettede en Spindeskole
for fattige Pigebørn, der 1789 forandredes til en
almindelig Arbejdsanstalt, hvorved alt Tiggeri blev
afskaffet, hvorom han selv skriver, at dette skete
i Randers førend i nogen anden By. Det var ogsaa
ham, der bevirkede, at det gamle Helligaandshus blev
indrettet til Latinskole og Rektorbolig, hvorved han
reddede Skolen fra at blive nedlagt. I det hele tog
Randers et stort Opsving i hans Tid baade i Henseende
til Handel og Industri. Om hans Interesse for denne
sidste vidner en trykt Indberetning fra ham til
Selskabet for indenlandsk Kunstflid, af hvilket han
var korresponderende Medlem. Han karakteriseres 
som en udmærket dygtig, men tillige højst myndig
Mand. Regeringen paaskjønnede hans Fortjenester
ved 1790 at udnævne ham til Justitsraad og 1805 til
Etatsraad, og Randers By lod hans Portræt ophænge
i Raadhussalen. Han blev 1771 gift med Anne Marie
Hansen, en Halvsøsterdatter til Legatstifteren Niels
Brock. Han døde 24. Okt. 1819.

Erslew, Forf. Lex. Stadfeldt, Beskriv. af Randers.

<i>O. Nielsen.</i>

</chapter><chapter name="Carøe, Johan Frederik, f. 1817-93, Handelsmand">

<b>Carøe, Johan Frederik,</b> f. 1817-93, Handelsmand. 
Han er 3. Avg. 1817 i Horsens. Hans Fader, Hans
Fred. C. (d. 1852), da Borgmester og Byfoged i Horsens,
var en Søn af Etatsraad og Borgmester sammesteds
Nic. Chr. C. (d. 1833), en Broder til ovfr. nævnte;
Moderen hed Helene f. Kruuse. Efter i 3 Aar at have
været beskæftiget ved en Korn- og Kolonialforretning
i Vejle, dernæst i Aabenraa og Kiel de næste 7 Aar,
etablerede C. sig 1843 i Kjøbenhavn som Grosserer. I
sin lange Handelsvirksomhed har han paa forskjellig
Maade med Held bidraget til at bringe vor Kornhandel i
Højde med den øvrige Verdens. Ved hans Initiativ blev
saaledes Overgangen fra Tøndemaal til avtoriseret
Vejning og rationel Vægtbestemmelse endelig
gjennemført, og som Medlem af Grosserer-Societetets
Komité (1863-83) fandt han en kjærkommen Lejlighed
til at yde et væsentligt Bidrag til Etableringen af
faste Slutsedler og Oprettelsen af et Voldgifts- og
Bedømmelsesudvalg for Kornhandelen. Ogsaa paa anden
Maade har han virket til Landets Vel, saaledes ved sin
Deltagelse i Krigsskadeserstatnings-Kommissionen,
hvoraf han 1865 blev kongevalgt Medlem. I 1873
var han endelig Medstifter af Handelsbanken,
hvortil han siden stadig har været knyttet som
Medlem af Bestyrelsesraadet. I 1861 indvalgtes han
i Nationalbankens Repræsentantskab, i 1867 i Sø- og
Handelsretten. Endelig blev han 1866 udnævnt til
Etatsraad. -- 21. Sept. 1849 ægtede han Caroline
Marie Thiesen (f. 20. Okt. 1820 d. 5. Sept. 1865),
Datter af Hospitalsforstander T. i Kolding.

<i>Jul. Schovelin.</i>

</chapter><chapter name="Casorti, Giuseppe, 1749-1826, Mimiker">

<b>Casorti, Giuseppe,</b> 1749-1826, Mimiker,
fødtes 4. Dec. 1749 af Forældrene Pasquale C. og
Theresa Rinaldi. C., som hørte til en omrejsende
Artistfamilie, blev 18. Maj 1776 i Nærheden af
Genf gift med Antoinette Damatte (eller Tonietta
Damato) og kom ved det 19. Aarhundredes Begyndelse
til Kjøbenhavn, hvor han i Avg. og Sept. 1801
paa Hoftheatret gav Forestillinger med et af
ham og hans Landsmand Cetti styret Linedanser- og 
Pantomimeselskab. 
Senere paa Aaret drog Selskabet til Christiania, som det atter 
besøgte i 1804, men C. bosatte sig dog snart i Kjøbenhavn og 
gav Forestillinger paa det af ham opførte Vesterbros Theater. 
Naar Pantomimen i Danmark som i intet andet Land har holdt sig saa 
temmelig uforandret i den gamle italienske Skikkelse, skyldes dette 
fremfor nogen C., der ikke blot selv var en uovertræffelig Pjerrot, 
hvis Optræden ofte overværedes af en Kunstner som Frydendal 
for det komiske Studiums Skyld, men tillige skrev de fleste af sine 
Pantomimer, «Harlekin Skelet», «Harlekin mekanisk Statue» m. fl., 
til hvilke Sujettet for en Del var hentet fra Gherardis «Théâtre-Italien». 
Vesterbros Theater, hvis vigtigste Kræfter foruden C. og 
Hustru vare Kuhn, Petoletti, Brødrene Price, Lewin (Luin) m. fl.,
blev drevet af C. til hans Død, 11. Juli 1826. Han døde barnløs, 
men efterlod sig 2 Adoptivdøtre, der begge bleve gifte, den ene 
med Petoletti, der har komponeret Musik til flere af C.s Pantomimer.

<i>Edgar Collin.</i>

</chapter><chapter name="Caspers, Andreas Jürgen Christian, 1819-79, Præst">

<b>Caspers, Andreas Jürgen Christian,</b> 1819-79, Præst,
er født 19. Nov. 1819 i Slesvig; Faderen, Casper Johan C., var 
Slagterlavets Oldermand; Moderen hed Hedvig Catharine Christiane f. 
Petersen. Efter sin Konfirmation var han en Tid Underlærer ved 
en Elementarskole paa Friedrichsberg, hvorefter han blev Discipel 
i Domskolen og 1843 gik til Kiel. Efter 1846 at have taget 
theologisk Embedsexamen paa Gottorp blev han 1849 Diaconus i 
Flensborg, 1851 Sognepræst i Husum, hvor han ogsaa blev Provst, og 
1853 Medlem af Examenskollegiet for den theologiske Embedsexamen
i Flensborg. 1864 udnævntes han til Sognepræst i Vamdrup, 
men denne Befordring modtog han ikke. Død i Husum 
8. April 1879.

C. var en af de tysktalende og tyskdannede Præster, som 
efter den første slesvigske Krig sluttede sig til den danske Regering, 
der ogsaa paaskjønnede dette. Disse Mænds Stilling var vanskelig, 
da de havde ondt ved at finde ret Tiltro paa nogen af Siderne, 
og heri maa Grunden søges til, at han benyttede enhver Lejlighed 
til at lægge sin Loyalitet for Dagen i stærke Ord. Der er dog 
næppe Tvivl om, at denne til en Tid har været alvorlig ment; 
kort efter at han var kommet til Husum, holdt han en Prædiken 
om det skjændige og ugudelige Oprør, hvormed han dog vidste,
at næsten hele hans Menighed sympathiserede. Men han var 
baade aandelig og legemlig en svag Mand, der var afhængig af 
sine Omgivelser, og da i 1864 mange Hjærters Tanker
aabenbaredes, holdt heller ikke han Stand. Borgerne
og Pøbelen gjorde i Husum som overalt, hvor
Slesvig-Holstenerne vare i Flertal, Oprør; han
kunde ikke udholde Tanken om at miste sit Embede
eller at skulle skille sig fra det tyske Folk, som
han ved hele sin Dannelse tilhørte, og han lod sig
henrive til at bryde sin Embedsed. Saa uundskyldelig
en saadan Adfærd end er for en Mand, der stærkt var
bleven fremdraget af den danske Regering, maa man dog
betænke, hvor stor Fristelsen maatte være for ham, der
altid havde følt sig som mere tilhørende Tyskland end
Danmark. Den Dom, hans Kollega i Examenskommissionen,
C. F. A. Graae, har fældet over ham («48 og 64»
S. 148 f.), er ubillig. -- C. har skrevet adskillige
mindre theologiske og opbyggelige Afhandlinger, hvoraf
en Del i et Tidsskrift, «Pastoralstudien», som han
udgav 1860-62. De ere holdte i en noget pietistisk
Tone, og de stærke Ord, han ofte taler om Præsternes
Forpligtelse til at være Menighedernes Forbillede og
om, at deres Prædikens Virkning beror paa deres Liv,
maa i hans sidste Aar være faldne tungt paa ham selv.

Alberti, Schlesw.-Holst.-Lauenb. Schriftsteller-Lex.

<i>L. Koch.</i>

</chapter><chapter name="Caspersen, Hans, 1782-1865, Ankersmed">

<b>Caspersen, Hans,</b> 1782-1865, Ankersmed, 
er født 7. Juli 1782 paa Christianshavn, hvor hans Fader,
Johannes C. (f. 1757 d. 18. Okt. 1816), var Smed;
Moderen hed Anna Dorothea f. Weilbach (f. 1763 d. 17.
Jan. 1841). Efter at have gaaet i Efterslægtselskabets
Skole, hvor han var Klassekammerat med Oehlenschläger,
bestemtes han til Søen og foretog i Aarene 1795-97 en
Rejse til Ostindien og Kina, men han kom derefter i
Smeddelære hos sin Fader og etablerede sig allerede
1803 som Smed paa Krøyers Plads. Samtidig hermed blev
han Brandmester i Kjøbenhavns Brandvæsen og gjorde som
saadan Tjeneste under Byens Bombardement i 1807. Noget
før dette havde han kjøbt en Gaard paa Christianshavn,
og her begyndte han nu sin store Virksomhed
(Ankersmedje, Jærnstøberi og Maskinværksted),
som han personlig drev lige til 1857, da han
overdrog den til en Søn. Hans særlige Specialitet
var Smedning af Ankerkjæder, der tidligere kom her
til fra England, og Tilvirkning af Jærnvandkasser
til Skibsbrug. For stadig at kunne følge med i
sit Fag foretog han fra 1820-40 ikke mindre end 5
Englandsrejser, ikke at tale om Rejser til Sverige,
Norge og Tyskland, 2 af hans Sønner bleve oplærte i
engelske Maskinværksteder, og i 1834 byggedes den
Dampmaskine, som blev 
nødvendig for hans Etablissement, i dette selv. Fra
1839 dreves det under Firmaet H. Caspersen & Sønner,
der ophørte som fallit 1860. Fra 1821-42, var han
Borgerrepræsentant i Kjøbenhavn, fra 1823 til sin
Død Kommitteret i Kjøbenhavns Brandforsikring og
fra 1824-61 Kirkeværge for Frelserens Kirke paa
Christianshavn, desuden havde han, fra Flakkebjærg
Opdragelsesanstalt blev indrettet (1836), Sæde
i dens Bestyrelse og blev i 1834 Suppleant for
Kjøbenhavn i Roskilde Stænderforsamling uden dog
at komme til at give Møde. 20. Marts 1865 døde han
i Kjøbenhavn, næsten 83 Aar gammel. 5. Avg. 1803
havde han ægtet en Datter af Grovsmed Jørgensen,
Christine J., der døde 23. Dec. 1823.

<i>C. Nyrop.</i>

</chapter><chapter name="Casse, Andreas Lorentz,</b> 1803-86, Jurist og Politiker">

<b>Casse, Andreas Lorentz, 1803-86, Jurist og Politiker,
var en Søn af Glarmester Peter C. og Marie f. Schou og
fødtes i Kjøbenhavn 1. April 1803. Han dimitteredes
1820 fra det v. Westenske Institut og blev allerede
4 Aar efter juridisk Kandidat. Samtidig med at han
manuducerede til latinsk- og dansk-juridisk Examen --
en Virksomhed, som han fortsatte gjennem en Aarrække
--, arbejdede han i Kancelliet og blev her i 1830
Kancellist, i 1834 Kancellisekretær. I Marts 1835
disputerede han for Licentiat- og i Juni 1840 for
Doktorgraden, hvortil her kan føjes, at han fra
1852 var Docent i Kirkeret ved Pastoralseminariet
og i 1854 fik Sæde i den da nedsatte Kirkekommission
(lige saa 1868). Fra Administrationen gik han over til
Domstolene, først i 1838 som Assessor i Landsover-
samt Hof- og Stadsretten og derpaa i 1845 i den
nylig stiftede Kriminal- og Politiret, til hvilken
han antoges at være valgt i Forventningen om, at
han vilde optræde med Strænghed imod politiske og
Presseforseelser. Hvis han under Enevoldsregeringen
maatte have været mindre vel stemt imod de vaagnende
Frihedsrørelser, forandrede dette sig i alt Fald
efter Grundlovens Indførelse; allérede i Okt. 1851
stillede han sig ved et Suppleringsvalg i Kjøbenhavns
2. Valgkreds, hvor han til Modstandere havde Alfred
Hage og Blixen-Finecke, hvilken sidste sejrede
og dermed for første Gang traadte ind i det aktive
politiske Liv. Ved de almindelige Folketingsvalg Aaret
efter valgtes C. imidlertid -- imod C. V. Rimestad --
i Hovedstadens 7. Kreds, og ihvorvel han i 1854,
under Ministeriet Ørsteds hensynsløse Fremfærd imod
Embedsmænd af ikke rent ministeriel Farve, nedlagde
sit Mandat, vendte han dog siden (1861) tilbage
til denne Kreds, som han vedblev at repræsentere i
Folketinget lige til Valgene i 1881, da han, næppe 
ganske efter eget Ønske, foranledigedes til at træde tilbage og 
afløstes af Grosserer Christoffer Hage. I Marts 1854 var han fra 
sin Dommerstilling atter gaaet over i Administrationen, i det han 
udnævntes til Borgmester i Kjøbenhavn, hvad der den Gang var 
et kongeligt Embede, og han sad saaledes i Magistraten paa den 
Tid, da de store kommunale Arbejder ved Vand- og Gasvæsenet 
udførtes. 2 Aar efter skiftede han atter og blev Justitiarius i 
Landsoverretten, 1858 tillige extraordinær Assessor i Højesteret. 
I 1860 indtraadte han efter Simony, der blev Stiftamtmand over 
Sjællands Stift, i Halls Ministerium som Justitsminister, og det faldt 
i hans Lod i denne Stilling at gjennemføre ikke faa vigtige Love 
(bl. a. Stempelloven, Lovene om Sø- og Handelsretten og om 
Fuldbyrdelse af svenske Domme i Danmark, alle af 19. Febr. 1861, 
Lovene af 11. Febr. 1863 om offentlige Politisagers Behandling og 
om Omordningen af Kjøbenhavns Politi m. fl.), hvorimod hans 
Lovforslag om Nævningers Indførelse ikke naaede gjennem Rigsdagen. 
C. indgav ligesom alle de øvrige Medlemmer af Halls 
Ministerium sin Demission i Dec. 1863, men gik dog over i det 
Nytaarsaften af Monrad dannede Ministerium, med hvilket han
aftraadte i Juli 1864. Efter den Tid var hans politiske Virksomhed 
indskrænket til Folketinget.

Som Politiker efter 1848 maa C. regnes med til det nationalliberale 
Parti. Selv om han i nogle Henseender maatte have haft 
en afvigende Opfattelse, traadte denne i alt Fald ikke frem, og 
som Medlem af Halls Ministerium sluttede han sig fuldt og 
uforbeholdent til dettes Politik. I Monrads Kabinet sad han væsentlig 
kun som Fagminister og var, som flere af hans Kolleger, ikke 
indviet i Premierministerens inderste Tanker ud over, hvad der 
nødvendig maatte forelægges i Gehejmestatsraadet. Exempelvis 
kan nævnes, at Tilbagetoget fra Danevirke i Febr. 1864 kom ham, 
Medlem af selve Regeringen, ikke mindre overraskende og 
sønderknusende end alle andre; han erfarede først Efterretningen i 
Rigsdagslokalet paa Christiansborg, og han, den ellers saa rolige og 
selvbeherskede Mand, blev saa bevæget, at han hulkede som et 
Barn. Den højeste Grad af Ro var netop det mest ejendommelige 
ved C. som parlamentarisk Personlighed. Med en utrættelig 
Taalmodighed, med en uforstyrrelig Hensynken i sig selv, uden at
forandre en Mine i sit Ansigt, der var stift som en Maske, eller 
gjøre en Bevægelse kunde han Time efter Time følge de 
vidtløftigste og mest udsvævende Forhandlinger i Folketinget; aldrig
gjorde han et Notat, aldrig raadførte han sig med det foreliggende 
Lovforslags Paragrafer eller Motiver, men naar han saa, langsomt 
og besværlig, rejste sig for at tage Ordet, viste han sig ikke blot 
fuldkommen kapitelfast i selve de udførligste, mest komplicerede 
Lovforslag, men havde tillige i sin mærkelige Hukommelse bevaret 
ethvert væsentligt Punkt af Debatten, ordnet sine Argumenter saa
klart og følgerigtig, at hans Foredrag, hvad enten de løde fra 
Ministerbænken eller fra hans Plads i Salen, altid sikkert og 
eftertrykkelig hævdede hans Standpunkt og ydede virkelige, gedigne 
Bidrag til Sagens Belysning. Formen i hans Taler var ikke blot
logisk og tydelig, men stundum virkelig veltalende, og for at gjøre 
Veltalenhedens fulde Indtryk manglede der kun noget større Liv 
og Varme, en kraftigere Accentueren i Foredraget. Dette kom 
kun frem en ganske enkelt Gang, naar Harmen over et uretfærdigt
Angreb opildnede ham. Den paapegede Ejendommelighed hos C. 
som Parlamentariker hængte nøje sammen med, eller var vel den 
direkte Følge af, hans yderst svage Syn, der i de senere Aar blev 
til næsten fuldstændig Blindhed, og hertil kom endda en ved et
uheldigt Fald foraarsaget legemlig Svaghed. Desto beundringsværdigere 
var den ihærdige Flid, hvormed han trods disse 
Hindringer røgtede sit Hverv, og den sjældne Aandskraft, hvormed 
han erstattede Hukommelsens ydre Hjælpemidler.

C. havde 17. Sept. 1830 ægtet Severine Andrea Engelbreth, 
f. 15. Nov. 1805, Datter af Jubellæreren Konsistorialraad, Dr. theol. 
E. i Lyderslev. Han var i 1850 bleven Justitsraad, i 1854 
Etatsraad og blev ved sin Afgang som Minister Kommandør af 
Danebrog. Han døde paa Frederiksberg 22. Nov. 1886.

F. Barfod, Dansk Rigsdags-Kal., 1856.
Erslew, Forf. Lex.

<i>C. St. A. Bille.</i>

-- Casse besad Interesse for og en utvivlsom Evne til 
<i>retsvidenskabelig Forskning,</i> men hans praktiske Virksomhed levnede 
ham ikke Tid dertil. I hans yngre Aar fremkom der fra ham 
foruden hans akademiske Arbejder, «De auctoribus delictorum 
psychologicis» og «De damno ab animalibus dato», af hvilke det 
førstnævnte findes i Oversættelse og forkortet i «Jurid. Tidsskr.» XXVI, 
nogle mindre Afhandlinger, væsentligst af kriminalistisk Indhold, i 
det af ham udgivne «Nyt juridisk Tidsskrift» (1842-45). Sammen
med Kolderup-Rosenvinge og P. G. Bang var han Udgiver af 
«Jurid. Tidsskrift» XXXIV-VII. Han nød Anseelse som en 
samvittighedsfuld og skarpsindig Dommer.

<i>Deuntzer.</i>
</chapter>
<chapter name="Cassius, Christian, 1609-76, gottorpsk Raad">

<b>Cassius, Christian,</b> 1609-76, gottorpsk Raad, 
Søn af Andreas C., Sekretær hos Hertug Johan Adolf af Gottorp, og Sophie Fester 
fra Flensborg, fødtes 8. Juli 1609 i Slesvig. Efter at have 
modtaget Undervisning i Gymnasiet i Hamborg rejste han 1628 til
Paris; han var her 4 Aar i Huset hos Hugo Grotius, hvis 
Paavirkning han kom til at skylde meget. Fra Paris gik han til 
Leiden; ved sin Hjemkomst her fra blev han ansat i den gottorpske 
Biskop Johan af Lybeks  Tjeneste. 1634 blev han Kammersekretær 
hos denne, 1638 Raad, 1644 Kansler. Samtidig benyttedes han 
dog af og til ogsaa af Hertug Frederik III af Gottorp og fulgte
denne 1634 paa hans Rejse til Kjøbenhavn i Anledning af den 
udvalgte Prins Christians Bryllup. Han forfattede en Beskrivelse 
af Festlighederne ved denne Lejlighed, hvori Christian IV roses 
stærkt. Efter Biskop Johans Død 1655 anvendtes han af de 
følgende gottorpske Biskopper af Lybek, Christian Albrecht og August 
Frederik, i flere Sendelser. Han rostes for sin Lærdom, men hans 
Skrifter ere kun faa. Gift 1. (1638) med Margrethe Elisabeth, 
Datter af den gottorpske Kansler Theodor Busse, 2. (1644) med 
Anna, Datter af den lybske Raadmand Hieronymus Lüneburg,
3. (1674) med Margrethe, Datter af den brandenborgske Raad 
Hieronymus v. Dorn. Han døde 6. Okt. 1676.

Moller, Cimbria lit.

<i>J. A. Fridericia.</i>

</chapter><chapter name="Cassube (Cassuben), Christian, --1693, Boghandler">

<b>Cassube</b> (Cassuben), <b>Christian,</b> --1693, Boghandler. 
Han er født i Meltz i Meklenborg, hvor hans Fader var Præst. Det 
vides ikke, naar han kom her til, men fra midt i det 17. Aarhundrede 
optræder han i Kjøbenhavn som en driftig Forlægger, navnlig af 
Salmebøger og gudelige Smaaskrifter, som han bl. a. forhandler i 
Nicolai Kirke. Han synes imidlertid ikke at have respekteret, 
hvad vi nu kalde litterær Ejendomsret. Han eftertrykte saaledes
den af en anden kjøbenhavnsk Boghandler, Joachim Moltke, samlede 
«fuldkomne» Salmebog, og da han i 1680 eftertrykkede Dorthe 
Engelbrechtsdatters Salmer, forfattede hun et «Æredigt over Trykkerens 
berømmelige Gjerning», hvori det hedder:

<tab> «Profitten ligger dig i Sinde,
<tab> saa trykkes Guds Ord hen i Blinde
<tab> som en Avis af slet Værdi.
<tab> Din Færd gaar ikke Ram forbi.»

C. havde Handel paa Norge og virkede flere Gange sammen 
med den kjøbenhavnske Boghandler Chr. Geertsen. Han synes at 
have været en velstaaende Mand. Han ejede sit eget Hus, og 
1660 forstrakte han Regeringen med en Pengesum mod Pant i 
Jordegods. Det er ikke ganske tydeligt, hvad der skal forstaas, 
naar der paa nogle af ham bekostede Bøger (saaledes 1673 og 
1684) staar, at de findes hos ham «og hans Arvinger» til Kjøbs; 
muligvis kan herved sigtes til de 3 Bogtrykkere, hvormed hans Datter 
Dorothea efter hinanden var gift, nemlig Jørgen Gøde, Corfits Luft 
og Johan Philip Bockenhoffer, efter hvem hun døde 1718 som 
Enke. C. maa i sine sidste Aar have været svagelig og ligesom 
være gaaet paa Aftægt. I Dec. 1689 beskikkedes der nemlig Kommissarier 
til at registrere hans Bo og skifte med hans to Døtre, da 
han var sindet at opgive sin Handel, som han i sin høje 
Alderdom ej uden Skade kunde fortsætte. Han døde dog først i Febr. 
1693. 14. Maj 1648 havde han ægtet Anna Ziemerz, en Bagerdatter
fra Parchim, f. 5. Jan. 1620 d. 19. Febr. 1676.

C. Nyrop, Den danske Boghandels Hist. I, 254 f. 
Personalhist. Tidsskr. 2. R. III og IV.

<i>C. Nyrop.</i>

</chapter><chapter name="Castberg, Magdalene Sophie, d. 1825, s. Buchholm (S. 218).">

<b>Castberg, Magdalene Sophie,</b> d. 1825, s. Buchholm (S. 218).

</chapter><chapter name="Castberg, Peter Atke, 1780-1823, Læge">

<b>Castberg, Peter Atke,</b> 1780-1823, Læge. 
Han blev født i Flækkefjord, og hans Forældre vare Præsten Peder Leganger C. 
og ovfr. nævnte Magdalene Sophie f. Bentzen. 1796 blev han 
som Privatist dimitteret fra Kongsberg, absolverede 1801 den 
medicinske Examen og tog det følgende Aar Doktorgraden, medens 
han samtidig fungerede som Kandidat paa Frederiks Hospital. I 
de følgende Aar foretog han en stor Udenlandsrejse med det 
særlige Hverv at undersøge Døvstummeinstitutter samt Organisationen 
af Sundhedspoliti og Karantæneanstalter. Efter sin Tilbagekomst 
blev han 1806 Distriktslæge i Kjøbenhavn og 1807 Forstander for 
det nyoprettede Døvstummeinstitut, hvortil han derefter lige til 
sin tidlige Død, 30. April 1823, var knyttet, og hvilket han viede 
sin bedste Kraft, om han end samtidig vedblev at virke som 
praktiserende Læge og benyttedes som særlig sagkyndigt Medlem 
af forskjellige Medicinalvæsenet og navnlig Sundhedspolitiet 
behandlende Kommissioner. For de hidtil fuldstændig forsømte 
døvstummes Undervisning virkede han med megen Dygtighed og 
utrættelig Nidkjærhed baade praktisk som Lærer og Forstander og
litterært. Allerede 1806 udgav han en «Læsebog for døvstumme», 
og fra den følgende Tid foreligger der talrige mindre og større 
Afhandlinger om dette Æmne fra hans Pen, ligesom han 
regelmæssig fejrede Instituttets Aarsfester ved
Udgivelsen af Programmer med belærende Afhandlinger
om Døvstummeundervisningen. 1808 erholdt han
Professortitelen. 1802 ægtede han Magdalene Paulsen
(d. 12. Jan. 1833).

Smith og Bladt, Den danske Lægestand, 4. Udg. 
Erslew, Forf. Lex. Kjøbenhavns Skilderi 1823, Nr. 35. 
Thaarup, Fædrenelandsk Nekrolog 1821-26.

<i>Jul. Petersen.</i>

</chapter><chapter name="Castenschiold, Carl Vilhelm Behagen, f. 1837, Officer og Godsejer">

<b>Castenschiold, Carl Vilhelm Behagen,</b> f. 1837, Officer og Godsejer. 
Carl C. er født 14. Febr. 1837 paa
Borreby. Hans Forældre vare ndfr. nævnte Henr. Gisbert
C.s Søn Godsejer Adolph Frederik Holten C. til Borreby
(d. 1865) og Else Marie f. Olsen (d. 1888), Enke efter
Premierlieutenant i Søetaten Hans Jacob Hansen. Efter
at have taget Præliminærexamen 1855 i Kjøbenhavn gik
han til den polytekniske Læreanstalt og afgik der
fra som Kandidat i Mekanik 1861. Strax efter meldte
han sig som Officersaspirant og udnævntes i 1862 til
Sekondlieutenant i Artilleriets Krigsreserve. Som
saadan indkaldtes han i Nov. 1863 med Garnison
i Sønderborg, og han var nu meget virksom ved
Dybbølstillingens Armering. Det var dog navnlig som
Kommandør for Skanse Nr. 2, i det han skiftede med
Lieutenant Anker (I, 276), at han fik Lejlighed
til at udmærke sig. Saa længe han var i Skansen,
der i særlig Grad var Maal for Preussernes Ild, var
han utrættelig i at udbedre Skaden og i at opmuntre
Folkene, medens han oftere med Held optog Kampen
med de tyske Kanoner. 18. April kommanderede Anker i
Skansen, hvorfor C., saa snart Angrebet begyndte, gik
til Nordre Brohoved, senere til Kirkebatteriet, hvor
han blev saaret. Dagen i Forvejen havde han erholdt
Ridderkorset. -- I Efteraaret 1864 traadte C. ind
paa den kgl. militære Højskole og udnævntes 1866 
til Sekondlieutenant, 1867 Premierlieutenant i 
Artilleriet, men Familieforhold
foranledigede ham til i 1867 at kjøbe Borreby,
efter at han 26. Okt. s. A. havde ægtet Karine Lucie
Sophie Scavenius fra Basnæs. C. helligede sig nu
helt til Landvæsenet og vandt ogsaa i denne Stilling
ved sin Ihærdighed og Arbejdskraft en betydelig
Anseelse. Han blev saaledes Sogneraadsformand,
Direktør for forskjellige Sparekasser, Medlem af
Privatbankens Bankraad (1879), Bestyrelsesmedlem for
Sorø Amts landøkonomiske Selskab og for Skjelskørs
Dampskibsselskab samt Landvæsenskommissær, medens
han i 1889 valgtes til Præsident i 
det kgl. Landhusholdningsselskab. C., som i 1869
afskedigedes fra Krigstjenesten som Invalid, udnævntes
i 1886 til Kammerherre.

C. Christensen, Krigsminder fra Danevirke og Dybøl, 1886.

<i>P. N. Nieuwenhuis.</i>

</chapter><chapter name="Castenschiold, Christian Ludvig, 1782-1865, Officer">

<b>Castenschiold, Christian Ludvig,<b> 1782-1865, Officer,
yngste Søn af Kammerherre Carl Adolph C. til
Hagestedgaard (døbt 27. Maj 1740 d. 30. Juli 1820)
og dennes 1. Hustru, Augusta Dorothea f. Brøer
(f. 1744 d. 15. Juni 1819), blev født 3. Nov. 1782
paa Hagestedgaard, Kornet à la suite i sit 8.,
karakt. Sekondlieutenant i sit 10. Aar ved sjællandske
Regiment Ryttere, der kommanderedes af hans Farbroder,
Premierlieutenant 1802, Sekondritmester 1810,
Eskadronschef 1816 ved Regimentet -- nu sjællandske
Lansenerer --, Major 1820, Oberstlieutenant 1831 og
Oberst 1839. Ved Hærorganisationen 1842 blev C., der
særlig var fremhævet som en «fortrinlig og dristig
Rytter», betegnet som meget skikket til at beklæde
en højere Kommandopost og udnævnt til Generalmajor og
Chef for 3. Kavalleribrigade; 1845 tildeltes der ham
Kommandørkorset af Danebrog. Han var højstbefalende
i Slesvig By, da Oprørsbevægelsen i 1848 naaede der
til, og gav strax paa Efterretning herom Ordre til
Troppernes Samling, men blev ude af Stand til at lede
Begivenhederne, i det Borgerne bemægtigede sig hans
Person og holdt ham under Bevogtning paa Raadhuset,
indtil Garnisonen var opløst. Efter sin Hjemkomst
til Kongeriget stod han først et Aar à la suite og
fik derpaa 10. Maj 1849 Afsked af Krigstjenesten. --
1810 ægtede C. Henriette Nicoline Trie, f. 2. Juli
1784 d. 23. Marts 1849, der var en Datter af Juveler
og Kapitajn i Kjøbenhavns borgerlige Artilleri Peter
Nicolai T. (f. 1749 d. 1813) og C.s Stifmoder, Dorothea
f. Lyngby (f. 12. Marts 1761 d. 9. Juli 1838), senere
separeret fra Trie. C. døde 27. Okt. 1865 i Næstved.

<i>S. A. Sørensen.</i>

</chapter><chapter name="Castenskiold, Gustav, 1815-86, Officer">

<b>Castenskiold, Gustav,</b> 1815-86, Officer. 
C. er født 12. Avg. 1815 i Næstved og var en Søn af
den foregaaende. Efter at være afgaaet fra
Landkadetakademiet som Sekondlieutenant med
Aldersorden fra 1. April 1834 ansattes han ved
det sjællandske Lansenerregiment (det senere
4. Dragonregiment), hvorved han forblev efter
at være udnævnt til karakt. Premierlieutenant
i 1841. Under Felttoget 1849 var C. ansat ved
Gardehusardivisionen Torp, hvormed , han deltog i
Slaget ved Fredericia. Under Slaget ved Isted var
han ansat ved 4. Dragonregiment og fik her Lejlighed
til at udmærke sig, i det han gjorde et Indhug paa
fjendtlige Tiraillører, 
som fra Øvre Stolk truede Batteriet Baggesen. Han
saaredes ved denne Lejlighed, fik en Hest skudt
under sig og maatte give sig til Fange. Efter
Krigen (1852) kom C., som imidlertid var bleven
udnævnt til Ritmester med Aldersorden fra 1849,
til 5. Dragonregiment som Skoleforstander og i
1854 til 6. Dragonregiment som Eskadronschef. 
Som tjenstgjørende Major rykkede han 1864 i Felten og 
deltog i Træfningen ved Vejle 8. Marts, hvornæst
han med Dygtighed førte Kommandoen over
et Strejfkorps paa 3 Eskadroner og 1 Kompagni,
hvilket i Forbindelse med andre blev udsendt fra
Mors for at vanskeliggjøre Fjendens Fremtrængen imod
Nord. Allerede i Marts s. A. var han bleven forfremmet
til karakt. Major. Efter Fredslutningen førte han i
nogen Tid Befalingen over 6. Dragonregiment, gjorde
atter Tjeneste ved 4. Dragonregiment, hvornæst
han 1866 forfremmedes til Oberstlieutenant, i det
han samtidig blev udset til at være den fremtidige
Generalinspektør for Rytteriet, hvortil han allerede
udnævntes i Nov. s. A., medens han tillige blev
Oberst og ved Gjennemførelsen af Hærloven af 1867
General. Som Generalinspektør havde han i en længere
Aarrække betydelig Indflydelse paa Rytteriets hele
Uddannelse, i det han med Myndighed gjorde sin
Anskuelse gjældende. I 1879 var nan Medlem af den
under Kronprins Frederik nedsatte Kommission, der
skulde revidere Hærloven af 1867.

C. fejrede 1. April 1884 sit 50 Aars Officersjubilæum
og udnævntes ved denne Lejlighed til Storkors af
Danebrog, efter at han 1869 og 1873 havde faaet
Kommandørkorset af 2. og 1. Grad. Aaret efter, da
han naaede den foreskrevne Aldersgrænse, erholdt
han sin Afsked fra Militærtjenesten, og 12. Marts
1886 afgik han ved Døden. 9. Juni 1843 havde han
indgaaet Ægteskab med Ida Hortensia Wegener, Datter
af Kammerherre, Oberst Carl Ludvig W.

<i>P. N. Nieuwenhuis.</i>

</chapter><chapter name="Castenschiold, Henrik Gisbert, 1783-1856, Officer">

<b>Castenschiold, Henrik Gisbert,</b> 1783-1856, Officer,
Søn af ndfr. nævnte General Joachim Melchior Holten
C., er født 30. Jan. 1783 og blev Kornet à la suite i
sit 4. Aar ved Livgarden til Hest, Sekondlieutenant
à la suite i sit 6. Aar ved sjællandske Regiment
Ryttere, Premierlieutenant 1794, Ritmester 1801,
Eskadronschef 1810 og Major 1812. Samme Aar udnævntes
han til 1. Medlem af Remontekommissionen, der i
1813 ogsaa havde at gjøre Indkjøb af Heste til den
franske Regering. Denne Forretning gav gode Sportler,
men Kommissionen synes ikke at have været nøjeregnende 
ved disses Oppebørsel, og C. tilpligtedes senere for sit Vedkommende 
at tilbagebetale Staten en Sum Penge og ikjendtes Fæstningsarrest 
for sin Regnskabsførelse. 1820 afgik C., der ved Faderens Død
1817 havde arvet Herresædet Borreby, fra Tjeneste ved Kommissionen 
og stod à la suite indtil 1829, da han indtraadte i sit 
tidligere Regiment -- nu sjællandske Lansenerer -- som Oberstlieutenant. 
1833 blev han Oberst, 1838 Chef for holstenske Lansenerer 
og 1842  Generalmajor og Chef for 2. Kavalleribrigade. Ved 
Oprørets Udbrud i 1848 var han i Guldbergs Fraværelse midlertidig 
kommanderende General for Nørrejylland og Fyn og havde i denne 
Egenskab fra Stabskvarteret i Odense at træffe de første 
Foranstaltninger til Sikring af Nordslesvig, men blev derpaa af Tscherning
sendt til Jylland for at organisere Hestfolket af den Folkevæbning, 
som da paatænktes rejst. C. kom dog ikke i Virksomhed, thi 
Regeringen fastholdt kun i kort Tid Tanken om en saadan Rejsning, 
og i Begyndelsen af det følgende Aar tog han sin Afsked af Krigstjenesten.

C. var 1826 udnævnt til Kammerherre, 1845 til Kommandør 
af Danebrog. Han ægtede 9. Nov. 1804 sit Søskendebarn Augusta 
Frederikke Castenschiold, f. 6. Juni 1778 d. 19. Jan. 1852, Datter 
af Generalmajor, Krigs- og Landkommissær Jørgen Frederik C. til 
Hørbygaard (f. 28. Okt. 1741 d. 19. April 1819) og Johanne 
Vilhelmine f. v. Grevenkop (f. 21. Jan. 1745 d. 1821), men Ægteskabet 
opløstes ved Skilsmisse 1827, og C. giftede sig derpaa 2. Gang
med Anna Margrethe Wegener, f. 13. Avg. 1808 d. 31. Avg. 1875, 
Datter af Kammerherre, Oberst og Chef for sjællandske Lansenerer 
Carl Ludvig W. (f. 29. Jan. 1770 d. 12. Dec. 1829) og Anna
Margrethe f. Røttker. Han døde 1. Juli 1856 i Skjelskør.

<i>S. A. Sørensen.</i>

</chapter><chapter name="Castenschiold, Joachim Melchior Holten, 1743-1817, Officer">

<b>Castenschiold, Joachim Melchior Holten,</b> 1743-1817, Officer, 
er født i Kjøbenhavn. Hans Fader var en rig vestindisk Plantageejer 
af sønderjysk Æt, Johan Lorenz Carstensen eller Carstens 
(f. 18. Maj 1705 paa St. Thomas, d. 19. Juni 1747 paa Knabstrup),
der 1741 fæstede Bo i sit Fædreland, 1745 blev Ejer af Hovedgaarden 
Knabstrup og s. A. adledes under Navn af Castenschiold. 
Hans Moder hed Jacoba f. Holten (f. 19. Dec. 1705 d. 4. Dec. 1751),
Datter af Gouvernør Joachim Melchior H.; hun øgede 1748 
Familiebesiddelserne ved Kjøb af Hørbylund. C. begyndte sin militære 
Løbebane 1760 som Kornet i slesvigske Kyrasserer og tilkjøbte sig Aaret 
efter, altsaa kun 18 Aar gammel, Ritmesters Bestalling i 2. jyske 
Regiment Ryttere. Dette Kommando maatte han vel ved Saint-Germains
Hærordning 1763 afgive og selv træde tilbage som Sekondkapitajn, 
men 1766, ved Saint-Germains Fjærnelse, avancerede han 
til Major i Regimentet, der nu kaldtes sjællandske Dragoner. 
Katastrofen 17. Jan. 1772, ved hvilken hans Regimentschef, Eickstedt, 
spillede en af Hovedrollerne, gav ham ny Vind i Sejlene. Han 
avancerede strax et «Pas», altsaa til Oberstlieutenant, fik det 
Tillidshverv med sine Dragoner at eskortere den fangne Dronning Caroline
Mathilde til Kronborg, blev ved Tilbagekomsten her fra ansat som 
næstkommanderende ved den nyoprettede Livgarde til Hest, det 
følgende Aar Generaladjudant, 1774 Kammerherre og 1777 Oberst 
af Kavalleriet. Ved Regeringsforandringen 1784 blev han ved 
egenhændig Skrivelse fra Kongen udnævnt til Kommandør for Hestgarden, 
1787 blev han Generalmajor, 1789 tillige Chef for sjællandske 
Regiment Ryttere, 1790 hvid Ridder. 1798 fratraadte han 
Kommandoen over Hestgarden, men i den Anledning tilstodes ham et 
extraordinært Lønningstillæg; 1802 udnævntes han til Generallieutenant.

Forskjellige særlige Hverv vare ham overdragne i den forløbne 
Periode. 1774 deltog han saaledes i den svenske Hærs saakaldte 
«Lyskampagnement» i Skaane, 1779 i den preussiske Hærs 
Bevægelser i Schlesien, og 1790 blev han Medlem af den Kommission, 
der under Carl af Hessens Forsæde skulde udarbejde nye Instruktioner 
for Kavalleritjenesten. 1781 forbedrede han sin i Forvejen 
gode økonomiske Stilling ved 14. Dec. at ægte Elisabeth Behagen 
f. 6. Febr. 1758 d. 25. Febr. 1828, Datter af den bekjendte Handelsmand 
Etatsraad Gysbert B. (II, 40), og han saa sig derved i Stand 
til 1783 at kjøbe det gamle Herresæde Borreby, der endnu er i 
Slægtens Eje. Som Godsejer var C. virksom og driftig og mild 
mod sine undergivne, til hvis Fordel han lod foretage store 
Forandringer ved Godset.

Ved det engelske Overfald 1807 tilfaldt det C. som 
højstkommanderende Officer paa Sjælland uden for Kjøbenhavn og 
Kronborg at organisere det bevægelige Forsvar af Øen, hvor 
Kronprinsen, der stod i Holsten med Hæren, ønskede en Rejsning i 
Masse og hver vaabenfør Mand bragt paa Benene til Kamp paa
Kniven. C. tog med Iver fat paa denne Opgave, men de 
forhaandenværende Midler vare aldeles utilstrækkelige til dens Løsning. 
Der fandtes saa godt som ingen regulære Tropper, hvorom de i 
mange Aar uøvede Landeværnsmænd kunde slutte sig, og Vaaben 
og Armatur af alle Haande Art maatte for en stor Del skaffes til 
Veje ved Indsamling paa Herregaarde og Fabrikation i Landsbysmedjer. 
En enkelt fjendtlig Eskadron var da ogsaa tilstrækkelig 
til 20. Avg. at bringe stor Forstyrrelse i C.s ved Roskilde samlede 
Korps, og ved Kjøge 29. Avg. sprængtes det fuldstændig og tyede 
over til Smaaøerne. C., som under Katastrofen havde lagt 
personligt Mod for Dagen, beskriver i Brev til Kronprinsen «Slaget» 
-- der egentlig kan betegnes som et Mønsterslag for alle Folkehære,
og hvis parodiske Effekt ikke lidet forhøjes ved, at det er 
en Wellesley (Wellington), der i Spidsen for udsøgte Tropper 
optræder paa den ene Side -- paa følgende Maade: «Landeværnet 
er saaledes løbet ud af hinanden, at ikke 10 Mand ere samlede. 
Ja, med Blusel maa jeg sige at have bemærket, at de fleste have 
kastet Gevær og Mundering i Grøfter og Buske for i Bondetrøjen 
at undvige desto lettere. Kort sagt, ingen Flok kunde have vist 
sig mere ræd. Man kan ikke sige, at vi ere slagne ud, men 
kyste ud.» I de 2 følgende Aar førte C. Divisionskommando i 
den paa Sjælland opstillede Hær indtil Slutningen af 1809, da der 
i anerkjendende Udtryk for hans tro Tjeneste blev givet ham Afsked 
paa Ventepenge og med Karakter af General. Han døde paa 
Borreby 6. April 1817.

Manthey, Ridderes Levnetsløb 1809-17 S. 156. 
Meddel. fra Krigs-arkiverne III. 

<i>S. A. Sørensen.</i>

</chapter><chapter name="Castenschiold, Johan Carl Thuerecht, 1787-1844, Stiftamtmand">

<b>Castenschiold, Johan Carl Thuerecht,</b> 1787-1844, Stiftamtmand. 
Carl C., en Broder til ovfr. nævnte General Henrik 
Gisbert C., fødtes paa Borreby 14. Juni 1787, blev 1803 privat 
dimitteret (fra Herlufsholm) til Universitetet, 1804 Hofjunker, 1806 
juridisk Kandidat, 1807 Avskultant i Rentekammeret, 1808 Kammerjunker, 
1810 Amtmand i Islands søndre Amt, 1813 tillige Stiftamtmand 
paa Island, 1819 efter eget Ønske entlediget med Ventepenge, 
1821 konstitueret og 1822 fast ansat som Stiftamtmand i 
Ribe Stift, 1824 Kammerherre, 1828 Stiftamtmand i Aalborg, 1836 
Stiftamtmand i Fyns Stift, søgte og fik ved Udgangen af Aaret 
1842 paa Grund af nedbrudt Helbred sin Afsked og døde 30. Jan. 
1844 i Odense. -- Han var en særdeles duelig og nidkjær Embedsmand, 
der selv i sine sidste Svaghedsaar bestyrede sit Embede 
med Orden og Paalidelighed. Han blev 23. Avg. 1823 gift med 
Frederikke Vilhelmine Louise Komtesse Lüttichau (f. 16. Jan. 1797 
i Brunsvig, d. 17. Maj 1836).

<i>G. Kringelbach.</i>
</chapter>
<chapter name="Castenskiold, Ludvig, 1823-1905, Officer">

<b>Castenskiold, Ludvig,</b> 1823-1905, Officer. 
C., Broder til ovfr. nævnte General Gustav C., er født 24. Avg. 1823
i Slagelse, blev Kadet i 1836, Repetent og Page i
1840 samt erholdt Aldersorden som Sekondlieutenant
fra 1. Nov. s. A. Efter Afgangen fra Akademiet i
1842 kom han til det gymnastiske Institut og ansattes
derefter ved 2. Dragonregiment, som havde Garnison i
Holsten. Ved Krigens Udbrud 1848 gik Regimentet over
til Oprørerne; C. blev taget til Fange og løslodes
først efter 1/2 Aars Forløb, da han ikke vilde give
sit Æresord paa ikke at tjene imod Oprørerne. I
Efteraaret 1848 kommanderedes C. til Tjeneste ved
de kombinerede Eskadroner paa den slesvigsk-jyske
Grænse, var dernæst ansat ved 4. Dragonregiment og
blev efter Udnævnelsen til Premierlieutenant i 1849
tjenstgjørende ved Gardehusardivisionen. Med denne
Afdeling udførte han efter General Schleppegrells
Befaling i Slaget ved Kolding et dristigt Angreb
paa en af Fjenden besat Skanse øst for Byen tæt ved
Landevejen. Største Delen af Rytterne og Hestene
straktes ved en ødelæggende Salve til Jorden,
ogsaa C. fik en Hest skudt under sig, men i øvrigt
slap han uskadt fra denne brillante Attake, for
hvilken han erholdt Ridderkorset. Senere deltog han
i Kampene ved Gudsø, Fredericia og Isted. -- I 1854
kommanderedes C. til Rideskolen i Wien, men blev ved
Aarets Slutning hjemkaldt og ansat som Adjudant ved
i. Kavalleribrigade under daværende Prins Christians
Befaling, hvem han fulgte, da Prinsen blev Chef for
Kavalleriet.

25. Okt. 1857 ægtede C. Ida Sophie Vilhelmine
Grevenkop-Castenskiold, Datter af Kammerherre,
Major Jørg. Fr. Johs. G.-C. til Store og Lille
Frederikslund, og det følgende Aar erholdt han
Ritmesters Karakter, medens han udnævntes til denne
Grad i 1859. Da Kong Christian IX kom paa Thronen,
blev C. ansat som Adjudant hos allerhøjstsamme, og
1866 udnævntes han til Kammerherre. Samme Aar sattes
han à la suite i Hæren med Pension og udnævntes
derpaa til tjenstgjørende Kammerherre hos Dronning
Louise; 1879 blev han Hofchef hos samme Dronning,
i hvilken Stilling han endnu virker. C., som er
dekoreret med et stort Antal fremmede Ordener,
benaadedes i 1888 med Storkorset af Danebrog.
--  d. 30. Sept. 1905.

<i>P. N. Nieuwenhuis.</i>

</chapter><chapter name="Castensen, Maturin, 1669-1747, Præst">

<b>Castensen, Maturin,</b> 1669-1747, Præst, 
blev født 30. Avg. 1669 i Gram Sogn paa Nybølgaard, der tilhørte
hans velhavende Fader, Borgmester Caspar Christopher
C. i Ribe (d. 1715). Hans 
Moder hed Kirsten Baggesen (f. 1647 d. 1704). C. blev Student 
fra Ribe Skole (1688), studerede 2 Aar i Haderslev under privat 
Vejledning, tog dernæst Examen philosophicum og theologisk 
Embedsexamen i Kjøbenhavn og blev Dekan paa Kommunitetet 
(1693). Imidlertid havde han faaet Borchs Kollegium blandt de 
første Alumner (1691). Her boede C. i 5 Aar, til sidst som
Inspektor, og udgav nogle velskrevne Disputatser, som han forsvarede 
med ualmindelig Færdighed. De 3 første behandle psykologiske 
Æmner, de 2 sidste danne en «Uranographia». Med Forkjærlighed 
havde C. kastet sig over Mathematikken, han blev vejledet 
af Ole Rømer og var næsten som Medlem af hans Familie; med 
Magistergraden afsluttede han sine Studier (1698) og blev regnet 
for Professoræmne. C. valgte dog en anden Vej: han modtog 
Kaldelsen til at være Sognepræst for Jærne og Skadst Menigheder 
i Ribe Stift (1700) og blev senere Provst for Skadst Herred (1739). 
Almuens Beundring for hans Naturkyndighed slog over i Tro paa,
at han kunde mane og uddrive onde Aander, og endnu lyder der 
Sagn om «Mester Maturins» Virksomhed som Besværger. Selv 
paa Fyn havde han et stort Ry; det hed sig, at han havde 
drevet en Djævel ud af et Menneske over i en Hund. Skjønt C. 
var fredsommelig, traadte han dog djærvt op mod en bedragersk 
Amtsforvalter, førte selv Sagen imod ham for Højesteret og vandt 
den. Foruden Præst var C. Godsejer: han kjøbte Hennegaard og 
ejede desuden en Del Strøgods. C. døde ugift 7. Nov. 1747. Af 
hans store Formue var det meste, henved 20000 Rdl., testamenteret 
til Ribe Stifts Kirker, Skoler og fattige.

Hofman, Saml. af Fundationer IV, 586 f. 
Ribe Skoleprogram 1837 S. 15 ff. 
O. Nielsen, Skadst Herred S. 37 f. 
Wiberg, Alm. Præstehist. II, 17. 
Saml. t. Jydsk Hist. og Topogr. VIII, 77.

<i>Hans Olrik.</i>

</chapter><chapter name="Castonier, Frederik Julius Christian, 1761-1838, Officer">

<b>Castonier, Frederik Julius Christian,</b> 1761-1838, Officer, 
en Søn af den efterfølgende og født i Fredericia 16. April 1761, 
skjænkedes Officersfelttegnet paa Vuggen som Faddergave af 
Frederik V og Juliane Marie, efter hvem han er opkaldt. 1762 blev 
han Fændrik ved danske Livregiment, 1763 ved Livgarden, 1770 
Sekondlieutenant ved danske Livregiment, 1772 Premierlieutenant, 
1782 forsat til møenske Regiment og s. A. Kapitajn, 1785 forsat 
til jyske Infanteriregiment og der fra 1790 til fynske 
Infanteriregiment, 1798 Major, 1805 Oberstlieutenant, 1810 Oberst. 1812 
indlemmedes den Bataillon af Regimentet, som han kommanderede, 
i den paa Sydgrænsen opstillede Armédivision, og han deltog med 
Hæder i dennes Kampe det følgende Aar, i hvilket han udnævntes 
til Chef for 3. jyske Infanteriregiment. 1815 førte han Brigade i 
det første Auxiliærkorps, der drog mod Frankrig, blev 1817
Generalmajor, 1819 Chef for fynske Infanterirégiment og Kommandant i 
Fredericia, 1823 kommanderende General ad interim i Nørrejylland, 
1826 hædret med Kommandørkorset, 1829 med Storkorset af Danebrog 
og 1834 udnævnt til Generallieutenant.

C. har et smukt Lov paa sig som en dygtig Soldat og en 
Hædersmand i alle Maader. Nedad til førte han et skarpt 
Regimente, men hans Hjærte som hans Pung stod stedse aaben saa vel 
for hans undergivne som hans Venner, og opad til skyede han 
ikke at tage et Ansvar eller frygtede for at lade Sandheden komme 
frem til de højeste Steder. Ved Saadanne Lejligheder lod hans
medfødte hidsige og opbrusende Temperament ham ikke altid veje 
sine Ord, og mere end én Gang har Frederik VI reskriberet 
Kollegiet, at C. skulde tildeles «en velfortjent Belæring for upassende 
Skrivemaade»; men han mistede derfor ingen Sinde Kongens Yndest
og Tillid, paa hvilken der i 1834 blev givet ham et stort Bevis, 
ved at Prins Frederik af Danmark, senere Frederik VII, da 
underlagdes ham som Kommandør for fynske Regiment, hvis Chefspost 
C. vedblev at beklæde. Han var 2 Gange gift: o. 1792 ægtede 
han Elisabeth Augusta Christiane Bruun (f. 3. Nov. 1766 d. 14. April 
1829), en Datter af Justitsraad Johan Ludvig B. til Krogsgaard, og 
1830 i sit 69. Aar giftede han sig med den 62aarige Frederikke 
Louise v. Heinen, f. Dinesen (d. 1832), der var en Datter af Justitsraad
Anders D. til Gyldenholm og Enke efter 2. Ægteskab med 
Kammerherre Albert Christopher v. H. (d. 1814) til Fravgdegaard 
og Hollufgaard. -- C. døde i Fredericia 20. Maj 1838.

Milit. Repertorium 1838. 
Øst, Materialier t. et dansk biogr.-lit. Lex. S. 1108. 
C. T. Sørensen, Kampen om Norge.

<i>S. A. Sørensen.</i>

</chapter><chapter name="Castonier, Heinrich Sigismund, 1692-1766, Officer">

<b>Castonier, Heinrich Sigismund,</b> 1692-1766, Officer,
nedstammede fra en gammel adelig Slægt, der kaldte sig Cachedenier 
de Vassimon, og som ejede Godser i Lothringen og Bar. Han 
blev født 23. Jan. 1692 og var en Søn af Kammerjunker i Gotha 
Daniel C. til Sundhausen og Sophie Gertrude v. Usslar fra
Hannover. Han begyndte sin militære Løbebane 1710 som Fændrik i 
Sjællands gevorbne Infanteriregiment, men blev s. A. forflyttet til 
Garden og tog Del i Krigen i Nederlandene med Hjælpetropperne. 
Efter Freden traadte han som Premierlieutenant
over i fynske Regiment og deltog senere i Krigen i
Nordtyskland med et i kejserlig Tjeneste staaende
Infanteriregiment (H. F. Arnolds). 1717 blev
C. Kapitajn; s. A. blev Regimentet sendt til Norge,
og da det 1721 blev opløst, kom C. til Dronningens
Livregiment, hvorfra han 1728 blev forsat til
Grenaderkorpset. 1734 blev han Major ved Livgarden til Fods 
men afgik 1737 fra Korpset, i det han med Karakter af Oberst
af Infanteriet blev den første Inspektør over dette
Vaabens Exercits. Denne Tillidspost, hvis Opgave
det var at vaage over Ensartethed i Formationer og
Evolutioner ved de forskjellige Afdelinger, beklædte
han, indtil han 1741 blev Kommandør for Livgarden
til Fods. Han fik s. A. Ordre til med en Bataillon
af denne Afdeling at følge det Hjælpekorps, som i
engelsk Tjeneste under General W. v. der Schulenburgs
Kommando skulde dække Kurfyrstendømmet Hannover i den
østerrigske Arvefølgekrig. Korpset vendte hjem Aaret
efter uden at have deltaget i Fjendtligheder. C. blev
1751 udnævnt til Generalmajor af Infanteriet, men tog
sin Afsked som Kommandør fra Garden 1753, og først nu,
i sit 62. Aar, giftede han sig med Charlotte
v. Müller, en Datter af Generalmajor Wilhelm Gottfried
v. M. og C. R. f. v. Wiedemann. 1756 blev han
Kommandant i Fredericia og 1758 Generallieutenant af
Infanteriet samt Aaret efter Ridder af Danebrog. Han
var en i sin Tid meget anset Officer og døde i Aaret
1766.

<i>P. F. Rist.</i>

</chapter><chapter name="Cathrine, --1426, Prinsesse">

<b>Cathrine,</b> -1426, Prinsesse, var en Datter af Hertug
Vartislavs VII af Pommern; hendes Moder var en
Datterdatter af Valdemar Atterdag. C.s Fødselsaar
er ukjendt; ligesom Broderen Erik (af Pommern)
og formodentlig i Følge med ham kaldtes hun til
Norden af Dronning Margrethe, der en Tid tænkte
at gjøre hende til Nonne i Vadstena Kloster. I
de første Aar af det 15. Aarhundrede ønskede den
engelske Konge Henrik IV (af Huset Lancaster) at
knytte en dobbelt Familieforbindelse med Norden,
i det Kong Erik skulde ægte hans Datter Philippa,
og hans ældste Søn skulde forenes med C.; kun det
første Giftermaal kom i Stand, men det blev dog
en Frænde af det engelske Kongehus, der sluttelig
hjemførte C. Philippas ældre Søster var nemlig blevet
gift med den ældste Søn af den romerske Konge Ruprecht
(af den pfalziske Linje af Huset Wittelsbach), og fra
denne kom der i 1406 en Sendefærd til Danmark for at
aftale et Giftermaal mellem C. og Ruprechts anden Søn,
Pfalzgrev Johan. Skjønt Dronning Margrethe kun vilde
give sin Frænke 40000 Gylden i Medgift, medens 
Ruprecht havde ønsket mer end dobbelt saa meget, blev man dog 
til sidst enig; 1407 kom Johan til Danmark, og Brylluppet stod i 
Ribe. C. fulgte sin Ægteherre til Pfalz, hvor han ved Faderens 
Død i 1410 fik udlagt store Besiddelser; hun fødte 6 Sønner, af 
hvilke dog kun én, Christoffer, naaede Manddomsalder og siden
blev Konge i de tre nordiske Riger (s. ndfr.). C. døde 1426; 
Pfalzgrev Johan indgik et nyt Ægteskab og døde først 1443.

Annaler f. nord. Oldkynd. 1860, S. 365 ff.
(Norsk) Hist. Tidsskr. 2. R. II.

<i>Kr. Erslev.</i> 
</chapter>

<b>Caus, Baltser,</b> d. o. 1583, s. Kaus.

<chapter name="de Cederfeld, Bartholomæus, 1715-83, Amtmand">

<b>de Cederfeld, Bartholomæus,</b> 1715-83, Amtmand. 
Bartholomæus Bertelsen, Søn af Herredsfoged i Nørre Rangstrup Herred 
Lorents B. og Anna Cathrine f. Monrad, var født i Rost (Arrild 
Sogn) 19. Jan. 1715, satte sig ind i Embedsforretninger, først hos 
sin Fader og siden, medens han gik i Haderslev Latinskole, hos 
den derværende Amtsforvalter; 1728-30 var han paa et Kontor 
i Kjøbenhavn, hvorefter han studerede i Tyskland, væsentlig i Jena. 
1737 antog Grev Stolberg-Wernigerode ham til Sekretær og gav 
ham 1742 Udnævnelse som Raad. S. A. blev han kaldt til Danmark 
for at overtage Embederne som Præsident og Amtsforvalter i 
Aalborg med Titel af virkelig Kancelliraad, 1746 fjærnet her fra
«ved Intriger af Konferensraad Schrødersee» og udnævnt til 
Amtsforvalter over Nyborg og Tranekjær Amter samt Proviant-, 
Ammunitions- og Materialforvalter i Nyborg Fæstning, 1749 Justitsraad, 
25. Maj 1759 optaget i Adelstanden med Navnet <i>de Cederfeld,</i> 1760 
Kommitteret i det vestindisk-guineiske Rente- samt General-Toldkammer 
med Etatsraads Titel, 1768 3. Deputeret i General-Toldkammer- 
og Kommercekollegiet samt Konferensraad. Under den Struenseeske 
Periode delte han Skæbne med mange fortjente Embedsmænd og 
blev afskediget med Ventepenge 6. Okt. 1770; 11 Maaneder senere 
udnævntes han til Amtmand over Kalundborg, Holbæk, Dragsholm 
og Sæbygaards Amter; 1777 fik han Danebrogsordenen og døde 
i Kalundborg 13. Nov. 1783. C. havde Tid efter anden ejet 
forskjellige Herregaarde, saasom Frydendal i Sjælland (1763-65), 
Ørslevkloster, Staarupgaard og Strandet i Jylland. Gift 8. Sept. 
1745 med Cathrine Marie Brand (f. 8. Sept. 1727 d. 23. Dec. 1756), 
Datter af Justitsraad Matthias B. og Mette f. Marcussen.

Personalhist. Tidsskr. III, 115, Stamtvl. IV, 274. VI, 117. 
Danske Herregaarde VI: Frydendal. IX: Ørslevkloster.

<i>G. L. Wad.</i>
</chapter>
<chapter name="Cederfeld de Simonsen, Carl Christian Sophus, f. 1839, Præst">

<b>Cederfeld de Simonsen, Carl Christian Sophus,</b> f. 1839, Præst. 
C. de S. er født 10. Febr. 1839 i Kalundborg og er Søn 
af Borgmester, Justitsraad C. de S. og Bertine Charlotte f. Koefoed. 
Han blev privat dimitteret 1858 og theologisk Kandidat 1865; Aaret 
efter personel Kapellan. Senere var han i henved 5 Aar Kateket 
ved Frue Kirke i Kjøbenhavn, hvorfra han 1876 blev Sognepræst 
i Nykjøbing paa Mors og 2 Aar efter Provst. Som Provst paa 
Mors maatte han tage en indgribende Del i de Forhandlinger, der 
foranledigedes af Valgmenigheden i Øster Jølbys Stilling til 
Folkekirken, og som førte til dens Udtrædelse i 1883. I 1887 blev han 
forflyttet til Randers som 1. resid. Kapellan ved St. Mortens Kirke 
og Præst ved Hospitalet. -- C. de S.s litterære Virksomhed har 
især bestaaet i Smaaskrifter og Afhandlinger om Liturgi og Kirkesang; 
han har her med Sagkundskab og Dygtighed gjort sig til 
Talsmand for en tidssvarende Restavration af vor Altertjeneste og
vore Salmemelodier, i det han navnlig har tilraadet en maadeholden 
Tilbagevenden til Reformationstidens liturgiske Former og 
en delvis Gjenoptagelse af vore ældre Kirkemelodiers udviklede 
Rythmik. Allerede i 1881 har han henledet Opmærksomheden paa 
denne Sag (sml. «Nationaltid.» Nr. 1887 og «Dansk Kirketid.»
Nr. 41) og har ikke senere sluppet sin Kjærlighed til den: Af 
hans talrige Udtalelser skal her nævnes: «Om Menighedssangen, 
Salmemelodierne og Retten til at bestemme, hvorledes der skal
synges» (1883, i «Skoletid.»); «Om Kirkeraadets Forslag til en 
Udvidelse af vor Højmesseliturgi» («Dsk. Kirketid.» 1887) samt 
«Forslag til en Udvidelse af Nadverliturgien» (1888). Ved Siden 
heraf har han behandlet andre Æmner, henhørende til den praktiske
Theologi; han har saaledes udgivet i 1878 «Nogle Bemærkninger 
til Theodorus' Brevvexling i Anledning af den kirkelige Vielse» 
og i 1884 «Til Forsvar for Præsteløftet». -- 1867 ægtede han 
Georgine Nanna Sinding (f. 1841).

Elvius, Danmarks Præstehist. 1869-84 S. 370.

<i>V. Schousboe.</i>

</chapter><chapter name="Cederfeld de Simonsen, Hans Christian Joachim, f. 1817, Amtmand, Politiker">

<b>Cederfeld de Simonsen, Hans Christian Joachim,</i> f. 1817, Amtmand, Politiker. 
Chr. C. de S., der er født i Odense 24. Sept. 1817, 
er en Søn af ndfr. nævnte Stiftamtmand Hans Vilhelm C. 
de S. Noget over et halvt Aar efter, at C. de S. var bleven 
Student, succederede han (5. Maj 1836) i Besiddelsen af Stamhuset 
Erholm og Søndergaarde paa Fyn. Han fortsatte imidlertid 
Studeringerne og blev i 1840 juridisk Kandidat. Aaret efter ansattes 
han i Rentekammeret, hvor han forblev til 1848; Kammerjunker 
blev han 1841. C. de S. deltog derefter som kongevalgt Medlem 
i den grundlovgivende Rigsforsamlings Arbejder. Efter at han i 
1855-56 havde været konstitueret Stiftamtmand over Fyns Stift,
var han fra 1856--67 Amtmand over Svendborg Amt. I 1878-86 
var han fra 6. Landstingskreds valgt til Landstinget, og han havde 
i en Del af denne Periode Sæde i Rigsretten. Han blev i 1851 
Kammerherre og i 1888 Kommandør af Danebrog. C. de S. har 
ikke hørt til Forgrundsfigurerne i vort offentlige Liv, men hans 
solide Dygtighed og sympathetiske Personlighed have givet ham 
en smuk Position baade paa hans Embedsbane og i hans politiske 
Virksomhed. Han ægtede 6. Juni 1857 Marie Charlotte Frederikke
Uldall (f. 1837), Datter af Etatsraad, Fysikus U. i Holbæk og 
Elisabeth Johanne Sophie f. Sick. 

<i>M. P. Friis.</i>

</chapter><chapter name="Cederfeld de Simonsen, Hans Vilhelm, 1777-1836, Stiftamtmand">

<b>Cederfeld de Simonsen, Hans Vilhelm,</b> 1777-1836, Stiftamtmand, 
var født 10. Juli 1777 paa Erholm; hans Fader var 
Kammerjunker Lorents Christian Ernst C. de S. (Søn af ovfr. nævnte 
Konferensraad B. de C.), der 1776 havde ægtet Anne Sophie 
Simonsen og derved opfyldt Betingelsen for at tiltræde Besiddelsen 
af Stamhuset Erholm og Søndergaarde. Han blev Student 1794, 
juridisk Kandidat og Avskultant i Rentekammeret 1798, Kammerjunker 
1802, Amtmand over Listers og Mandals Amter 1805, Stiftamtmand 
over Christianssands Stift samt Amtmand over Nedenæs 
og Raabygdelagets Amter 1810, Kammerherre s. A., Stiftamtmand 
over Laaland-Falsters Stift samt Amtmand over Maribo Amt 1811 
og endelig 1814 Stiftamtmand over Fyns Stift samt Amtmand over 
Odense Amt, i hvilke Embeder han døde 5. Maj 1836. C. var 
blandt de i 1832 til Overvejelse om Stænderindretningen indkaldte 
oplyste Mænd. 1822 havde han efterfulgt sin Fader i Besiddelsen 
af ovennævnte Stamhus. Gift 13. Avg. 1814 med Elisabeth Castenschiold 
(f. 30. Marts 1793 d. 4. Sept. 1883), Datter af ovfr. (S. 426) 
nævnte Generallieutenant J. M. H. C. til Borreby.

Personalhist. Tidsskr. III, 115, Stamtvl.

<i>G. L. Wad.</i>

</chapter><chapter name="Cetti, Giovanni Battista, 1794-1858, Skuespiller og Sanger">

<b>Cetti, Giovanni Battista,</b> 1794-1858, Skuespiller og Sanger. 
C., som var født 14. Avg. 1794 i Amsterdam og en Søn af den 
senere i Kjøbenhavn bosatte italienske Barometermager Antonio C. 
og Hustru Maria Elisabeth, blev i sit 18. Aar antagen som Elev ved 
den dramatiske Skole og optraadte første Gang i en større Rolle 
paa Hoftheatret 31. Jan. 1814 som Otto i «Hytten i
Schwarzwald». Den unge Mand udmærkede sig allerede
da ved sin sjælden smukke, fyldige og velskolede
Barytonstemme, men da det kgl. Theater ikke vilde føje
ham i hans Forlangende om at debutere i Titelrollen
i «Don Juan», forlangte han i Begyndelsen af 1815 sm
Afsked og drog til Sverige. Her fra vendte han dog
snart tilbage til Kjøbenhavn, hvor han ernærede sig
ved Undervisning i Guitarspil, indtil han endelig
1817 blev ansat ved det kgl. Theater, hvor han da
havde sin første Debut 14. Okt. s. A. som Robert
i «Joconde» og hurtig vandt sig et stort Publikum,
i det han ikke blot var en fortræffelig og smagfuld
Sanger med en blød, indsmigrende Stemme, men samtidig
en dygtig Skuespiller. Blandt hans vigtigere Roller
kan nævnes: Rodolphe i «Den lille Rødhætte», Figaro
i «Figaros Giftermaal» og «Barberen i Sevilla»,
Barca i «Lulu», Telasko i «Fernando Cortez», Roger
i «Murmesteren» samt Titelrollerne i «Don Juan»
og «Farinelli». I dette sidste Stykke betraadte han
sidste Gang Scenen 14. Maj 1845, opholdt sig derpaa
nogle Aar i Svendborg, men vendte atter tilbage til
Kjøbenhavn, hvor han døde 20. Marts 1858. C. var gift
1. med Birgitte f. Favreux, 2. med Jacobine f. Gade,
f. 19. April 1814 og Datter af Klejnsmeddemester
Jacob G. og Christine f. Andersen. -- Hans Søn,
<i>Frederik Adolph Christensen C.,</i> f. i Kjøbenhavn
23. Dec. 1838, var i sin tidligste Ungdom til Søs,
men droges snart til Theatret og rejste i nogle Aar i
Provinserne som Skuespiller, indtil han 24, Jan. 1865
debuterede i Kasino. I nogle Aar berejste han Sverige
og Norge som Skuespildirektør og optraadte endelig
paa det kgl. Theater 1. Okt. 1872 som Amtmanden
i «De nygifte». Hans gode Evner, der støttedes af
et prægtigt Organ og en stor Scenevanthed, skaffede
ham, der kort efter tillige blev Økonomi-Inspicient,
et temmelig betydeligt Repertoire i det ældre Fag
og i Karakterroller, men efter at være optraadt
20. Jan. 1880 som Mericourt i «Mercadet» forlod
han pludselig Kjøbenhavn og blev 4 Dage senere
afskediget fra sine Stillinger ved Theatret. Senere
er han optraadt dels i Sverige og Norge, dels
paa de forskjellige Privattheatre i Kjøbenhavn og
var i Begyndelsen af Sæsonen 1888-89 Direktør for
Dagmartheatret, fra hvilken Stilling han dog snart
traadte tilbage.

<i>Edgar Collin.</i>

</chapter><chapter name="Charisius, Jonas, 1571-1619, Statsmand">

<b>Charisius, Jonas,</b> 1571-1619, Statsmand, 
var født i Nykjøbing paa Falster (ikke Sjælland, som der jævnlig
siges), hvor Faderen, Rasmus C. (fra Karise), uden
Tvivl var residerende 
Kapellan. Efter dennes tidlige Død ægtede Moderen,
«Catharina Carisii» (d. 1606), Poul Abrahamsen,
Borgmester i Nykjøbing, og det er da formodentlig
denne, der har Fortjenesten af at have befordret sin
velbegavede Stifsøns Studeringer. For øvrigt berettes,
at Kansler Niels Kaas skaffede ham Hjælp til at rejse
udenlands.

1589 findes C. immatrikuleret ved Universitetet i
Padua, hvor han vistnok har opholdt sig i adskillige
Aar, især sysselsat med medicinske og juridiske
Studier, da en Mindetavle i en af Høresalene
sammesteds længe bevarede Erindringen om ham som «den
tyske Nations» velfortjente Syndikus. 1595 studerede
han i Heidelberg. Den medicinske Doktorgrad har han
formodentlig taget ved et fransk Akademi. Niels Kaas
havde paalagt ham at skaffe sig Indsigt i fremmed
Ret og Statsskik, og C.s følgende Løbebane godtgjør,
at han ikke havde forsømt at følge denne Anvisning.

Efter at have besøgt de fleste Lande i Evropa kom
C. endelig hjem som en vidt berejst og ualmindelig
sprogkyndig Mand, der skrev en elegant, italiensk
Haand. 1598 fik han Ansættelse som Sekretær
(Verwandter) i det tyske og udenrigske Kancelli; men
det er ikke usandsynligt, at han har arbejdet der
allerede tidligere. Det bemærkes, at den latinske
Brevvexling med fremmede Potentater især var ham
overdragen. Som Kongens Sekretær ledsagede han
1599 Christian IV paa hans mærkværdige Sørejse
til Norges yderste Grænser hinsides Nordkap, paa
hvilken Rejse C. bl. a. fik Lejlighed til at gjøre
interessante botaniske Iagttagelser. Den Dagbog, han
førte over Rejsens Begivenheder, er endnu bevaret. I
Foraaret 1600 ledsagede han Kansler Chr. Friis paa
hans diplomatiske Mission til Emden i Anledning af
Tvisten med England om dette Lands Ret til at drive
Fiskeri under Norge og Island. Det er sandsynligt,
at den «Discursus historicus» om dette Æmne, som
udarbejdedes for at hævde Danmark-Norges Eneret paa
dette Omraade, er C.s Værk. 1602 var han med Manderup
Parsberg og Arild Huitfeldt i en Sendelse til Bremen
angaaende det samme Stridspunkt. 1603 erhvervede han
den juridiske Doktorgrad i Kjøbenhavn ved Forsvar af
Professor Nic. Theophilus' Disputats «de tutela». Har
det været hans Agt ved denne Grad at habilitere sig
til det juridiske Professorat, saa naaede han dog
ikke denne Plads, da den 1604 var ledig; derimod
forblev han hele sit Liv i sin Kancellistilling,
og mangfoldige Forhandlinger med udenlandske Magter
faldt i hans Lod. 1600 finde vi ham betegnet som
«Hds. Maj. Dronningens Raad», senere som kongelig
Raad og tillige som «Orator» eller Ordfører. I den
sidste Egenskab brugtes han baade
hjemme og endnu hyppigere i Udlandet. Hvor Spørgsmaal 
vedrørende Handelen skulde drøftes, synes han særlig at have været 
anvendt, men ogsaa andre meget vigtige Statssager betroedes ham. 
1604 skal Kongen have overdraget ham at forhandle med deputerede 
fra de jyske og fynske Kjøbstæder om, hvorledes Handelen kunde 
bringes paa Fode. 1606 var han paa Regeringens Vegne Aktor i 
Sagen mod Jesuiten Laurids Nielsen (Klosterlasse), der havde søgt 
at vinde Indgang her i Landet. Samme Aar fulgte han Christian IV 
paa hans Englandsrejse; der fra ledsagede han Gert Rantzau i en
Statssendelse til Nederlandene. Her var han atter 1608 i Forening 
med Rigsraad Jacob Ulfeldt, da Nederlandene havde begjæret 
Danmarks Mægling i Fredsforhandlingerne med Spanien. Kort 
efter Hjemkomsten afgik C. i en hemmelig Sendelse til Kejseren, 
hos hvem han paa Kong Christians og den gottorpske Hertugs 
Vegne udvirkede Primogenitur-Rettens Anerkjendelse for 
Hertugdømmernes Vedkommende til Forhindring af fremtidige yderligere
Delinger af disse Landskaber. 1611 var C. i England for at virke 
for et Ægteskab mellem Kurfyrst Frederik V af Pfalz og Kong 
Jacob I's Datter Elisabeth, og han fandt her en særdeles god 
Modtagelse hos den engelske Konge. Aaret efter gik han i Følge 
med Andreas Sinclair i en Statssendelse over Holland til England 
for at skaffe Danmark Hjælpetropper i Krigen mod Sverige. 
1613-14 var C. med Jacob Ulfeldt afsendt til Spanien for at slutte 
et Handelsforbund mellem dette Rige og Danmark-Norge og for at 
faa Biscayernes Sørøverier i de nordiske Farvande forhindrede. 1618
afgik C. til Bremen for at virke til, at Hertug Frederik fremtidig 
maatte blive valgt til Ærkebiskop her; der fra gik han til 
Holland for at forhandle om Sejladsen og Handelen paa Ostindien. 
C.s sidste Statssendelse gjaldt England, som han saa ofte havde
besøgt, og hvor han var saa godtx hjemme. Nogen Tid efter 
Tilbagekomsten blev han angreben af den da herskende pestagtige 
Epidemi og døde 30. Nov. 1619 i Roskilde, hvor han havde et 
Kanonikat. C. synes at have været en ualmindelig forretningsdygtig 
Mand, og en stor Del af hans Sendelser havde et heldigt Udfald. 
-- 1602 havde han ægtet Anne, Datter af den kgl. Livlæge Dr. 
Peder Sørensen. Hun overlevede ham med Sønnen Peder C. (se ndfr.).

Barfod, Den falsterske Gejstligheds Personalhist. I, 35 f. 
Slange, Christian IV's Hist. S. 437 o. fl. St. 
Schlegel, Saml. z. dän. Gesch. I, 4, 43 ff. 
Rørdam, Hist. Kildeskrifter II, 580 f. 592 ff. 720. 
Hofman, Dsk. Adelsmænd II, 222 f.

<i>H. F. Rørdam.</i>
</chapter>
<chapter name="Charisius, Peder, 1608-85, Diplomat">

<b>Charisius, Peder,</b> 1608-85, Diplomat, 
var født 20. Maj 1608 som Søn af den
foregaaende. Han studerede oprindelig Medicin, men
opgav ligesom sin Fader dette Studium for at gaa
over til diplomatisk Virksomhed. I Marts 1651 fik
han Bestalling som Resident hos Generalstaterne; han
skyldte vistnok sin Udnævnelse til den Kreds ved det
danske Hof, som han stod nærmest, og som for en Del
bestod af Mænd, der befandt sig i Modsætning til det
egentlige Adelsparti, saaledes Rentemesteren Peder
Vibe og den tyske Kansler Dietrich Reinking. Han
beklædte Stillingen som Resident i ikke mindre end 18
Aar, et Tidsrum, i hvilket Forholdet til Nederlandene
hørte til de vigtigste Sider af den danske Politik. En
overordentlig Flid synes han at have anvendt paa at
skaffe Oplysninger om nederlandske Forhold; det er
næsten utroligt, saa store Samlinger af diplomatiske
Papirer vedrørende Nederlandene, som han har indsendt
til sin Regering. Derimod var han næppe synderlig
klartskuende i sin egen Opfattelse af Generalstaternes
Politik, hans Relationer ere langt mere Udtryk
for Stemninger, der vexle efter de Efterretninger,
han lige har modtaget, end for et skarpt Blik for
de virkelige Forhold; Hannibal Sehested udtalte sig
ogsaa nedsættende om hans diplomatiske Evner. Af de
Forhandlinger, der lededes af ham som Resident, bør
nævnes de om Ophævelsen af Redemptionstraktaten af
1649, om Nederlandenes Hjælp under den dansk-svenske
Krig 1658-60 og om Afslutningen af en Forbundstraktat
1666. 1669 kaldtes han tilbage fra Haag og ansattes
i Avg. s. A. som Amtmand over Aalborghus Amt, med
hvilken Stilling han forenede Inspektionen over
Dronningborg og Mariager Amter; derimod er det
tvivlsomt, om det er rigtigt, naar han oftere er
betegnet som Stiftamtmand over Aalborg Stift. 1671
ombyttede han det overdragne Embede med Stillingen som
Amtmand over Aastrup og Børglum Amter; han fratraadte
dog vistnok snart igjen denne Stilling. 1683 skal han
for sin lange og tro Tjeneste og for det af ham til
Kongen skjænkede Kunstkammer have faaet et særligt
Frihedsbrev paa sin Gaard Palstrup samt Eftergivelse
af de resterende Skatter.  16. Jan. 1685 døde han. Han
havde i Udlandet ægtet en fransk Dame, Anna de Binde.

Tauber, Embeds- og Bestillingsmænd i Aalborg S. 55.

<i>J. A. Fridericia.</i>

</chapter><chapter name="Charlotte (Louise C.), 1789-1864, Prinsesse">

<b>Charlotte</b> (Louise C.), 1789-1864, Prinsesse,
Datter af Arveprins Frederik og Sophie Frederikke
af Meklenborg-Schwerin, blev født i Kjøbenhavn
30. Okt. 1789 og konfirmeredes 22. Maj 
1803. 10. Nov. 1810 ægtede hun Landgrev Vilhelm af Hessen-Kassel, 
der senere blev Gouvernør i Kjøbenhavn (d. 1867). Under 
Forhandlingerne i Begyndelsen af Frederik VII's Regering om 
Ordningen af Arvefølgen i det danske Monarki frafaldt Landgrevinde C. 
og hendes Søn Prins Frederik af Hessen 18. Juli 1851 ved 
Renunciationsakter deres eventuelle Arvekrav til Fordel for hendes Datter 
Prinsesse Louise, der samme Dag overdrog sin Arveret til sin
Ægtefælle, Prins Christian af Glücksborg. Hvad Landgrevindens 
personlige Egenskaber angaar, da var hun udrustet med megen 
Klogskab og en levende Sans for alle Livets praktiske Spørgsmaal,
hvortil der ogsaa knyttede sig nogen Interesse for Kunst og Poesi. 
Som Hustru udmærkede hun sig ved Stræng Økonomi. Da 
Fyrsteparret 1860 fejrede sit Guldbryllup, modtog saa vel hun som hendes 
Ægtefælle mange Beviser paa Erkjendtlighed. Landgrevinde C. døde 
paa Amalienborg 28. Marts 1864 og oplevede altsaa at se sin 
Svigersøn som Danmarks Konge.

<i>A. Thorsøe.</i>

</chapter><chapter name="Charlotte Amalie, 1650-1714, Dronning">

<b>Charlotte Amalie,</b> 1650-1714, Dronning, 
var født 27. April 1650 og Datter af Landgrev Vilhelm VI af Hessen-Kassel og Hedevig 
Sophie af Brandenborg. Hun blev 25. Juni 1667 paa Nykjøbing Slot 
viet til Christian V. I dette Ægteskab blev hun Moder til
Frederik IV, Prinsesse Sophie Hedevig og Prins Carl; 3 Sønner og 1 
Datter døde som Børn eller ganske unge. Dronning C. A. var 
ikke smuk af Ydre, men en dygtig og velbegavet Kvinde, 
desuden brav og hæderlig af Karakter. Hun havde Greb paa at 
opføre sig venlig og taktfuldt mod Folk. Kingo har i en 
Tilegnelse prist hende som den, der «med en fri og fuld Kjærlighed 
ikke alene elsker vort Lands Folk, men ogsaa vort Sprog», og da 
Henrik Gerner tilegnede hende sin Postil, nævnede han hende 
ikke blot «Landsens Moder og de danskes Elskerinde», men 
fremhævede ogsaa, at Dansk var hende saa kjært som hendes 
Fædrenemaal, og at hun baade læste, hørte og talte Dansk.

Som adskillige andre Dronninger i hine Tider maatte hun se 
sig fordunklet i sin Ægtefælles Øjne af en Mætresse, nemlig af 
Sophie Amalie Moth, og det, at hun var reformert, vanskeliggjorde 
hendes Stilling her hjemme, hvor Stræng luthersk Orthodoxi raadede. 
Flere af Bisperne saa skjævt til hende, saa meget mere som hun 
viste stor Iver for at faa reformerte Udlændinger ind i Landet 
og beskytte dem. Men C. A. blev dog behandlet med ydre 
Agtelse og Anstand af Christian, og, begunstiget af dennes Lyst 
til at fremme Vindskib elighed ved flittige reformerte Flygtninger 
fra andre Lande, naaede hun at se forskjellige Særrettigheder 
blive indrømmede de af hendes Trosfæller, der flyttede her ind. 
Selv søgte hun ved store Pengegaver at sikre Vedligeholdelsen af 
den reformerte Gudstjeneste, som Christian V tillod i Kjøbenhavn. 
Det er et bekjendt smukt Træk i C. A. s Liv, at hun havde varm 
Følelse for den fængslede Leonora Christina, om end den almægtige
Svigermoder Sophie Amalie hindrede alle Skridt til dennes Befrielse, 
saa længe hun levede. Faa en ikke mindre tiltalende Maade har 
hun vist sin Omhu som Moder i den Mængde Breve, hun under 
sin yngre Søn Carls Udenlandsrejse (s. ovfr. S. 358) skrev til hans 
Overhofmester, Grev Carl Ahlefeldt. Da hun opholdt sig i 
Kjøbenhavn under de Farer, der i Aaret 1700 truede denne By ved 
den forenede engelsk-hollandsk-svenske Flaades Bombardement og
Carl XII's Landgang, viste hun stor Ro og virkede godt paa 
Stemningen ved at opmuntre til tappert Forsvar. Det fortælles 
som et enkelt Træk fra denne Tid, at hun tvang den indolente 
Kommandant i Byen, General Schack, til at udlevere Borgerne de 
Kanoner, der behøvedes til et Batteri ved Dragør. Praktisk dygtig 
og husholderisk, som hun var, gav hun sig med Forkjærlighed af 
med de betydelige Godsers Styrelse, som hun havde Raadighed 
over, især da hun som Enkedronning fik Nykjøbing Slot med det 
derunder liggende Falster som Livgeding. Allerede medens hun
var Kronprinsesse, havde Frederik III skjænket hende for Livstid 
Frederiksdal, Bagsværd og Gjentoftegaard, og ved Kjøb skaffede 
hun sig efterhaanden som Privatejendom foruden Papirmøllen ved 
Strandvejen (den senere Strandmølle) Vemmetofte og næsten hele 
Stævns Herred paa Sjælland, Børglumkloster, Dronninglund og
Dronninggaard i Vendsyssel. I Kjøbenhavn kjøbte hun af U. Fr. 
Gyldenløve Charlottenborg, der fik Navn efter hende. Hun døde, 
almindelig agtet og anset, 27. Marts 1714. 

C. H. Brasch, Vemmetoftes Hist.

<i>E. Holm.</i>

</chapter><chapter name="Charlotte Amalie, 1706-82, Prinsesse">

<b>Charlotte Amalie,</b> 1706-82, Prinsesse, 
Datter af Kong Frederik IV og Dronning Louise, blev født paa Kjøbenhavns Slot 
6. Okt. 1706. I Modsætning til Broderen Christian VI stod hun i 
et godt Forhold til Stifmoderen Anna Sophie (Reventlow), med 
hvem hun bestandig synes at have levet sammen, og hun modsatte 
sig, at der blev gaaet for haardt frem mod hende. Prinsessen, 
der i Christian VI's Tid havde en Apanage af 12000 Rdl. om 
Aaret, boede om Sommeren sædvanligvis paa Charlottenlund Slot, 
der tidligere hed Gyldenlund efter Ulrik Frederik Gyldenløve, men 
som blev ombygget 1733 af C. A. og kaldt Charlottenlund; Vinteren 
tilbragte hun i Regelen paa Christiansborg, i det hun under alle 
Omskiftninger i Kongefamilien bestandig havde fælles Hofholdning 
med denne indtil 8. April 1771, da hun fik Befaling til at skille 
sin Hofholdning fra den kongelige, men hun vedblev dog herefter 
tillige med Enkedronning Juliane Marie at bo paa Christiansborg 
om Vinteren. Ved Testamente af 1. Juli 1773 indsatte hun 
Christian VII til Universalarving; dog skulde der forlods af Boet afgives 
til den af hende oprettede Stiftelse, som udreder Opdragelseshjælp 
til fattige Pigebørn af alle Stænder, den hende af hendes Fader 
testamenterede Sum 100000 Rdl., og hendes Ejendom Baadesgaard 
paa Laaland, med en Prioritetsgjæld af 50000 Rdl. til fornævnte 
Stiftelse, tilfalde hendes Hofmester Eggert Christopher Linstow og 
efter hans Død hans Søn Kammerherre Carl Adolph L. 
Ligesom hendes Svigerinde Dronning Sophie Magdalene i sin Tid havde 
skjænket sine Juveler til Rosenborg, saaledes ønskede C. A., at 
hendes Brillanter og Rosenstene altid maatte blive ved Kronen. 
Hun døde ugift i Kjøbenhavn 28. Ok. 1782 og blev begraven i 
Roskilde Domkirke. De af hende til Kronen testamenterede Juveler 
bleve 1783 afgivne til Rosenborg.

C. H. Brasch, Vemmetoftes Hist. III, 37. 124.
Koch, Kristian VI S, 17. 71. 
Brock, Den oldenb. Kongeslægt, belyst ved Rosenborgsaml. S. 78 ff.

<i>P. Brock.</i>

</chapter><chapter name="Charlotte Frederikke, 1784-1840, Prinsesse">

<b>Charlotte Frederikke,</b> 1784-1840, Prinsesse, 
Datter af Hertug Frederik Frants I af Meklenborg-Schwerin og Louise af 
Sachsen-Gotha, blev født paa Ludwigslust 4. Dec. 1784. Prinsessen var af 
Naturen godt begavet, men hendes Opdragelse blev forsømt, og 
de Omgivelser, blandt hvilke hun fik Tilladelse til at færdes, hørte 
til de lavere Samfundsklasser. Hun udviklede sig til en lille yppig 
Skikkelse med ret tiltalende Ansigtstræk, men Særkjendet ved 
hendes Karakter var Lunefuldhed, Forstillelse og Upaalidelighed. 
Hun var behersket, hvad der kan betegnes som en Arv efter 
Faderen, af stærke sanselige Tilbøjeligheder, men som en Lysside 
hos hende maa hendes Godhjærtethed og Gavmildhed fremhæves. 
1804 foretog Prins Christian Frederik en Rejse til Tyskland og 
opholdt sig under denne i længere Tid ved sin Morbroders Hof 
i Schwerin. Han blev her saa indtaget i sin Kusine, den 2 Aar 
ældre Prinsesse C., at en ægteskabelig Forbindelse mellem dem 
paatænktes. 21. Juni 1806 fandt Brylluppet Sted paa
Ludwigslust Ægteparret tog Bolig paa Amalienborg i
Arveprins Frederiks Palais. Men snart viste denne
Forbindelse sig at være yderst uheldig. Prinsessen
brød sit ægteskabelige Troskabsløfte og traadte
i et intimt Forhold til den smukke Komponist
og Skuespiller Jean du Puy, der i 1809 efter
kgl. Befaling maatte forlade Landet. 1808
blev Prinsessen, hvis førstefødte Søn var død strax
efter Fødselen, 6. Okt. Moder til Kong Frederik VIL
1809 separeredes Prinseparret, og 31. Marts 1810
fuldbyrdedes Skilsmissen.

Prinsesse C. levede derpaa en Aarrække i et Slags
Forvisning paa Palaiset i Horsens. Med sin tidligere
Ægtefælle havde hun i Nov. 1814 efter egen Anmodning
en Sammenkomst paa Mósgaard ved Aarhus, da han
vendte tilbage fra Norge. Der var den Gang Tale om et
Ægteskab mellem Prinsen og Prinsesse Caroline Amalie
af Augustenborg, og det er muligt, at C. tænkte paa
at faa sin ægteskabelige Forbindelse retableret, men
i saa Fald førte Mødet ikke til Maalet. I Horsens var
Prinsessen henvist til Omgang med Byens Borgere og
Garnisonens Officerer, thi Omegnens Adel holdt sig
fuldstændig tilbage fra hende. I hines Kreds førte
hun et selskabeligt Liv, hvis Udgifter stode i stærkt
Misforhold til hendes Apanage, og hun var meget hyppig
i Pengeforlegenhed, og det saa meget mere, som hun
viste sig yderst gavmild over for trængende. I sit
Exil viste hun megen Sans for Poesi og Musik, og af
kvindelige Sysler lagde hun især Vægt paa Brodering,
hvori hun frembragte sande Kunststykker, udmærkede
ved smagfuld Tegning. I sine Udtalelser betegnede hun
sig som et Offer for skjændige Intriger, Bagvaskelse
og Forfølgelse, skjønt hun ved sine Liaisons med
Garnisonens Officerer paa en Maade praktisk førte
Bevis for det modsatte. Et rørende Træk hos hende
var hendes Kjærlighed til Sønnen Prins Frederik,
hvem hun ikke maatte se personlig, men hvis Billede,
der aarlig tilsendtes hende, trøstede hende i mørke og
fortvivlede Øjeblikke. Trods alle Hindringer vedblev
Prinsen at staa i Korrespondance med hende. Til
hans fremtidige Tronbestigelse knyttede hun for sit
personlige Vedkommende lyse Forventninger. 1. Juni
1830 forlod hun Danmark og tog Ophold i Rom, hvor hun
gik over til Katholicismen. Under Navn af Charlotte
di Gothen udgav hun her paa Dansk 1836 en Samling
af Andagtsøvelser, som hun havde oversat fra Fransk
og Tysk, og under Navn af «Søster» Charlotte udøvede
hun Diakonissetjeneste i et Hospital. Hun døde i Rom
13. Juli 1840 og ligger
begravet bag St. Peterskirken, hvor Frederik VII lod anbringe en 
Mindetavle over hende.

Overskou, Af mit Liv og min Tid S. 347 ff.
Nutiden IX, 349 ff.

<i>A. Thorsøe.</i>

</chapter><chapter name="Chemnitz, Johan Hieronymus, 1730-1800, Præst">

<b>Chemnitz, Johan Hieronymus,</b> 1730-1800, Præst, 
var en Descendent af det 16. Aarhundredes berømte Theolog Martin C. 
(efterfølgendes Fader) og Søn af Præsten Johann G. C. i Magdeburg. 
Han blev født 10. Okt. 1730 og studerede i Halle. 23 Aar 
gammel kom han til Danmark som Pagehovmester hos Enkefyrstinden 
af Ostfriesland, Dronning Sophie Magdalenes Søster, der levede i 
Kjøbenhavn; senere blev han ogsaa Fyrstindens Kabinetspræst. Kun 
kort beklædte han denne Stilling, da han allerede 1757 modtog 
Kaldelse som Præst ved den danske Legation i Wien. Her forblev 
han i 11 Aar og har i forskjellige mindre Skrifter givet interessante
Meddelelser, dels om det danske Gesandtskabskapel og Gudstjenestens 
Indretning derved, dels om de evangeliskes Vilkaar i den katholske 
Kejserstad. 1768 udnævntes han til Kompastor ved Christkirken i
Rensborg; 5 Maaneder efter (1769) forflyttedes han til Embedet 
som Slotspræst paa Kronborg og Præst ved Mariekirken i Helsingør; 
der fra kom han 1772 til Kjøbenhavn som tysk Sognepræst 
ved Garnisonskirke. I dette Embede døde han 18. Sept. 1800. 
Som Prædikant nød han kun ringe Anseelse; men han var bekjendt 
her hjemme og i Udlandet som en af de første Konkyliologer og 
udfoldede betydelig litterær Virksomhed i denne Retning. Med 
livlig Snaksomhed foreviste den store Samler besøgende sine rige, 
brogede Skatte og vidste at vække Interessen for dem. C. var 
2 Gange gift, 1. med Rosine Josepha Adamine C. af tysk Herkomst 
(d. 1797) og 2. (1799) med Enken Ane Christine Lammerhirt, f. 
Hansen (d. 1819 i sit 53. Aar).

P. W. Becker, Hist. Afhandl. II, 9 ff. 
Mynster, Medd. om mit Levnet S. 22. 
Hist. Tidsskr. 4. R. IV, 287. 
Worm, Lex. ov. lærde Mænd. 
Nyerup, Lit. Lex.

<i>A. Jantzen.</i>

-- Om Chemnitz end ikke kan kaldes Videnskabsmand i 
dette Ords strængere Betydning, indtager han dog en meget 
respektabel Plads blandt de fremmede Dilettanter, der i Slutningen 
af det 18. Aarhundrede virkede her i Danmark i Naturvidenskabens
Tjeneste. Hans Specialitet var <i>Konkyliologien,</i> og som  Artskjender 
og Samler paa dette Omraade indlagde han sig ikke ubetydelige 
Fortjenester; men han manglede almindelig zoologisk Indsigt, og 
de enkelte Strejftog, som han foretog uden for Konkyliologiens 
Enemærker, bragte hverken ham nogen Ære eller Videnskaben 
noget Udbytte. Til disse Forsøg hører hans Afhandling «Om 
Hippopotamus» (Vidsk. Selsk. Skrifter, Ny Saml. II). Hans 
Hovedarbejde er Fortsættelsen af F. H. W. Martinis berømte Værk «Neues 
systematisches Conchylien-Cabinet», af hvilket kun 3 Bind med
121 Tavler vare udkomne (1769-77), da Martini døde. Martini 
havde selv udset C. til at fortsætte Værket, og efter adskillige 
Gjenvordigheder lykkedes det ham, navnlig ved Grev A. G. Moltkes 
Hjælp, at paatage sig og gjennemføre Værkets Fuldendelse, ved 
hvilket Arbejde hans Ven, den bekjendte Lorentz Spengler, ydede 
ham værdifuld Bistand. Fra 1780-95 udgav C. de 8 sidste Bind 
af dette omfangsrige og i mange Henseender fortræffelige Værk, 
der udkom i stor Kvartformat og indeholder over 400 kolorerede
Kobbertavler. Det 10. Bind, der udkom 1788, er betegnet som 
«10. und letzter Band», men i 1795 udkom Supplementbindet med 
41 Tavler. En særlig Interesse for os danske har det omtalte 
Arbejde derved, at Originalexemplarerne af en meget stor Del af 
de deri beskrevne og afbildede Arter opbevares i Kjøbenhavns
Universitetsmusæums Konkyliesamling.

Gosch, Danmarks zoolog. Lit.

<i>Jonas Collin.</i>

</chapter><chapter name="Chemnitz, Martin, 1561-1627, gottorpsk Kansler">

<b>Chemnitz, Martin,</b> 1561-1627, gottorpsk Kansler, 
Søn af Præsten i Brunsvig Martin C. og Anna Jager, fødtes 15. Okt. 1561. 
Han studerede ved forskjellige tyske Universiteter og blev 1588 
Dr. jur., hvorefter han nedsatte sig som Advokat i Rostock, men 
blev 1593 Raad hos Hertug Bogislav XIII af Pommern, 1601 
Professor i Rostock og 1604 Kansler hos Hertug Bogislav. Han blev
i pommersk Tjeneste indtil 1619, i hvilket Aar han blev Kansler 
hos Hertug Frederik af Gottorp. Størst Interesse ved hans Navn 
knytter sig til en Betænkning, som han affattede, og som 
underskreves 20. Juli 1624 af ham og Hertugens øvrige Raader. Denne 
Betænkning, som var foranlediget ved, at en ejderstedsk Retssag
var bleven appelleret fra Hertugen af Gottorps Hofret til den 
kejserlige Kammerret, gik ud paa, at Hertugdømmet Slesvig ikke 
hørte til det romerske Rige, men var et Len af Danmark. Med 
en ikke ringe historisk Belæsthed gjorde han gjældende, at Slesvig
hørte til Jylland og i mange Hundredaar havde været skilt fra 
Holsten ved Ejderen, som altid havde været anset for Grænsen 
mellem Danmark og Tyskland; han hævdede tillige, at Ejdersted 
var en Del af Slesvig. Han skrev latinske Digte og havde et 
smukt Bibliothek. Gift 1595 med Margrethe, Datter af Henrik 
Camerarius, Professor i Rostock. Han døde 26. Avg. 1627.

Moller, Cimbria lit. II, 139. 
Falck, Samml. d. wichtigsten Abhandl. z. Erläuter. d. vaterländ. Gesch. III, 35. 
Allg. Deutsche Biographie IV.

<i>J. A. Fridericia.</i>

</chapter><chapter name="de Cheusses, Frederik Henry, 1701-73, Diplomat">

<b>de Cheusses, Frederik Henry,</b> 1701-73, Diplomat, 
en Søn af den efterfølgende, var født i Kjøbenhavn i Dec. 1701 og tjente 
først i Kavalleriet, hvor han avancerede til Oberstlieutenant og
Generaladjudant. Men 1743 gik han over i den diplomatiske 
Tjeneste, afløste Jessen som Gesandt i Berlin, hvor han forblev fra 
April 1743 til Nov. 1746, forflyttedes der fra til Petersborg, hvor
han efterfulgte Carl v. Holstein, var der indtil Sept. 1749 og endte 
som Gesandt i Haag, fra April 1753 til Maj 1769.

de C. har ikke knyttet sit Navn til nogen betydningsfuld diplomatisk 
Akt, men han har den Fortjeneste væsentlig at have 
bidraget til at holde Landet uden for farlige Forbindelser. Som
hans Virksomhed, saaledes vare hans Egenskaber. Han udmærkede 
sig ikke ved glimrende Evner eller rigt Initiativ, men han saa sig 
godt for, var meget paalidelig og især særdeles forsigtig. Det var 
netop de Egenskaber, der behøvedes lige over for Frederik II og 
senere lige over for Bestuscheff. Denne stræbte efter at lokke 
Danmark til et Angrebsforbund mod Sverige med det Formaal at 
omgjøre Tronfølgervalget og erobre svenske Provinser, men de C. 
gjennemskuede Løsheden af disse Kombinationer, og alt, hvad
Danmark ønskede, var kun, at Regeringsformen i Sverige bevaredes, 
at en Tilnærmelse mellem Rusland og Sverige hindredes, og at 
Adolf Frederik for sin Del opgav de gottorpske Fordringer paa 
Hertugdømmerne. Det lykkedes den forsigtige de C. at bevare 
sin Regerings Handlefrihed uden at støde Rusland for Hovedet,
og paa samme Tid bragtes Adolf Frederik ved Frygten for et 
saadant offensivt Forbund til at affinde sig med Danmark med 
Hensyn til Hertugdømmerne og til at fornægte alle Planer om en 
Regeringsforandring. Da dette Maal var naaet, opfyldtes de C.s 
gjentagne Begjæring om at kaldes tilbage, og han afløstes af Grev 
Lynar.

Holland, hvorhen de C. derefter sendtes, var en vigtig Post, 
fordi alle politiske Efterretninger hurtig naaede der hen for der 
fra igjen at udbredes over Evropa ved den frie hollandske Presse, 
fordi Haag var et diplomatisk Knudepunkt, hvor de krigsførendes 
Gesandter kunde mødes paa nevtral Grund, og endelig fordi 
Amsterdam var Datidens store Pengemarked, hvortil alle Regeringer 
maatte ty, naar de trængte til Laan. de C. holdt sin Regering 
nøje underrettet om alt, hvad der erfaredes i Holland, og udførte
med Kyndighed de finansielle Kommissioner, der kun alt for ofte 
maatte betros ham. Men der var ingen Lejlighed for ham til at 
udvikle nogen aktiv politisk Virksomhed. Kun i ét Punkt mødtes 
de to Landes politiske Interesser, nemlig i Vigtigheden af at værne 
om den nevtrale Handel, og da Englændernes Overgreb i 1758 
havde naaet en utaalelig Højde, modtog de C. Ordre til at gjøre 
Forslag om en Alliance for med forenet Vaabenmagt at tvinge 
England til at respektere den nevtrale Handels Erihed. Denne
Plan kom ikke til Udførelse, da England gjorde nogle Indrømmelser, 
navnlig til Holland, og det var vel desuden meget tvivlsomt, om den 
engelsksindede Regering i Haag vilde have kunnet beslutte sig til
et Brud med England. Men ved denne Lejlighed paadrog de C. 
sig Mistanke for alt for meget at have fulgt sine personlige 
Sympathier, i det han kun meddelte det ovennævnte Forslag til 
Regeringens Medlemmer og ikke tillige, som hans Instrux havde 
antydet, til Oppositionen. Det kunde vel stemme med hans 
sædvanlige Forsigtighed at ømme sig ved at følge en for en Gesandts 
Stilling saa betænkelig Anvisning, men det er i alt  Fald vist, at 
hans Sympathier vare for England, og at hans Iver for den 
protestantiske Tro gjorde ham gunstig for Preussen. Paa sin humane
og tolerante Maade stræbte Bernstorff at føre sin underordnede 
til en mindre idealistisk Opfatning af Englands og Preussens egoistiske 
Politik, men han skaanede ham ikke, hvor han troede, at han i
sine Embedshandlinger havde ladet sig paavirke af sine personlige 
Anskuelser. Dog dette hindrede ikke Bernstorff fra at anerkjende, 
at de C. «baade ved Fødsel og i Hjærtet» var ærlig dansk, og 
at behandle ham som en fortrolig Ven, hvem han i sine Breve 
med fuld Tillid betror sine inderste Tanker.

I 1757 var de C. bleven hvid Ridder, 1765 udnævntes han 
til Gehejmeraad, og da Kongen 1768 paa sin store Rejse besøgte 
Holland, forfremmedes han til Gehejmekonferensraad. Men han 
var nu bleven aflægs, og det følgende Aar afskedigedes han efter 
Ansøgning og døde 21. Sept. 1773 i Altona. Hans Efterfølger i 
Haag blev hans tidligere Sekretær de la Pottrie, efter at først 
Grev v. d. Osten havde været designeret til Posten, og denne 
senere var bleven afslaaet af v. d. Asseburg.
de C. var Ejendomsbesidder ved Bredsted i
Slesvig og blev 30. Marts 1732 gift med Sophie
Ernestine Louise de Suzannet de la Forest, 
Sønnedatter af Generallieutenant F. H. de S. 
Marquis de la F. (V, 257). Datteren var gift
med hollandsk Kapitajn Jacob Henrik v. Stöcken.
Enkemand siden 1765.

P. Vedel, Den ældre Bernstorffs Ministerium. 
Danielson, Die nordische Frage 1746-51.

<i>P. Vedel.</i>

</chapter><chapter name="de Cheusses, Vincent Gidéon Henry, 1665-1754, Officer">

<b>de Cheusses, Vincent Gidéon Henry,</b> 1665-1754, Officer,
var Søn af Jacques Henry Seigneur de Cheusses, de
la Jarrie osv., gift med Renée de Lauzéré. Familien
Henry de Cheusses hørte til den Kreds af adelige
Huguenotter, som under Christian V søgte Tilflugt
i Danmark. En Slægtning og Trosfælle af Familien,
Marquis de la Forest-Suzannet, oprettede 1683 et
Rytterregiment i dansk Tjeneste, og ved dette
fik den 18aarige V. G. H. de C. Bestalling som
Ritmester. Allerede 1685 opløstes Regimentet; de
C. blev først «Fører» ved Drabantgarden og endnu
s. A. Kammerjunker hos Dronning Charlotte Amalie,
de reformertes Beskytterinde, hvis Yndest han vandt
i høj Grad. 1689 blev han Oberstlieutenant og gjorde
1690-92 Tjeneste som saadan ved J. M. Sehesteds
danske Rytterregiment i Irland. Ved Auxiliærtroppernes
Hjemmarche fra Flandern 1698 benyttedes han, der fik
Obersts Karakter, som Underhandler med de Regeringer,
hvis Territorium maatte passeres. Frederik IV, der
delte sin Moders Forkjærlighed for de C., ansatte
ham kort efter sin Tronbestigelse som virkelig
Oberstlieutenant ved Livgarden til Hest, og han
spillede nu en vis Rolle ved Hoffet. 1706 blev han
Brigader, og da Kongen efter Niels Krabbes Død 1708
erklærede sig selv for Oberst over Hestgarden, fik
de C. den faktiske Kommando. Allerede Aaret efter
afgik han dog som Generalmajor og Chef for 3. jyske
Rytterregiment til Auxiliærkorpset i Flandern, hvor
han bl. a. havde selvstændig Kommando ved Belejringen
af Mons. 1711 blev han Generallieutenant, 1712 Ridder
af Danebrog. Den høje Stjærne, han havde haft hos
Kongen, var dog nu dalet, og da hans Regiment var
et af dem, der i Foraaret 1713 kaldtes hjem, fik han
Ordre til at stille sig under Befaling af en tidligere
Undermand, F. J. v. Dewitz; krænket herover tog de
C. sin Afsked og har næppe senere haft fast Ophold
i Danmark. -- Omtr. 1700 havde han ægtet Henriette
Lucrèce van Aerssen van Sommelsdijk. Hans ældste Søn
var Fred. H. de C. (se ovfr.), to bleve Gouvernører i
hollandsk Guyana, den yngste var hannoveransk Oberst;
hos denne døde Faderen i Celle 3. Nov. 1754 i sit
90. Aar.

<i>H. W. Harbou.</i>
</chapter>
<chapter name="Chievitz, Johan Henrik, 1850-1901, Læge">

<b>Chievitz, Johan Henrik,</b> 1850-1901, Læge.
Han er en Søn af Sognepræst i Faaborg Joachim Chr. C. (en Broder
til den efterfølgende) og Mette Juliane f. Lund og
fødtes i Svendborg 16. Okt. 1850, dimitteredes fra
Sorø Skole 1869 og tog Lægeexamen 1875. Som Kandidat
fungerede han paa Oringe Sindssygeanstalt og derefter
paa Ladegaardens Sygeafdeling. 1877-81 var han
anatomisk Prosektor. 1881 studerede han i Udlandet
og blev endnu s. A. efter Professor Schmidts Død
udnævnt til Lektor i Anatomi ved Universitetet, 1888
til Professor. I Fagtidsskrifter har han publiceret
anatomiske Undersøgelser. -- 1882 ægtede han Paula
Camilla Caroline Johansen, Datter af Oberst ved
Bornholms Væbning William Paulus Jensenius J.
-- d. 6. Okt. 1901.

Smith og Bladt, Den danske Lægestand, 5. Udg.

<i>Jul. Petersen.</i>

</chapter><chapter name="Chievitz, Poul, 1817-54, Forfatter">

<b>Chievitz, Poul,</b> 1817-54, Forfatter, 
var Søn af Kapitajn, Skoleinspektør Joh. Heinr. Poulitsky
C. (f. 1777, d. 1843 som kgl. Toldbetjent) og Witta
Hedevig f. Møller (f. 1778) og kom til Verden i
Kjøbenhavn 19. Juni 1817. Efter at have modtaget
en temmelig ufuldkommen Realskoledannelse fik
han Plads paa forskjellige Handelskontorer, var
en Tid lang ansat i «Den Berlingske Tidendes»
Avertissementskontor, deltog i Krigen som Expedient
under Intendanturen og gik der fra over i et af
Krigsministeriets Kontorer. Han døde 6. Avg. 1854,
kun lidt over 37 Aar gammel, ugift.

C. var et livligt Hoved, men en noget lad Natur,
og den litterære Dannelse, han tilegnede sig, søgte
hverken op mod de højere Udsigtspunkter eller ind
mod de første Kildespring. Han hørte i Begyndelsen af
Fyrrerne til den opvakte Ungdom, der samledes i den
nylig stiftede « æseforening», og skjønt han ikke
besad nogen virkelig politisk Interesse, kunde han med
sine i al Almindelighed oppositionelle Ideer og ved
Hjælp af sin Fortrolighed med Thiers' og Louis Blancs
Revolutionshistorier kaste de flygtige Bemærkningers
Fængstof ind i de politiske Debatter om republikansk
eller konstitutionel-monarkisk Statsforfatning. Hans
Stade var oftest den blaserte Kritiks, som han ogsaa
i det hele taget søgte at forme sit personlige Væsen
efter det Ideal af en elegant og frivol Bohèmenatur,
som han fandt i Datidens franske Litteratur, hvis
Noveller og Komedier af anden og tredje Rang udgjorde
hans Yndlingslæsning og tjente ham som Forbilleder
for hans egen Produktion.

Denne begyndte 1845 med «Nytaarsgave for forlovede. 
Saaledes forholder det sig, original Fortælling
af Annette T--», en psevdonym Signatur, der paa
uridderlig Vis satte en i den kjøbenhavnske
Selskabsverden kjendt ung Dame i Forbindelse med
Bogens noget skabrøse Indhold. Den efterfulgtes
1847 af det langt modnere Arbejde «Fra Gaden», og
1852 udkom endelig den for «Dagbladets» Feuilleton
skrevne Roman «Japhet, der søger sig en Kone», i
hvilken C. naar højst i virkeligt Lune og god komisk
Skildring. Imidlertid var i 1847 Komedien «Venskab
og Kjærlighed» gaaet nogle Gange over Scenen, men
fortrængtes der fra ved Publikums Forargelse over
den «odeur de cabaret», der hvilede over Stykket
og lammede Virkningen af dets friske satiriske
Elementer. 1850 opførtes Vaudevillen «En højere
Dannelsesanstalt», der blev modtagen med Velvilje,
men dog kun oplevede nogle faa Forestillinger. Den
var skreven anonymt under Samarbejde med Adolph Recke;
af dette Medarbejderskab efter fransk Mønster fremgik
end videre 1851 det ubetydelige Syngespil «Lodsen»
(med Musik af H. Paulli) 6g den helt mislykkede
Vaudeville «Trop som Ægtemand», opført efter C.s Død
1856 og udpeben med Glans; fremdeles de for Kasinos
Theater skrevne og en Mangfoldighed af Gange spillede
Vaudeviller «For Alvor» og «En Fortid», hvilken
sidste desuden H. V. Kaalund har Del i. Ogsaa den
litterære Satire «Det kjedelige Drama» (1854) har
C. til Forfatter. Han har desuden sammen med Recke
oversat Labiche og Michels «En italiensk Straahat»,
Mèlesville og de Laurays «Koncerter for rejsende»
o. fl. franske Stykker.

«Lauter Affectation!» - med disse Ord begynder Romanen
«Fra Gaden», og de vare i Virkeligheden Devisen for
C.s satiriske Behandling af Samfundet. Uden Blik for
dets komplicerede Bygning og de krydsende Traade i
dets Væv lagde han sig lige saa bekvemt som naivt
Forholdene til rette saaledes, at han i den ene
Lejr opstillede sin Yndlingsskare, de pengefattige,
men livsglade, formforagtende og i deres Følelser
oprigtige unge Lediggængere og Sypiger, i den anden
det ordnede Samfundslivs filistrøse Existenser,
hvis indbyrdes Sammenhold er grundet paa Selvgodhed
og gj ensidig Betryggelse, og hvis Sædelighed er den
pure Konveniens, i det navnlig deres Forlovelser kun
ere en avtoriseret Ramme om alskens Uterlighed. Men
ligesom der er en tydelig Fremgang tilstede fra den
første Fortællings forfranskede Kjøbenhavnerliv til
de mere nationalt-komiske Skildringer i de senere
Romaner, Saaledes bliver ogsaa Lunet i sig selv alt
fyldigere og bredere og vilde uden Tvivl ogsaa have
naaet dybere ned, hvis ikke Døden
saa tidlig havde berøvet Litteraturen denne med utvivlsomt humoristisk 
Talent udrustede Forfatter.

Erslew, Forf. Lex. 
P. Hansen, Illustr, dansk Litteraturhist. 
Nord og Syd 1856, 4. Kvartal. 
Goldschmidt, Livs Erindringer.

<i>P. Hansen.</i>

</chapter><chapter name="Christensen, jvfr. Kristensen.">

<b>Christensen,</b> jvfr. Kristensen.

</chapter><chapter name="Christensen, Anders, --o. 1540, Karmeliterprovinsial">

<b>Christensen, Anders,</b> --o. 1540, Karmeliterprovinsial,
var en Jyde af Fødsel og indtraadte i sin Ungdom i Karmeliterordenen. 
Sikkerlig har han studeret udenlands; men det første visse, vi vide 
om ham, er, at han i Foraaret 1497 var Lærer ved Kjøbenhavns
Universitet, da han deltog i Rektorvalget og ved den Lejlighed 
kaldes «Lector Andreas Christierni, ord. Carmelit., s. theol. baccalaureus». 
1499 afgik han med M. Jens Andersen (siden Biskop i 
Odense) og M. Anders Glob som Kong Hans' Sendebud til den
russiske Zar. 1507 forekommer han som «Forstander for vor Frue 
Kloster i Helsingør», og til denne By og dens Karmeliterkloster 
var han siden knyttet i en lang Aarrække. Han nævnes som 
Doktor og Professor i Theologien og Magister artium. Mere end 
disse Lærdomstitler taler til hans Ros den Iver, han udfoldede, 
for at Saxes Historie kunde blive udgivet og derved reddet fra 
Undergang. Han tilbød endog med egen Haand at afskrive det 
omfangsrige Værk til Brug for M. Christiern Pedersen, der længe
forgjæves havde anstrængt sig for at faa en Afskrift, som han 
kunde lægge til Grund for den Udgave, han agtede at foranstalte. 
Skjønt A. C. 1518 nævnes som «sacræ theologiæ professor», have 
vi dog ingen vis Efterretning om, at han ved denne Tid har haft
Ansættelse ved Universitetet. Derimod var han i en Del Aar 
Karmeliterordenens Provinsialprior eller Formand for alle Ordenens 
Klostre i Provinsen Dania, og det skyldes navnlig ham, at «vor 
Frue Brødre» eller Karmeliterne i Helsingør fik kgl. Tilladelse til
at oprette et Hospital paa deres Klosters Grund, Gud og Jomfru 
Marie til Ære og «fattige, syge udlændiske Skibsmænd og 
Skibsfolk til Ro, Lise, Hjælp og Trøst», og dertil at indsamle gode 
Menneskers Gaver og Almisse. Ligeledes tilkommer Æren for 
Oprettelsen af det bekjendte Karmeliterkollegium i Kjøbenhavn
fornemmelig A. C. Han maatte senere med Sorg se, at ikke faa 
af dette Kollegiums bedst begavede Lærlinger bleve Reformationens 
Talsmænd. Endnu i Sept. 1537 forestod «Broder» A. C. som Prior 
vor Frue Kloster i Helsingør, der vistnok var det sidst bestaaende
Karmeliterkloster her til Lands, noget, hvortil den Agtelse, 
Forstanderen nød, vel har bidraget. Han var da en gammel Mand og 
maa antages at være død, før Klosteret i Maj 1541 blev bestemt til 
Hospital, i hvilken Egenskab det endnu staar, for en Del i samme 
Skikkelse, som da A. C. forestod det. Han var utvivlsomt i sin
Tid en af den hældende Romerkirkes bedste Mænd og har forsynet 
Christiern Pedersen med adskillige af de Efterretninger, denne har 
indført i sin «danske Krønnike».

Ny kirkehist. Saml. V, 773 ff.

<i>H. F. Rørdam.</i>

</chapter><chapter name="Christensen, Anders, 1551-1606, medicinsk Professor">

<b>Christensen, Anders,</b> 1551-1606, medicinsk Professor,
var født i Ribe, hvor hans Forældre, Christen Sørensen og Karine 
Andersdatter, vare jævne Borgerfolk. Fra sin Fødebys Skole afgik 
han til Universitetet i Kjøbenhavn, hvor han studerede i flere Aar 
under Niels Hemmingsen, Hans Frandsen og andre af den Tids 
ansete Lærere. Imidlertid tog han Bakkalavrgraden i Filosofien 
og blev Kommunitetsprovst. Denne Post fratraadte han 1575, da 
han havde faaet det kgl. Rejsestipendium, der kun tildeltes de 
mest begavede Studenter. Over Rostock drog han til Wittenberg, 
hvor han studerede i 2 Aar og tog Magistergraden; men da han 
især havde kastet sig over Medicinen, begav han sig til Jena for 
at høre Dr. Schrøter; her fra vendte han dog atter tilbage til 
Wittenberg og anvendte nu fornemmelig sin Flid paa Anatomien, 
i det han tillige med Bifald optraadte som Privatdocent. Da hans 
Stipendietid var udløben, rejste han hjem for at faa Midler til 
videre Studier, og da den juridiske Lærestol ved Universitetet 
paa den Tid stod ledig, tillod Kongen i Dec. 1579, at den Løn, 
der ellers var tillagt dette Professorat, maatte deles mellem A. C. 
og en anden Mediciner, Eskil Christensen, for at de kunde faa 
Lejlighed til at besøge Italien, hvor Lægevidenskaben dyrkedes
med Held. Paa Rejsen der hen blev A. C. farlig syg i Frankfurt, 
saa de to Rejsefæller først i Okt. 1580 naaede til Padua. Efter 
et længere Studium her drog A. C. til Basel, hvor han med Frugt 
hørte Dr. Victor Trancavellius' Forelæsninger og besørgede et Udtog 
af dem, under Titel «Enchiridion medicum de cognoscendis et 
curandis tam externis qvam internis humani corporis morbis», 
udgivet i Trykken 1583, ligesom han ogsaa s. A. tog den medicinske 
Doktorgrad i Basel. Senere besøgte han Paris og Strasburg. Da 
han ved Nytaarstid 1585 opholdt sig ved den sidstnævnte 
Højskole, fik han Brev hjemme fra med Tilbud om den ved Dr. Hans 
Frandsens Død ledige Plads som Professor i Medicinen ved 
Kjøbenhavns Universitet.

Med Glæde modtog A. C. dette Tilbud, og efter at han i 
Frankfurt havde forsynet sig med forskjellige Instrumenter, tiltraadte 
han i Foraaret 1585 Lærerstillingen. Da han var en duelig 
Praktiker, og Lægernes Tal kun var saare ringe, blev han imidlertid 
jævnlig kaldt bort fra Universitetet, naar Adelen i Provinserne 
trængte til Lægehjælp. Særlig har han vundet sig et Navn derved, 
at han var den første medicinske Professor, som praktisk forsøgte 
at øve Anatomien her ved Universitetet. Men Tidsalderens Fordom 
mod slige videnskabelige Undersøgelser nødte ham til igjen at 
holde op med disse Øvelser, da hans Foretagende vakte en saadan 
Væmmelse, at hæderlige Folk ikke mere vilde omgaas ham. Han
maatte derfor nøjes med at følge det gamle Spor. At han 
imidlertid har været anset for en dygtig Docent, skjønnes deraf, at da 
Kong Jacob af Skotland 1590 besøgte Universitetet, hørte han en 
Forelæsning af ham. Men han var ogsaa dygtig til meget andet, 
og det blev til Skade for hans Lærervirksomhed. Han var navnlig 
en ypperlig Regnskabsfører, og denne hans Evne blev der lagt 
meget Beslag paa, i det han ikke blot gjentagne Gange valgtes 
til Universitetets Rektor, men ogsaa fik det Hverv at ordne dets 
Regnskabsvæsen, som ikke var i den bedste Tilstand. Dertil kom,
at ved Siden af hans Professorembede blev 1595 det brydsomme 
Hverv ham overdraget at være Forstander og Økonom for Kommunitetet. 
Hermed fulgte en vidtløftig Godsadministration og den 
daglige Bespisning af de 100 Studenter, som nøde «Kongens Kost», 
og de vare ikke altid lette at tilfredsstille.

Da Raden 1600 atter kom til A. C., at han skulde beklæde 
Rektoratet, undslog han sig med Henvisning til sine mange 
økonomiske Hverv; men han maatte dog føje sig efter sine Kollegers 
Ønske. En Krænkelse var det derimod for ham, at da han ved 
samme Tid havde tilbudt at anlægge en Have med Lægeplanter 
ved Studiegaarden, om den der nys opførte Professorresidens maatte
blive ham overladt, saa blev en langt yngre Kollega, der særlig 
kunde glæde sig ved Hofgunst, ham foretrukken. Formodentlig 
har han dog følt det som en Oprejsning, da han i Juni 1602 af 
Kongen beskikkedes til den anselige Post som Forstander for Sorø 
Skole og Gods. Men han kom ikke til i mange Aar at nyde 
denne Stillings Goder. Hans Helbred var ikke stærk. I Marts 
1606 fik han kgl. Bevilling paa for egen Regning at oprette et
Apothek, som Sorø hidtil havde savnet. Men Planen blev vel 
næppe iværksat; thi 26. Nov. s. A. døde A. G. i en Alder af 55 Aar.

Fra flere Sider roses han som en ualmind elig dygtig Videnskabsmand. 
Hans Forfattervirksomhed er imidlertid ikke af synderlig 
Betydning og bestaar mest i Disputatser. -- 27. Avg. 1586 havde 
han i Ribe ægtet den smukke Abel Svaning, Datter af den kgl. 
Historieskriver M. Hans S. Efter Mandens Død beholdt hun i 
Følge kongelig Tilladelse endnu  i et halvt Aar Bestyrelsen af Sorø, 
et Vidnesbyrd om, at hun maa have været anset for en Kvinde 
med usædvanlige Evner. Hun blev senere gift med Hans Mechelborg 
i Helsingør, der var Tolder ved Øresund og en meget velhavende 
og anset Mand.

Vinding, Acad. Haun. S. 152 ff.
Rørdam, Kbhvns Universitets Hist. 1537-1621 II, 653 ff.

<i>H. F. Rørdam.</i>

</chapter><chapter name="Christensen, Anthonie Eleonore (kaldet Anthonore), f. 1849, Blomstermalerinde">

<b>Christensen, Anthonie Eleonore</b> (kaldet Anthonore), f. 1849, Blomstermalerinde. Frøken A. E. Tscherning, født i Kjøbenhavn 
5. Juli 1849, er Datter af Politikeren Oberst Anthon Frederik T. 
og Eleonore Christine f. Lützow. Moderen, ogsaa Malerinde, var hendes 
Vejlederinde ogsaa i Malerkunsten, hvori hun dog tillige undervistes 
af Blomstermalerinden Emma Thomsen. I 1869 foretog hun i 
Forening med Moderen en Rejse til Tyskland, Norditalien og Paris, 
til hvilken Grosserer, Etatsraad O. B. Suhr for største Delen ydede 
Midlerne. Efter Hjemkomsten blev hun 4. Okt. 1871 gift med 
ndfr. nævnte Dr. phil. Chr. Axel Richard Christensen og rejste 
strax efter, med Understøttelse fra den Hjelmstjerne-Rosencroneske
Stiftelse for 2 Aar, til Italien med sin Mand. Deres Ægteskab 
havde knap varet 5 Aar, da Manden ved et ulykkeligt Tilfælde 
kom af Dage. -- Fru C. begyndte at udstille 1867 under sit Pigenavn 
og vakte strax Opmærksomhed ved sine paa én Gang friske og med 
Omhyggelighed udførte Billeder. Aaret efter solgte hun «Voxende 
Anemoner, tidligt Foraar» til den kgl. Malerisamling. Under sin 
store Bryllups- og Studierejse udstillede hun intet, men fra 1874
udstillede hun paa ny, som Fru C., tydelig nok udviklet og modnet 
paa Rejsen, med mere afvexlende Motiver, for en stor Del fra 
Syden. Kunstnerindens udprægede Forkjærlighed for Friluftsstudier 
maatte hurtig føre hende tilbage til Hjemmets Natur, uden at derfor 
Rejsens Indflydelse gik tabt; i en stor Række Billeder har hun 
udviklet sig rolig og tilegnet sig malerisk Frihed uden at opgive 
den Stræben efter Formsikkerhed, som Blomstermaleriet vanskelig 
kan undvære. Ved Konkursen for den Neuhausenske Præmie i 
1887 tilkjendtes denne hende for «Et Kurvelaag med afskaarne Roser».

Weilbach, Konstnerlex.

<i>Ph. Weilbach.</i>

</chapter><chapter name="Christensen, Balthasar Matthias, 1802-82, Politiker">

<b>Christensen, Balthasar Matthias,</b> 1802-82, Politiker,
blev født i Randers 25. Okt. 1802, Søn af Ritmester, senere Generalmajor, 
Christian Peter C. (f. 1765 d. 1836) og Kirstine f. Bang (f. 1772 
d. 1855). Han blev Student 1819, tog juridisk Examen 1825 og 
paa ny 1829 efter i 4 Aar at have været Herredsfuldmægtig 
i Viborg. 1829 blev C. Assistent ved Kolonialbestyrelsen paa 
Guineakysten, men kom i Strid med Gouvernøren og blev hjemsendt 
1831 som et uroligt Hoved. I Nov. 1832 tog C. Afsked fra 
Statstjenesten og blev Fuldmægtig hos Kammeradvokat Schack, 
1837 Prøveprokurator og 1839 virkelig Overretsprokurator i 
Kjøbenhavn. Ved Siden heraf tog C., som alt i sine Studenteraar havde 
ønsket at nærme Studenterforeningens Liv til de tyske Burschenschaftens, 
og som var stærkt greben af det vaagnende Frihedsliv i 
Evropa, livlig Del i vore egne Frihedsbestræbelser. 1834 udgav 
han et dygtigt Flyveskrift, «Den frie Presse contra T. Algreen-Ussing», 
og hævdede heri Pressefrihedens Nødvendighed, hvis ellers 
Provinsialstændernes Formaal skulde naas; ja han ventede sig 
næsten mere deraf end af disses Virksomhed. Han blev et ivrigt
Medlem af Trykkefrihedsselskabet, var i Dec. 1839 med at stifte 
Dagbladet «Fædrelandet» og var dettes ansvarlige Redaktør, indtil 
han i Marts 1841 dømtes til Censur for en Tale, han (7. Maj 1840) 
havde holdt i det nys nævnte Selskab.

I Løbet af faa Aar fik C. en Række offentlige Tillidshverv, 
som Borgerrepræsentant i Kjøbenhavn 1840-43, Medlem af 
Sogneforstanderskabet for Frederiksberg 1842-44 og samtidig af 
Kjøbenhavns Amtsraad, hvor han førte en stadig Kamp med Amtmanden
for at hævde Raadets Myndighed. 1841 valgtes han af 
Bønderne paa Laaland til Østifternes Stænderforsamling og indtog 
her en vigtig Stilling, dels som Tolk for det national-liberale Partis 
almindelige Ønsker om en fri Forfatning, Slesvigs Sammenknytning 
med Kongeriget, Trykkefrihed osv., dels som særlig Talsmand for 
Bondestanden, især for Selvejendoms Udbredelse, Ophævelse af 
Uligheden mellem frit og ufrit Hartkorn og Udstrækning af 
Værnepligten til de andre Samfundsklasser. Særlig maa fremhæves hans 
Optræden 1842 imod Regeringens Forslag om Stænderkomiteer, som 
han -- næsten alene -- fraraadede, fordi det vilde være dræbende 
for Stænderinstitutionen, om man overførte de vigtigste Anliggender 
fra Stænderforsamlingerne til disse Komiteer, og yderst farligt for 
Statsenheden, saafremt Komiteerne for de tvende Hertugdømmer 
jævnlig samledes særskilt. Lidt bedre Held havde C. s. A. i sin 
Kamp for en mere folkelig Ordning af det islandske Alting og fik 
endog udvirket et Forbud imod, at der maatte tales andet Sprog 
end Islandsk. 1844 var hans Opposition endnu skarpere, i det han 
uforbeholdent udtalte den dybe Misstemning, der næredes i Folket 
mod de daværende Regeringsmænd, som «ikke havde Folkets Tillid 
og ikke fortjente Kongens». Den eneste Udsigt til Frelse for 
Landet vilde være, om Kongen tog «nye folkelige og konstitutionelt-sindede 
Raadgivere», der vilde hævde et frit Danmark til Ejderen.

Mest Opsigt gjorde C. dog, da han sammen med J. C. Drewsen 
foreslog Stænderne at lade Kongen nedsætte en Landbokommission, 
som skulde undersøge Bondestandens -- især den godsbundne 
Dels -- Kaar og gjøre Forslag til dens «fuldstændige Emancipation». 
De vakte derved Godsejernes største Vrede, beskyldtes for 
at agitere Bondestanden som fule Folkeforførere og at nedbryde 
Ejendomsretten, ja maatte til sidst (13. Dec.) -- som Drewsen 
vittig kaldte det -- «løbe Spidsrod gjennem hele den højre Række 
i Salen». Dette skaffede dem derimod den varmeste Anerkjendelse 
fra Bøndernes Side og lagde Grunden til den store Tillid, C. 
senere nød, og den Indflydelse, han i lang Tid derefter kunde 
øve, især paa Sjælland. I Maj 1846 var C. med at stifte 
Bondevennernes Selskab og blev dets Næstformand (Formand 1848-58). 
Han var paa den Tid saa populær, at han 1847 valgtes til Stænderdeputeret
i to Landkredse paa Øerne og desuden til Suppleant i 
en jysk Kjøbstadkreds.

I de første Maaneder af 1848 gik C. endnu sammen med de 
andre liberale Førere i alle Skridt for at fremkalde et politisk 
Skifte. Dog medvirkede han paa et Delegeretmøde af Bønder 
(15. Febr.) til at faa almindelig Valgret optaget blandt Bondevennernes
Formaal. Efter Oprørets Udbrud søgte han strax at 
paakalde Bøndernes bedste Følelser ved at lægge dem paa Sinde, at 
de skulde vise sig værdige til den Frihed og Ligestilling, de havde 
attraaet, ved ikke at staa tilbage for de andre Samfundsklasser i 
Fædrelandskærlighed og Redebonhed til Ofre. Men samtidig 
brugte han sin Indflydelse opad til hos de nye Ministre til Gavn 
for Bondestanden og havde ikke liden Del i, at der i Løbet af 
Maj udkom en Række Anordninger til Løsning af flere Landbospørgsmaal, 
som i de sidste Aar havde været paa Omtale i Stænderne. 
Snart indtraadte dog Adskillelsen imellem C. og hans tidligere 
politiske Venner, da han i Stænderforsamlingen i Roskilde stærkt
tog til Orde imod, at en Fjerdedel af Medlemmerne i den 
paatænkte grundlovgivende Rigsforsamling skulde være kongevalgt. 
Den burde netop være «et tro og rent Udtryk af den souveræne 
Folkevilje», i det han gik ud fra, at da Kongen havde opgivet 
Enevælden, var «den absolute Souverænitet kommen tilbage til 
Folket». Overstemt i Stænderne sluttede C. sig til det nydannede 
Valgreformselskab, som omsluttede den yngre Fløj af Politikere, 
og førte i Avg. Forsædet paa Hippodrommøderne, hvor de videstgaaende 
Krav opstilledes. Han afslog at gaa sammen med de 
gamle liberale Førere i Ledelsen af Valgene og sluttede sig
derimod til J. A. Hansen, som bekæmpede Valg af enhver 
Stænderdeputeret, der havde stemt for Kongevalgene; han ofrede endog 
sin gamle Kampfælle Drewsen. 

I den grundlovgivende Rigsforsamling var C. Fører for det 
nydannede Venstre, et Mindretal paa 40-50 Medlemmer, og ved 
flere vigtige Lejligheder Partiets fælles Ordfører. Som Medlem af 
Grundlovsudvalget var han med at stille Forslag baade om et 
enkelt, umiddelbart valgt Ting og om suspensivt Veto, men lod 
snart begge disse Krav falde. Og da der efter de lange 
Forhandlinger viste sig Fare for, at hele Arbejdet skulde strande, 
fordi intet Forslag kunde samle et Flertal, fik han sine 
Meningsfæller til at stemme for et hidtil vraget Forslag og sikrede derved
dets Vedtagelse. Det var 7. Maj 1849, C. afgav den overraskende 
Erklæring herom og derved gjorde Udslaget med Hensyn til selve 
Grundlovens Tilvejebringelse, i det han fremhævede Nødvendigheden 
af at faa en Grundlov strax, naar Forslaget blot kunde 
regnes for taaleligt. Demokratiet maatte vise, at det havde 
fornøden Klogskab og Selvbeherskelse for at undgaa Oktroieringer. 
Det erkjendtes ogsaa snart af en Modstander som A. S. Ørsted, 
at Venstre var blevet «vel og klogelig anført» og derved havde 
opnaaet et stort Flertal for en Grundlov, som det ellers kunde
staa Fare for at forskjertse. Der kan heller ikke være Tvivl om, 
at Rigsdagens Sammensætning næppe var bleven saa frisindet, 
hvis Grundloven ikke den Gang var kommen i Stand.

Derimod viste C. ikke et lignende Fremsyn i 
Landbospørgsmaalene. Vel gav han Stødet til Nedsættelse af den længe 
ønskede Kommission herom (i Febr. 1849) og blev selv Medlem deraf; men 
da der fra anden Side gjordes Henstilling om at lade Rigsforsamlingen 
tage disse Spørgsmaal for, modsatte han sig dette, vistnok 
i det forfængelige Haab, at den senere Rigsdag vilde give en for 
Bønderne gunstigere Løsning. Ligeledes vilde han ikke tilraade 
Bønderne at modtage et for Resten godt Tilbud fra en Del 
sjællandske Godsejere om en frivillig Afløsning af Fæstet, fordi han i
Godsejernes Optræden troede at spore en Manøvre, der skulde 
umuliggjøre en tvungen Fæsteafløsning, og ikke vilde give Afkald 
paa at bruge en saadan Udvej. Det havde dog sikkert været til 
Gavn baade for Bønderne og for vor hele politiske Udvikling,
om Landbospørgsmaalene vare blevne løste, medens Frihedsluftningen 
fra 1848 endnu var over Folket. 

1849-53 havde C. Sæde i Folketinget og øvede væsentlig 
Indflydelse saa vel paa Valgene som paa Venstres Organisation og 
Ledelse. Han indbragte  1850 Lovforslaget om Indførelse af 
Selvejendom paa Statens Fæstegods og blev senere Medlem af den 
Kommission, der skulde sætte denne Lov i Værk ligesom den tilsvarende
for Universitetets og Sorø Akademis Fæstegods. Han tog vel livlig 
Del i Forhandlingen om de andre Landbolove, men øvede ikke 
stor Indflydelse paa deres endelige Affattelse, i det han lod falde 
de langt videre gaaende Krav, som han havde opstillet nærmest 
til Fremme af politiske Formaal. Snart traadte C. dog i Skyggen for 
Bondevennepartiets to andre Ledere, Tscherning og J. A. Hansen, 
da han bedre egnede sig til at udbrede de almindelige Frihedsgrundsætninger
blandt Folket end til at føre dem ud i Livet ved
et regelret Lovgivningsarbejde. Han overtog derfor 1853 den mere 
tilbagetrukne Stilling som Fører for Venstres Mindretal i 
Landstinget (indtil 1866); s. A. valgtes han første Gang til Statsrevisor,
en Post, han beklædte lige til 1880.

Paavirket af Tscherning sluttede C. sig 1852 til den nye 
Helstatsordning og understøttede Regeringen i Told- og Arvefølgesagen, 
saa at han endog gik Haand i Haand med sine gamle 
Modstandere, Godsejerne, og foreløbig skød sit og Partiets Livssag,
Fæsteafløsningen, i Baggrunden. Men da Ministeriet Ørsted syntes 
at true selve Grundloven og Friheden, forbandt han sig i Sommeren 
1854 ligefrem med det national-liberale Parti mod det. Forbundet 
varede dog kun, indtil det nye Udkast til en Fællesforfatning blev 
bekjendt 1855, thi mod dette kæmpede C. ivrig, om end forgjæves. 
Allerede 1850 havde C. knyttet Forbindelse med Grevinde Danner, 
i hvis Indflydelse han søgte en Støtte for vor folkelige Frihed. 
Han tog væsentlig Del i Dannelsen af Rottwitts kortvarige
Ministerium (1859-60) og var i Jan. 1861 Medstifter af «Danevirkeforeningen». 
I Rigsraadet, hvortil han 1856 valgtes af Landstinget, 
spillede han ingen Rolle; han stemte 1863 imod November-Forfatningen,
fordi den ikke var frisindet nok. Han valgtes derefter til 
Rigsraadets Folketing, men udtraadte allerede i Jan. 1865, da han 
regnede dets fortsatte Tilværelse for utilbørlig, og kæmpede efter 
Evne imod den gjennemsete Grundlov. Efter den Tid sad C. paa
ny i Folketinget, 1866-73 valgt i Frederikssund og fra 1875 indtil 
sin Død i Middelfart. Som Medlem af Forsvarskommissionen 1867 
stillede han sammen med Carlsen, men efter Samraad med yngre 
Officerer, et særskilt Forslag til en Folkevæbning. Han var med
at stifte det nationale Venstre, medvirkede 1870 til det forenede 
Venstres Dannelse og var af Navn dets Formand, skjønt Ledelsen 
tilfaldt yngre Kræfter. Efter Partiets Deling 1878 sluttede han sig 
til den moderate Gruppe, skjønt dette egentlig stred mod hans 
naturlige Tilbøjelighed. Efter flere Maaneders Sygelighed døde C. 
20. April 1882.

C. var af Karakter grundhæderlig og uegennyttig, gjennemtrængt 
af varm Kjærlighed til Fædreland og Frihed, fuld af dyb 
Overbevisning om sin politiske Stræbens Retfærdighed og Betydning. 
Han havde et uforfærdet Mod til at gaa paa eller til at 
trodse den offentlige Mening, men -- især paa sine gamle Dage --
et stærkt Hang til politiske Fantasterier. Indtil det sidste var han 
ufortrøden til at arbejde for sin Sags Fremme og altid rede til at 
ofre sin Person for Sagen. Ja han gik helt op i sit Parti og 
tillagde dets Udvikling en overdreven Betydning for det politiske
Liv. Han viste megen Iver for at drage yngre Kræfter frem og 
fandt en Glæde i at se dem udfolde sig. I hans senere Aar 
kunde man vel smile ad eller spotte over hans gammeldags Pathos, 
hans deklamatoriske Foredrag og højtidelige Optræden, men selv 
hans Modstandere maatte erkjende, at han i sin Tid havde fyldt 
sin Plads og «været en meget nyttig, ja uundværlig Mand i vor 
Friheds første Morgendæmring».

Iveren for de offentlige Interesser bragte ham til at forsømme 
sine egne. Den betydelige Sagførervirksomhed, som han havde i 
Fyrrerne, opgav han for helt at kunne ofre sig til den politiske 
Gjerning. Hans Landbrug (siden 1835 var nan Ejer af Gaarden
Grøndal paa Frederiksberg) gav ikke stort Udbytte, da han anvendte 
for meget paa Forsøg og Forbedringer, og da hans Familie var 
ualmindelig stor, levede han i Regelen i trange Kaar, alene af 
sine Rigsdagsdiæter og sin Lønning som Statsrevisor. De 
Indsamlinger, som 1849 ff. gjordes for ham blandt Bønderne, indbragte
langtfra nok til at yde varig Hjælp.

C. var to Gange gift: 1. (1835) med Oline f. Græbe (f. 1811 
d. 1843), Datter af Bogtrykker Chr. G., og 2. (1844) med hendes 
Søsterdatter Caroline Marie f. Olsen (f. 1823), Datter af Brændevinsbrænder 
O. Han havde i alt 24 Børn.

Erslew, Forf. Lex. 
Barfod, Dansk Rigsdags-Kal. 1856, S. 187. 
H. Wulff, Den danske Rigsdag S. 83 ff. 
F. Frølund, Dansk Folkekal. 1846, S. 26 ff. 
Dansk Folketid. 1882, Nr. 18 ff. 
Illustr. Tid. 1882, Nr. 1182. 
H. Holm, Balth. Christensen, 1887.

<i>Emil Elberling.</i>

</chapter><chapter name="Christensen, Carl Adolf Ferdinand, 1811-87, Sadelmager, Politiker">

<b>Christensen, Carl Adolf Ferdinand,</b> 1811-87, Sadelmager, Politiker. 
C., født 26. Juni 1811 i Kjøbenhavn, blev 1832 Svend 
og 1837 Sadelmagermester sammesteds. Han hørte tidlig til de 
mere opvakte Haandværket, var 1847 Medstifter af Haandværkerdannelses-Foreningen 
og blev strax valgt til dens Formand. 1848 
valgtes C. til Borgerrepræsentant og var 1853 Medstifter og
Medbestyrer af Kjøbenhavns Laanebank. 1849 havde C. forgjæves 
stillet sig til Folketingsvalg imod C. N. David, men 1853 valgtes 
han i samme Kreds (Kjøbenhavns 5.) ved Kaaring og blev senere 
gjenvalgt uden dog at spille nogen stor Rolle; under Forhandlingerne 
om Næringsloven 1857 optraadte han afgjort for Næringsfrihed. 
1854 var C. en af Lederne og Talerne ved den store 
Grundlovsfest ved Eremitagen, som var rettet mod Ministeriet 
Ørsted. Da C. i Begyndelsen af 1858 mistede Raadigheden over 
sit Bo, var hans offentlige Virksomhed dermed afsluttet. Han
døde i smaa Kaar og forglemt 25. Marts 1887. 

<i>Emil Elberling.</i>

</chapter><chapter name="Christensen, Carl Nicolai, f. 1833, Læge">

<b>Christensen, Carl Nicolai,</b> f. 1833, Læge. 
Han er en Søn af Prokurator i Lemvig Christen Øe C. og Anna Margrethe f. 
Grønlund og fødtes i Lemvig 8. Dec. 1833, dimitteredes 1851 fra 
Viborg Skole og tog Lægeexamen 1859. Efter at have fungeret 
som Kandidat paa Frederiks Hospital blev han 1860 udnævnt til 
Underlæge i Armeen og var 1861-68 tillige kirurgisk Prosektor
under Fakultetet. Under Felttoget 1864 virkede han som Overlæge. 
1864-68 var han Assistent i Edm. Hansen Gruts Øjenklinik, 1866-68 
tillige Reservekirurg paa Frederiks Hospital. 1867 tog han 
Doktorgraden ved en ofthalmologisk Afhandling, 1868-69 gjorde 
han en Studierejse og oprettede 1869 en Øjenklinik i Kjøbenhavn, 
hvilken han fremdeles leder. 1872 tog han sin Afsked som Militærlæge. I
nogle Aar har han virket som Privatdocent, ligesom han 
ogsaa har publiceret flere Tidsskriftsafhandlinger paa sin Specialitets 
Omraade.

Smith og Bladt, Den danske Lægestand, 5. Udg.

<i>Jul. Petersen.</i>

</chapter><chapter name="Christensen, Christen, 1806-45, Medaillør">

<b>Christensen, Christen,</b> 1806-45, Medaillør. 
C.s Fader var Kjøbmand John C., hans Moder var født Birch; han blev født i 
Kjøbenhavn 18. Jan. 1806 og mistede kort før sit 14. Aar sin Fader. 
Efter Konfirmationen blev han sat i Lære hos Billedhugger Dajon, 
hvor han arbejdede i 4 Aar til dennes Død (Dec. 1823), og 
samtidig besøgte han Kunstakademiets Skoler. Her vandt han i hurtig 
Rækkefølge 1824 den lille og store Sølvmedaille, s. A. en Pengepræmie 
for Modellering efter den levende Model og 1825 den 
mindre Guldmedaille som Billedhugger. Varmt anbefalet til kgl. 
Understøttelse udførte han til Christiansborg Slot Billedstøtterne 
«Troskab» og «Sandhed» til Forhallen, «Arkitektur», «Malerkunst» 
og «Billedhuggerkunst til «Kongens» Trappe» samt Basrelieffet 
«Apollo blandt Hyrder» til Dronningens Paaklædningsværelse, medens 
han samtidig konkurrerede til og vandt den store Guldmedaille ved
Akademiet. Opgaven var «Elias opvækker Enkens Søn» (1827). 
Aaret før havde han udført «Melpomene» og «Thalia» til det 
daværende kgl. Theater.

Med den store Guldmedaille havde han vundet Ret til Akademiets 
Stipendium som Billedhugger, men bestemte sig dog til, efter 
Opfordring af Akademiets Præses, Prins Christian Frederik, at 
uddanne sig til Medaillør og konkurrerede i dette Fag om en 
Præmie paa 100 Rdl. for Reversen til en Medaille til Ære for
Bygmesteren Chr. Fr. Hansen. Denne Medaille, hvis Avers han 
samtidig havde udført efter Bestilling fra anden Side, væsentlig 
med Freunds Buste til Forbillede, vandt saa meget Bifald, at han 
foruden Præmien fik et Gratiale paa 200 Rdl. af Akademiet og,
i Følge dets indtrængende Anbefaling, Rejsestipendium af Finanserne. 
Inden Afrejsen fuldendte han dog et Par andre Medailler.

Han var udenlands 1831-34, tilbragte o. 3 Aar i Rom og 
rejste hjem over Paris og Berlin for paa de sidstnævnte Steder at 
studere Teknikken ved Staalets Behandling i Stempler m. m. Blandt 
hans Arbejder i Rom vidnede navnlig Medaillen i Anledning af 
Frederik VI's Helbredelse med Kongens Portræt paa Aversen, 
Kjøbenhavn (som Kvinde) ofrende til Hygæa paa Reversen, om 
saa alvorlige Studier af antik Kunst, om et saadant Herredømme 
over de tekniske Midler, at denne Medaille er den unge Kunstners 
fulde Ejendom, selv om Udkastet dertil var sendt ham fra Billedhugger
Freund. Af Billedhuggerarbejder kan nævnes en Buste af 
Maleren Alb. Küchler.

1835 blev han agreeret paa indsendte Arbejder og fik den 
Opgave, da Thorvaldsen netop i de Aar var i Færd med at 
hjemsende Modellerne til alle sine i Rom udførte Arbejder, at modellere 
en Medaille til Minde herom som Antagelsesstykke til Akademiet. 
Den temmelig store Medaille har paa Aversen Thorvaldsens Portræt 
i højt Relief, omgivet af Alexandertoget som en kredsrund Frise, 
paa Reversen Danmark som en siddende Kvinde med Axekrans 
om Haaret og det danske Vaabenskjold ved Siden, støttende 
Haanden imod det; ved hendes Fod antydes Havet ved en Bølgelinje, 
og en paa en Delfin hvilende Nymfe (Galathea, Navnet paa 
den ene af de Korvetter, som havde overført Thorvaldsens Værker) 
overrækker hende «Amor med Lyren». Denne Fremstilling, som 
er holdt i fuldkommen antik Stil, er ligeledes omgiven af en rund 
Frise, der indeholder en Række af Kunstnerens Værker: i en 
mindre Bue foroven Christus med nogle af Apostlene, derpaa, hver 
til sin Side, «Dagen» og «Natten» og endelig i den større nedre 
Bue et Udvalg af hans Værker fra den mythologiske og heroiske 
Forestillingskreds. Det er ikke umuligt, at Freund, hos hvem 
Kjærligheden til og Følelsen for Medaillørkunsten bevaredes saa
usvækket, ogsaa ved denne Lejlighed har støttet sin Elev; dog 
tilhører den hele pragtfulde, rige Komposition og elegante, om end 
noget mindre strænge, Behandling, navnlig af Draperierne, som 
Kompositionen af sig selv maatte kræve, ganske C. Thorvaldsens
Portræt er overordentlig ædelt, med meget Liv i Udtrykket og 
fylder paa en udmærket smuk Maade i det begrænsede Rum. 
Men der skulde kun bevares nogle faa Aftryk af denne den 
oprindelige Medaille, uden Tvivl Kunstnerens Mesterværk. Stemplerne 
lede under Hærdningen, og i den nervøse Tilstand, hvori mange 
Aars anstrængte Virksomhed og en ikke stærk Helbred havde sat 
Kunstneren, overvurderede han sikkert den Skade, der var sket, 
kasserede Stemplerne og skar nye efter de samme Modeller. Hans 
Venner havde Finfølelse og Maadehold nok til at trøste den næsten 
modløse Kunstner med, at de nye Stempler overgik de gamle; 
men naar man nu, efter saa lang Tids Forløb, kaster et Blik paa 
de to Medailler, maa man erkjende, at selv om Reversen ikke 
staar tilbage, har Aversen dog tabt noget. Thorvaldsens Hoved 
er gjort større, højere i Relieffet, det er lidt mindre levende i 
Trækkene, maaske ogsaa lidt mindre rigtigt i Forholdene, dog
ikke mere, end at denne Medaille, som Akademiet siden 1838 har 
uddelt som «Udstillingsmedaille», hører til den nyere Tids mest 
vellykkede. Det bestemtes nemlig, at Medaillen skulde anvendes 
som den sidste og mest hædrende Belønning «for Talent og heldig
Bestræbelse», før den fuldt udviklede Kunstner selv blev Medlem 
af Akademiet. Men uagtet Medaillen første Gang tilkjendtes i 
1838 Maleren Rørbye, kunde den ikke uddeles strax, thi 1842 
blev først et ciseleret Exemplar i Sølv overrakt Thorvaldsen selv.

Paa Modellen til denne Medaille blev C. Medlem af Kunstakademiet 
27. Avg. 1838, i 1843 blev han udenlandsk Medlem af 
Kunstakademiet i Berlin, i 1845 af Kunstakademiet i Stockholm. 
Fra 1841 fungerede han i 2 Aar som Professor ved Modelskolen, 
og efter Thorvaldsens Død blev han 13. Sept. 1844 selv udnævnt
til Professor ved Modelskolen. Men hans Virketid blev kun kort. 
De mange Arbejder havde overanstrængt ham, i de sidste 10 Aar 
af hans Liv var hans Nervesystem stærkt angrebet, og allerede 
21. Avg. 1845 bortkaldte Døden ham, knap 40 Aar gammel. -- 
Han var i 1835 bleven gift med Oline Louise Bugge, med hvem 
han havde 2 Døtre, hvoraf den ene blev gift med Maleren 
Mackeprang. Hans Enke overlevede ham til 9. Marts 1878.

Af hans øvrige Arbejder skal endnu kun fremhæves nogle 
faa: Aversen til Landhusholdningsselskabets Medaille med Thaers 
Portræt, Medaillen i Anledning af, at J. Gomart opdagede en ny 
Komet, med Urania,  pegende paa Himmelkloden, begge udførte 
under Udenlandsrejsen, Medaillen i Anledning af Frederik VI's 
Død (1840) og Medaillen over Professor, Skolebestyrer Nielsen. 
Desuden udførte han ikke faa Buster og Portrætmedailloner i 
naturlig Størrelse.

Weilbach, Konstnerlex.

<i>Ph. Weilbach.</i>

</chapter><chapter name="Christensen, Christen, f. 1824, agrarhistorisk Forfatter">

<b>Christensen, Christen,</b> f. 1824, agrarhistorisk Forfatter. 
Han er Søn af Christian C., Musiklærer i Aalborg, senere Organist i 
Holstebro, og Ane Cathrine f. Hansen og fødtes 26. Juli 1824. Han 
blev 1844 Fuldmægtig ved Hørsholm Amtstue, tog 1849 
dansk-juridisk Examen og konstitueredes 1857 som
Amtsforvalter i Hørsholm, men da Embedet kort efter
nedlagdes, gik han af med Titel af Kammerraad; dog
bestyrede han den Filial, der traadte i Steden for
den nedlagte Amtstue, indtil 1875. Foruden denne
Embedsgjerning har han haft en temmelig omfattende
privat Virksomhed, især som Administrator af privat
Jordegods. Desuden har han beklædt forskjellige
Tillidshverv, f. Ex. som Medlem af Frederiksborg
Amtsraad og som Formand i Hørsholm Sogneraad og i
Hørsholm økonomiske Selskab. Ved Siden heraf er han
optraadt som Forfatter, dels af landøkonomiske,
dels af agrarhistoriske Arbejder. I 1879 udgav
han saaledes «Hørsholms Historie», en af de
bedste og kyndigste Topografier med Hensyn til
det 18. Aarhundredes Landboforhold. 1886 udkom
1. Del af «Agrarhistoriske Studier», omfattende
danske Landboforhold indtil Enevælden. Dette Værk
er rigt paa Oplysninger og værdifulde Iagttagelser
for det 16. og 17. Aarhundredes Vedkommende,
derimod er dets Behandling af Middelalderen
svagere og mindre kritisk. -- Gift 1850 med Sophie
Lund, Datter af Kammerraad L. til Nebbegaard. 
-- d. 13. Dec. 1891.

<i>J. A. Fridericia.</i>

</chapter><chapter name="Christensen, Christen, f. 1844, landøkonomisk Forfatter">

<b>Christensen, Christen,</b><sub></sub> f. 1844, landøkonomisk Forfatter. 
C. er født 5. Avg. 1844 i Ørslev,
Holbæk Amt, hvor Faderen, Christen C., er
Fæstegaardmand. 1866 tog han Skolelærerexamen
efter at være bleven forberedt paa Hindholm,
hvor han det følgende Aar virkede som Lærer; han
besøgte derpaa Landbohøjskolen, som han forlod
1869 som Landbrugskandidat, var i de næste 2 Aar
atter Lærer paa Hindholm, men da Tune Landboskole
blev oprettet 1871, flyttede han der til og har
vedblivende virket der som Lærer. C. har udfoldet en
ret betydelig litterær Virksomhed, han er Forfatter
til «Uorganisk Kemi» (1879) og «Organisk Kemi»
(1880), der begge foreligge i flere Udgaver, og som
Manuskripter har han udgivet «Sædskiftet» (1887)
og «Gødningslæren» (1888). I Okt. 1882 begyndte
han Udgivelsen af «Vort Landbrug», 1883 traadte
J. H. Bagge til som Medredaktør, og i Forening
have de siden da redigeret dette Ugeblad, der
efterhaanden er bleven et livligt Diskussionsblad
for de Landbrugsspørgsmaal, der interessere den
oplyste Del af Bondestanden. C., der er Formand
for Ramsø-Tune Herreders Landboforening, ægtede
30. Maj 1873 Elgine Kofod, Datter af Gaardejer K.

<i>H. Hertel.</i>
</chapter>
<chapter name="Christensen, Christian Axel Richard, 1843-76, Filolog">

<b>Christensen, Christian Axel Richard,</b> 1843-76, Filolog. 
Rich. C., Søn af kgl. Forrider, senere Melhandler og Husejer, Mads 
C. og Anne Kirstine f. Wissing, fødtes i Kjøbenhavn 26. Jan. 1843. 
Han blev 1861 Student fra Borgerdydskolen paa Christianshavn med Udmærkelse 
og tog 1862 filosofisk Examen, ligeledes med Udmærkelse. 
Allerede i Skolen havde han fattet stor Interesse særlig for den 
græske Oldtids Sprog og Historie og tog derfor strax fat paa 
Studiet af klassisk Filologi ved Universitetet; 1868 tog han 
filologisk-historisk Skoleembedsexamen. Under sin Studietid var han fra 
1863 Lærer i de gamle Sprog ved Borgerdydskolen i Kjøbenhavn, 
hvis daværende Bestyrer, Professor Rovsing, fik stor Indflydelse paa 
hans Udvikling og Anskuelser. Efter sin Examen fortsatte han 
dels denne Lærervirksomhed under Skolens nye Bestyrer, Professor 
Pio, dels syslede han med videre gaaende filologiske Studier, som
førte til, at han udarbejdede sit meget omfangsrige kulturhistoriske 
Værk «Sofisterne», ved hvilket han 1871 erhvervede sig den filosofiske Doktorgrad. Kort derpaa ægtede han 4. Okt. s. A. Blomstermalerinden
Anthonore Tscherning (s. ovfr.) og tiltraadte samme
Dag en Udenlandsrejse, væsentlig til Italien og Grækenland, hvorfra 
han vendte hjem i Avg. 1873. Ved sit Ophold i Rom, Pompeji 
og Athen førtes han stærkt ind paa arkæologiske og især 
topografiske Studier og søgte efter sin Hjemkomst at vække de
studerendes Interesse herfor ved Forelæsninger paa Universitetet; han 
gjenoptog ogsaa sin Lærervirksomhed ved Borgerdydskolen. Ved 
det 1. nordiske Filologmøde i Kjøbenhavn 1876, som han havde 
arbejdet meget ivrig for at faa i Stand, var han Mødets 
Hovedsekretær; kort efter dets Afslutning, da han havde taget
Sommerophold i Trørød, døde han pludselig om Aftenen 2. Avg. 1876. 
Han var et elskværdigt Menneske i Omgang, en nidkjær og dygtig 
Lærer og en grundig og omhyggelig Dyrker af sin Videnskab. 
Foruden sin Doktordisputats har han skrevet ikke faa Afhandlinger
af historisk, antikvarisk og topografisk Indhold, særlig i «Nordisk 
Tidsskrift for Filologi», af hvis Redaktion han var Medlem fra 1873 
til sin Død; disse Værker vidne alle om den store Samvittighedsfuldhed,
hvormed han arbejdede, men ere noget for brede og 
tunge i Fremstillingen. I sin sidste Levetid arbejdede han paa en 
større «Grækenlands Historie i Oldtiden»; den Del deraf, han 
havde faaet færdig, blev udgiven af hans Enke («Grækenland i de 
ældste Tider», 1878). I Maanedsskriftet «Fra alle Lande» 1874, II 
leverede han en Skildring af «en Udflugt fra Athen til det 
nordøstlige Peloponnesos», som han havde foretaget sammen med 
Nordmanden L. B. Stenersen.

Hundrup, Biogr. Efterretn. om philolog. Candidater, 2. Udg., S. 87 ff. 
Nord. Tidsskr. f. Filologi N. R. III, 279 ff.

<i>M. Cl. Gertz.</i>

</chapter><chapter name="Christensen, Christian Ferdinand, 1805-83, Theatermaler">

<b>Christensen, Christian Ferdinand,</b> 1805-83, Theatermaler, 
er født i Kjøbenhavn 28. Juli 1805 og Søn af Fuldmægtig Christian 
C. og Vilhelmine Thomea f. Båhl. Faderen døde i hans tidlige 
Barndom, og da han havde Anlæg for Musik, vilde Moderen lade 
ham oplære til Valdhornist, men hans Læber kunde ikke taale 
Berøringen med Mundstykket, og denne Plan maatte opgives. Da 
han havde Lyst til Tegning, fik han Adgang til Kunstakademiets 
Tegneskole og lærte at male hos C. A. Lorentzen, men gik 
allerede i sit 15.-16. Aar over til Malerstuen ved Theatret for 
under Wallick at uddannes til Theatermaler, navnlig som
Landskabsmaler. Allerede da han var 19 Aar gammel, kunde han 
udstille Prospekter, malede i Limfarve, og begyndte at male 
Landskabsdekorationer til Theatret. I de følgende Aar vakte hans 
Dekorationer, bl. a. til Balletten «Valdemar», saa megen 
Opmærksomhed, at han, varmt anbefalet af Akademiet, med 
Rejseunderstøttelse fra Fonden ad usus publicos og fra Theatret kunde 
tilbringe 1838-39 i Frankrig og Italien, hvor han gjorde sig bekjendt 
med Theatrene og malede efter Naturen. Strax efter Hjemkomsten 
udførte han Dekorationen til «Festen i Albano», og paa denne 
blev han agreeret af Akademiet i Nov. s. A. Hans Kræfter bleve 
strax tagne saa rigelig i Brug ved Theatret, at han først 1841 
kunde indsende et mindre Billede som Receptionsstykke efter 
Opgaven: «Landskab i Karakter af det sydlige Evropa», paa hvilket 
han blev Medlem af Akademiet 29. Nov. 1841. Aaret efter fik 
han fast Ansættelse som kgl. Theatermaler, efter eget Ønske i 
Forening med Troels Lund, i 1862 fik han Titel af Professor, og i 
1863, da Lund døde, fik han Ansættelse som eneste Theatermaler, 
indtil han i 1869, paa Grund af svækket Helbred, efter en næsten 
50aarig Virksomhed ved Theatret søgte og fik sin Afsked. Han
var i 1834 ble ven gift med Ida Sophie Frederikke Thaning, der 
døde 1872. Han levede endnu en Række Aar, privatiserende og 
som Akademiets Kasserer, indtil han paa Grund af Alder ogsaa 
maatte opgive denne Stilling og snart efter afgik ved Døden, 
30. Okt. 1883.

C. var en betydelig Kunstner som Landskabsmaler for Theatret. 
Hans Dekorationer, hvortil Motiverne snart
hentedes fra danske, snart fra italienske Egne,
forenede kunstnerisk Friskhed og fin Naturfølelse
med de langtfra let løselige Fordringer, Datidens
Oljelampebelysning maatte stille til Farvevalg og
dekorativ Bredde. Mange af hans Dekorationer, navnlig
til Bournonvilles Balletter, vakte stormende Bifald
ved Tæppets Opgang og medvirkede til Forestillingens
Succes.

Weilbach, Konstnerlex.

<i>Ph. Weilbach.</i>

</chapter><chapter name="Christensen, Christian Thomsen, 1832-1905, dansk Amerikaner">

<b>Christensen, Christian Thomsen,</b> 1832-1905, dansk Amerikaner. 
Han blev født i Kjøbenhavn
26. Jan. 1832 og gik i «Efterslægtens» Skole under
Professor Friedenreich. Efter Konfirmationen kom
han i Handelslære, men fattede i 1850 den dristige
Beslutning at prøve sin Lykke i den nye Verden. Han
betraadte Amerikas frie Jordbund med en halv Snes
Dollars i Lommen, men tillige med en energisk Vilje og
en allerede modnet Karakter, som vare mere værd end
nogen Kapital. Der var den Gang ikke mange Nordboer
bosatte i New-York, men de, som vare der, sluttede
sig nær til hverandre, og den lille skandinaviske
Forening holdt efter Evne den aandelige Forbindelse
med Fødelandet vedlige. Den unge livlige og dygtige
danske fandt Støtte hos Landsmænd, og hans egen
Dygtighed og samvittighedsfulde Pligtopfyldelse hjalp
ham saa godt frem, at han i 1855 kom ind i en større
Bank- og Vexelforretning. Allerede i 1853 havde han
giftet sig med Emmy Laura Schiøtt (f. 18. Juli 1835),
Datter af en i New-York bosat dansk.

En betydningsfuld Vending indtraadte i hans Liv, da i
1861 Lincolns Valg gav Signalet til Slavestaternes
Oprør og den forfærdelige Borgerkrig. C. havde
med Liv og Sjæl sluttet sig til Republikanerne
og til Modstanderne af Slaveriet og var allerede
den Gang en begejstret Tilhænger af Henry Ward
Beecher. Næppe var det første Skud faldet ved Fort
Sumter 12. April, førend der i New-York dannede sig
et frivilligt skandinavisk Korps, hvis Chef var
Maleren O. P. Hansen-Balling, medens C. valgtes
til første Lieutenant. Korpset sluttede sig til
New-Yorks første Regiment og sendtes med det til
Fort Monroe i Virginia, hvor det 10. Juni med Hæder
deltog i Kampen ved Big Bethel. C.s administrative
Evne og Forretningsdygtighed drog ham snart ind i
Stabstjenesten, og han blev «Provost Marshall» ved
General Wools Stab. Han beklædte samme Stilling under
M'Clellans mislykkede Felttog i 1862 
imod Richmond og avancerede i Okt. til Major. I 1863 var han 
i New-York under Pøbeloptøjerne, der underkuedes med den yderste 
Strænghed, og Aaret efter blev han knyttet til sin højagtede Chef 
General Canby, hvem han fulgte, først til Krigsministeriet i
Washington, dernæst til Vest Mississippi Divisionen som Stabschef og 
Generaladjudant, endelig i 1865 til Mobile i Alabama. Ved Krigens 
Slutning var han Oberst med Brigadegenerals Titel og modtog en 
Æressabel af Kammerater. Det manglede ikke paa Opfordringer 
til ham om at blive i den militære Tjeneste, men efter den gode 
Sags Sejr følte han sig ikke længere kaldet til denne Virksomhed 
og begyndte frejdig igjen paa Forretningslivet. Han har i dette 
haft Lykken med sig, om end ikke uden Perioder af Modgang og 
Skuffelse, og har nu i 9 Aar været den første Tillidsmand i det
store Bankierfirma Drexel, Morgan & Co. i New-York.

General C. er fuldt ud bleven Amerikaner og er nu saa nøje 
knyttet til det nye Land, at alle tidligere nærede Tanker, om en 
Gang at vende tilbage til Danmark vistnok ere opgivne. Men er 
han end en god og pligtopfyldende -- det kan tilføjes: en anset
og indflydelsesrig -- amerikansk Borger, saa har han dog bevaret 
den mest glødende Kjærlighed til sit Fædreland. Denne Følelse 
har paa mange Maader givet sig Vidnesbyrd, ikke blot i de Aar 
(1869-73), hvor han var dansk Konsul i New-York -- under
Ministerresident F. Billes Fraværelse som Gouvernør i Vestindien 
tillige Chargé d'affaires ad interim og fungerende Generalkonsul --, 
men til enhver Tid har han været den hjælpsomste og velvilligste 
Støtte for Landsmænd, der som han selv søgte at bryde sig en 
Bane hinsides Atlanterhavet. Ingen udvandret dansk har i de 
forenede Stater opnaaet en mere anset Stilling, og ingen er 
forbleven mere trofast imod Danmark. Det var navnlig Erkjendelsen 
heraf, som ved hans første Besøg i Danmark efter Krigen bragte 
en talrig Kreds af ansete Mænd til 2. Juni 1870 at hædre ham 
ved et Festmaaltid. I New-Yorks Forretningsverden er han lige
saa bekjendt som vel anset. Han kommanderede i 4 Aar som 
General en Brigade af Brooklyns Borgervæbning og fra 1884 i 
nogle Aar hele Divisionen.

Illustr. Tid. X, 337.

<i>C. St A. Bille.</i>

</chapter><chapter name="Christensen, Claus (Nicolaus) <b>Heinrich,</b> 1768-1841, Officer">

<b>Christensen, Claus</b> (Nicolaus) <b>Heinrich,</b> 1768-1841, Officer. 
Han var Søn af Amtsinspektør i Cronshagen ved Kiel Las C. 
(d. 1791, 72 Aar gammel) og Hustru, f. Ernst, og blev født i 
Cronshagen 2. Jan. 1768. Efter i sin Ungdom at have
studeret i Kiel og Gøttingen udnævntes han 1790
til Sekondlieutenant à la suite i Ingeniørkorpset,
men fik i Slutningen af samme Aar Tilladelse til
paa nogen Tid at gaa til Gøttingen for at fortsætte
sine Studier. I Følge Chefen for Ingeniørkorpset
General Huths Ønske og med Oberstlieutenant Binzers
Tilladelse tiltraadte han Undervisningen ved
Generalstabsskolen i Kiel i Foraaret 1791, hvilken
Skole han, efter i 1792 at være udnævnt til virkelig
Dessinatør ved Ingeniørdetachementet i Kjøbenhavn,
igjen forlod i Foraaret 1793. Aaret efter erholdt
han Udnævnelse som virkelig Sekondlieutenant,
hvorefter han i 1795 blev forsat til Holsten og
i 1798 fik Premierlieutenants Karakter. I Marts
1799 tiltraadte han en Rejse, bestemt til 2 Aar,
til Udlandet for at studere det hydrotekniske Fag;
han blev imidlertid arresteret i Holland som mistænkt
for at være engelsk Spion og holdt 6 Uger i Fangenskab
i Haag, hvoraf han løslodes med Forpligtelse til at
vende tilbage til Holsten. 1800 udnævntes han til
Digeinspektør i det søndre Marskdistrikt i Holsten
med Kammerraads Rang og erholdt derfor s. A. Afsked
af Krigstjenesten. 1803 ansattes han dog atter som
Premierlieutenant à la suite ved Ingeniørkorpset og
udnævntes s. A. til karakt, og i 1804 til virkelig
Ingeniørkapitajn, alt med Bibehold af sin Stilling
som Digeinspektør, dog saaledes at han i 1804 tillige
blev Ingeniør ved Glückstadt Fæstning. 1808 fik han
Karakter af Ingeniørmajor, og han var fra 1811-27
Digeinspektør i Holsten, men deltog samtidig i
Forsvarsforanstaltningerne i Glückstadt i 1812-13
og i Fæstningens Forsvar under Belejringen 1813-14
samt forestod dens Demolering indtil Foraaret 1818. I
1816 var han imidlertid bleven udnævnt til virkelig
Ingeniørmajor ved det holstenske Ingeniørdetachement
med Forbehold af Oberstlieutenants Anciennitet og i
1817 ti1 Medlem af den kongelige Kanalopsyns-Kommission
i Rensborg. I 1821 dispenseredes han fra Tjenesten
ved Ingeniørkorpset, og han erholdt i 1822
Oberstlieutenants og i 1826 Obersts Karakter. 1827
udnævntes han til Overdigeinspektør i Hertugdømmerne,
og for at kunne vedblive som saadan udtraadte han
af Nummer og Gage ved Ingeniørkorpset og sattes à
la suite i Armeen som Generalmajor uden Anciennitet
1829. 1838 erholdt han Afsked som Overdigeinspektør
og Medlem af Kanalinspektionen, og i 1840 tillagdes
der ham Generalmajors Anciennitet. Han var 1828
ble ven udnævnt til Kommandør af Danebrog. C. døde
8. Marts 1841 og jordedes i Rensborg. I sine
forskjellige Stillinger ved Digevæsenet ledede
han flere betydelige Arbejder, og han opfandt et Maaleapparat 
(Plintho-Hydrometer) til Undersøgelse af Teglstens vandsugende 
Kraft, hvad der var den nærmere Anledning til, at Universitetet 
i Kiel i 1830 tildelte ham Æresdiplomet som Dr. phil.

C. ægtede 1800 en Datter af Justitsraad Røtger i Glükstadt, 
med hvem han havde 3 Børn, i Datter og 2 Sønner, hvilke sidste 
ligesom Faderen viede deres Kræfter til Hydroteknikken og længe 
bistode ham i hans Virksomhed.

F. H. Germar, Leben, Charakter u. Verdienste N. H. Christensens, Hamb. 1841.

<i>V. E. Tychsen.</i>

</chapter><chapter name="Christensen, Georg Henrik Keigh, 1819-83, Rustmester">

<b>Christensen, Georg Henrik Keigh,</b> 1819-83, Rustmester. 
Han er født 27. Dec. 1819 i Kjøbenhavn og blev tidlig optagen i 
Huset hos Bøssemager N. J. Løbnitz (d. 1867). Han fik her en 
tarvelig Opdragelse, i det Oplærelsen paa Værkstedet væsentlig kun 
blev suppleret ved nogen Undervisning i de Massmannske Søndagsskoler. 
Da han 1840 blev Svend, søgte han imidlertid strax til 
den polytekniske Læreanstalt, og med gode Anbefalinger fra denne
samt Understøttelse fra den Reiersenske Fond rejste han 1843 til 
Udlandet. Gjennem Tyskland og Schweits vandrede han til Paris, 
hvor han blev i 2 Aar og sammen med en Del andre der arbejdende
Landsmænd i ikke ringe Grad paa virkedes af det franske politiske 
Liv. Da han i 1847 kom tilbage til Kjøbenhavn, traf han her 
Kammeraterne fra Paris, og sammen med dem deltog han i Okt. 
1847 i Oprettelsen af «Haandværkerdannelses-Foreningen» for Aaret 
efter at blive en politisk Personlighed. Han optraadte ved 
Hippodrommøderne og stillede sig som Kandidat ved Valgene til den 
grundlovgivende Rigsforsamling, men blev kun Medlem af denne 
ved at modtage et Kongevalg, hvad der ikke gik upaatalt hen 
mellem hans «demokratiske» Meningsfæller. I Rigsforsamlingen 
spillede han ingen Rolle, og hermed ophører hans politiske 
Virksomhed. Efter at have gjort Mesterstykke i 1848 tog han i 1849 
Borgerskab som Bøssemager i Kjøbenhavn og erhvervede sig hurtig 
en stor Kundekreds. Ogsaa Hæren benyttede ham. 1857 blev 
han fra Kronborg Geværfabrik sendt til Udlandet for at kjøbe de 
til en Omdannelse af Fabrikken nødvendige Maskiner, og i 1861 
blev han Rustmester, i hvilken Stilling han fik stor Indflydelse paa 
Oprettelsen af en ny Geværfabrik ved Tøjhuset. Hærens mangelfulde
Forsyning med Rifler i Krigen 1864 lod Tanken om en 
saadan komme frem. I Sommeren 1866 kjøbte han de nødvendige 
Maskiner til den i Belgien, og ved Nytaarstid 1867 stod Fabrikken 
-- uden direkte Lovhjemmel -- i fuld Virksomhed, et Resultat, 
hvori C.s smidige Dygtighed havde en ikke ringe Andel. I 1861 
var han med til at give Stødet til Skyttesagens Fremkomst og var
til sin Død Medlem af Overbestyrelsen for de danske Skytteforeninger. 
Som Rustmester deltog han paa en fortrinlig Maade i 
Ordningen af den historiske Vaabensamling paa Tøjhuset i 
Tidsrummet 1871-77.

Væsentligst Betydning fik dog hans Virksomhed i Industriforeningen 
i Kjøbenhavn. I 1865 blev han Medlem af Foreningens 
Bestyrelse paa en Generalforsamling, som han dirigerede, og som 
afgjorde en haard Kamp om Valget mellem en paatænkt dansk
Udstilling i Kjøbenhavn og Deltagelsen i en nordisk Udstilling 
i Stockholm 1866. Den sidste sejrede, og herefter var hans 
Virksomhed væsentlig rettet paa Afholdelsen af en nordisk Udstilling 
i Kjøbenhavn. En saadan kom da ogsaa i Stand i 1872, og denne
vellykkede Udstilling, hvis store Overskud tilfaldt Industriforeningen, 
blev væsentlig baaren af C. I 1876 blev han Foreningens Formand, 
og nu gjennemførte han, at Foreningen kjøbte Udstillingsbygningen
fra 1872 med tilhørende Grund, saaledes at den i 1880 kunde 
flytte ud i sit nye Lokale paa Vesterbrogade. I 1879 var han 
tillige bleven Formand for den nyoprettede «Fællesrepræsentation
for dansk Industri og Haandværk», en Sammenslutning af alle 
Landets Industri- og Haandværkerforeninger, saaledes at han stod 
som Formand for hele Landets industrielle Foreningsvirksomhed, 
da han efter nogen Tids Sygdom døde 2. Febr. 1883. -- 
Krigsassessor fra 1855 var han i 1863 bleven Krigsraad med Ret til at 
bære Kapitajns Distinktioner. -- 20. Sept. 1851 ægtede han sin 
efterlevende Hustru, Marie Bierløv, Datter af kgl. Livskytte Chr. N. B.

C. Nyrop, Georg Christensen (Industrifor.s Maanedsskr. 1884).

<i>C. Nyrop.</i>

</chapter><chapter name="Christensen, Hans, 1781-1868, Gaardejer, Politiker">

<b>Christensen, Hans,</b> 1781-1868, Gaardejer, Politiker,
født 10. Jan. 1781 i Vejstrup (Svendborg Amt), var Søn af Gaardfæster 
Christen Hansen (f. 1730 d. 1796) og Ingeborg Nielsdatter. Efter 
Faderens Død styrede han Gaarden for Moderen, kjøbte den senere 
til Selveje og var en dygtig og oplyst Landmand (den første Bonde
paa Egnen, som merglede sin Jord). 1827 blev han Sognefoged 
(indtil 1848) og lærte sig da at skrive; havde 1835-40 Sæde i 
Østifternes Stænderforsamling og tog her Ordet for Ændringer i 
Jagtretten, for Hoveriets Afskaffelse og Selvejendoms Fremme. Han 
støttede ogsaa 1844-46 Planen om at opkjøbe og udstykke Herregaarde
og blev 1846 Distriktsformand i Bondevennernes Selskab 
samt gjennemrejste hele Fyn for at vække sine Standsfæller til 
politisk Liv. 1848 valgtes C. til den grundlovgivende Rigsforsamling 
og tog endnu 1855 og 1865-66 Del i Valgkampene. I kirkelig 
Henseende sluttede han sig til den grundtvigske Retning og virkede 
ivrig for dens Friskoler og Folkehøjskoler. Døde 1. Juli 1868. -- 
C. ægtede 1809 en Gaardmandsdatter fra Vejstrup, Ane Nielsdatter
(f. 1782 d. 1875). Af hans Sønner var <i>Christen Hansen</i> (f. 1811), 
Gaardejer og Sognefoged i Vejstrup, Landstingsmand 1859-66, og 
<i>Niels Hansen</i> (f. 1817), Gaardejer og Sognefoged i Ovre, 
Landstingsmand 1870-78 og Amtsraadsmedlem siden 1859.

Rugaard, Fremrag. danske Bønder S. 377 ff. 
Sydfyenske Tidende 17. Juli 1868. 
Dansk Folketid. 31. Juli 1868.

<i>Emil Elberling.</i>

</chapter><chapter name="Christensen, Jens, 1788-1856, Gaardejer, Politiker">

<b>Christensen, Jens,</b> 1788-1856, Gaardejer, Politiker,
født 8. Avg. 1788 i Voldum i Randers Amt, var Søn af Gaardfæster 
Christen Nielsen (f. 1722 d. 1806) og Ane Cathrine Alexandersdatter. 
Han gjorde Tjeneste som Dragon 1810 ff., overtog 1814 Fædrenegaarden
og var en udmærket dygtig Landmand; især drev han 
Høravl og stort Havebrug, havde Planteskole af Frugttræer og fik 
gjentagne Paaskjønnelser af Landhusholdningsselskabet. 1848 blev 
han kongevalgt Medlem af den nørrejyske Stænderforsamling og 
siden af den grundlovgivende Rigsforsamling -- var den eneste
Bonde, hvem dette Hverv blev tildelt -- og var 1849-52 
Folketingsmand. Døde 24. Okt. 1856. -- C. ægtede 1815 Kirstine 
Andersdatter (f. 1791 d. 1866), Datter af Gaardfæster Anders Rasmussen.

Rugaard, Fremrag. danske Bønder S, 263 ff.

<i>Emil Elberling.</i>

</chapter><chapter name="Christensen, Mads, 1805-64, Læge">

<b>Christensen, Mads,</b> 1805-64, Læge, 
blev født i Assens 16. Avg. 1805 og var en Søn af Toldbetjent Carl Christian C. 
og Ane f. Willumsen. Som Discipel paa Svaneapotheket i Kjøbenhavn fik 
han Lyst til at studere Medicin og tog, efter 1825 at være bleven
privat dimitteret til Universitetet, i 1829 den medicinske Examen. 
Allerede fra 1826 havde han fungeret som Kandidat paa Almindeligt 
Hospital hos den daværende Overmedikus, Professor Wendt, der 
tidlig havde fattet megen Interesse for ham. 1831 fratraadte 
han Kandidatstillingen og blev Distriktslæge i Kjøbenhavn, men 
allerede 1834 vendte han tilbage til Hospitalet og til sin Velynder 
der som dennes Reservemedikus. Efter Wendts Død 1838 overtog 
han selv Overlægestillingen og vedblev at fungere heri i 25 Aar, 
lige til Hospitalets Omorganisation i 1863. 1836 havde han taget 
først Licentiat- og derpaa Doktorgraden ved en Afhandling om
Arsenikforgiftning. 1847 fik han Titel af Professor, 1862 af Etatsraad. 
Efter længere Tids Liden af en organisk Hjærtesygdom 
døde han 27. April 1864. Hans Hustru var Anna Lovisa Joachima 
f. Juul, Datter af Koffardikapitajn F. V. J.

C. hørte til dem, der udvikle sig langsomt, men til 
Gjengjæld ogsaa sikkert, grundig og selvstændig. Ved sin tidlige 
Udnævnelse til Hospitalsoverlæge var han kun mangelfuldt uddannet 
og betragtedes almindelig som lidet kvalificeret, navnlig i Forhold 
til flere Medbejlere, mellem hvilke var den allerede da højt ansete 
S. M. Trier. Men han vandt bestandig mere Terræn og Avtoritet 
i sin Stilling, først og fremmest ved sin overordentlig pligtopfyldende 
Fordybelse i Hospitalsvirksomheden, der for ham gik fremfor alt
andet, og som han viede den allerstørste Del af sine Kræfter og 
sin Tid. Han var altid paa Pletten, tog aldrig Ferie, og kun 
Sygdom har i hele hans lange Funktionstid holdt ham borte fra 
Stuegangen. Han arbejdede med den yderste Omhu og Samvittighedsfuldhed
i Sygeundersøgelsen og Journalføringen og lærte sine
Assistenter og Disciple det samme. Herved og ved sit skarpe 
Blik og sin selvstændige Iagttagelsesevne blev han efterhaanden 
en meget anset klinisk Lærer, ligesom han ogsaa efter Fengers 
Bortgang fra Universitetet 1860-62 var konstitueret som Professor 
i medicinsk Klinik. Ogsaa som lægevidenskabelig Forfatter 
erhvervede han sig lidt efter lidt et anset Navn, i Særdeleshed ved 
talrige større Afhandlinger, han som Medudgiver af 
«Hospitalsmeddelelser» 1848-53 publicerede i dette for sin Tid meget 
betydningsfulde og anselige Tidsskrift. Han pranger ikke med Lærdom,
men giver Frugterne af sine egne selverhvervede og skarpsindig 
vurderede Erfaringer. Ved sin noble, milde og ejendommelig 
udprægede Personlighed, der gav et helstøbt Udtryk for den ægte 
humane og paalidelige Læge, vandt han ligeledes i privat Praktik
hos Publikum en velfortjent Tillid.

Smith og Bladt, Den danske Lægestand, 4. Udg. 
Bibl. f. Læger 5. R. VIII, 471 ff. 
Erslew, Forf. Lex.

<i>Jul. Petersen.</i>
</chapter>
<chapter name="Christensen, Mathilde (Illa), f. 1851, Forfatterinde">

<b>Christensen, Mathilde</b> (Illa), f. 1851, Forfatterinde,
er Datter af Etatsraad Harald Constantin C. (f. i
Kjøbenhavn 30. Okt. 1823, det kgl. Theaters Direktør
1858-59, senere Byfoged i Hobro, boende i
Kjøbenhavn efter at have taget sin Afsked, d. 9. Nov. 1892) og
Wenzelsine Christiane Frederica f. Stæger (Søster
til N. W. Gades Hustru). Hun er født i Kjøbenhavn
10. Juni 1851 og er sine Forældres eneste Barn. Med
dem har hun i Aarenes Løb foretaget sig en hel
Del Udenlandsrejser. Under Psevdonymet «van der
Burgh» (hendes Farmoders Pigenavn) udgav hun i
1884 «Skitser», som under samme Forfattermærke
efterfulgtes af «Et ubetydeligt Menneske»
(1885), «De smaa Tings Magt» (1885), «Skitser,
2. Samling» (1886) og «Dagtyve og Arbejdsdage»
(1889). Anonymt udgav hun «I Foyeren», Skuespil i 1
Akt (1887). Hendes Bøger, der skildre Nutidsliv i de
finere Samfundssfærer, ere livlig og naturlig skrevne;
de røbe Talent til at fortælle og anskueliggjøre og
have vundet et ikke ringe Publikums Sympathi. De
maa siges at have gjort sig gjældende mere
ved psykologisk Evne end ved Opfindsomhed.

<i>Nic. Bøgh.</i>

</chapter><chapter name="Christensen, Odin Tidemand, f. 1851, Kemiker">

<b>Christensen, Odin Tidemand,</b> f. 1851, Kemiker. 
Han er født i Ho ved Varde 4. Dec. 1851, Søn af
Sognepræst Christen Thomsen C. og Vilhelmine Caroline
f. Tidemand, og Student fra Aalborg Skole 1870. Med
en tidlig vakt Forkjærlighed for Naturvidenskaben
studerede C. Kemi og tog 1877 Magisterkonferensen
med dette Fag som Hovedfag. 1874-77 var han
Hjælpeassistent i Universitetets, 1877-87 Assistent
ved polyteknisk Læreanstalts Laboratorium, fra
23. Avg. 1887 Lærer i Kemi ved Landbohøjskolen. 1886
tog han Doktorgraden. 1879 ægtede C. Maria Cathinka
Balle, Datter af Sognepræst til Aversie Johannes Peter
Ovesen B. Foruden mindre Arbejder af populær Natur
og Referater i «Tidsskrift for Fysik og Kemi», af
hvilket han siden 1882 har været Medredaktør, samt en
mindre Lærebog i organisk Kemi (1888) har C. leveret
en ret betydelig Række fortjenstfulde videnskabelige
Arbejder, nemlig: i «Vidensk. Selskabs Oversigter»
1880-81 flere Bidrag til Kromammoniakforbindelsernes
Kemi; i samme Selskabs Skrifter for 1883 «Bidrag
til Kundskab om Manganets Ilter»; i «Tidsskrift
for Fysik og Kemi» for 1884 «Om Fremstillingen af
de med det røde og gule Blodludsalt analoge Krom-
og Mangansalte». Desuden skrev han: «Bidrag til
Manganets og Fluorets Kemi» (Doktordisp.).

Universitetsprogr. 1886.

<i>S. M. Jørgensen.</i>
</chapter>
<chapter name="Christensen, Peder, 1564-1610, Præst">

<b>Christensen, Peder,</b> 1564-1610, Præst, 
var født i Ribe, hvor hans Forældre vistnok vare jævne Borgerfolk. 1584 blev han 
Student fra sin Fødebys Skole. Fra den Tid af begyndte han en 
Række Almanakoptegnelser, der vel især dreje sig om hans egne 
personlige Forhold, men dog ogsaa indeholde adskillige værdifulde 
Bidrag til Tids- og Personalhistorien. Da Ripenseren Dr. Anders
Krag 1586 blev Professor ved Kjøbenhavns Universitet, blev P. C. en 
Slags Tjener eller Amanuensis hos ham, hørte stadig hans 
Forelæsninger og fulgte ham paa hans Rejser, naar han i Lægepraxis 
blev hentet ud til sjællandske eller Skaanske Herregaarde. Han 
hørte til det første Sæt Alumner paa det nyoprettede Valkendorfs
Kollegium 1588, og Aaret efter ledsagede han Krag, da denne 
som Læge fulgte med Prinsesse Anna paa hendes mislykkede Rejse 
ad Skotland til. 1591 tiltraadte han en Huslærerplads hos Fru 
Kirstine Lykke, Enke efter Rigskansler Eiler Grubbe til Lystrup i 
Sjælland, og fra 1595 til 1601 ledsagede han hendes Sønner paa 
en Studierejse til tyske og helvetiske Universiteter. I Basel tog 
han Magistergraden. Efter sin Hjemkomst blev han 1603 Sognepræst 
i Vejle, hvor han døde 1610. I Kirken sammesteds findes 
endnu et Billede af ham. Han var tillige Provst i Nørvangs 
Herred. Gift med Mette, Enke efter Laurids Hansen Mule og 
Datter af Biskop Jacob Madsen (Vejle) i Odense.

Kirkehist. Saml. 3. R. II, 472 ff.

<i>H. F. Rørdam.</i>

</chapter><chapter name="Christensen, Polycarpus Godfred Berry Wildenradt, f. 1845, Landskabsmaler">

<b>Christensen, Polycarpus Godfred Berry Wildenradt,</b> f. 1845, Landskabsmaler. 
Godfr. C. er født i Kjøbenhavn 23. Juli 1845 og 
Broder til ovennævnte Dr. Chr. Axel Richard C. Efter at have 
besøgt teknisk Institut blev han 1860 Elev af Kunstakademiet og
fortsatte sine Studier ved dette indtil 1867. Samtidig uddannede 
han sig under Professor Kiærskous Vejledning til Landskabsmaler 
og fik 1865 den Neuhausenske Præmie for Opgaven «Et fritstaaende 
Bøgetræ». Den Sødringske Opmuntringspræmie blev tildelt ham 
1870 samtidig med Akademiets indenlandske Rejseunderstøttelse, 
som han benyttede til at tage Studier i Nordsjælland, og i en 
af disse Studier, udført og udstillet som Billede, havde han med 
saa megen Dygtighed løst Opgaven «Landskab med frodig Forgrund», 
at den Neuhausenske Præmie atter 1871 tilkjendtes ham. 
C. vakte i det hele saa megen Opmærksomhed ved sine dygtige 
Arbejder, at Akademiet 1873 tildelte ham en 2aarig Rejseunderstøttelse, 
som han anvendte til at besøge Tyskland og Italien, efter 
hvilken Rejse han 1875 udstillede forskjellige Motiver
fra Capri og Rom. I de følgende Aar var han atter
paa Rejse, denne Gang til Schweits, Norditalien
og Pyrenæerne, og i sine ypperlige Billeder fra
Højalpernes Gletschere og Pyrenæernes mægtige
Bjærgmasser viste han, at ogsaa de storladne Motiver
laa for hans Pensel. Efter 1880 har C. væsentlig
opholdt sig i Fædrelandet, og i disse senere Aar har
han frembragt Værker, der hæve ham op blandt Danmarks
ypperste Landskabsmalere. Vel kan man i disse Arbejder
spore en Indflydelse fra fransk Kunst, som han paa
sine hyppige Besøg paa «Salonen» i Paris har studeret
med stor Opmærksomhed, men denne Paavirkning har ikke
kunnet rokke hans nationale Ejendommelighed, den
har kun gjort, hans Billeder mere aandfulde. C. er
en glimrende Fortolker af den Skjønhed og Poesi,
der hviler over Egnen omkring Himmelbjærget, og
talrig er Rækken af Motiver fra Sjællands smilende
Landskaber, som Kunstneren har fæstnet til Lærredet;
stundum hentes de ogsaa fra Sverige og Norge,
og i dem alle føler man den alvorlige, fremragende
Kunstners ihærdige Arbejde. C. helliger dog ikke blot
Landskabet sine store Evner, i de seneste Aar har han
tillige vist, hvad han formaar som Sømaler. I disse
af Omfang smaa, men i Indhold store Arbejder er der
en Frejdighed og Friskhed, som øver en fængslende
Magt paa Beskueren. -- Medlem af Akademiet blev
C. 1881, og 20. Maj 1882 ægtede han Johanne Louise
Sødring, Datter af Christoffer Hansen S. og vor
berømte sceniske Kunstnerinde Julie Maria Weber S.,
f. Rosenkilde. Til Professor udnævntes C. 1888.

Weilbach, Konstnerlex.

<i>H. R. Baumann.</i>

</chapter><chapter name="Christesen Frederik Christian Vilhelm, 1822-99, Guld- og Sølvvarefabrikant">

<b>Christesen Frederik Christian Vilhelm,</b> 1822-99, Guld- og Sølvvarefabrikant. 
Han er født 4. Juli 1822 i
Kjøbenhavn, men kom tidlig til Slagelse, i det hans
Moder, Vilhelmine f. Grandjean, flyttede til denne
By, da hans Fader, Styrmand Hans C., 1828 omkom
paa Søen. I Slagelse kom han i Guldsmeddelære, og
efter at han som Svend havde arbejdet 3 Aar i en
Prægeanstalt i Bremen, etablerede han sig 1846 i
Slagelse, og her blev han den første Guldsmed, der
for Alvor pressede f. Ex. Sølvskeer her i Landet. Da
han i 1856 efter forskjellige Vanskeligheder havde
faaet Bevilling til i Kjøbenhavn at maatte anlægge
en Fabrik for Prægning af Guld- og Sølvarbejder,
flyttede han til Hovedstaden, hvor hans Virksomhed
udviklede sig stærkt, navnlig efter at Lavsskrankerne
vare faldne ved Næringsloven af 1857. Til 1865 var
han dog væsentlig Leverandør 
til Landets andre Guldsmedde, først i det nævnte
Aar aabnede han et eget Udsalg. Af Betydning
for ham blev hans Forbindelse med det i 1861
oprettede Kunstflidslotteri og de i det virkende
Kunstnere. Hans Frembringelser fik nu fortjent
Anerkjendelse paa en Række Udstillinger, han deltager
nemlig principmæssig i alle større Udstillinger,
navnlig Verdensudstillinger. -- 28. Juni 1846
ægtede han i Bremen Louise Pape (f. 25. Avg. 1825 d.
10. Avg. 1882). d. 29. Dec. 1899.

C. Nyrop, Vilhelm Christesen, 1871. Samme, Dansk Guldsmedekunst, 1885.

<i>C. Nyrop.</i>

</chapter><chapter name="Christian (Christiern) I, 1426-81, Konge">

<b>Christian</b> (Christiern) <b>I,</b> 1426-81, Konge, 
nedstammede fra en grevelig Slægt, som siden det 11. Aarhundrede
havde været bosat i Egnen vesten for Nedre Weser. Fra
de to stærke Borge Oldenburg og Delmenhorst havde
Slægten efterhaanden udstrakt sit Herredømme over
de omkringboende frisiske Stammer. Grev Diderik den
lykkelige, C.s Fader, samlede og udvidede Slægtens
Besiddelser og efterlod ved sin Død 1440 Grevskabet
til sine 3 Sønner af andet Ægteskab: C., Morits og
Gerhard. Deres Moder Hedevig var en Datter af Grev
Gerhard VI af Holsten og Søster til Hertug Adolf
af Sønderjylland, og de unge Grever vare saaledes
paa mødrene Side beslægtede med det danske Kongehus
igjennem Hedevigs Tipoldemoder Richiza, Erik Glippings
Datter.

Om Grev C.s Ungdom vides kun lidet. Han har opholdt
sig nogen Tid ved den tyske Kejser Frederik III's Hof;
men af langt større Betydning for hans Fremtid var
det, at hans Morbroder Hertug Adolf tidlig tog sig
af hans Opdragelse. Den barnløse Hertug ønskede at
efterlade ham sine Fyrstendømmer, og det lykkedes
ham ogsaa at faa C. hyldet som sin Efterfølger i
Sønderjylland. Ved hans Hof og under hans Ledelse
havde den unge Greve haft Lejlighed til at lære
politiske Forhold at kjende, som siden skulde blive
ham til største Nytte.

6. Jan. 1448 døde Christoffer af Bajern uden at
efterlade sig Arvinger. Om den nu paafølgende 8
Maaneders Mellemregering i Danmark er kun lidet
bekjendt. Sandsynligvis er der gjort Forsøg paa
at samle de 3 Rigers Raad i Enighed om Valget af en
Fælleskonge. Men dette mislykkedes, Svenskerne valgte
Carl Knutsson til Konge, samtidig med at det danske
Rigsraad havde indledet Underhandlinger med Hertug
Adolf om Valget af hans Søstersøn til Konge. I Danmark
virkede Bispen af Roskilde for Grev C.s Valg, og efter
at der i Avg. var afholdt et Rigsraadsmøde i 
Kjøbenhavn, mødtes Udsendinger fra Danmark 1. Sept. med
den unge Greve og med Hertug Adolf i Haderslev,
hvor Aftaler bleve trufne og nedskrevne. Her fra
ledsagedes C. af Hertug Adolf med 800 Ryttere
til Kolding, hvor den danske Adel med 1500 Heste
modtog ham. 28. Sept. hyldedes han paa Viborg
Landsting, og i Slutningen af Okt. holdt han
sit Indtog i Kjøbenhavn. Samtidig med Valget til
Konge i Danmark blev C. trolovet med Christoffers
18aarige Enke Dorothea, Datter af den brandenborgske
Markgreve Hans, Alkymisten kaldet. Brylluppet fandt
imidlertid først Sted det følgende Aar 26. Okt. uden
større Festligheder, og 2 Dage efter kronedes C. i
Kjøbenhavns Frue Kirke af Ærkebiskop Tue til Danmarks
Konge.

Imidlertid truede ogsaa Norge med at træde ud af
Unionen. Skjønt det norske Rigsraad 3. Juni 1449 kunde
tilmelde C., at det havde antaget ham til Konge, og
C. derpaa & Juli i Marstrand havde undertegnet sin
norske Haandfæstning, lykkedes det dog Carl Knutsson,
støttet af Ærkebiskop Aslak Bolt, at blive kronet
til Norges Konge i Throndhjem 20. Nov. 1449. Mødet
i Halmstad i Maj 1450 rystede dog snart Kronen af
Carls Hoved, og i Sommeren kunde C. uhindret drage
til Norge, hvor han besøgte Bergen og ledsaget af
en hanseatisk Flaade sejlede til Throndhjem, hvor
han 2. Avg. 1450 kronedes til Norges Konge. «Aldrig
saa jeg en gladere Fyrste», udbryder en samtidig,
som overværede Kroningsfesten. En stor Glæde var
beredt den unge Konge ved hans Hjemkomst til Danmark,
i det hans Hustru 19 Dage før havde skjænket ham en
Søn. Det var 100 Aar siden, en Kongesøn var født i
Danmark; «alle priste derfor Gud med enstemmig Røst»,
siger den ovenfor nævnte Meddeler, «at der endelig var
født Landet en Kongesøn, og Kongen festligholdt hans
Daab ved et stort Gilde». Sønnen fik Navnet Oluf efter
Norges Skytspatron, men døde allerede Aaret efter.

Lykken vedblev at følge den unge, for faa Aar siden
saa ubekjendte Fyrste. Støttet af sin Morbroder, i god
Forstaaelse med den danske Højadel og i nært Venskab
med Nordtysklands Fyrster, med hvem han jævnlig havde
Sammenkomster i det bekjendte nordtyske Valfartssted
Wilsnack, fører han en dristig og heldig Politik:
Gulland vindes tilbage til Danmark, og endelig bringer
Oprøret i Sverige 1456-57 ogsaa dette Lands Krone
paa C.s Hoved. Unionen er fornyet, en blomstrende
Kongestamme grundlagt, den unge Kongesøn Hans hyldet
som C.s Efterfølger i
Norge og Sverige, og 3 Aar efter forenes Slesvig og Holsten med 
Danmark under samme Hersker. Kong C.s Herredømme strakte 
sig over det største Rige, som nogen dansk Konge siden Knud 
den store havde behersket. Men Omslaget kom brat og uventet. 
Nye Opstande i Sverige løsnede Forbindelsen med dette Rige, 
Slaget ved Brunkebjærg 1471 gjorde for bestandig Ende paa Unionens 
Fuldbyrdelse ad fredelig Vej, de store Udbetalinger til C.s Brødre 
Morits og Gerhard, hvem Kongen ogsaa havde overladt sin Tredjedel
af Oldenborg og Delmenhorst, og til Fætrene af den schaumburgske 
Linje for Afstaaelsen af deres Rettigheder til Holsten, 
medførte uhyre finansielle Forlegenheder og de alvorligste 
Stridigheder med Broderen Gerhard, og det andet og sidste Afsnit af 
C.s Regering viser os en imod alle Slags Vanskeligheder forgjæves 
kæmpende Konge. Vel er der ikke Mangel paa en vis ydre 
Glans; de store Rejser, som C. i Aarene 1474 og 1475 med uhyre 
Bekostninger foretog til Rom og til Kejseren, hans stadige Forsøg 
paa at optræde som Mægler i fremmede Fyrsters Stridigheder, 
Oprettelsen af Universitetet, det skotske Giftermaal 1469, da C.s
Datter Margrethe ægtede den unge skotske Konge Jacob III, ere 
alle Vidnesbyrd om Kongens Stræben efter at fortsætte i det samme 
Spor, han havde begyndt. Men Midlerne manglede, og Grunden 
var undergravet under hans Fødder. Kort før sin Død forberedte 
han et nyt Tog til Sverige, som vel havde ført til et nyt Brunkebjærg, 
hvorfor Døden imidlertid forskaanede ham. Han døde 21. 
Maj 1481 paa Kjøbenhavns Slot. 

Om Kong C.s Karakter lyder Dommen meget forskjellig. 
Huitfeldt kalder ham et Sted «en gudfrygtig, from og mild Herre», 
og et andet Sted siger han: «Han var en sagtmodig og tarvelig 
Herre og Konge, som regnes iblandt de gode Konger, dette Rige
haver forestandet». Af den lybske Krønnike kaldes han «en sagtmodig, 
mild og naadig Fyrste». Stræng lyder derimod de svenskes 
Dom: «en bundløs Pung», «en Rigets Fordærver» kalde de ham. Disse 
Domme have ikke synderlig Værd til Forstaaelsen af Kong 
C.s Regering. Men endnu er hans Historie ikke udredet i sine 
Detailler, og de forhaandenværende Kilder tillade derfor kun en 
flygtig og skitseret Karakteristik. Kun 22 Aar gammel blev han 
sat til at løse en vanskelig og betydningsfuld politisk Opgave, som 
krævede den største Kløgt, Besindighed og Kraft. Til Løsningen
af denne Opgave medbragte han en djærv, virksom og fyrig Natur. 
Altid er han paa Færde, han skaaner sig ikke selv; med 
Ungdommens Iver og Fantasi kaster han sig over enhver Opgave, som 
hans Stilling kræver af ham, og denne Fyrighed følger ham ogsaa 
i hans senere Aar, da han med den største Kjækhed personlig 
tager Del i Kampen paa Brunkebjærg, og da han senere trodser
Farer og al Slags Besvær for at opfylde sit Kald som Fredsmægler 
i Striden mellem Carl den dristige og Kejser Frederik III. Men 
denne Kraft og Djærvhed er ikke parret med Besindighed, 
Selvstændighed og Sans for det virkelige. Kong C. var en svag, let
paavirkelig Natur. Der er Tegn til, at han i alt for høj Grad har 
ladet sig lede af underordnede Raadgivere og personlige Tjenere. 
Det er ogsaa under C., at vi møde de første Spor i Danmark til
et virkeligt Hof med dets Lys- og Skyggesider. Vi møde disse 
Underhaands-Paavirkninger, hver Gang store Interesser staa paa 
Spil, og Kong C.s Haand falder da tungt paa Mænd, der hidtil 
have støttet og maaske ledet ham. Norges Rigsforstander Hartvig
Krummedige styrtes 1457 trods hans utvivlsomme Fortjenester af Kongen, 
Ærkebiskop Jøns Bengtsson fængsles og ydmyges paa den mest 
krænkende Maade, 1466 og 1467 bryder Kongen med sine 
fordums Venner og  Støtter, de mægtige Axelssønner, og deres Slægt 
og Frænder i Danmark. Smaalig Forfølgelse og personlig Animositet 
præge ofte Kongens Handlinger. Størst Ubesindighed og Mangel 
paa Sans for det virkelige viste dog C. ved at paatage sig 
Forpligtelser, som han ikke kunde opfylde, og derved paadrage Landet
ubodelig Skade. Pantsættelser til holstenske og danske Adelsmænd 
for at kunne udrede de Millioner, som Erhvervelsen af Slesvig og 
Holsten kostede, Pantsættelsen til Skotland af Orkn- og Shetlandsøerne
for Udredelsen af hans Datters Medgift, hans finansielle 
Afhængighed af Hansestæderne, hvem han indrømmede Rettigheder 
og Begunstigelser, som endnu ingen Konge havde skjænket dem, 
ere ikke alene Vidnesbyrd om Kongens Mangel paa husholderisk 
Sans, men ogsaa om hans Mangel paa Overblik og Fremsyn. Det 
er især efter Hertug Adolfs, hans Mentors, Død, at disse Karaktertræk 
træde frem, og vi fejle næppe stort ved at tilskrive denne 
kloge og erfarne Fyrste en stor Del af Æren for den Glans, der 
hviler over den første Halvdel af C.s Regering.

Kong C. var en smuk og statelig udseende Mand; til hans 
ridderlige og kjække Natur svarede et kæmpestort, velskabt Legeme, 
som var øvet i al ridderlig Idræt. Om hans huslige Forhold er 
kun lidet bekjendt; med sin Hustru Dorothea havde han 4 Sønner: 
Oluf (f. 1450 d. 1451), Knud (f. 1451 d. s. A.), Hans (f. 1455) og 
Frederik (f. 1471), som begge bleve Konger i Danmark,
samt en Datter, Margrethe (f. 1456), gift 1469 med
Kong Jacob III af Skotland. Han har mulig haft endnu
en Datter uden for Ægteskab, thi i Begyndelsen af det
16. Aarhundrede optræder en Kvinde ved Navn Elisabeth,
som kalder sig Kong C.s Datter. Han blev begravet
under Gulvet i det af ham selv og hans Hustru stiftede
Hellig tre Kongers Kapel i Roskilde Domkirke. Da
Graven aabnedes 1843 og 1847, fandtes Kong C.s og
hans Hustrus simple Trækister ophængte i to lave
Murhvælvinger tæt under Gulvet. Faa Laaget laa Kongens
mægtige Sværd, 2 Al. 3 3/4 Tomme langt, og hans
velbevarede Skelet stadfæstede Fortællingerne om hans
Kæmpestyrke og Rytterfærdighed, ligesom Mangelen af to
Tænder i Underkjæven vidnede om hans alvorlige Saar
i Slaget ved Brunkebjærg. 

Langebek, Jubeltale over Christian I, 1749. 
L. Daae, Kong Christiern I's norske Historie 1448-58, 1879. 
Hist. Tidsskr. 5. R. II.

<i>Mollerup.</i>

</chapter><chapter name="Christian (Christiern) II, 1481-1559, Konge">

<b>Christian</b> (Christiern) <b>II,</b> 1481-1559, Konge, 
Søn af Kong Hans og Dronning Christine, blev født paa
Nyborg Slot i. Juli 1481. Omtr. 6 Aar gammel kom
han for en kort Tid i Huset hos Hans Bogbinder (II,
466), derpaa hos sin Lærer, Kanniken Jørgen Hintze,
der til sidst for at kunne passe paa den ustyrlige
Dreng endog tog ham med i Kirke og lod ham synge
blandt Kordrengene. Allerede da var han hyldet rundt
om i Landet som tilkommende Konge (1487). Faderen
tog ham da atter til sig paa Slottet under Vejledning
af en tysk Lærer, Mester Conrad fra Brandenborg, en
humanistisk uddannet Mand, der vistnok har haft stor
Indflydelse paa den unge Prins. For øvrigt klages der
stadig over den unge Prinses natlige Sværmen om og
Konflikter med Byvagten, saa Stadens Raad til sidst
maatte klage til Faderen derover. Ved Siden af denne
Omflakken vænnedes han dog tidlig til Deltagelse i
det offentlige Liv og i Regeringshandlinger. 1489
havde det norske Raad anerkjendt hans Valg, og da
Sverige 1497 var erobret, valgtes han ligeledes af det
svenske Raad. I sit 18. Aar hyldedes han personlig
i Stockholm 19. Maj 1499 af Udsendinger fra alle
Sveriges Landskaber og rejste derpaa, ledsaget af
Sten Sture, rundt i Landet for at vinde Stemningen
for sig. Baade i Danmark og i Sverige deltog han
i forskjellige Regeringshandlinger og havde til
Hofmester faaet den ansete Rigsraad Niels Eriksen
(Rosenkrantz).

Han var under disse Forhold blevet stærkt udviklet 
baade paa Legeme og Aand. Han havde en stærk, skulderbred 
Legemsbygning, i Manddomsalderen med et kraftigt, noget
rødligt Skjæg; Haarene og Øjnene vare brune; Blikket
var livligt, naar ikke undertiden en melankolsk
Sindsstemning, en Arv fra Faderen, ligesom lagde et
Slør over det. Hans mandige Skjønhed vakte Opsigt
overalt, saa at den berømmes selv af en Kjender
som Albrecht Dürer. Han var en Mester i ridderlige
Færdigheder og en udmærket Skytte. Hans livlige
Aand, der var modtagelig for alle Indtryk, roses
af alle. Alt nyt interesserede ham. De humanistiske
Ideer greb han med Begjærlighed; de lavere Stænder
havde tidlig en Forsvarer i ham; men hans Egenvilje
var stærkt udviklet. Selvraadighed og Lunefuldhed
viste der sig tidlig Spor af. Alt skulde bøje sig
for hans Vilje; men mødte han Hindringer, der
ikke strax kunde fjærnes ved voldsomme Midler,
bøjede han ofte af, skiftede Planer og kunde
vise stor Vankelmodighed. At skaffe sig selv saa
stor Magt som muligt, er et Maal, han tidlig har
sat sig. For at naa det, skyede han intet Middel;
Reformerne bleve for ham derfor kun Midler; de staa
i anden Række, Enemagten i første. Bedst har han
tegnet sig selv paa sin Rejse i Nederlandene 1521
ved en Ytring til Erasmus Rotterodamus om Luther:
«Ved milde Midler udretter man intet; de Lægemidler,
som formaa at ryste den hele Krop, det er de bedste
og virksomste». Han kunde udfolde en forbavsende
Energi. Det viste han allerede 1502 i sit 21. Aar,
da han som Hærfører gjorde et rask Felttog fra den
norske Grænse ind i Sverige, og endnu mere i de 6 Aar
(1506-12), han med uindskrænket Myndighed styrede
Norge paa Faderens Vegne. Med en forbavsende Kraft
hævdede han under vanskelige Forhold den kongelige
Myndighed. De urolige norske Stormænd bleve fjærnede
fra de vigtigste Lensmandsposter og afløste af
paalidelige danske; Oprør dæmpedes med ubønhørlig
Strænghed; Hansestædernes Overgreb bleve standsede;
raske Strejftog ind i Sverige sikrede Landets Ro. Han
havde vist en stor Herskerevne, men ogsaa egenmægtigt
Stivsind, parret med List, Mistænksomhed og undertiden
klog Forstillelse. Biskop Carl af Hammer havde han
paa Formodning om Forræderi holdt i Fængsel uden at
tage det mindste Hensyn til Pave og Gejstlighed, ja
selv sin egen Fader, Kong Hans. Biskopperne skulde
herefter ikke bo paa murede Slotte, ytrede han ved
Indtagelsen af Hammer Bispegaard, de kunde bo paa
Ladegaardene, om de vilde.

Herved var han allerede kommen i et spændt Forhold 
til Gejstligheden. De højere Stænder havde faaet Øje for, hvad Farer
der kunde true dem fra den unge Konge. Vistnok under Følelsen 
heraf havde Kong Hans gjentagne Gange ladet Rigsraadet forny 
sit Valgbrev, sidste Gang i Juli 1512. Paa Kongens sidste Rejse 
i Jylland ledsagedes han af sin Søn, der var tilstede ved hans
Død i Aalborg 20. Febr. 1513. Næppe havde Kongen lukket sine 
Øjne, før Misstemningen viste sig. En Del tilstedeværende jyske 
Biskopper og Rigsraader gave den unge Konge et undvigende 
Svar paa hans Opfordring til dem om at tilsige ham Huldskab. 
Allerede denne Gang skulle disse Herrer have henvendt sig til 
Kong Hans' Broder, Hertug Frederik af Gottorp, om at overtage
Kronen. Disse Vanskeligheder bleve dog overvundne; 22. Juli 1513 
blev den strænge Haandfæstning vedtaget paa et fælles dansk-norsk 
Herremøde; i Okt. s. A. blev Kongen hyldet i Hertugdømmerne;
11. Juni 1514 blev han kronet i Kjøbenhavn og s. A. i Oslo;
12. Avg. 1515 holdt han derpaa sit Bryllup i Kjøbenhavn med den 
13aarige Elisabeth, Søster til den senere saa mægtige Carl V, og 
alt syntes en Tid lang at skulle gaa godt.

Da forandredes alt ved Dyvekes pludselige Død i Sommeren 
1517. Med denne Kvinde, Datter af Hollænderinden Sigbrit, havde 
Kongen allerede gjort Bekjendtskab under et af sine Ophold i 
Bergen (1507 eller 1509). Hun tillige med Moderen var fulgt med 
ham til Oslo, senere til Kjøbenhavn. Forholdet var fortsat efter 
Brylluppet med Barnedronningen (hvis ældste Barn ogsaa først 
fødtes 21. Febr. 1518). I Dyvekes Død saa Sigbrit og Kongen 
Følgerne af en aftalt Plan. Hans Lidenskab og Had til de højere 
Stænder bleve nu for Alvor vakte. Torben Oxe fik, med eller uden 
Grund, Skyld for Giftmordet, og hans Hoved faldt til Trods for 
Rigsraadets Frikjendelse. Fra nu af var Kongen i Strid med 
Aristokratiet. Sigbrits Indflydelse blev overvældende; Rigsraadsmøder 
holdtes saa godt som ikke. Om Sigbrit samlede sig en 
Række inden- og udenlandske Redskaber, ofte af tvivlsom Beskaffenhed,
der endnu mere æggede Kongens Lidenskabelighed. Fra nu 
af træde hans Planer, at gjøre sig uafhængig af de højere Stænder 
og til sidst naa en enevældig Styrelse, stedse tydeligere frem.

Endnu holdtes Fjendskabet med de højere Stænder dog nogenlunde 
nede ved Forholdet til Sverige. Men netop her traadte 
Kongens baade gode og slette Egenskaber frem i hele deres Styrke. 
Personlig viste han i disse Aar hele sin Energis Kraft; vel var 
han uheldig paa Krigstoget 1518 og blev slaaet ved Brännkyrka; 
men da han ved store Anstrængelser i Aaret 1520 havde samlet 

Hovedhæren, og Sverige efter Slaget ved Bogesund af Otte Krumpen 
var lagt under hans Magt paa Stockholms Slot nær, hvor Sten 
Stures Enke, Christina Gyllenstjerna, endnu belejredes, ilede han 
i et halvt Aar 3 Gange frem og tilbage mellem Stockholm og 
Kjøbenhavn for selv personlig at lede alt, og hans Haand hvilede 
tungt paa de Lensmænd, der paa en eller anden Maade havde 
vist sig forsømmelige. Men ingen Sinde viste hans Troløshed sig 
tydeligere. De løseste Paaskud og de største juridiske Spidsfindigheder 
tyr han til for at redde Lovens Skin. Han lod Lunds 
Ærkebiskop som den svenske Kirkes Primas sætte Sten Sture og 
hans Tilhængere i Band som Kirkens Fjender paa Grund af Ærkebiskop
Gustav Trolles Afskedigelse. Samtidig med, at han i Sverige 
optræder som Kirkens Forsvarer, lader han en luthersk Prædikant 
optræde i Kjøbenhavn, men opgiver atter dette Forsøg, da han er 
kommen i et spændt Forhold til Pavestolen. At han betragtede 
Svenskerne som Oprørere, da de højtidelig havde hyldet ham som 
Barn, følger af sig selv. Da han har betvunget dem ved Vaabenmagt, 
lader han sig 4. Nov. 1520 krone i Stockholm som Arveherre, 
efter at han havde ladet Jens Andersen Beldenaks juridiske Spidsfindighed 
bevise, at Sverige oprindelig var et Arverige. Tilgivelse 
for alt, hvad der var forbrudt mod ham selv, Gustav Trolle og 
Kirken, bliver givet; men da hans gejstlige Raadgivere, Diderik 
Slagheck, Gustav Trolle og maaske Jens Andersen, forestille ham,
at han ikke kan give Tilgivelse for Forseelser mod Kirken, griber 
han atter dette juridiske Paaskud til at lade Kjætterdommen afsige 
mod Sten Stures Tilhængere og foranstalter det stockholmske 
Blodbad (8. Nov. 1520). Dette Raad stemmede overens med hans 
lønligste Ønsker; derom kan der næppe være Tvivl. Han dulmede 
Samvittighedens Stemme ved det juridiske Skin og troede sig i sin Ret.

I Forbindelse med politiske Planer staar Kongens pludselige 
Rejse til Nederlandene fra Juni til Sept. 1521. Med kun faa 
Ledsagere, uden Lejde, vovede han det farlige Ridt gjennem det 
urolige Tyskland. Hans uventede Ankomst vakte den største Opsigt. 
Overalt blev han som Kejserens Svoger og som en af Evropas 
største Fyrster modtaget med store Æresbevisninger. I fortrolige 
Sammenkomster uden Raadgivere viste han sin Aandsoverlegenhed 
over den 21aarige Kejser. Han havde af Arkivernes Støv opgravet
middelalderlige Breve om Danmarks Rettigheder over Lybek og 
fik dem bekræftede af Kejseren, der ogsaa aftraadte ham Lensretten 
til Holsten! Aarhundreder gamle Breve forstod C. II overhovedet 
udmærket at bruge. Bevidst eller ubevidst var han Macchiavellis 
Lærling i Jesuitismens Tidsalder. Men i en anden Henseende 
viser han sig i det fordelagtigste Lys paa denne Rejse. Hoffet 
forlod han snart, men rejste om i de rige nederlandske Stæder, 
med skarpt Blik for alt, hvad der i det rige Kulturland kunde 
komme hans egne Lande til gode. Haandværkere og Kunstnere 
bleve tagne i Tjeneste. Alle fremragende Mænd søgte han at 
komme i Forbindelse med; Erasmus Rotterodamus og Albrecht Dürer 
vare hyppig hans Bordgjæster.

Efter Hjemkomsten udkom de store Landslove, til Dels efter 
nederlandsk Mønster. Ogsaa disse bære Vidne om Kongens Sans 
for Oplysning og Fremskridt; men de fremkaldte en hel Omvæltning 
i de bestaaende Forhold og mødte i det hele Modstand; selv 
Borgerstanden havde ikke Øje for deres Betydning. Samtidig blev
Kongens Adfærd stadig vilkaarligere. De adelige Lensmænd 
fortrængtes til Dels af borgerlige; de nye Lensbreve indeholdt 
Bestemmelser til Fordel for Kongens Søn som hans Efterfølger. Alt 
tydede paa, at en arvelig Regering tilstræbtes. Sverige var blevet
et Arverige; skulde Unionen bevares, var allerede derved de øvrige 
Rigers frie Valg et Skin. Arverige og Enevælde vare for Tidens 
Opfattelse ét. Da rejste en Del jyske Biskopper og Rigsraader 
Oprørsfanen mod Kongen. Under disse Forhold viste Kongen stor Vaklen. 
Efter den lidenskabelige Overspændthed fulgte en Slaphedens 
Reaktion. I Steden for at samle alt til en Kamp for sine Planer og 
Ideer indlod han sig paa resultatløse Underhandlinger. Hele Jylland
rejste sig; Borgere og Bønder fulgte Adelens og Biskoppernes 
Opfordring, trykkede, som de vare, af Skattepaalæg og Skattefogeder. 
Fyns Befolkning viste sig ogsaa upaalidelig. Kun Kjøbenhavn og 
Malmø og maaske Almuen i Sjælland kunde han rimeligvis stole 
paa. 13. April 1523 sejlede han da paa en Flaade paa o. 20 Skibe 
til Nederlandene for at søge Hjælp hos upaalidelige Venner i 
Udlandet, ledsaget af sin Dronning, sine 3 smaa Børn og en Skare 
trofaste Mænd, der ikke svigtede ham i Ulykken. Ogsaa Sigbrit 
fulgte med; thi saa troløs Kongen kunde være over for sine 
Fjender, lige saa trofast viste han sig ofte mod dem, han havde 
Tillid til. Sigbrit vilde han ikke opgive, skjønt han maaske derved 
havde kunnet redde sin Trone; men hendes hvasse Tunge havde 
heller aldrig formaaet at svække hans Tillid til Mænd som Mogens 
Gjøe og Ove Bille. 

1. Maj 1523 landede den kongelige Flaade efter en stormfuld 
Rejse ved Veere i Zeeland. Kongen fik kun en lunken Modtagelse 
hos Dronningens Faster Regentinde Margrethe. Kejseren var i 
den store Krig med Frankrig; om Udbetalingen af de 150000 
Gylden, der endnu stode tilbage af Medgiften, var ikke Tale. Det 
var efter Tidens Pengeværdi en meget stor Sum, hvis Udbetaling 
vilde have hjulpet Kongen over alle Vanskeligheder. Fra Juni 
1523 til Juli 1524 opholdt Kongen sig i Tyskland for at udruste et
Tog til det belejrede Kjøbenhavns Undsætning. Det mislykkedes 
af Pengemangel. I sin nedtrykte Stemning lod han Luther kalde 
til sig. Hans Prædiken gjorde et dybt Indtryk. Hidtil havde Kongen 
i Reformationen kun set et politisk Middel til egen Fordel; fra nu
af synes han i sit Hjærte at være luthersk. Han opholdt sig længe i 
Wittenberg hos Maleren Lucas Cranach og omgikkes hyppig med 
Luther. Strax lod han sine Ledsagere Hans Mikkelsen og Christiern
Vinter oversætte det nye Testamente paa Dansk; selv fulgte han 
Arbejdet i dets raske Fremskriden med stor Interesse og lod mange 
Exemplarer sende til Danmark. Senere udkom Christiern Pedersens
Oversættelse; selv syslede han med en Oversættelse af det gamle 
Testamente (formodentlig fra Tysk).

Ogsaa Dronningen nød efter hans Opfordring Nadveren paa 
luthersk Vis; men Forholdet til den kejserlige Familie blev kun 
derved værre. Efter Tilbagekomsten til Nederlandene anvistes dem 
Ophold i Lier, en Stad i Brabant midtvejs mellem Antwerpen og
Mecheln. Det Hus, hvori Hoffet holdtes, kaldes endnu «het hof van 
Denemarken». Der tilstedes dem 500 Gylden maanedlig. Herfor 
skulde 60 Personer underholdes og alle Udgifter til Rejser, Hvervinger
osv. bestrides. Det var en Umulighed. Gjælden blev stedse 
større; alle Klenodier, selv Børnenes Legetøj, vandrede til Pantelaanerne; 
Dronningen syede selv de aflagte Klæder om til Børnene; 
mange af Kongens Mænd lede ofte Mangel paa alt, baade Føde 
og Klæder. I uafbrudt trøstesløs Virksomhed hjemsøgtes han under 
disse Forhold ofte af den dybeste Melankoli. 19. Jan. 1526 døde 
hans unge, altopofrende Dronning under et Ophold paa Slottet
Zwijnaerde ved Gent. Hun efterlod ham 3 smaa Børn: Hans, f. 1518, 
Dorothea, f. 1520, og Christine, f. 1521. De bleve nu tagne fra 
ham for ikke at blive kjættersk opdragne. Mismodig rejste Kongen 
faa Dage efter til Tyskland, medens en Del af hans Mænd bleve
tilbage i Lier. Atter 1526 syntes det et Øjeblik efter Freden i 
Madrid, som om han skulde iværksætte sine Planer; men 

Pengemangelen og den paa ny udbrudte Krig mellem Kejseren og Frankrig 
forstyrrede alt. I Aaret 1528 vendte han tilbage til Lier, til Dels 
paa Grund af de Forfølgelser, flere af hans der efterladte Mænd 
vare Gjenstand for paa Grund af deres Tro.

Først efter Cambray-Freden 1529 bleve Udsigterne lysere. I 
Danmark og Sverige optraadte imidlertid Frederik I og Gustav Vasa 
som Lutheranere. Kong C. blev da atter Katholik! Han satte sig 
i Forbindelse med de norske Biskopper; for at sikre sig Kejserens
Bistand forpligtede han sig (8. Febr. 1530) til at holde alle sine 
Riger til den katholske Tro under kejserligt Tilsyn. Ved Sammenkomster 
med Kejseren i Innsbruck og Augsburg fik han gunstige
Løfter om Udbetalingen af en Pengesum; men først havde han i 
en pavelig Legats Nærværelse maattet afsværge sine Vildfarelser 
og modtage Kirkens Absolution. Atter havde Udsigten til Kronen 
ledet ham bort fra hans Overbevisning; thi i sit Hjærte baade var 
han og maatte han efter sin Natur være gunstig stemt for Lutheranismen. 
Den lovede Pengesum blev ikke udbetalt; men dog 
lykkedes det ham med stor Energi at faa samlet en Hær paa en 
10000 Mand. Da gjorde han pludselig et Indfald i Holland og 
tiltvang sig Hjælp af de hollandske Stæder, der vare Garanter for 
Brudeskatten, til Trods for Kejserens hemmelige og aabenbare 
Modstand. 24. Okt 1531 sejlede Flaaden ud fra Medemblik i 
Holland. Men Uheldet fulgte fra nu af Kongen. Storme splittede
en Del af Flaaden. 5. Nov. landede han med en Del i Hestnæs 
Udhavn i Norge. Akershus Fæstning kunde han ikke indtage. 
Hans Vankelmod var tiltaget med Aarene. Han benyttede atter 
Underhandlinger, hvor han skulde handle; hans Stilling som Katholicismens
Forsvarer var desuden en Umulighed. Han havde intet Hold 
længer, hverken i sit eget Indre eller i den politiske Stilling. 
1. Juli 1532 maatte han med Biskop Knud Gyldenstjerne indgaa 
Overenskomst i Oslo, i Følge hvilken han under Lejde førtes til 
Kjøbenhavn for nærmere at underhandle med sin Farbroder. Mismod,
Tvivl, Frygt for Udfaldet nagede hans Sind. Under 
forskjellige Paaskud brød man Lejdet og besluttede at sætte ham i 
Forvaring paa Sønderborg Slot. Dog skulde det have et Skin af 
kun at være en Opsættelse, indtil han i Flensborg kunde faa en 
Sammenkomst med Frederik I; men forinden havde denne hemmelig 
forpligtet sig til sine danske og holstenske Raader aldrig at frigive 
Kong C., der ikke skulde betragtes som hans, men som Danmarks 
og Fyrstendømmernes Fange. 8 danske og holstenske Raader fik 

Tilsyn hermed; Slottet skulde ogsaa holdes til deres Haand; uden 
deres Indvilligelse maatte Kongen og hans Efterfølger intet foretage 
sig, ja ikke engang uden deres Samtykke have nogen personlig 
Sammenkomst med Fangen.

9. Avg. 1532 ankom Kong C. til Sønderborg. Af hans 
Ledsagere fik kun en Dværg (ved Navn Lucas), der i mange Aar havde 
været hos ham, og et Par Kokke Lov til at følge med paa Slottet. 
Det lod til, at den heftige Mand i sin Fortvivlelse vilde sætte sig til
Modværge; man rev da den gyldne Vlies' Ordenskjæde af hans Hals; 
den fandtes senere blandt Frederik I's Efterladenskaber. Mod ham 
var der vist stor Troløshed; det kan ikke bestrides, hvad enten 
man vil søge den største Skyld hos Knud Gyldenstjerne, der 
beskyldtes for at have overskredet sin Instrux, eller hos Kong Frederiks 
danske og holstenske Raader. Selv ventede Kong C. stadig en 
Sammenkomst med Farbroderen; den kom aldrig. I de samme 
Dage døde hans eneste Søn, Hans, hos sin Morbroder i Regensburg. 
Kejserens sidste svage Interesse for Kong C. var dermed uddød.

Kong C. blev anbragt i «det blaa Taarn» paa Sønderborg. 
Hans «Gemak» her var en lys og rummelig Hvælving med smuk 
Udsigt baade over Byen og Sundet. Maaske havde han i 
Begyndelsen ogsaa flere Værelser i Taarnet til Disposition. Om Dagen
kunde han gaa temmelig frit omkring paa Slottet og Blokhuset. 
4 Adelsmænd vare satte til hans Opvartning og morede ham med 
Spil og lignende Adspredelser. Dog maatte han kun tale med 
disse Personer og ikke paa nogen Maade sætte sig i Forbindelse 
med Omverdenen. Bevarede Lensregnskaber vise, at han hele 
Tiden igjennem blev rigelig forsynet med Mad, Drikke og Klæder. 
Man foregav ogsaa stedse, at han nød en fyrstelig Underholdning; 
men videre gik denne næppe. Men gjennem Dværgen, der blev 
udgivet for syg og ført ud af Taarnet, satte han sig i Forbindelse
med Omverdenen. Flere underordnede Medhjælpere bleve i den 
Anledning henrettede. Alle Klenodier, Knive og lignende Sager 
toges fra Kongen, og denne blev allerede nu (Begyndelsen af 1533) 
eller maaske ved Grevefejdens Udbrud indemuret eller i alt Fald 
indespærret i sit «Gemak». Adelsmændene og Dværgen forsvinde; 
en gammel Soldat ved Navn Mikkel blev hans eneste Selskab og 
skal have moret ham med sine Krigshistorier. Under Grevefejden 
var der givet Ordre til at dræbe Kongen, hvis Slottet blev taget. 
Stengulvet viste Mærker af den tunge, ensomme Vandring rundt 
om Bordet i den lange Aarrække. Hvor længe denne Indespærring 
fandt Sted, er usikkert. 1540 bød Christian III, at Kongen om 
Dagen maatte komme uden for Taarnet til andre og bedre Værelser 
paa Slottet, og at han stadig skulde have nogle Adelsmænd om 
sig; men om Natten skulde han atter ind i Taarnet. Dette har
vistnok været Tilfældet i den følgende Tid. I Freden i Speier 1544 
fandtes en Artikel om større Frihed for Fangen; navnlig skulde 
han have Lov til at jage og fiske. Da hans Svigersønner (især 
Pfalzgrev Frederik) imidlertid ikke vilde opgive Døtrenes formentlige 
«Arvefordringer» og forlangte Fangens fuldstændige Frigivelse, 
hindredes dette Løftes Opfyldelse. I Aaret 1546 blev da ved en Sammenkomst 
i Sønderborg mellem de to Konger indgaaet en Kontrakt,
i Følge hvilken Kong C. skulde have Indtægterne af Kalundborg 
og Samsø og frit opholde sig her, men dog ikke forlade Lenet og 
ikke tale med fremmede uden i Lensmandens Nærværelse, samt 
have Ret til at jage; til Gjengjæld afstod han sin Titel og alle 
sine Fordringer for sig og sine Arvinger; men en Betingelse for 
Kontraktens Iværksættelse var Kejserens og Døtrenes Ratifikation. 
Denne kom imidlerlid aldrig; dog nød Fangen nu atter større 
Friheder, men misbrugte dem til at holde Gilder i Sønderborg. 
Pirrelig var han og vilde om Natten ikke igjen i Taarnet. Sine 
Sorger slukkede han ofte i Vinen; han beklager i sine Breve til 
Christian III «sin Skrøbelighed i Hovedet» og sin derved 
fremkaldte Heftighed under Forhandlingerne. Til andre Tider hensank 
han i Melankoli ved Tanken om sin Skæbne og sine Børns Mangel 
paa Hensyn. Hans tidligere stærke Helbred var ogsaa nu nedbrudt. 

Efter mange Underhandlinger besluttede Christian III, der altid 
gjærne havde villet formilde Fangens Tilstand, uden Hensyn til 
Børnene at give ham større Frihed. Han overførtes da paa 
standsmæssig Maade i Begyndelsen af 1549 til Kalundborg; paa 
Hagenskov Slot havde han (17. Febr.) en Sammenkomst med Christian III, 
hvor de sidste Enkeltheder aftaltes. Dog var det næppe 
Sønderborg-Kontrakten af 1546, der herved lagdes til Grund. Kong C. vedblev 
at være Fange. Han havde flere Adelsmænd til «at varte paa 
sig» og større Tjenerskab end tidligere, ogsaa en «Prædikanter», 
men først 1550 faar Lensmanden Tilladelse til undertiden at lade 
ham ride, spasere og komme i Kirke (formodentlig i Byen), og først 
1554 faar han Tilladelse til undertiden at drage paa Jagt, dog 
under nøje Tilsyn. En Sum stilledes efter hans Ønske til Disposition 
til Almisser. Religiøs Læsning, Kjærlighedsgjerninger, 
Smaaudflugter og Jagt synes at have adspredt hans sidste Dage. 
77 1/2 Aar gammel døde han 25. Jan. 1559, faa Uger efter 
Christian III, hvis Død han skal have taget sig meget nær. Under 
kongelige Æresbevisninger bisattes han efter eget Ønske hos sine 
Forældre i Odense Graabrødrekirke. 1805 flyttedes Levningerne 
ved Kirkens Nedbrydelse til St. Knuds Kirke.

Behrmann, K. Christian II's Hist. I-II, 1815. 
Allen, De tre nord. Rigers Hist. 1497-1536, I-V. 
Allen, De rebus Christierni II exulis, 1844. 
Allen, Breve og Aktstykker til Christiern II's og Frederik I's Hist. I, 1854. 
Sick, Bidrag til Christiern II's Hist. under Landflygtigheden, 1860. 
Heise, Christiern II i Norge og hans Fængsling, 1877. 
Behrmann, Christian II's Fængsels- og Befrielses-Hist., 1812. 
Danske Mag. 5. R. I.

<i>A. Heise.</i>

</chapter><chapter name="Christian III, 1503-59, Konge">

<b>Christian III,</b> 1503-59, Konge, 
Søn af Frederik I og dennes 
første Hustru, Anna af Brandenborg (I, 284), blev født paa Gottorp 
Slot 12. Avg. 1503. Moderen døde allerede 1514, og ved Faderens 
senere Ægteskab med Sophie af Pommern kom den unge Prins 
og hans eneste Helsøster, Dorothea, senere gift med Hertug Albrecht 
af Preussen, til at staa temmelig ene over for Faderen og deres 
unge Halvsøskende. I sit 15. Aar fik han til Lærer den højt 
begavede Mester Wolfgang v. Utenhof, der lige kom fra Wittenberg, 
og kort efter til Hofmester den energiske Johan Rantzau, to Mænd, 
der fik stor Indflydelse paa hans Liv og senere bleve hans vigtigste 
Raadgivere. I Aaret 1521 blev den unge Prins under Johan Rantzaus 
Ledelse sendt til sin Morbroder Kurfyrst Joachim af Brandenborg 
(gift med Christian II's Søster Elisabeth). I Følge med denne 
kom han til at overvære Rigsdagen i Worms, hvor Luthers 
Optræden gjorde et uudsletteligt Indtryk paa ham, der blev af den 
største Betydning for Fremtiden.

Kort efter Tilbagekomsten blev Faderen Konge i Danmark. 
Efter Kongehyldingen i Viborg i Marts 1523 drog Hertug C. som 
øverste Befalingsmand med Johan Rantzau ved sin Side gjennem 
Fyn til Sjælland og ledede Belejringen af Kjøbenhavn. I de 
følgende Aar kom han dog ikke meget til Danmark. Der udviklede 
sig hurtig et spændt Forhold mellem ham og det katholsksindede 
Rigsraad. Han viste sig ved enhver Lejlighed som udpræget 
Lutheraner. Aaben og ligefrem, som han var i sin Ungdom, 
undertiden lidt kaad og overgiven, lod han Rigsraaderne høre, at de vare 
Oprørere mod deres retmæssige Konge. Han viste ligefrem Ulyst 
til at blive Konge i Danmark. Dette bragte ham atter i et spændt 
Forhold til hans koldt beregnende Fader og flere af dennes 
Omgivelser, der nødig vilde se de med saa store Anstrængelser 

forbundne Lande atter adskilte efter Kongens Død. Selv
efter at Hertug C. i Aaret 1525 var bleven gift med
den 15aarige Dorothea, Datter af Hertug Magnus af
Sachsen-Lauenborg, blev han kun knapt underholdt af
sin sparsommelige Fader. Han aflagdes med Tørning
og Haderslev Len og begyndte strax her at indføre
Reformationen, selv i de Distrikter af Nordslesvig,
der hørte under Ribe Bispestol, uden at bryde sig om
Biskop Iver Munks Indsigelser. I Aaret 1526 blev han
af Faderen indsat til Statholder i Hertugdømmerne
under dennes Fraværelse i Danmark og varetog dette
Hverv med Iver og Dygtighed.

Han var nu en ung, smuk Mand, der ved sin Vennesælhed
forstod at vinde sig mange Venner. Men han beskyldes
for paa denne Tid at have ført et lidt lystigt
Liv. Hans ungdommelige Begejstring, der endnu kunde
forlede ham til uoverlagte Skridt, var ikke vel
set hos Faderen. Han søgte da Trøst hos sin Søster
Dorothea, der 1525 var bleven gift med Hertug Albrecht
af Preussen. Disse foresloge Faderen at gjøre ham
til Statholder i Norge for at skaffe ham en større
Virkekreds. Kongen sendte ham dog kun der op i Aaret
1529 i et kortere Ophold med paalidelige Raadgivere
ved Siden. Han viste sig ogsaa her meget virkelysten,
men holdtes stadig tilbage fra kraftigere Indgriben
i de vanskelige Forhold af sin forsigtige Fader. Sin
hensynsløse lutherske Iver viste han ogsaa her ved,
uden Hensyn til sine danske Raadgivere, at berøve
Mariekirken i Oslo dens Klenodier.

Under disse Forhold var allerede 1529 hans unge
Halvbroder Hertug Hans efter Rigsraadets Ønske
hentet til Danmark for at opdrages her. At det
katholsksindede Flertal i Rigsraadet vilde have
denne til Konge, var en offentlig Hemmelighed. Da
Frederik I døde (10. April 1533), overtog Hertug
C., tilskyndet af sine kraftige holstenske Raader,
strax Regeringen i Hertugdømmerne i sit eget og
sine umyndige Halvbrødres Navn og modtog paa sine og
deres Vegne Arvehylding i Kiel 8. Juni. Først havde
han dog sørget for, at den nye Læres Udbredelse i
Hertugdømmerne sikredes. «Hellere vil jeg gaa til
Fods her fra og lade alt blive liggende end finde
mig i deres ukristelige Levned», havde han kort efter
Faderens Død skrevet til Landgrev Philip af Hessen;
men da denne tilraadede ham at imponere Landdagen i
Kiel ved sammenkaldt Militær, afslog han dette.

Hertug C. havde saaledes tidlig taget et fast
Stade. Tronerne stode for ham kun i anden Række. Sit
Maal tabte han aldrig
af Syne. I Danmark udsatte Rigsraadet Kongevalget i et Aar. 
«Hertug C. vil blive en værre Tyran end Christian II», ytrede 
man. Baade det lutherske Adelsparti med Mogens Gjøe og Erik 
Banner i Spidsen og det demokratiske Parti med Jørgen Kock, 
Ambrosius Bogbinder og Jürgen Wullenwever tilbøde ham Tronen,
naar han vilde vise sig i Landet med væbnet Styrke; men af 
Samvittighedsfuldhed, ogsaa af Hensyn til Broderen, afslog han 
dette. Først da Adelen i Jylland og Fyn ved Møderne i Ry og 
Hjallese (Juli 1534) ved Grevefejdens Udbrud kaarede ham til Konge, 
tog han mod Tronen. 18. Avg. 1534 blev han foreløbig hyldet i 
Horsens af den Del af Jylland, der ikke havde sluttet sig til 
Skipper Clement. Han lovede at udstede en Haandfæstning og 
bekræfte Privilegierne, dog med Forbehold af, naar der var kommet 
Ro i Landet, med Rigsraadet og Adelen at gjøre «en kristelig 
god Skikkelse i alle Maader». Efter at Clements-Fejden var dæmpet, 
hyldedes han derpaa af hele Jylland paa Viborg Landsting 8. Marts 
1535. Han nar næppe personlig Skyld i den haarde Medfart, 
Johan Rantzau havde ladet overgaa Bønderne efter Clements-Fejden. 
Personlig optraadte han paa den Rejse, han nu foretog i Jylland,
mildnende og dæmpende og vandt ved sine Retterting en stor Del 
af den menige Befolkning for sig.

Den samvittighedsfulde Tilbageholdenhed, han hidtil havde 
vist, faldt ingenlunde ubetinget i hans holstenske Raaders Smag. 
Af den hensynsløse Utenhof skildres han endnu som det hjælpeløse 
Barn, der ikke kunde raade sig selv. Man raabte paa Reformer, 
at det var nødvendigt at knække de danske Stor-Hanser, der atter 
vare faldne fra. Det er utvivlsomt denne Indflydelse, der bevægede 
Kong C. til efter Kjøbenhavns Overgivelse (29. Juli 1536) i et 
hemmeligt Aftenmøde med sine holstenske Raader og tyske 
Landsknægtoberster at beslutte Biskoppernes Fængsling, der fandt Sted 
tidlig næste Morgen (12. Avg.), og at behandle de Rigsraader, der 
havde hyldet Grev Christoffer til Trods for deres tidligere Tilsagn 
om at tage en af Kong Frederiks Sønner til Konge, saa haardt 
(s. II, 203). De verdslige Rigsraader bleve tvungne til at finde 
sig i Biskoppernes Fængsling og maatte udstede Reverser herom. 
Det havde endogsaa været paa Tale at fængsle hele Rigsraadet, 
men det blev afvendt. Nu kunde man reformere og gjennemføre 
de allerede i Horsens 1534 antydede Forbedringer i verdslig og 
kirkelig Henseende, hvilket derfor gjennemførtes paa Rigsdagen i 
Okt. 1536, hvor tillige Kongens Haandfæstning blev vedtaget og 
hans Søn allerede erkjendt for hans Efterfølger. Men endnu paa 
denne Tid tilbød Kongen at trække sig tilbage for Broderen Hans, 
hvilket der selvfølgelig nu ikke længere kunde være Tale om. 12. 
Avg. 1537 blev han paa sin 35. Fødselsdag kronet i Frue Kirke
af Bugenhagen.

Den Maade, hvorpaa Kong C. havde behandlet Biskopperne, 
fandt stor Misbilligelse, selv hos Luther. Der er i denne Handling 
ligesom et Træk tilbage af hans Ungdoms utaalmodige Higen efter 
at gjennemføre Reformationen. Men han var nu modnet til en 
selvstændig Mand, der med stor Ro og Besindighed grundlagde 
den nye Ordning. Med Maadehold brugte han den større Magt, 
der var lagt i hans Haand, og lidt efter lidt lykkedes det ham at 
frigjøre sig for de Baand, hans holstenske Raader lagde paa ham, 
og atter at udsone sig med de danske Stormænd, han havde 
behandlet haardt. Naar Danmark efter Reformationen ikke blev helt 
styret i holstensk Aand og af Holstenere, kan man takke Kong 
C.s rolige, hæderlige, besindige og ridderlige Karakter herfor. At 
følge hans store og betydningsfulde Kongegjerning i de 23 Aar, 
han endnu sad paa Tronen, hører ikke herhen. Den sikrer ham 
Mindet som en af de betydeligste Konger i den oldenborgske 
Stamme, et smukt Exempel paa en rolig og sindig Reformlyst, 
der aldrig taber Maalet af Sigte og netop ved sin Sindighed 
udretter saa meget i mange forskjellige Retninger. Religionssagens 
Ordning var dog hans Hovedmaal, og han opgav den aldrig. 
Endnu paa Dødslejet udstedte han Forordninger om Kirken og 
Gejstligheden. Selv i Besiddelse af kirkelig og videnskabelig Sans 
understøttede han enhver Stræben i denne Retning, ligesom han stadig 
stod i Forbindelse med Luther og Melanchthon; Luther nød Understøttelse
af ham og efter Luthers Død hans efterladte. Selv var 
Kongen i hele sit Liv et Mønster paa Gudsfrygt og Fromhed. 
Gudelig og anden Læsning beskæftigede han sig med, naar hans 
Kongegjerning levnede ham Tid. Drik og al Slags Umaadelighed 
hadede han; intet saadant fandt Sted ved hans Hof, og gjennem 
de unge Adelsmænd, der opdroges ved Hove, udgik en religiøs, 
maadeholdende, alvorlig Tone, der spores hos de bedre af dem i 
den følgende Tid.

Han døde paa Koldinghus efter flere Aars Svagelighed 1. Jan. 
1559 i sit 56. Aar og blev 3. Febr. bisat i St. Knuds Kirke i 
Odense. 1579 flyttede Frederik II Liget til Hellig tre Kongers 
Kapel i Roskilde Domkirke og lod af nederlandske Kunstnere i
Renæssancestil opføre det endnu staaende Gravminde, der er et 
af de skjønneste kunstneriske Monumenter i Norden. -- Med 
Dronning Dorothea (d. 1571) havde han 5 Børn: Anna, f. 1532 (s. 
I, 284), Frederik II, f. 1534, Magnus, f. 1540, Hans (d. yngre), 
f. 1545, og Dorothea, f. 1546.

Allen, De tre nord. Rigers Hist. V, 246 ff.
Hist. Tidsskr. 4. R. III og VI.

<i>A. Heise.</i>

</chapter><chapter name="Christian IV, 1577-1648, Konge">

<b>Christian IV,</b> 1577-1648, Konge, 
fødtes 12. April 1577 paa Frederiksborg. Med en vis Spænding havde man set hen til hans Moder Dronning Sophie af Meklenborgs Svangerskab; hendes og 
Frederik II's Ægteskab havde hidtil kun været velsignet med Døtre,
og først Fødselen af en Søn gav Sandsynlighed for Opretholdelsen 
af den regelmæssige Tronfølge. 2. Juni s. A. døbtes han i Frue 
Kirke i Kjøbenhavn, og umiddelbart efter toge hans Moders 
Forældre, Hertug Ulrik og Hertuginde Elisabeth, ham efter Tidens 
Skik med til deres Hjem i Meklenborg. Opholdet her varede 2 
Aar. Nogen Tid efter sin Tilbagekomst til Danmark blev han 
paa Herredagen i Odense i April 1580 valgt af Rigsraadet og 
samtykt af Adelen til Tronfølger; Hyldingen foregik i Sommeren 
1584 i de forskjellige Provinser.

Rimeligvis allerede i Efteraaret 1582 var den pommerske Adelsmand 
Henrik Ramel bleven udnævnt til Prinsens Hofmester; omtrent 
samtidig hermed udnævntes en Lærer (Tugtemester) for ham, og 
Valget faldt paa Hans Mikkelsen, der var en Elev af en af Datidens
bekjendteste Pædagoger, Johan Sturm i Strasburg, og som havde 
været Rektor paa Herlufsholm, indtil han 1580 var bleven Hofpræst. 
I Nov. 1583 beskikkedes Ludvig Munthe som Undertugtemester. 
Kongen gav temmelig strænge Ordrer angaaende Sønnens 
Opdragelse, der særlig gik ud paa at holde ham afsondret fra
skadelige Omgivelser, og disse Ordrer skærpedes senere, da han skulde 
studere nogen Tid i Sorø Skole; paa den anden Side opdroges 
to unge danske Adelsmænd en Tid lang sammen med Prinsen. 
Undervisningen havde selvfølgelig Religion og Latin til Grundlag; 
af Sprog lærte han desuden Fransk og Italiensk, medens 
det er tvivlsomt, om han har modtaget nogen egentlig Undervisning 
i Tysk foruden den, som han fik ved at omgaas sin tyske 
Moder og Hofmester. Imellem de andre Undervisningsfag lagdes 
der særlig Vægt paa Mathematik, Tegning og Musik. Det fremgaar 
af Prinsens bevarede Stilebøger, at Hans Mikkelsen maa have 
anvendt betydelig Omhu for at vænne sin Elev til en klar 
Iagttagelse af, hvad der mødte ham paa hans Vej, og til en naturlig, 
utvungen Meddelelsesmaade, noget, som fik en ikke ringe Betydning 
for hans Udvikling. Fast Opholdssted var der ikke Tale om; der 
vexledes navnlig mellem Koldinghus, Skanderborg, Sorø, Kronborg 
og Frederiksborg.

Midt under C.s Opvæxt døde Frederik II 4. April 1588. Der 
blev indsat en Formynderregering af 4 Rigsraader til at forestaa 
Riget i den udvalgte Prinses Mindreaarighed imidlertid fortsattes 
hans Opdragelse. Men der havde inden for den danske Adel 
udviklet sig en stærk Misfornøjelse med, at en tysk Hofmester 
skulde have Tilsynet med den tilkommende Regent, og de 
misfornøjede satte 1590 deres Vilje igjennem, i det Henrik Ramel
fjærnedes fra sin Stilling og fik til Efterfølger den danske 
Adelsmand Hak Ulfstand; omtrent samtidig, og maaske ikke uden 
Forbindelse dermed, udtraadte Rentemesteren Christoffer Valkendorf 
af Regeringsraadet. Forandringen af Hofmester bevirkede, at 
Forholdet mellem Enkedronning Sophie og Rigsraadet, der næppe 
nogen Sinde havde været godt, i høj Grad forbitredes. Sophie 
klagede i de heftigste Udtryk over Hak Ulfstands Mangel paa 
Dannelse og paa Evne til at lære hendes Søn kongelige Øvelser 
og Sæder, og hendes Vrede vendte sig lige saa stærkt mod Hans
Mikkelsen. Hun beskyldte denne for at arbejde paa at gjøre alle 
Tyskere forhadte hos den unge Konge og endog for at ville stifte 
Ufred mellem hende selv og hendes Søn, hvilket alt skulde skrive sig 
fra hans Iver for at indsmigre sig hos Regeringsraaderne. En anden 
af hendes Klager gik ud paa, at C. ikke fik Lov til at øve sig 
tilstrækkelig i Ridning og i det hele i de Idrætter, som den nye 
Tid i Modsætning til, hvad der var Tilfældet for 40-50 Aar siden,
krævede af en Prins. I C.s Stilebøger sporer man til sine Tider 
noget af en Stemning, der svarer til disse Klager; ogsaa han var 
tydelig nok utilfreds med at holdes for meget inde, og der 
forekommer Udbrud af Misfornøjelse over, at han saa for lidt til 
sin Moder. Men naar Sophie bebrejdede Hans Mikkelsen Mangel 
paa tilstrækkelig Lærdom, maa det erindres, at hun vistnok selv 
har været taget med paa Raad af sin Ægtefælle ved hans 
Ansættelse, og i det hele maa det vistnok siges, at C. IV's Opdragelse, 
om end maaske ledet uden større Overlegenhed og større Finhed,
har medvirket til at udvikle adskillige af de gode Egenskaber, 
han senere besad. 

I Sept. 1593 overtog C. IV personlig Regeringen i Hertugdømmerne, 
og i Kongeriget besluttede Rigsraadet 1595, at 
Kroningen skulde finde Sted det næste Aars Sommer. 17. Avg. 1596 
underskrev Kongen sin Haandfæstning og kronedes 29. Avg. i Frue 
Kirke i Kjøbenhavn. Tronbestigelsen synes at have været ledsaget 
af et delvist Brud med det hidtil regerende Rigsraads vigtigste 
Mænd. Christoffer Valkendorf blev allerede i Juni 1596 udnævnt 
til Rigshofmester, og Henrik Ramel optoges samtidig i Rigsraadet 
som første Mand af 8 nye Medlemmer. At der til Kansler 
udnævntes Christian Friis til Borreby, en Brodersøn af Johan Friis, 
hvis Indflydelse havde været saa stor under Christian III og 
Frederik II, tyder ligeledes paa en Tilbagevenden til Traditionerne 
fra den sidste Konges Tid. Der findes ogsaa i den første Periode 
af C. IV's Regering, Tiden fra 1596 til Kalmarkrigen, Spor til
Modsætning mellem Kongen og Rigsraadet, saaledes ved Forsøg 
fra Kongens Side paa Forhandlinger med Borgerstanden. Men 
hans personlige Initiativ mærkes dog i denne Periode mest i hans 
Virksomhed for at ophjælpe Forholdene i Norge, i Paabegyndelsen 
af de nye Slotsbygninger (Frederiksborg og Rosenborg), i Arbejdet 
paa Udvidelsen af Land- og Sømagten samt særlig i Politikken 
over for Sverige. Han havde endnu ikke opgivet de gamle Unionstanker 
og forestillede sig Muligheden af en Erobring af Naboriget. 
Krænket ved forskjellige Overgreb fra Carl IX's Side tiltvang han 
sig Rigsraadets Samtykke til Krigen. Under denne (1611-13) 
lagde han en ikke ringe personlig Kraft og Tapperhed for Dagen, 
men viste sig ikke i Besiddelse af tilstrækkeligt Talent til at 
værdsætte sin Modstanders Styrke.

Afsnittet fra Kalmarkrigen til Deltagelsen i Trediveaarskrigen 
betegnes ved de store Byggeforetagender, de talrige, til Dels dog
mislykkede, Forsøg paa at forøge Landets Handel og Industri samt 
udvide Avlen paa Krongodserne, de noget famlende Bestræbelser 
for Oprettelsen af en Landmilits og, hvad den ydre Politik angaar, 
ved dens stærke Drejning mod Syd. Hævdelsen af Herredømmet 
over Østersøen og Erhvervelsen af nordtyske Bispestifter for sine 
Sønner vare sikkert i en særlig Grad C. IV's egne Tanker; det 
var paa den Maade, at Tidens Souverænitetsideer stærkest prægede 
hans Stræben. Mindre, i alt Fald mere planløst, spores de i Kongens 
indre Politik. Forholdet til Adelen var gjennemgaaende ret 
venskabeligt, og først hans Planer om Deltagelse i Trediveaarskrigen 
aabenbarede en større Uenighed mellem ham og det forsigtigere 
Rigsraad. Disse Planer vare bestemte af en Blanding af religiøs 
Følelse og politiske Hensyn, især Ønsket om at skille Vestmagterne 
fra Sverige og hævde den eftertragtede Stilling i Nordtyskland. Men 
i en langt højere Grad, end Tilfældet var ved Kalmarkrigen,
forregnede Kongen sig her i Bedømmelsen af sin egen Styrke og 
skuffedes tillige denne Gang i, hvad han havde ventet af sine allierede. 
Hans uheldige Fald med Hesten paa Hamelns Volde 20. Juli 1625 
bidrog til, at dette Aars Felttog endte uden større Resultat. Det
følgende Aar afgjordes Krigens Skæbne ved Slaget ved Lutter am 
Barenberg; C. IV lagde Skylden for Nederlaget over paa General 
Fuchs, men var næppe selv uden Ansvar ved den Uoverlagthed, 
hvormed det afgjørende Sammenstød var indledet. 1627 og 1628
bleve Ulykkesaar for Kongen, under hvilke Grunden lagdes til 
den Spænding mellem ham og hans Adel og til den bitre Følelse 
af Forladthed, som nagede paa ham i Slutningen af hans Liv.

Efter Freden i Lybek 1629 og under den paafølgende stadig 
voxende finansielle Tilbagegang kunde der ikke være Tale om 
Trivsel for større indre Reformer. Vi mærke Kongens personlige 
Indgriben paa forskjellige Punkter, saaledes i Planerne om 
Vornedskabets Afløsning, men hans Sind fyldtes dog mest af den ydre 
Politik. Hans Opgave i denne Henseende var Fredsmæglingen i 
Tyskland for at forhindre Sveriges Erhvervelse af Pommern og for 
at bevare Stifterne Bremen og Verden for hans Søn Hertug Frederik; 
en staaende hvervet Hær skulde dække Grænsen mod Syd, og en 
vidtdreven Forhøjelse af Sundtolden sammen med Skatter skaffe 
Penge i Kassen. Han havde imidlertid ikke forudset det kraftige 
Stød, Sverige formaaede at rette imod ham, ikke haft tilstrækkelig 
Sans for det farlige i at fjærne Nederlandene fra sig og ikke taget
Hensyn nok til Følgerne af det haarde Skattetryk.

Ulykkerne kom. Men den gamle Konge fik under dem en 
Lejlighed som aldrig før til at vise sin Handledygtighed, sin 
Uforsagthed og sin Evne til at færdes til Søs. Hans Tilstedekomst i 
Fyn umiddelbart efter Torstensons Indfald i Halvøen, hvorved der
skabtes forholdsvis Orden, og hans Heltemod i Slaget paa 
Kolberger-Heide 1. Juli 1644, hvor han mistede Synet paa det ene 
Øje, høre til Glanspunkterne i hans Historie. Men havde selve 
Krigen ikke bøjet Kongen, saa blev det Tilfældet med Fredslutningen 
i Brømsebro (1645) og dens store Ofre. Trods de 
forskjellige Forsøg, han gjorde paa at rejse Riget igjen og give
Kongemagten ny Styrke, var han dog brudt paa Sjæl og Legeme.

Store Forsøg, Ulykker til Resultat, det er det Indtryk, som 
C. IV's Historie først og fremmest gjør. Aarsagen var for en 
stor Del Tidsforholdene, navnlig Danmarks Afmagt over for 
Sveriges Storhed. Men heller ikke C. IV selv var uden Skyld 
deri. Der var et Misforhold mellem hans Tilbøjeligheder og hans
Evner. Han besad en ubetvingelig Handlelyst. Han vilde udvide 
sit Dynastis Besiddelser og sit Riges Grænser; han vilde nedbryde 
i alt Fald nogle af de Skranker, som Forfatning og Vedtægt satte 
for hans Myndighed, og han vilde forøge Kronens og Befolkningens 
Indtægter; han vilde rejse Kongeborge, der kunde fordunkle hans
Forfædres, og han vilde skabe Fæstninger, der kunde sikre Rigets 
Modstandskraft, og bygge Byer, der kunde danne nye Midtpunkter. 
Men hans Evner svarede ikke til disse Forsætter. Han manglede 
Sans for at beregne Maal efter Midler, og han havde ikke 
Selvbeherskelse til at standse i det rette Øjeblik. Netop fordi hans
virkelige Evner ikke laa for det store, kunde han i sin Iver for 
at gjøre noget kaste sig over Tilløb, der kun virkede udfordrende 
og tirrende over for dem, han burde have søgt at gjøre til sine 
Venner. Naturmæssig dreves Danmark til Kamp med Sverige, 
men lige saa naturmæssig drev Kongens Sundtoldpolitik Nederlandene
over til Venskab med hans østlige Modstander og hans Planer 
om Herredømme i Nordtyskland de derværende Fyrster og Stæder 
over til Had og Mistænksomhed mod ham selv. Og var det 
saaledes med den ydre Politik, kom lignende Forhold til Syne i den 
indre. Ikke alene tilintetgjorde Krigsulykkerne saa godt som alle
Frugter af Kongens Forsøg paa at forbedre Handel og Industri, 
men naar han paa visse Maader stræbte at ophjælpe Bondestanden, 
saa lagde han til Gjengjæld et voldsomt Tryk navnlig paa de 
sjællandske Bønder ved Arbejdet paa Slotte og Fæstninger, og i 
sin Iver for at forbedre Avlen paa Krongodset naaede han ikke 
alene ikke sit Resultat, men gav Adelen et uheldigt Exempel ved 
talrige Nedlæggelser af Bøndergaarde. I Styrelsen af sit Pengevæsen 
kunde han være husholderisk til dagligdags, men i den 
Grad ødsel ved enkelte Lejligheder, at det ophævede Virkningen 
af den vanlige Sparsomhed.

Ogsaa paa et andet Punkt viser der sig en Slags Modsigelse 
mellem hans Handlemaade og, hvad man kunde vente sig efter 
det umiddelbare Indtryk af hans Personlighed. Der var i hans 
ydre Fremtrædens Jævnhed, i hans Tale- og Skriftsprogs 
Naturlighed og fremfor alt i hans ægte Humor noget, som var i Slægt 
med det bedste i den danske Nationalkarakter, og som gjør det 
naturligt, at han, navnlig med sine fleste Forgængere og 
Efterfølgere paa Tronen som Baggrund, har staaet for Folket i mange 
Slægtled som den typisk nationale Konge. Og dog gik en Del 
af Samtidens Klager ikke med urette ud paa, at han begunstigede
tyske Adelsmænd, gav det tyske Kancelli Overvægten over det 
danske og en Tid lang forlagde Regeringens Sæde og Tyngdepunkt 
saa langt syd paa som muligt, til den af ham anlagte og saa 
meget yndede Fæstning Glückstadt ved Elben. Helstøbthed og 
Selvstændighed vare ikke hans Egenskaber.

Langt lysere er Billedet af C. IV, naar man betragter ham 
paa de Omraader, hvor hans Evner sloge til. Vi have allerede 
nævnet hans Heltemod i Krigen og hans Pligtopfyldenhed under 
Farer og Ulykker; vi have antydet hans Bestræbelser for at 
forbedre Tilstanden i Norge, Bestræbelser, som han fortsatte under 
hele sin Regering, særlig ved hyppige Rejser til det nævnte Rige. 
Men navnlig bør dog fremdrages hans utrættelige daglige 
Arbejdsomhed og den store Interesse, han viste de forskjelligste 
Foretagender. Om det end sandsynligvis næppe er rigtigt at antage 
ham selv for den, der har gjort Hovedudkastene til hans mærkelige
Bygninger, saa er det paa den anden Side sikkert, at han med 
den største Omhu fulgte deres Opførelse, og han har uden Tvivl 
givet Tegningen til adskillige Enkeltheder. Paa samme Maade 
virkede han med ved Bygningen af sine Orlogsskibe. Mangfoldige 
Koncepter til Kancelliskrivelser vidne om hans Deltagelse i de 
almindelige Regeringsforretninger, og ikke den mindste Ting ved 
hans Hofholdning eller ved hans Sønners Opdragelse unddrog sig 
hans Opmærksomhed.

Det største Bevis paa hans Virksomhed foreligger dog i hans 
omfattende Brevvexling. Denne Brevvexling tjener til Belysning 
af en Mængde faktiske Forhold, men den har maaske størst 
Interesse som et fuldgyldigt Udtryk for Kongens Personlighed, 
for hans Karakters bedste Sider og for hans Begrænsning. Den 
viser hans vexlende Stemninger af Selvtillid og af Nedtrykthed,
hans Skarphed i Tankegangen, hans Sans for Humor og Spøg, 
men ogsaa hans opfarende Heftighed og hans Tilbøjelighed til at 
anse sig for forurettet. Dens Stils Ejendommelighed er først og 
fremmest dens Naturlighed, dens Tilnærmelse til den daglige Tale
og dens Evne til træffende, endog malende Udtryk; den er et 
Brud saa vel med den Konveniens, der havde præget den nærmest 
foregaaende Slægts Brevform, som med Samtidens tunge Kancellistil. 
Men den er trods sin Naturlighed ikke sjælden ubehjælpsom, 
og Fremstillingen vidner ikke om Belæsthed eller om et dybere 
psykologisk Syn, den hæver sig ikke til større Overblik, til
almindeligere Slutninger eller til højere Flugt, den er ikke Udtrykket for 
nogen fint dannet Aand.

Dybere Dannelse, vunden gjennem Selvbeherskelse og Personlighedens 
Tilegnelse af grundige Kundskaber, var da ogsaa det, 
som C. IV mest manglede. Det viste sig i hans svigtende politiske 
Sans, i hans Tilbøjelighed til Smaalighed og særlig i det Fald fra 
mægtig Værdighed til Drukkenskabens Raahed og Ynkelighed, som 
ikke sjælden skæmmede hans Færd, og som kun hans overordentlige 
fysiske Kraft bar ham saa længe over. En fremmed Gesandt fortalte 
med Undren, hvorledes han kunde blive baaren drukken 
bort om Aftenen og dog ved Dagbrækningen tage paa Jagt.

Mangelen paa Harmoni og dermed følgende Lykke prægede hans 
private som hans offentlige Liv. 27. Nov. 1597 havde han 
paa Haderslevhus ægtet den brandenborgske Prinsesse Anna 
Cathrine (s. I, 287); men hun døde allerede 29. Marts 1612. Endnu 
medens dette Ægteskab bestod, havde han staaet i Forhold til en 
ellers ubekjendt Kvinde, Kirstine Madsdatter, og med hende avlet 
Sønnen Christian Ulrik Gyldenløve. 1613 knyttede han en Forbindelse 
med Karen Andersdatter (s. I, 216) og fik med hende en eller to 
tidlig døde Døtre og Sønnen Hans Ulrik Gyldenløve. Forbindelsen 
afbrødes, da Kongen fattede Kjærlighed til den 17aarige adelige
Jomfru Kirstine Munk, en Datter af Ludvig M. og Ellen Marsvin. 
23. Avg. 1615 tilsagde han hende skriftlig et uopløseligt Samliv 
og viedes 31. Dec. s. A. til hende, vistnok i al Stilhed. Hun blev 
Moder til en Række Børn, hvoraf de fleste kom til at spille en 
ikke ringe Rolle. Ægteskabet forløb rolig i 10-11 Aar; da 
forstyrredes det ved Kirstine Munks Lidenskab for Rhingrev Otto 
Ludvig af Salm, og efter voldsomme Sammenstød kom det endelig 
i Jan. 1630 til en faktisk Skilsmisse, i det Kirstine Munk for 
bestandig forlod Frederiksborg. Men den fortsatte Strid mellem 
Kongen og hende, i hvilken hendes Børn og Svigersønner paa 
forskjellig Maade toge Del, kastede stærke Skygger over hans senere 
Liv, og det saa meget mere, som han efter Afbrydelsen af det 
ægteskabelige Samliv med Kirstine Munk, men før hun forlod 
Hoffet, havde knyttet en Forbindelse med en af hendes Piger ved 
Navn Vibeke Kruse, en Forbindelse, der bestod til hans Død. 
Hun fødte ham Sønnen Ulrik Christian Gyldenløve og
Datteren Elisabeth Sophie Gyldenløve. Dette nye Kuld
Børn, paa hvem Kongen ødslede store Gaver, forøgede
Spliden ved Hoffet, ogsaa af den Grund, at Elisabeth
Sophies forlovede, Claus Ahlefeldt, stod i et meget
spændt Forhold til de øvrige Svigersønner. Hertil kom
den udvalgte Tronfølger Prins Christians Svagelighed
og stadige Pengeforlegenhed, Kongens Mangel paa
Fortrolighed med sin næstældste Søn, Hertug Frederik,
og endelig Tronfølgerens Død 2. Juni 1647. Den gamle
Konge kunde ikke i sit Privatliv finde Trøst for sine
skuffede Planer og sit Riges Ulykker.

I Efteraaret 1647 paadrog C. IV sig en Mavelidelse,
der berøvede ham Appetiten og tog hans sidste
Kræfter fra ham. Han laa syg paa Frederiksborg til
21. Febr. 1648; paa denne Dag flyttedes han til Rosenborg,
hvor han i 8 Dage kæmpede med Døden. 28. Febr. om 
Eftermiddagen Kl. 5 endtes hans Liv stille
og rolig i hans 71. Aar. Datteren Leonora Christina trykkede
hans Øje til.

Christian IV's egenhænd. Breve ved Molbech, 1848,
og ved Bricka og Fridericia, 1878 ff. 
Schlegel, Saml. zur dän. Gesch. II (Kalenderoptegn. 1607, 8 og 21). 
Suhms Nye Saml. II (Kal.-Opt. 1614 og 16). 
Nyerup, Mag. f. Rejseiagtt. IV (Kal.-Opt. 1618, 19, 20, 25 og 35). 
Danske Saml. V (Kal.-Opt. 1617, 29 og 39); 
2. R. III (Udtog af Kal.-Opt. 1609, 22, 24, 26, 27, 30, 33, 34, 36, 37, 38, 40, 41 og 42). 
Nyt hist. Tidsskr. III. 

<i>J. A. Fridericia.</i>

</chapter><chapter name="Christian V, 1646-99, Konge">

<b>Christian V,</b> 1646-99, Konge, 
var Søn af Frederik III
og Sophie Amalie, Prinsesse af Brunsvig-Lyneborg. Han
var født 15. April 1646. Som Kronprins modtog han paa
sin Faders Vegne Arvehyldingen af de norske Stænder
i Christiania 5. Avg. 1661. Snart efter rejste han
udenlands fra 29. Maj 1662 til 16. Avg. 1663, i det
han til Rejseledsager havde sin Hofmester Christoffer
Parsberg. Rejsen gik over Holland til England,
Frankrig og tilbage igjennem Tyskland. Han, den unge
Arving til en Enevoldstrone, havde paa denne Rejse rig
Lejlighed til at se Enevælden i al dens Herlighed ved
Ludvig XIV s Hof. Derimod kom han som Kronprins ikke
til at tage Del i Regeringssagerne, selv om det siden
1664 var ham tilladt at overvære Forhandlingerne i
Statskollegiet. Først kort Tid førend han blev Konge,
blev han taget med i Konseillet og i Højesteret. Det
var, medens han var Kronprins, at han (25. Juni 1667)
ægtede Charlotte Amalie (s. ovfr. S. 440). Konge blev
han ved Faderens Død 9. Febr. 1670, og han var den
første, der besteg Tronen som Enevoldskonge. Derfor
blev der ogsaa ved hans Kroning indført et nyt
Ceremoniel og nye Regalier. 

C. havde visse Egenskaber, der gjorde ham vel skikket til at 
vinde den Folkeyndest, som for den unge Enevælde maatte have 
stor Betydning. Uagtet han nærmest maa siges at have været en 
styg Mand, gav hans Dygtighed i ridderlige Idrætter ham en 
ydre heldig Optræden, naar han færdedes i det frie. Faa kunde 
overgaa ham i Ridefærdighed, som han gav Folk rig Lejlighed til 
at beundre ved de prægtige Karousselridt, han jævnlig lod finde 
Sted i Kjøbenhavn. Det var ogsaa vel kjendt, at han havde stor 
personlig Tapperhed og forstod at bruge en Pallask saa godt som 
nogen i hans Garde. Men vigtigere var det milde, venlige, der 
var ved hans Personlighed. Man vidste at fortælle Træk af 
Godmodighed og Velgjørenhed fra hans Side, snart imod Soldaterne, 
snart imod andre af hans Undersaatter. Det er som et Vidnesbyrd 
om, hvor godt derfor Forholdet blev imellem ham og det kjøbenhavnske 
Borgerskab, senere blevet fortalt, at tit, naar han red 
igjennem Gaderne, stode Borgerne ved de aabne Vinduer med 
Glas i Haanden og drak hans Skaal. Ogsaa i Norge forstod han 
under sin Rejse der i Landet (1685) at vinde Stemningen saaledes 
for sig, at hans Minde var elsket deroppe endnu højt op i det 
18. Aarhundrede.

Regeringskollegiernes Aktstykker og Protokoller stadfæste Rigtigheden 
af det Billede, Overleveringen har fastslaaet af C. som 
den venlige, godmodige Mand. Næsten aldrig træffer man et 
Andragende om Eftergivelse af en eller anden Skatterestance eller 
af Gjæld til Staten, uden at han bevilgede det, lige godt, hvad 
enten det kom fra Godsejere, Bønder eller Enker, Kommuner eller 
Stiftelser. Det var ham, synes det, umuligt at sige Nej til dem, 
der henvendte sig til hans gode Hjærte. Rentekammeret kunde 
længe nok fraraade slige Eftergivelser, han tilstod dem alligevel. 
Og naar han jævnlig er bleven fremstillet som en Mand, tysk af 
Tale og Tænkesæt, der som saadan stod sit danske og norske 
Folk fjærn, da har det vist sig, at her vare Sigtelserne i høj Grad 
uhjemlede. Han var fra Barn opdraget til at tale Dansk, han har 
baade for det meste skrevet sine Dagbøger paa Dansk, og det er 
i dette Sprog, han i sine Testamenter har rettet Formaninger til 
sine Efterfølgere. Med ikke mindre Uret har man stemplet ham 
som særlig Adelskonge. Ikke blot Griffenfeld, men adskillige andre 
af hans vigtigste Embedsmænd vare af borgerlig Byrd, og han 
formanede udtrykkelig sine Efterfølgere til ikke «at binde 
Bestillinger og Charger til adelig Naissance, Blod og Byrd», men at 
aabne Vejen til dem for alle tro Undersaatter «efter Meriter og 
Kapaciteten».

Kong C. havde fra sin Fader arvet høje Tanker om, hvilket 
«uskatteligt» Klenodie Enevoldsmagten var, og han indskærpede i 
sine saakaldte Testamenter sine Arvesuccessorer nøje at vaage 
derover og derfor at holde Mænd af den gamle danske Adel borte
fra forskjellige Stillinger; men han saa ikke paa Enevælden som 
blot et gode, han havde ogsaa høje Tanker om det Arbejde, 
den krævede af ham selv. Herved tænkes ikke paa hans Deltagelse 
i Feltlivet under den Skaanske Krig eller, naar han holdt 
Øvelser med Soldater. Krigersk Sysselsættelse og Soldaterexercits
vare for hin Tids Fyrster kun alt for tit en Yndlingssport. Men 
det har Værd at se hans Arbejde med den daglige Statsstyrelse. 
Ingen kan gjennemgaa hans Dagregistre eller de haandskrevne 
Optegnelser af ham, der endnu haves, uden at faa Indtryk af, at 
baade de udenrigske, militære og finansielle Sager optoge ham 
stærkt. I flere Aar har han omtrent Dag for Dag ført Bog over, 
hvilke Overvejelser han havde taget Del i, og hvilke Beslutninger 
han havde truffet, snart om den ene, snart om den anden Sag 
paa disse Omraader. Man ser ham jævnlig optegne sine Tanker 
om Forholdet til udenlandske Magter, han nedskriver Rækker af 
Spørgsmaal, som han vil forelægge sine Ministre til Overvejelse, han 
arbejder personlig med ved Fastsættelse af Reglementer for Udgifter, 
han er idelig optagen af Tanken om, hvorledes Indtægterne kunne 
bringes til at dække Udgifterne, og han gjør alskens Uddrag af 
Regnskaber og Budgetter, ligesom han ogsaa skriver egenhændige 
Ordrer til Generaler og selv har udarbejdet Instrux for sin Søn 
Kronprinsen, da denne skulde rejse til Udlandet.

Men denne i mange Stykker brave og elskværdige Mand var 
dog langtfra nogen betydelig Konge. Hans Aandsevner vare kun 
meget jævne, og hvad enten Grunden laa deri eller i mangelfuld 
Undervisning, vare hans Kundskaber ikke store, hans Synskreds 
var snæver, og det fattedes ham i høj Grad paa dybere aandelige
Interesser. Ved en Hofmaskerade 1693, hvor enhver af Deltagerne 
bestemte sin Dragt efter de Sysler, han holdt mest af, valgte C. 
Betegnelser for Jagt, Elskov, Krigs- og Søvæsen. Hvor uretfærdigt 
det end er, naar man har overset hans virksomme Arbejde i 
Statsstyrelsen og skildret ham som en slet og ret forlystelsessyg Mand, 
saa var det højst uheldigt, at han ikke kjendte til ædlere 
Fornøjelser end den at ride en halv Snes Heste trætte om Dagen 
eller at tumle sig paa de raa Parforcejagter, som han har den 
tvivlsomme Ære at have gjort yndede her i Landet. Det blev 
forunderlig nok et Spark af en Hjort, han ved en saadan Jagt 
gav Dødsstødet, der kom til at fremskynde hans Død. Han var 
ikke egentlig Lækkermund og ej heller drikfældig; men han kunde 
spise over al Maade, og han holdt som adskillige af Datidens 
tyske Fyrster af undertiden at kige for dybt i Glasset. Det er et 
alt andet end tiltalende Indtryk, man faar af Fortællingerne om 
de Drikkelag, han tog Del i, og som endte med, at de fleste af 
Deltagerne vare døddrukne. Det var disse Sider af hans Liv, der 
knyttede stærke Baand imellem ham og hans tvende Yndlinger, 
Overjægermesteren Vincents Hahn og Overkammerjunkeren A. L. 
Knuth, to fødte Meklenborgere, af hvilke den første var haardhjærtet,
uelskværdig og egennyttig, den sidste vistnok et langt 
bedre Menneske, men saare ubetydelig. Endnu mere frastødende 
var det dog, at han, ogsaa ganske efter sin Tids Fyrstemode, 
havde en formelig «Maitresse en titre», nemlig Grevinden af Samsø, 
Sophie Amalie Moth, som alle og enhver vidste, at han langt 
foretrak for sin Dronning. Selv om intet er bevist af, hvad Rygtet
har fortalt om hendes uheldige Indflydelse paa ham, f. Ex. med 
Hensyn til hans Behandling af Griffenfeld, og om man end i høj 
Grad har overdrevet den Ødselhed, C. skulde have vist ved sine 
Gaver til hende, var Forholdet baade i og for sig forargeligt, og 
han skjænkede sine Sønner med hende, Christian Gyldenløve og 
Ulrik Christian Gyldenløve, Begunstigelser, som ikke passede til 
Statens Tarv.

Men dette saa vel som hans Forhold til hans nys nævnte 
Yndlinger hang ogsaa sammen med en anden alvorlig Mangel i hans 
Personlighed. Han var en svag Karakter. Vistnok vil man ikke 
kunne frakjende ham i sin ydre Politik at have arbejdet 
vedholdende efter det Maal at bringe den gottorpske Del af Slesvig
tilbage under Kronen; men lige saa lidt som han formaaede paa 
den udenrigske Politiks Omraade selv at være den overlegent 
styrende, lige saa lidt formaaede han selvstændig at træffe sit Valg 
af en fremragende Raadgiver og saa trofast at holde fast ved ham, 
blot tænkende paa, hvad der var til Gavn for hans Riger. Da 
han havde haft den Lykke fra sin Fader at arve en saa eminent 
politisk Raadgiver som Griffenfeld, saa fulgte han ham vel en Tid 
med Beundring og Tillid og hævede ham fra den ene Værdighed 
til den anden; men kløgtige Fjender af Statsmanden forstode snildt 
at benytte sig af det uforsigtige og overmodige i dennes Færd til 
at ophidse Kongens Forfængelighed som Hersker og at faa ham 
til i Griffenfeld at se den, der frækt søgte at ville raade selv i 
Steden for at være en stor Konges ydmyge Tjener. Saa kastede 
han ham fra sig og lod ham hentæres i det ensomme Fængsel
paa Munkholm.

Det fortælles, at C. som lille Barn, da han blev holdt over 
Daaben af sin Bedstefader Christian IV, havde grebet dennes 
Haand fast, og at den gamle Konge da havde sagt: «Vil du 
trykke Svensken saa, som du har trykket min Haand, saa faar 
han Skam». Ganske sikkert fattedes det ham senere som Konge 
ikke paa Lyst dertil. Det naturlige Ønske at gjenvinde de tabte
danske Lande øst for Sundet næredes af den Kjærlighed til krigerske 
Bedrifter, som han havde til fælles med saa mange af Datidens 
Fyrster. Opfyldt af slige Stemninger var han ulige hidsigere efter 
at kaste sig ind i den Skaanske Krig (1675-79), end den forsigtige,
beregnende Griffenfeld fandt rigtigt. Naturligvis vilde han da 
ogsaa selv være med i Krigen, og han tog baade Del i Wismars 
Belejring og Erobring 1675 og i Felttogene i Skaane de følgende 
Aar. I Slagene ved Lund og Landskrone kæmpede han personlig 
alvorlig med. Men skjønt han kunde gjøre Fyldest som en flink 
Rytterofficer, saa havde han intet Feltherretalent, og det 
vankelmodige, svage i hans Karakter traadte tydelig frem. Efter at han 
havde aabnet Slaget ved Lund (1676) med et alt for hidsigt 
Rytterangreb, viste han ikke siden under Slaget Fasthed i Viljen til at 
holde ud til det sidste, men forlod uheldigvis Kampen, inden den 
var endt. Endnu værre var det dog, at han ikke havde Klarsyn 
eller Selvstændighed nok til at holde paa den talentfulde Overgeneral, 
Hæren havde i Hertugen af Pløen, men faa Dage førend 
det kom til Slaget ved Lund, ved Hofmandsrænker lod sig bevæge 
til at afskedige ham. Det kom til at svie til ham selv og Hæren.

Efter Grififenfelds Fald udtalte C. som en anden Ludvig XIV 
med Selvfølelse, at han var sin egen Premierminister, og det havde 
været godt, om han havde kunnet være det, thi der var blandt 
Statens højere Embedsmænd fortræffelige Kræfter, der under en 
begavet Konges Ledelse kunde have gjort ypperlig Fyldest, Mænd 
som Frederik Ahlefeldt, Michael Vibe, v. Støcken, Jens Juel, Moth, 
Plessen, Jessen o. a.; men i Steden for at være den virkelig 
styrende stod han uden Fodfæste imellem sine forskjellige 
Raadgivere, der idelig laa i en indre Splid, som kun var til liden 
Baade for Land og Rige. Især i hans sidste Regeringsaar traadte 
dette stærkt frem.

Ingen kan nægte, at der under C. V skete vigtige Skridt til 
at udvikle den indre Styrelse i Danmark og Norge, lige saa lidt, 
at der knytter sig hæderlige Minder til hans Regeringstid. Det 
vilde fremdeles være ubilligt at nægte, at der baade i Rigernes
indre Tilstande og i deres ydre Stilling laa store Vanskeligheder; 
men naar Staten under ham kun gik saare lidt frem i materiel 
og national Kraft, naar den i Udenrigspolitikken baade ved den 
skaanske Krig og bag efter ved Stridighederne med Gottorp led 
Skibbrud, bære Mangler i C.s Personlighed ubestridelig en Del af 
Skylden derfor.

Han døde 25. Avg. 1699. Af ægtefødte Børn efterlod han sig 
foruden Frederik IV, der fulgte ham paa Tronen, Datteren Sophie 
Hedevig og Sønnerne Carl (s. ovfr. S. 358) og Vilhelm, hvilken 
sidste allerede døde 1705, 18 Aar gammel.

Nyt hist. Tidsskr. I-II. 
Aarsberetn. fra Geh. Archivet VI-VII. 
K. Christian V's Testamenter, udg. ved Worsaae, 1860.

<i>E. Holm./i>

</chapter><chapter name="Christian VI, 1699-1746, Konge">

<b>Christian VI,</b> 1699-1746, Konge, 
var Søn af Frederik IV og dennes første Dronning, Louise af Meklenborg-Güstrow. 
Han var født 30. Nov. 1699. Til Overhofmester havde han i sin Barndom 
den senere Statsminister Johan Georg Holstein, til Lærer Johan
Wilhelm Schrøder, begge fødte Tyskere og begge alvorlige Mænd, 
hvis Religiøsitet havde en noget mørk Farve. Den Undervisning, 
han fik, var bedre end den, hans Fader og Bedstefader havde faaet,
og han havde afgjort bedre Kundskaber end nogen af disse. Tung 
af Sind, blev han som Barn og ung Mand stemt endnu alvorligere 
ved at se sin Moder tilsidesat af Faderen for Anna Sophie Reventlow. 
Han lærte tidlig at forarges, og den Harme, han følte paa Moderens 
Vegne, lagde sig ikke efter hendes Død, da Anna Sophie fulgte 
hende paa selve Tronen. Baade Stifmoderen og Faderen 
behandlede ham med Velvilje, og Frederik IV gjorde ham i de sidste 
Aar af sin Levetid i ikke ringe Grad fortrolig med Regeringssagerne. 
Hans Breve til Faderen strømme vistnok over af ydmyge 
Udtryk; men hans virkelige Følelser vare næppe varme, og 
Stifmoderen hadede han. Han fik Lejlighed til at vise denne sin Uvilje, 
da han efter Faderens Død (12. Okt. 1730) brød det skriftlige Løfte, 
han havde givet denne, at ville gjennemføre hans testamentariske 
Bestemmelser til Fordel for hende. Men at hun dog fik et 
anstændigt Livsunderhold som Enkedronning, lader sig ikke nægte 
(s. I, 292).

Efter at C. VI havde besteget Tronen ved sin Faders Død, 
viste han i adskillige Henseender hæderlige Egenskaber. Hans 
Valgsprog var «Deo et populo» (Gud og Folket), det samme, som 
den fra ham langt forskjellige, saakaldte store Kurfyrste Frederik
Vilhelm af Brandenborg tidligere havde haft. I Overensstemmelse 
dermed har han lejlighedsvis udtalt: «Det er mig kun om at gjøre 
at fremme mine Undersaatters Lyksalighed. Gaar det dem godt,
gaar det ogsaa mig selv godt.» Han tænkte i saa Henseende 
lige varmt paa Nordmænd og danske, «jeg er Herre», sagde han, 
«over begge Riger, Fader til begge Børn . . . lige Brødre, lige 
Lod». Og han satte et anstrængt og ærligt Arbejde ind paa at 
virke for «sine Børns» Vel. Der har vel næppe nogen Sinde 
siddet en Konge paa Tronen, som forholdsvis har skrevet en større 
Masse Breve i Regeringssager, et Vidnesbyrd om, hvilken 
omhyggelig Overvejelse han skjænkede dem. Det skortede ham ej 
heller paa god Forstand og en vis Skarphed i Opfattelsen. Franske 
Diplomater have med Anerkjendelse talt om hans Evne til klart 
og hurtig at se, hvad det i en Sag kom an paa.

Men uheldigvis fattedes det ham i høj Grad paa nogle af 
de Egenskaber, der hos en Konge have mest at sige. Allerede 
hans Ydre var lidet heldigt. Han var uanselig, uden noget vindende 
i sit Ansigt og med en underlig uharmonisk Røst. Og han 
formaaede ikke ved Personlighedens indre Magt at besejre disse ydre 
Vanskeligheder, han havde at kæmpe med. Han forstod hverken 
at imponere eller at vinde ved et mildt, venligt Væsen. Der var 
noget forunderlig ængsteligt, kejtet over ham. Højst sandsynlig 
har hans Opdragelse i alt, hvad der vedrørte det ydre, været 
meget uheldig, og bedre blev det ikke ved den pietistiske 
Retning, hans virkelig dybe Religiøsitet antog. Om han end havde 
videnskabelige Interesser i forskjellige Retninger, var der dog 
noget snævert ved hans Synsmaader og en underlig Mangel paa 
Friskhed hos ham; den tungsindige Mand havde endog ondt ved 
at finde Fred i selve sin religiøse Tro, og først sent naaede han 
at faa Bugt med svære Anfægtelser. Men ved det indesluttede 
Væsen, som en saadan Personlighed naturlig fik, kom han til at 
staa Folket fjærnere end maaske nogen anden af hans Stamme. 
Der er nok blevet bragt ham Røgofre af Smiger, som overgaa
enhver Beskrivelse, han er bleven prist som den, hvem Gud alene 
fyldte med sin Visdom, værdigede sit, Venskab, styrkede med sine 
Lærdomme og fyldte med sin Guddomsmagt. Men bortset fra 
dem, der personlig kunne have været knyttede til ham, var det 
næppe andre end en lille Kreds af lærde og gejstlige, som havde 
virkelig varme Følelser for ham.

Hans Ægteskab virkede med til dette uheldige Forhold. Han 
var (7. Avg. 1721) bleven gift med Prinsesse Sophie Magdalene af 
Brandenborg-Kulmbach (f. 28. Nov. 1700). Det var ham selv, der 
havde valgt hende til Brud, og deres Ægteskab var lykkeligt, for 
saa vidt han stedse bevarede stor Hengivenhed for hende. De 
samstemmede ogsaa nøje i vigtige Henseender, saaledes i det 
religiøse, og naar de (7. Avg. 1732) paa deres Bryllupsdag indstiftede
Ordensdekorationen «de l'union parfaite», var det ikke noget 
Komediespil. Man har vistnok i høj Grad overdrevet hendes Magt 
over ham; men selv om hun intet havde at sige i de egentlige 
Regeringssager, tog han i forskjellige personlige Forhold ganske
vist Hensyn -- ja alt for meget Hensyn -- til hendes Ønsker. 
Værre var det imidlertid, at hun vedblev som dansk Dronning at 
være den fuldblods tyske Prinsesse. Derfor blev Hoffet saa tysk, 
som det næppe havde været Aarhundreder igjennem, -- en ligefrem
Skandale, efter at Kongefamilien havde hersket her i 300 Aar. 
Sygelig og vranten, som hun var, formaaede hun ogsaa mindst af 
alt at brede noget Liv og Lys omkring Kongen. «Vi leve som 
Eremitter», skrev han en Gang til Grev Chr. E. Stolberg, og 
han spurgte ved samme Lejlighed denne, om det gik an at 
holde Assemblé ved Hoffet. Da den svenske Statsmand Grev 
Tessin med sin Frue kom til Hoffet, var han i den største 
Forlegenhed med, hvad han skulde underholde dem med. At 
Baller og Hof komedier vare bandlyste, følger af sig selv, man 
naaede højst en Gang imellem til en «Concert de musique». Hvad 
man havde til Adspredelse, var at gaa «paa det ostindiske Hus»
for at se de Varer, der kom hjem fra Indien og Kina, at se 
Krigsskibe løbe af Stabelen, idelig at flytte om fra det ene Slot 
til det andet eller at foretage Rejser igjennem Landet, under 
hvilke der blev Lejlighed til at se Regimenter exercere, høre
Præster prædike og en Gang imellem faa sig et lille Jagtparti. I 
Sommeren 1733 udstrakte han sine Rejser sammen med Dronningen 
til Norge og naaede her op til Throndhjem og til Vesterlandet. 
Han skal paa denne Rejse -- mærkværdig nok -- have sagt en 
Vittighed og, hvad der er endnu mærkeligere, en dansk 
Vittighed. Da Storm og Uvejr nødte ham og hans Følge til at blive 
liggende 8 Dage i Aalesund, udtalte han, at man passende kunde 
forandre Byens Navn og kalde den Taalesund.

Men Hovedadspredelsen var vistnok den at sysle med Byggeforetagender, 
baade i det store og det smaa, og at pynte op med 
kostbart Bohave eller andre Prydelser, fra Møbler til Guldservice 
og Ædelstenssmykker. Det var uheldigvis dyre. Fornøjelser. 
Udgifterne til Christiansborg Slots Bygning løb op til 2700000 Rdl. 
(i Sølvværdi 9 Mill. Kr.). Ogsaa Hirschholm Slot og andre mindre 
Lystslotte slugte mange Penge. C. VI mente rigtignok med 
Selvfølelse at kunne sige, at han havde bygget Christiansborg Slot, 
uden at det kostede hans Undersaatter en Hvid, et mærkeligt
Selvbedrag, som om de Penge, der hørte til hans Partikulærkasse, 
mindre vare Statens end de, der fandtes i Statskassen.

Med det stille, ensformige Hofliv stod en næsten fuldstændig 
Afsluttethed fra Nationens store Masse i Forbindelse. Det var, 
som om han og Dronningen formelig søgte at undgaa det Folk, 
paa hvis Vel i det mindste han oprigtig tænkte. Menneskeskyhed 
og taabelig overdrevne Tanker om Kongemagtens Ophøjethed virkede 
her sammen. Der var i Kjøbenhavn for andre end Hofpersonalet 
og visse Embedsmænd kun Lejlighed til at se Kongeparret, naar 
de gik til Alters. Kjørte de igjennem Gaderne, omgav en tæt 
Skare Ryttere deres Vogne som et Værn imod profane Blikke, og 
Gravens Stilhed herskede om den pragtfulde Kongeborg, som 
udspændte Jærnkjæder forhindrede uvedkommende fra at nærme 
sig til. Naar C.s Regering senere gjaldt som Adelens gyldne Tid, 
var der stor Overdrivelse deri; en Hofadel existerede ikke, og de 
Mænd her hjemme, der stode hans Hjærte nærmest, vare borgerlig 
fødte Mænd, Hofpræsten Bluhme, Ministeren Schulin og General
Løvenørn, den sidste oven i Kjøbet en Mand, der var saa lidt 
pietistisk af Sind som vel tænkeligt. Ej heller fattedes det C. 
paa Sans for Spørgsmaal af folkelig Betydning. Baade Omsorg for 
Almueundervisning og Fattigvæsen laa ham nær. Men folkekjær 
var dog det, han i Følge hele sin Personlighed og Optræden 
mindst kunde blive. Ogsaa Pietismen virkede dertil. Var han
end ingenlunde blandt dem, der gik videst i denne Retning, mente 
han end f. Ex., at det var Synd at nægte Bønderne en Forlystelse 
som den at ride Sommer i By, naar det kun ikke skete paa 
Helligdage, saa kom han efterhaanden mere og mere ind paa at
støtte Pietismen, og saa lidt man kan benægte dens delvise 
Berettigelse, saa vist er det, at den havde meget usundt i Følge og 
var vort Folks Ejendommelighed imod.

C. kunde vise megen Omhu for dem, der stode i nært Arbejdsforhold 
til ham; men han var besværlig at have at gjøre med. 
Der fandtes liden Opfindsomhed og lidet Initiativ, men derimod 
stor Ubestemthed hos ham, saa han idelig trængte til Raadgivere. 
Dem overhængte han da med Spørgsmaal, mest i sine talløse 
smaa eller store Breve, og det saa meget mere, som han kun 
havde liden Tillid til sig selv. Hans Hovedkorrespondenter vare 
vistnok her hjemme Schulin og Bluhme og uden for Landet Grev 
Christian Ernst Stolberg paa Wernigerode, der i mange Aar endog 
nærmest maa siges at have været hans oprigtige Ven. I stort 
som i smaat, lige til, hvorledes han kunde blive af med en Kokkepige,
som han og Dronningen ikke kunde magte, maatte den 
spørgesyge Konge have Raad. Uheldigvis hørte til dette Overhæng 
en ikke ringe Pirrelighed, som næredes ved en god Portion Hidsighed 
og ved hans umaadelig store Tanker om sin Magts Højhed. 
Det kunde slaa ud i en alt andet end behagelig Mistænksomhed. 
En Minister maatte efter hans Opfattelse først og fremmest være 
«submis», og ganske vist skulde han tillige være oprigtig; men 
han maatte kun tale, naar han blev spurgt. Hvor lidt man end 
kan kalde C. hævnlysten, saa var han dog lidenskabelig i sin 
Uvilje imod dem, han fik noget imod. Det viste han i større 
Stil strax i Begyndelsen af sin Regering imod Anna Sophie og 
hendes Venner, og det kunde bringe ham til vilkaarlige Afskedigelser
som ved hans Færd imod Skibsbygmesteren Benstrup og 
Marinekapitajnen Lütken. Selvstændige Mænd som Ivar Rosenkrantz og 
endnu mere de tvende Brødre Plessen, der i Førstningen dannede 
hans Konseil, kunde da ej heller undgaa hans Unaade.

Det følger af sig selv, at en Konge med C. VI's Personlighed 
maatte være fredelskende og lidet reformlysten. Da han 1743 greb 
efter den svenske Tronfølge for sin Søn Kronprins Frederik, var 
det vistnok en Chimære -- om der end skjulte sig en stor og
smuk Tanke bag ved den --; men ellers var hans Regering 
udad til stilfærdig. Indad til viste han en omhyggelig Omsorg ved 
mange enkelte Spørgsmaal; men i det store var han ængstelig og 
konservativ. Netop derfor kom han ved Bestræbelsen for at værne 
om det synkende Landbrug ind paa at søge Hjælpen ved Tvangen 
i Steden for ved Friheden, og han blev Stavnsbaandets Stifter.

I sit Ægteskab med Sophie Magdalene havde han af Børn, der
bleve voxne, foruden den senere Frederik V en Datter Louise, 
der blev gift med en Hertug af Sachsen-Hildburghausen. C. døde 
paa Hirschholm 6. Avg. 1746, Dagen før sin Sølvbryllupsdag.

J. Møller, Mnemosyne. 
L. Koch, K. Christian VI's Hist., 1886. 
H. L. Møller, K. Kristian VI og Grev Kristian Ernst af Stolberg-Wernigerode, 1889. 
Danske Saml. 2. R. IV.

<i>E. Holm.</i>

</chapter><chapter name="Christian VII, 1749-1808, Konge">

<b>Christian VII,</b> 1749-1808, Konge, 
var født 29. Jan. 1749. Hans Forældre vare Frederik V og dennes første Dronning, Louise 
af England, Datter af Georg II. Efter sin Faders Død 14. Jan. 
1766 besteg han Tronen, ikke endnu fyldt 17 Aar. Alle Beretninger 
tyde paa, at han som Barn havde noget i høj Grad vindende 
ved sin ydre Personlighed og tillige i visse Retninger endog 
paafaldende gode Evner, baade en hurtig Fatteevne og en ypperlig
Hukommelse. Men han var tillige et Barn, som maatte 
behandles med megen Omhu, hvis der skulde komme noget heldigt 
ud af ham. Der var noget uroligt, springende, overfladisk i hans 
Begavelse, saa det var svært at holde hans Opmærksomhed ved, 
hvad der ikke strax morede ham; alvorlige Samtaler vare ham en
Plage. Men, hvad der var endnu langt mere faretruende, skarptsynede 
Iagttagere vilde kunne opdage Træk hos ham, der tydede 
paa, at der laa en Spire til Vanvid hos ham. Ulykkeligvis blev 
der taget med Jærnhænder paa denne ængstelig sarte Konstitution. 
Hans Fader brød sig ikke det mindste om hans Opdragelse, der 
ganske blev lagt i Hænderne paa hans Overhofmester, Grev D. 
Reventlow, holstensk Godsejer og senere Medlem af Konseillet. 
Man kunde ikke have gjort et ulykkeligere Valg. Reventlow var 
vistnok ikke uden Paalidelighed og Samvittighedsfuldhed, men 
brutal og barsk uden det ringeste Gran af pædagogisk Forstand. 
Han gjennemførte et sandt Pryglesystem i Opdragelsen af den 
snart aldeles forkuede Prins, i hvem han vilde indbanke en vis Masse 
af positive Kundskaber, ligegyldigt, om de bleve fordøjede eller 
ikke. Om at vække Prinsens Sans for store og skjønne Opgaver, 
om at forsøge at give ham højere Interesser eller forædle hans 
Følelser havde han ingen Forestilling. Den af Prinsens Lærere, 
som havde mest at gjøre med denne, G. H. Nielsen, senere 
Bibliothekar ved Kongens Haandbibliothek og Konferensraad, var 
med al sin personlige Hæderlighed en aandløs, udtørret, rationalistisk 
Natur, som mindst af alt kunde virke vækkende og befrugtende 
paa Prinsen. Derimod var det et heldigt Valg, da den franske 
Schweitser Reverdil blev indkaldt for at være en af hans Lærere. 
Han fik tidlig et klart Blik for de truende Sider i Prinsens Personlighed 
og for det skammelige i den Behandling, han var Gjenstand 
for fra Reventlows Side. Maaske skortede det Reverdil noget paa 
Friskhed; men han søgte med Omhu at knytte Prinsen til sig og 
virkelig at opdrage ham paa en sund og god Maade til at blive 
Konge for sit Folk. Hvilke Anstrængelser han imidlertid end 
gjorde sig, blev Resultatet af C.s Opdragelse, taget i sin Helhed, 
kun slet. Hvad hjalp det, at han lærte baade Dansk, Tysk og 
Fransk til Fuldendthed -- Dansk, som det karakteristisk hedder, 
«bedre end nogen dansk Konge i lang Tid» --, eller at han 
dansede fortrinlig og kunde optræde med megen Anstand? Ingen, 
der saa lidt dybere til, kunde, da han besteg Tronen, haabe paa 
noget godt af ham som Regent. Reventlows Mishandlinger havde 
kvalt Spirerne til milde og kjærlige Følelser hos ham, han var 
bleven paa én Gang sky og ondskabsfuld, hævnlysten og uden 
Tro paa andre Mennesker. Det Talent, han stærkest havde 
udviklet, og som han unægtelig ypperlig forstod at bruge, var
Spotten, Persiflagen. Blottet for virkelig religiøs Følelse fandt han 
Fornøjelse i kaade Spotterier paa dette Omraade, og det var ham 
en Yndlingsfornøjelse at efterabe eller stikle paa Ministre og, hvem 
han ellers kom i Berøring med. Oven i Kjøbet havde han allerede 
faaet Smag paa Udsvævelser. Ogsaa i den Henseende var han 
bleven uforsvarlig behandlet som Barn. Han havde faaet Pager, 
der vare fordærvede unge Mennesker, og da han, skræmmet af 
sin Overhofmesters Tyranni, kastede sig i deres Arme, havde de 
let ved at forføre ham. Det havde, fortæller Reverdil, været hans 
Haab, naar han blev voxen, at have en Tid, inden han blev 
Konge, i hvilken han kunde «være rask», d. v. s. hengive sig til 
alskens Udsvævelser, for dog endelig at blive holdt skadesløs for 
den Tvang, han havde været Gjenstand for. Bag alt dette lurede
endelig Vanviddet som en forfærdelig ødelæggende Magt, næret ved 
den gyselige Opdragelse. 

Da han blev Konge, tog han efter Reverdils Opfordring til 
Valgsprog de smukke Ord «gloria ex amore patriæ» (Fædrelandskjærlighed 
være min Hæder), og Konseillet, der vedblev at være det 
samme, som det havde været i Frederik V's Tid, med J. H. E. 
Bernstorff som sin egentlige Leder, havde Lejlighed til at forbavses
over, hvorledes han undertiden kunde tage sig sammen til at 
arbejde med Klarhed og Skarphed. Men, som det var at vente, 
traadte Skyggesiderne i hans Natur, formørkede af det voxende 
Vanvid, snart frem for al Verden, nu da de kunde vise sig frit 
uden Skranker. Niebuhr har et Sted i sine Skrifter sagt, at C. VII 
havde en Del i sig af en Caligula. Bemærkningen er sand. De 
vare beslægtede Naturer, men lykkeligvis vare Forholdene her 
hjemme vidt forskjellige fra Roms i Kejsertiden, og lykkeligvis 
havde C. langt mindre Vildhed i sig end den vanvittige romerske 
Kejser. At give efter for sine skadefro og ondskabsfulde Luner 
og at volde Folk Ubehageligheder var imidlertid en Nydelse for
ham. Da han kort efter at være kommen paa Tronen blev bragt 
til at afskedige General Saint-Germain fra hans høje Plads i Spidsen 
for Krigsstyreisen, sagde han med et Udtryk af Glæde: «Han har 
gjort Springet». Og den Slags Fornøjelser skaffede han sig i 
rigeligt Maal. Det blev derfor en højst uhyggelig Tid, i hvilken 
den ene Intrige imellem fremragende Personligheder eller Mænd, 
der havde Kongens Øre, fulgte den anden i Hælene. Han var 
let at lokke for dem, der kunde sværte Mænd af hans Konseil 
eller i andre høje Stillinger. Bernstorff følte Jordbunden vakle 
under sig og var ved at fortvivle ved Tanken om, hvor let den 
vigtige Underhandling, han førte med Rusland om det holstenske 
Mageskifte, kunde briste under alt dette.

Imidlertid var Caroline Mathilde bleven C. s Dronning (s. ovfr. 
S. 392); men det var strax fra først af klart, at denne Forbindelse 
ikke kunde virke til at bringe Ro i Kongens Liv. Maaske endnu 
mere efter sit Bryllup med hende end tidligere hengav han sig 
med en Kreds af Svirebrødre, hvoriblandt Grev Holck og en 
Lieutenant Osborn, til de raaeste Udsvævelser, besøgte i Forening 
med dem Kjøbenhavns berygtede Huse og satte sin kongelige 
Værdighed paa Spil ved at slaas med Vægterne og rave drukken 
hjem igjennem Gaderne. Et ejendommeligt Træk, der blandede 
sig ind i alt dette Uvæsen, var en vis Ødelæggelseslyst hos ham. 
Det var ham tit uimodstaaeligt at slaa Spejle og Møbler itu i de 
Knejper og Kipper, hvor han søgte. 

Man kan forstaa, at Forfærdelse greb Bernstorff og andre af 
de høje Embedsmænd, da Kongen 2 Aar efter sin Tronbestigelse 
fik Lyst til at foretage en Rejse til England, Frankrig og Tyskland. 
Skulde Skuepladsen for hans skandaløse Optrin nu forlægges til 
London og Paris? Men det gik bedre, end man kunde vente, paa 
denne Rejse (6. Maj 1768 til 1. Jan. 1769). Det var, som om det 
nye, Kongen saa, holdt ham i Aande og fængslede ham i den 
korte Tid, han opholdt sig paa de forskjellige Steder, saa han 
ikke fristedes til at henfalde til sine vante Laster. Og den Evne, 
han havde til, naar det endelig skulde være, at vende den 
elskværdige Side udad og endog komme med pikante, aandrige Svar, 
svigtede ham ikke. Saaledes kunde Fortællinger komme i Omløb 
om, hvor ypperlig han ved flere Lejligheder havde slaaet ind i 
den rette Tone. Ludvig XV, fortalte man f. Ex., havde forestillet 
en Søster til Hertugen af Choiseul for ham og spurgt ham, hvor 
gammel han holdt hende for at være. C. svarede intet. Nu vel, 
vedblev da Kong Ludvig, hun er over 50 Aar. «Sire», svarede 
C., «on ne vieillit pas à Votre cour» (ved Deres Majestæts Hof 
bliver man ikke gammel). Det almindelige Indtryk, han vakte, 
var Forbavselse over, at han var saa langt bedre end de Rygter, 
der havde været i Omløb om ham. Bernstorff havde Grund til 
at føle sit Hjærte lettet ved at se Rejsen løbe saaledes af.

Men dette var ligesom den sidste Opblussen af de opvakte 
Sider af hans Natur. Netop snart efter at han var kommen hjem, 
sank han mere og mere sammen i Sløvhed og Sindsforvirring, 
medens Caroline Mathildes og Struensees fuldstændige Herredømme
over ham udviklede sig. Der havde kun været én Side af Styrelsen, 
han havde haft virkelig Sans for: det var for, hvad der stod i 
Forbindelse med Landboreformerne. For dem havde Reverdil vakt 
hans Sans. Maaske har han da med nogen Interesse fulgt, hvad 
Struensee vilde gjennemføre paa dette Omraade; ellers har han ganske 
sikkert tankeløst laant sin Underskrift til hans store Omdannelser. 
Om Struensees Forhold til Caroline Mathilde havde han en tydelig
Forestilling; men han var for sløv til at kunne andet end raillere 
over dem og over sig selv. Den Behandling, han personlig var 
Gjenstand for, var kun alt for tit i mange Maader hensynsløs. 
Til sit  daglige Selskab havde han en Tid lang en Negerdreng, og 
naar Ødelæggelseslysten kom over ham, kunde han more sig med 
i Drengens Selskab at kaste Spejle, Porcellæn o. a. ud af Slottets 
Vinduer. Dog fik han det bedre, da Reverdil, som han i et af 
sine Luner havde jaget ud af Landet 1767, blev kaldt tilbage i
Eftersommeren 1771 for at være ham til Selskab. Den fremherskende 
Følelse hos ham imod Struensee og Brandt var vistnok 
Frygt og med Hensyn til den sidste ligefrem Had, efter at han 
endog var bleven pryglet af ham (s. ovfr. S. 6).

Lige saa viljeløst som han havde ladet Struensee og Caroline 
Mathilde regere, lige saa viljeløst gav han sin Underskrift om 
Morgenen 17. Jan. 1772 til deres og deres vigtigste Tilhængeres 
Fængsling, og uden Vilje var han i den følgende Tid Konge af Navn 
indtil sin Død i Rensborg 13. Marts 1808. Werlauff har fortalt, 
at han endnu saa sent som 1801 har set ham danse Menuet med 
stor Ynde, og han bevarede forholdsvis længe den Egenskab at
kunne optræde med en vis Anstand; men hans Tilstand var i høj 
Grad sørgelig. Det var paa hans forstyrrede idelige Snakken med 
sig selv klart, at han syslede med mørke, mismodige Tanker, og 
ikke sjælden brød den bitre Side af hans Natur løs ved skarpe 
Udtalelser til eller om andre. Da han i Sept. 1807 under sit 
Ophold i Kolding en Søndag var i Kirke, hørte man ham tale
med sig selv paa vanlig Maade. «Wer kommt heute in die Kirche?» 
sagde han, og derpaa svarede han: «Der König und seine elende 
Suite». Selv til Kronprins Frederik kunde der komme de hvasseste 
Udfald fra hans Side. Naturligvis bevarede Folket en vis 
Medlidenhed med den ulykkelige, sindssyge Konge; men desto værre 
kunde denne Følelse ikke finde en Forøgelse ved Mindet 
om skjønne eller hæderlige Træk fra hans første Regeringsaar, inden 
Vanviddet endnu havde lagt sin Taage over hans Forstand og knust hans Vilje.

I C.s Ægteskab med Caroline Mathilde fødtes Sønnen P>ederik 
(f. 1768), den senere Frederik VI, og Datteren Louise Augusta 
(f. 1771), der blev gift med Hertug Frederik Christian af Augustenborg.

Reverdil, Struensee.
Nyt hist. Tidsskr. IV, 471 ff.

<i>E. Holm.</i>

</chapter><chapter name="Christian VIII, 1786-1848, Konge">

<b>Christian VIII,</b> 1786-1848, Konge. 
Christian Frederik, ældste Søn af Arveprins Frederik og Sophie Frederikke af Meklenborg-Schwerin, blev født 18. Sept. 1786 paa Christiansborg Slot. Moderens 
Begavelse nedarvedes paa Sønnen, der var udrustet med ypperlige
Naturanlæg. Efter et af den tidligere Statsminister Ove Høegh-Guldberg 
givet Raad overdroges Ledelsen af hans Opdragelse og 
Undervisning den ansete klassiske Filolog Professor N. I. Schow. 
Den Hovedinteresse, som Datiden havde begyndt at skjænke 
Naturvidenskaben, prægede sig ogsaa i Prinsens Undervisningsplan. Under
Vejledning af Zoologen H. S. Holten lærte han personlig at 
iagttage Naturen, i det hans Øje oplodes for Ejendommelighederne 
ved Naturrigets forskjellige Former. Dels ved Kjøb, dels ved egen 
Indsamling skabte han sig et lille naturhistorisk Musæum, der blev 
ødelagt ved Slottets Brand 1794, men fornyet af Prinsen, efter at 
denne tillige med sine Forældre havde taget Ophold paa Amalienborg. 
Hans Lærere i Fysik og Mathematik vare henholdsvis Thom. 
Bugge og C. F. Degen, og gjennem Foredrag af den navnkundige 
Jurist Chr. Colbjørnsen stiftede han Bekjendtskab med Statsrettens 
Elementer og Retsplejens Principper. De foreliggende Beretninger 
om hans Undervisning ere i øvrigt mangelfulde. Skolen var dog 
ingenlunde den eneste Vej til Dannelse for ham; thi i hans Faders 
Hjem samledes en Kreds af Videnskabsmænd og Kunstnere, med 
hvilke han hyppig havde Lejlighed til at samtale. Under denne 
Paavirkning hævede han sig tidlig, hvorom hans Dagbogsoptegnelser 
vidne, fra Barnlighedens Trin til en i Forhold til hans Alder 
mærkelig psykisk Modenhed. 1803 konfirmeredes han i Frederiksbergs 
Slotskirke. S. A. tiltraadte han en Rejse til Tyskland, hvilken 
han gjentog Aaret efter, og paa denne Udflugt blev han under 
et Ophold ved det meklenborg-schwerinske Hof forlovet med sin 
Kusine Prinsesse Charlotte Frederikke. Efter Faderens Død 1805 
udnævntes han til Chef for dennes Infanteriregiment, men Militærvæsenet 
laa uden for hans Interesser. Naar han derimod (1809) 
blev Faderens Efterfølger som Præses for Kunstakademiet, kom 
han derved til at beklæde en Stilling, af hvilken han følte sig 
levende tiltalt, og hvori han virkede til Gavn for Institutionen. 
Medens han fremdeles syslede med Naturvidenskab og gav sig af
med Studiet af Kunstværker, nød han ved Siden deraf Selskabslivets 
Adspredelser. Han var en feteret Gjæst i E. H. Schimmelmanns 
og C. Bruns Huse og i den aristokratiske Klub «Harmonien». 
Selv en Tilbeder af det smukke Kjøn var han Damernes Yndling. 
Disse sværmede for hans «Apollohoved» og fandt ham skjøn som 
Baldur og veltalende som Brage. Med sine øvrige Interesser 
forbandt han Lyst til gymnastiske Øvelser, Ridning og Jagt. 1806 
deltog han som Chef for sit Regiment i Beskyttelsen af Holstens 
Grænse under den 4. Koalitionskrig. S. A. fuldbyrdedes hans 
uheldige første Ægteskab med Prinsesse Charlotte Frederikke, hvilket 
ophævedes 1810 (s. ovfr. S. 443).

Første Gang Frederik VI's Opmærksomhed og Interesse under 
de bevægede politiske Forhold ret for Alvor henlededes paa Prinsen, 
var, da denne som Formand for det norske Videnskabernes Selskab 
11. Dec. 1811 bragte Kongen en Tak for den kgl. Resolution om 
Oprettelsen af et Universitet i Christiania. Prinsens smukke,
beaandede Tale gjorde et dybt Indtryk paa Frederik VI og alle de 
tilstedeværende. Kongen kom her til den Erkjendelse, at Prinsens 
Evner kunde benyttes under Rigets sørgelige Situation til at befæste 
Nordmændenes Hengivenhed for Dynastiet, der var bleven rystet 
ved de ødelæggende Følger, som Forbundet med Napoleon og 
Krigen med England havde ogsaa for Norge. Prins C. F. misbilligede
personlig Kongens Udenrigspolitik, af hvilken den svenske 
Tronfølger, den franskfødte Kronprins Carl Johan, Napoleons Modstander, 
forstod at drage Fordel, i det han af Rusland og England skaffede 
Sverige Tilsagn om Besiddelsen af Norge, og ved Freden i Kiel
14. Jan. 1814 maatte Kongen af Danmark afstaa til Kongen af 
Sverige alle sine Rettigheder til Kongeriget Norge. Imidlertid havde 
C. F. siden Maj 1813 beklædt Posten som Norges Statholder. 
Hemmelig og forklædt som Fisker var han i en Baad sejlet til 
Hvaløerne, hvorfra han havde begivet sig til Christiania. Han
gjorde personlig alt for at styrke Baandet mellem Nordmændene 
og Kongehuset, men hans Bestræbelser modvirkedes af det saakaldte 
svenske Parti, der vilde en dynastisk Forening med Sverige. Prinsen
blev ved sin vindende Personlighed hurtig folkeyndet, og saa vel i 
Bevidstheden herom som i Fortrøstningen til, at England til sidst, 
for Norges Vedkommende, vilde stille sig paa Danmarks Side, i 
Modsætning til de øvrige Stormagter og Sverige, besluttede han at
tilsidesætte Kieler-Traktaten, da Kongen meddelte ham denne og 
paalagde ham at overlevere Fæstningerne til de svenske og vende 
tilbage til Danmark. Den store Befolkning, der som en Følge af 
Krigen var stærkt ophidset mod Sverige, harmedes ved Tanken
om Norges Afstaaelse til dette Rige, hvilken den betragtede 
som en Indlemmelse i den svenske Krones Statsomraade. Under 
denne Situation traadte det norske Selvstændighedsparti i 
Forgrunden, og dette og Prinsen støttede gjensidig hinanden, efter at 
han havde opgivet Tanken om at træde i Spidsen for Norge i 
Kraft af sin formentlige Arveret efter Kongeloven. Prins C. F., 
der befæstede sin Folkeyndest yderligere under en Rejse fra 
Christiania til Throndhjem, sammenkaldte 16. Febr. en Notabelforsamling. 
Denne nægtede at anerkjende Kieler-Freden, i det den hævdede 
Frederik VI's Uberettigelse til at overdrage Norge til nogen anden 
Regent, og i Kraft af Folkesouverænitetens Princip valgte den 
Prinsen til Norges foreløbige Regent; han og Menighederne svore
paa en almindelig Bededag i Kirkerne, at de vilde hævde Norges 
Selvstændighed. Regenten sammenkaldte en af middelbare Valg 
fremgaaet Rigsforsamling paa Ejdsvold, og denne vedtog i Tiden 
fra 10. April til 17. Maj en demokratisk-monarkisk Forfatning. Under 
Forhandlingerne tog C. F. Ophold paa Ejdsvold og fulgte 
Konstitutionskomiteens Arbejde nøje, i det han stod i konfidentiel 
Forbindelse med dennes Medlemmer M. Falsen, G. Sverdrup og 
D. Hegermann. Medens han ikke med Eftertryk holdt paa Adelens 
fortsatte Bestaaen, krævede han frie Hænder for Kongen med 
Hensyn til Statsraadets Indretning, hvad Falsen fik sat igjennem i 
Rigsforsamlingen. Denne valgte 17. Maj, efter at Forfatningen var 
vedtagen, Regenten til Norges Konge under en frugtesløs 
Indsigelse fra det svenske Partis Side. Han modtog Valget, aflagde 
i Forening med Forsamlingen Ed paa Grundloven, og Norge havde 
saaledes under hans Ledelse konstitueret sig som selvstændigt Kongerige. 
Kong C. F., der beholdt det tidligere Statsraad, modtoges 
med Jubel ved sit Indtog i Christiania, men det gjorde et Skaar i
Feststemningen, at han strax udnævnte 18 Kammerherrer og 12 
Kammerjunkere.

Koalitionskrigen mod Napoleon, hans Detronisation, 
Bourbonnernes Gjenindsættelse og Fredslutningen havde saaledes 
beslaglagt Stormagternes og Sveriges Kræfter, at C. F. faktisk havde 
haft frie Hænder til at handle, som han havde gjort. Carl Johan 
mindede  Stormagterne om, at Carl XIII i sin Proklamation til 
Nordmændene havde givet disse Løfte om Indførelse af en 
konstitutionel Forfatning, og opfordrede dem til at øve Tryk paa 
Danmark og C. F. for at faa Kieler-Traktaten gjennemført. Han 
begav sig derefter til Sverige, hvor han organiserede en Angrebshær
mod Norge. C. F. havde gjennem overordentlige Afsendinger 
søgt at interessere Stormagterne for sin Sag, og han var bleven 
særlig skuffet ved, at England havde svaret afvisende og til Fordel
for den svenske Konge. Kommissærer fra Rusland, Preussen, 
Østerrig og England fordrede i Kjøbenhavn, at Frederik VI skulde 
fratage C. F. Arveretten, hvis denne vægrede sig ved at adlyde 
en kgl. Befaling om at forlade Norge; men Kongen indskrænkede 
sig til en Befaling om, at C. F. skulde iværksætte Foreningen med 
Sverige og vende tilbage til Danmark tillige med de danskfødte 
Embedsmænd. Kommissærerne kom i øvrigt til Erkjendelse af, at 
Prinsen ikke handlede efter hemmelige Instruktioner fra Kongen. 
C. F., hvis Illusioner begyndte at briste, svarede de 4 Stormagts-Kommissærer 
med diplomatisk Forekommenhed, at han som 
konstitutionel Konge intet kunde foretage uden Stortinget, til hvis 
Sammenkaldelse en Vaabenstilstand var ønskelig. Da nu alle 
Kommissærerne følte sig sympathetisk tiltalte af C. F., og da 
England og Rusland hemmelig ønskede, at Foreningen mellem 
Norge og Sverige mere skulde være tilsyneladende end virkelig, 
gik de alle trods deres Instruktioner ind paa hin Betragtningsmaade 
og stillede Forslag i Overensstemmelse hermed over for Carl XIII 
og Kronprins Carl Johan. Til disse henvendte C. F. sig skriftlig, 
men afvistes haanlig. Carl Johan var opfyldt af dyb personlig 
Uvilje mod C. F., thi han vidste, at denne nærede Planer om at 
fortrænge ham som svensk Tronfølger. Sverige vilde kun indrømme 
en Vaabenstilstand paa den Betingelse, at Fæstningerne fik svenske 
Besætninger, og C. F. ubetinget nedlagde Kronen. Da denne ikke 
vilde indlade sig herpaa, fulgte et kort Felttog. C. F., der havde
taget Overkommandoen, viste sig aldeles blottet for de militære 
Egenskaber og den Energi, hvormed Carl Johan var udrustet, og 
selve Hæren fremviste væsentlige Mangler i Sammenligning med 
de i Tal overlegne, feltøvede svenske Tropper. Hertil kom, at en 
norsk Deputation, der var sendt til England for at udvirke dettes 
Bistand, vendte tilbage med uforrettet Sag, hvad der gav de 
Forventninger, C. F. haardnakket havde knyttet til denne Stormagt,
det sidste Grundskud. C. F., der gik i Krigen med brudt moralsk 
Kraft og svigtende fysisk Mod, dristede sig ikke til at levere et 
Hovedslag, skjønt de enkelte norske Afdelinger havde kæmpet med 
megen Tapperhed. Higede C. F. efter Krigens Ophør, saa attraaede 
Carl Johan paa sin Side en fredelig Afgjørelse. Han frygtede 
nemlig for, at den legitimistiske Strømning, der nu begyndte at 
gaa hen gjennem Evropa, skulde faa farlige Følger for ham, 
«Parvenuen», og skylle ham bort. Resolut skiftede han Holdning, 
opgav Kieler-Traktatens Standpunkt og gik ind paa den norske 
Grundlov. Under denne Situation afsluttedes 14. Avg. 1814 
Vaabenstilstanden og Konventionen i Moss, ved hvilken C.  F. forpligtede 
sig til at sammenkalde et overordentligt Storting, overdrage 
Regeringen til Statsraadet, nedlægge Kronen og forlade Landet. C. 
F.s politiske Rolle i Norge var dermed udspillet. Fra Moss begav 
han sig til Laadegaardsøen, hvor han 10. Okt. dybt bevæget 
meddelte en Deputation fra Stortinget, at han uden Forbehold havde 
nedlagt Kronen for sig og Efterkommere og vilde drage bort. 
Naar Statsraadet i Stilhed bragte ham Stortingets Tak for de store 
Prøver, han havde givet Norge paa Kjærlighed og Omsorg, da 
var denne vel fortjent. C. F. var aldeles ikke nogen fremragende 
Statsmand; men Nordmændene droge stor Fordel af ham derved, 
at han afgav en ledende Centralpersonlighed, om hvem de under 
usikre, vanskelige Forhold kunde samle sig,
en Personlighed, der var omstraalet af den
fyrstelige Anseelse, og hvis Begavelse alle
anerkjendte. C. F. begav sig fra Ladegaardsøen
til Frederiksværn, hvor han holdtes tilbage af
Modvind. 28. Okt. afsejlede han med en dansk
Orlogsbrig og gik 4. Nov. i Land i Aarhus. Et
Hovedafsnit af hans Liv var afsluttet.

Prins C. F. kom til Danmark som en besejret Mand,
thi han havde ikke naaet sit personlige Maal,
og da de ovennævnte Kommissærers Sendelse havde
skaffet Frederik VI bitre Timer, bevirkede denne
Omstændighed i Forbindelse med det dynastiske
Nederlag, at Kongen stillede sig uvillig over
for ham. De to Personligheder vare i øvrigt saa
grundforskjellige som vel muligt baade i ydre
Fremtræden og Interesser. Prinsen, der 1815 ægtede
Caroline Amalie af Augustenborg (s. ovfr. S. 388),
udnævntes til Gouvernør over Fyn og tog Ophold i
Odense. Denne Udnævnelse kunde betragtes som et
Slags Forvisning, men Stillingen blev dog mere end
en Form, da han tog Initiativet til gavnlige lokale
Reformer. I Forening med sin Hustru foretog han flere
Udenlandsrejser. Det var i den hellige Alliances
Tid: i politisk Henseende havde de legitimistiske
Principper fortrængt Revolutionsperiodens demokratiske
Grundsætninger, og Prinsen, hvis Navn stod i
Forbindelse med Norges demokratiske Forfatning, var
derfor i de reaktionære Hoffers Øjne en usympathetisk
Skikkelse. Under sine Besøg fra 1818-22 i Tyskland,
Rom, Neapel, Schweits, Frankrig og England fik han
Lejlighed til saa at sige at rehabilitere sig i de
royalistiske Kredse. «Gives der nogen Aristokrat
i Verden, er det ham», sagde den russiske Gesandt
i Paris, da han havde talt med Prinsen under
dennes Besøg hos Kong Ludvig XVIII 1822. Efter
Tilbagekomsten til Fædrelandet tog C. F. Ophold
i Kjøbenhavn (om Sommeren paa Sorgenfri), helligede
sig naturvidenskabelige Studier og var et virksomt
Medlem af Selskabet til Naturlærens Udbredelse. Han
samlede Videnskabsmænd og Kunstnere om sig, følte
sig levende tiltalt af den romantiske Digtning og
kunde ogsaa forsøge sig selv som Poet. 1838 blev
han valgt til Præsident i det danske Videnskabernes
Selskab. I øvrigt fortsatte han et fint Selskabslivs
Nydelser. Skjønt han var Tronarving, gav Frederik
VI ham dog først 4. Marts 1831, altsaa 17 Aar efter
hans betydningsfulde politiske Rolle i Norge, Sæde i
Statsraadet, hvor der den Gang skulde forhandles om
Indførelsen af Stænderinstitutionen. 1838 konfererede
han i Tøplitz med Kejser Nicolaus, Grev Nesselrode
og Fyrst Metternich angaaende
Arvefølgen i det danske Monarki. Det liberale Parti
saa med store konstitutionelle Forventninger hen til
Prinsen, hvem det opfattede i Belysning af Minderne
fra Norge uden at tage Hensyn til den Forandring,
der i den lange Mellemtid var foregaaet med hans
politiske Tænkemaade.

3. Dec. 1839 besteg Prins C. F. Tronen som Kong
Christian VIII. Han erklærede i et aabent Brev,
at han vilde indføre Forbedringer i Forvaltningen,
men han bebudede ingen Forfatningsforandring og
beholdt sin Forgængers Ministerium. Fremskridtspartiet
satte nu en Adressebevægelse til Fordel for en saadan
Forandring i Gang, og i Adresser, der strømmede ind
fra Kjøbstæder og Foreninger, henvistes til den
norske Forfatning. Kongen svarede Deputationerne
med stor oratorisk Begavelse, men Grundtanken i
hans forskjellige, formfuldendte Svar var den,
at Norges Forfatning var bleven til under ganske
særegne Omstændigheder, og at man maatte blive
staaende ved de raadgivende Stænder. Forgjæves søgte
Kongen ved Kjøbenhavns nye Kommunalforfatning af
1. Jan. 1840, sin «Nytaarsgave» til Hovedstaden,
at mildne det liberale Partis Misfornøjelse; den
viste sig alligevel paa en demonstrativ Maade ved
Kongeparrets Sølvbryllup 22. Maj og ved dets Kroning
i Frederiksborg Slotskirke 28. Juni 1840. Under en
Rundrejse i Riget fra Juli til Okt. 1840 modtoges
Kongeparret overalt med Begejstring og mærkede intet
til den liberale Opposition. Da Kongen vendte tilbage
til Kjøbenhavn, spændte Befolkningen Hestene fra hans
Vogn og trak ham i Triumftog til Amalienborg. Han
betragtede nu de konstitutionelle Forlangender som
Udtryk for et lille Mindretals Ønsker og forbød ved
Reskript af 31. Okt. 1840 Lensbesiddere og Embedsmænd
at deltage i Forfatningsbevægelsen.

Under C. VIII traadte den nationale Modsætning mellem
Monarkiets danske og tyske Befolkning frem i hele
sin Skarphed, i det Slesvigs statsretlige Stilling
var Tvistepunktet mellem dem. Det national-liberale
Parti i Kongeriget saa under Striden hen til Norge
og Sverige som de naturlige Forbundsfæller, medens
det tyske Parti i Hertugdømmerne søgte sin Støtte
hos Tyskland. C. VIII, der vilde mægle mellem de
to Nationaliteter, stillede sig fjendtlig over
for «Skandinavismen», for saa vidt denne havde en
politisk, an ti tysk Karakter. Han var med Uvilje
Vidne til de politiske Demonstrationer under de
nordiske Studentertog og forbød «det skandinaviske
Samfund», da han mistænkte dette for politiske
Formaal, medens han tillod det litterære «skandinaviske Selskab» 
og i øvrigt personlig traadte i et venskabeligt Forhold til det 
svensk-norske Kongepar, der i Juli 1846 gjæstede Kjøbenhavn. Over
for den slesvig-holstenske Separatisme optraadte Kongen langtfra 
med den Kraft og  Konsekvens, som Monarkiets Enhedsinteresse 
krævede. Han udnævnte 1842 sin Svoger Prins Frederik af Augustenborg,
en af de slesvig-holstenske Hovedførere, til Statholder i 
Hertugdømmerne i Haab om, at denne paa Slægtskabets Vegne 
skulde modarbejde Separatismen, men det modsatte skete. For at 
imødekomme Tyskerne i Slesvig udstedte han Sprogpatentet af 
Marts 1844, i Følge hvilket det tyske Sprog fik Forrangen i den
slesvigske Stænderforsamling; men dette Patent, der vakte den 
største Forbitrelse i Kongeriget og Nordslesvig, tilfredsstillede dog 
ingenlunde Tyskerne. C. VIII, der vilde mediere og forsone, kom 
saaledes ved sine Forholdsregler til at vække Splid og Gjæring. 
Endelig optraadte han med Strænghed mod Slesvig-Holstenerne. 
Det aabne Brev af 8. Juli 1846 var rettet mod disses Arvefølgetheori, 
Prinsen af Augustenborg blev afskediget som Statholder, 
og separatistiske Manifestationer forbødes. Hint Brev vakte i 
Tyskland en sand Uviljesstorm mod Danmark, og Forholdet mellem 
det danske og det preussiske Hof, der ved Kong C.s Sammenkomst 
paa Rygen med Frederik Vilhelm IV 1843 og dennes Gjenbesøg i 
Kjøbenhavn 1845 var blevet venskabeligere, antog nu atter en 
køligere Karakter. -- Kongens videnskabelige Interesse gav sig til 
Kjende deri, at han 1845 udsendte Korvetten «Galathea» paa en 
Jordomsejling. I Slutningen af sin Regering var Kongen, i 
Betragtning af den voxende konstitutionelle Bevægelse baade i 
Kongeriget og i Hertugdømmerne, beskæftiget med Udkastet til en 
Fællesforfatning for Monarkiet, i hvilken der skulde tages ligeligt Hensyn 
til Kronens fornødne Magt og Værdighed og det frie Folks
berettigede Selvstændighed. Men han fik ikke sin Tanke udført. 
Efter et Par Ugers Sygdom døde han paa Amalienborg 20. Jan. 
1848 af en Blodforgiftning. Paa sit Dødsleje var han opfyldt af 
Bekymringer for Statens Fremtid, og i det han forudsaa, at hans
Bortgang vilde fremkalde en alvorlig Krise, særlig i Hertugdømmerne, 
skal han med Henblik herpaa have udbrudt: «Nu brister det der ovre».

C. F. Wegener, Mindeblad om K. Christian VIII, 1848. 
K. Kristian VIII's Dagbog fra Regenttiden i Norge, udg. af A. Ahnfelt, 1883. 
Y. Nielsen, Bidrag til Norges Hist. i 1814.

<i>A. Thorsøe.</i>
</chapter>
<chapter name="Christian IX, f. 1818, Konge">

<b>Christian IX,</b> f. 1818, Konge. 
Prins C., Søn af Hertug Vilhelm af Holsten-Sønderborg-Glücksborg (Beck) 
og Prinsesse Louise af Hessen-Kassel, Dronning Marie Sophie Frederikkes 
Søster, blev født 8. April 1818 paa Gottorp Slot, hvor han opdroges sammen med 
sine Søskende under Faderens Ledelse. «Jeg opdrager», skrev
Hertugen til en Ven, «mine Sønner med Strænghed, for at disse 
skulle lære at adlyde, uden at jeg dog derfor undlader at gjøre 
dem tilgængelige for Nutidens Krav og Fordringer.» Efter Faderens 
Død 1831 overtog Kong Frederik VI i Forening med Prins Vilhelm
af Hessen-Philipsthal Formynderskabet for Prinsen og dennes 9 
Søskende. 1831 ytrede Prins C. Ønske om at træde ind i Marinen, 
men Kongen foreslog Hertuginden at sende Prinsen til Kjøbenhavn, 
for at han kunde blive uddannet paa Landkadetakademiet, og i 
Okt. 1831 forlod Prins C. da sit Barndomshjem og sattes i Huset hos 
Chefen for Akademiet, Oberst Linde. Prinsen fik Eneundervisning 
og kom kun undtagelsesvis sammen med de øvrige Kadetter. I 
Foraaret 1835 konfirmeredes han af Pastor Glahn ved Garnisonskirke. 
Umiddelbart derefter udnævntes han til Ritmester ved 
Hestgarden, og han fik som saadan Bolig i dennes Kaserne. 1839
anviste Kongen ham det gule Palais i Amaliegade til Opholdssted, 
og her forblev han boende indtil Marts 1865. 1837 lykønskede 
han paa Kongens Vegne Dronning Victoria af England i Anledning 
af hendes Tronbestigelse, og det følgende Aar repræsenterede han 
Kongen ved hendes Kroning. 1839 begav han sig i Forening med 
Prins Frederik, Landgreven af Hessens Søn, til Universitetet i Bonn, 
hvor Prinserne, under (senere Overhofmarskal) V. Oxholms Ledsagelse,
skulde gjennemgaa et akademisk Kursus. De hørte her 
Forelæsninger af Professorerne Lebell, Goldschmidt, Walther, Lassen og 
Gartner. I Ferierne foretog Prins C. forskjellige Udflugter i 
Tyskland, ja udstrakte endog Rejsen til Venedig. Under en af disse
Ferierejser gjæstede han Landgrev Vilhelms Familie paa Slottet 
Rumpenheim i Hessen, og her vaagnede hans Sympathi for hans 
senere Gemalinde, Prinsesse Louise. Under Opholdet i Bonn modtog 
han Budskabet om Frederik VI's Død, hvilket greb ham dybt, da 
Kongen havde stillet sig faderlig over for ham og gjentagne Gange 
ytret til ham: «Gid du var min Søn». 

1841 vendte Prinsen tilbage til Kjøbenhavn. Paa Hjemrejsen 
aflagde han et Besøg ved Hoffet i Berlin. Her gjorde Frederik 
Vilhelm IV ham Tilbud om at træde ind i det preussiske Gardekorps; 
men Prinsen afslog Tilbudet, i det han vilde vie Fædrelandet 
sin fremtidige Virksomhed. I Efteraaret 1841 deklareredes Prinsens 
Forlovelse med Prinsesse Louise af Hessen, og 26. Maj 1842 fandt 
Formælingen Sted i Landgrevens Palais i Kjøbenhavn. Som 
overordentlig Afsending lykønskede Prinsen paa Christian VIII's Vegne 
det russiske Kejserpar i Anledning af dets Sølvbryllup i Juli 1842. 
1844 rejste Prinsen atter til St. Petersborg, hvor han opholdt sig i
længere Tid, og under dette Besøg vandt han Kejser Nicolaus' 
personlige Velvilje, hvad der skulde blive af den største Betydning 
for hans Fremtid. I det overordentlig lykkelige Familieliv, Prinsen 
levede, kom dog Striden mellem Monarkiets to Nationaliteter ogsaa 
til at kaste sin Skygge ind. Da Christian VIII udstedte det aabne 
Brev af 8. Juli 1846 om Arvefølgen i Monarkiets Lande, protesterede 
Prinsens ældste Broder, Hertug Carl af Gliicksborg, mod dets 
Gyldighed, hvorimod Prins C. tiltraadte det. Han erklærede, at 
det aabne Brev ikke kunde hindre ham i at tjene Kongen med 
samme Troskab som tidligere, og han fornyede sin Troskabsed.

Efter Tronskiftet 1848 og Udbruddet af Oprøret i Hertugdømmerne 
sluttede Prins C. sig i Modsætning til Broderen, der stillede 
sig paa Insurgenternes Side, med Trofasthed til den danske. Han 
førte Hestgarden til Slesvig, men kom ikke til at tage nogen aktiv 
Del i Felttoget. Det danske Folk paaskjønnede med Erkjendtlighed 
Prinsens Holdning, og denne Omstændighed i Forbindelse med 
Kejser Nicolaus' levende Interesse for ham bevirkede, at Opmærksomheden
henlededes paa ham, da der efter Undertegnelsen af 
Londoner-Protokollen 1850 skredes til en ny Ordning af Arvefølgen 
i det danske Monarki. Det gode Indtryk, Prinsen havde gjort paa 
Kejseren, befæstede han yderligere, da han i Okt. 1850 i Warschau 
overrakte ham Frederik VII's Svar paa hans Lykønskningsskrivelse 
i Anledning af Sejren ved Isted. Kejseren tog i et Brev 
til Kong Frederik Ordet for Prins C.s Kandidatur. Efter at Kejseren 
ved Warschauer Protokollen 1851 havde afstaaet sine eventuelle 
Arvekrav paa Dele af Holsten til Prinsen, og efter at Prins Frederik 
af Hessen havde givet Afkald paa sin Arveret til Fordel for sin 
Søster Prinsesse Louise, overførte hun sine Rettigheder paa sin 
Ægtefælle, Prins C. Den nye Arvefølge anerkjendtes af de 5 
Stormagter og Sverige-Norge ved Londoner-Traktaten af 8. Maj 
1852. Som præsumtiv Tronfølger i det danske Monarki 
komplimenterede Prinsen omtrent samtidig Kejser Nicolaus under dennes
Besøg ved Hoffet i Berlin, og han fandt her Lejlighed til personlig 
at fremstille sig for en glimrende Forsamling af Fyrster og 
Diplomater. 31. Juli 1853 udstedtes Tronfølgeloven
for det danske Monarki.

1855 anvendtes Prinsen til en Sendelse til
St. Petersborg, hvor han paa Kongens Vegne
lykønskede Kejser Alexander II i Anledning
af Tronbestigelsen. Under Forfatningskampen i
1854-55 holdtes Prinsen uden for Deltagelse i
Statssagernes Ledelse, og først 23. Okt. 1856,
efter at Andræ havde overtaget Konseilspræsidiet,
fik han Sæde i Gehejmestatsraadet. 1858 overbragte
han Napoleon III Kongens Lykønskning i Anledning af,
at Kejseren var undgaaet det mod hans Liv rettede
Attentat. Ministeriet Rotwitt-Blixen-Finecke tilbød
i Dec. 1859 Prins C. en paatænkt Statholderpost i
Holsten, men han afslog Tilbudet, da han som fremtidig
Tronfølger ikke vilde drages ind i Striden mellem
Hertugdømmet og Regeringen.

15. Nov. 1863 besteg Prinsen Tronen som Kong
Christian IX. Tidspunktet var i højeste Grad kritisk
i politisk Henseende og blev det end mere som en
Følge af Tronskiftet. Den af Rigsraadet vedtagne
Fællesforfatning for Kongeriget og Slesvig forelaa
til Stadfæstelse, men den nye Konge nærede stor
Betænkelighed ved for Øjeblikket at meddele den sit
Samtykke. Den national-liberale Opinion i Hovedstaden
og rundt omkring i Landet udøvede imidlertid saa
stærkt Tryk paa ham, at han 18. Nov. besluttede
sig til det skæbnesvangre Skridt, der af Tyskland
benyttedes som Paaskud til den Paastand, at den
danske Regering mod given Forpligtelse havde
indlemmet Hertugdømmet Slesvig i Kongeriget. De
to tyske Stormagters Okkupation af Hertugdømmerne
førte til det ulykkelige Felttog 1864, efter
hvilket Danmark, forladt af de øvrige Stormagter
og overvældet af den uhyre Overmagt, maatte afstaa
Slesvig, Holsten og Lauenborg ved Freden i Wien
30. Okt. 1864. -- 1867 fejrede Kongen sit Sølvbryllup
under Befolkningens almindelige Tilslutning. Han har
flere Gange gjæstet forskjellige Dele af Riget og
foretaget en Række Rejser til Udlandet. Blandt disse
kan først fremhæves den store Rejse fra Nov. 1871
til Maj 1872, under hvilken han besøgte Tyskland,
Grækenland og Italien. 1874 sejlede han til Island,
hvor han deltog i Jubilæumsfesten i Anledning af
Øens 1000aarige Beboelse. 1876 var han den russiske
Kejser Alexander II's Gjæst, og 1879 aflagde han
Besøg ved Hofferne i Wien og Berlin. 1887 lykønskede
han personlig i London Dronning Victoria i Anledning
af hendes 50aarige Jubilæum. 15. Nov. 1888 fejrede
han, under stærk Deltagelse fra Befolkningens Side,
25 Aars Dagen for sin Tronbestigelse. -- C. IX's Hof
har afgivet
et lysende Forbillede paa et smukt Familieliv, der har vist sig paa 
en fremtrædende Maade, naar Kongeparret paa Fredensborg har 
været omgivet af Børn, Svigerbørn og Børnebørn. Hans og 
Dronning Louises Børn ere: Kronprins Frederik (f. 1843), Alexandra
(f. 1844, gift 1863 med Prins Albert Edvard af Wales, s. I, 179), 
Vilhelm (f. 1845, siden 1863 Konge af Grækenland som Georg I), 
Dagmar (f. 1847, gift 1866 med Storfyrst Alexander, siden 1881 
Kejser A. III af Rusland), Thyra (f. 1853, gift 1878 med Hertug 
Ernst August af Cumberland) og Valdemar (f. 1858).

H. P. B. Barfod, K. Christian IX, 1888.

<i>A. Thorsøe.</i>

</chapter><chapter name="Christian, 1603-47, udvalgt Prins">

<b>Christian, 1603-47,</b> udvalgt Prins, 
Søn af Kong Christian IV og hans Dronning Anna Cathrine, fødtes 10. April 1603 paa Kjøbenhavns Slot. Da en ældre Broder ved Navn Frederik var død 
meget hurtig efter sin Fødsel 1599, blev C. den, hvem Faderen 
vilde sikre Tronen, og Kongen opnaaede ogsaa, at Rigsraadet og 
Stænderne allerede i Maj 1608 valgte ham til Tronfølger; 1610 
foregik hans Hylding i de forskjellige danske Provinser og i Norge. 
Med Omhu tog Kongen sig af hans Opdragelse; efter at have 
modtaget en forberedende Undervisning sammen med to adelige
fik han 1610 den daværende Lektor i Lund Mag. Niels Jørgensen 
Ærylæus til saakaldt Tugtemester; Faderen gav samtidig selv nøje 
Regler for hans Levemaade og indrettede for ham en hel lille Hofstat 
af forskjellige Betjente. 1615 udnævntes Christian Friis til Kragerup 
til hans Hofmester, og da denne Aaret efter overtog Kanslerembedet, 
blev Prinsens hidtidige Kammerjunker, den senere saa 
bekjendte Kansler Christian Thomesen Sehested, hans Efterfølger. 
1617 fik C. den daværende Professor og senere Biskop Jesper
Brochmand til Tugtemester; ved hans Afskedigelse 1620 var Prinsens 
Opdragelse afsluttet. Han havde modtaget Tidens vanlige Undervisning, 
særlig i Religion, Sprog og Mathematik, men hans 
Begavelse var ikke stor, og legemlige Øvelser havde størst Tiltrækning 
for ham.

Da Christian IV i Foraaret 1625 paabegyndte den ulykkelige 
Deltagelse i Trediveaarskrigen, overdrog han 9. Maj Sønnen det 
Hverv at føre Regeringen i sin Fraværelse sammen med tilforordnede 
Rigsraader, og Prinsen beklædte denne Stilling til Begyndelsen af 1627. 
Dog var han ikke bunden til Kjøbenhavn; baade 1625 og 1626 
besøgte han gjentagne Gange sin Fader paa Krigsskuepladsen, 
deltog i nogle Kampe og ramtes endog i Nov. 1626 af to Skud; 
ogsaa i Danmark foretog han forskjellige Rejser. Den Lejlighed, 
som der ved denne ansvarsfulde Virksomhed var givet ham til 
at erhverve sig et Navn hos Befolkningen og Tillid hos sin Fader,
forsømte han imidlertid ganske. Han optraadte med en paafaldende 
Ødselhed og var et let haandterligt Redskab for dem, der ønskede 
Privilegier eller andre Gunstbevisninger. Værst var dog den 
offentlige Skandale, hans Forhold til Adelsdamen Fru Anne Lykke vakte; 
fra Herredagen i Kolding i Sommeren 1626 fulgte hun ham Landet 
rundt og omgav ham med et Følgeskab, der gjorde ondt værre. 
Efterretningerne om Prinsens Opførsel vakte Kongens Vrede; han 
kasserede adskillige af de Bevillinger, han havde givet, og lod 
Anne Lykke arrestere. Det var sandsynligvis ogsaa en Følge af
det skete, at Prinsen i Foraaret 1627 sendtes til Holsten, hvor han 
tog Ophold i Segeberg. Da senere ud paa Aaret de kongelige 
Tropper, forfulgte af Fjenden, trak sig nord paa i Halvøen, fik 
Prinsen Ordre til at opbyde Landstormen i Vendsyssel; men han 
havde kun ringe Lykke med sig og havde tilmed det Uheld ved 
et Fald fra en Vogn at brække sit Ben. 1628 forlenedes han med 
Malmøhus Len, hvilket han beholdt til 1632; i Jan. dette Aar 
overdroges der ham Stillingen som en Slags Statholder i Hertugdømmerne, 
men skjønt han opholdt sig nogen Tid der ovre, var hans 
Virksomhed dog kun ringe, og endnu samme Aar forlenedes han 
med Laaland og Falster.

Det 1628 foregaaede Brud mellem hans Fader og Kirstine
Munk gik ikke sporløst hen over ham; Forholdet mellem ham og 
Faderens Hustru var paa denne Tid meget spændt, og endnu værre 
stod det til mellem harn og hendes Elsker, Rhingrev Otto Ludvig. 
Denne beskyldte endog Prinsen for at have villet forgive ham ved 
et Gilde i Sommeren 1628, og dette gav Anledning først til en 
heftig og brutal Brevvexling mellem dem og senere til en Retssag 
for det svenske Rigsraad, da Rhingreven var traadt i Gustav Adolfs 
Tjeneste. Ved Dommen dømtes Otto Ludvig til en høj Bøde, 
fordi han var udebleven fra Retten, og Prinsen frikjendtes for den 
mod ham rettede Beskyldning, hvilken Frikjendelse den danske 
Gesandt i Stockholm dog protesterede imod, da den syntes at 
forudsætte, at Prinsen kunde dømmes af svensk Ret.

Denne Retssag kaster lige saa lidt som hans tidligere Liv 
noget værdigt Skjær over Prinsen, og Billeder og Skildringer af 
ham fra denne Tid forbedre ikke Indtrykket. Hans Ansigt, 
koparret, men omgivet af en smuk, nedfaldende Haarvæxt, lignede
vel meget Faderens, men dennes kraftige Træk vare hos Sønnen 
blevne slappe. Hans store og svære Legeme var mere fedt end 
virkelig kraftigt; han var overanstrængt af forcerede Legemsøvelser, 
af Drik og af Udsvævelser. Under disse Forhold blev Tanken 
om hans Ægteskab uden Tvivl forbunden med den Hensigt at faa 
hans Levned forandret; allerede 1630 var Planen oppe om en 
Forbindelse med Kurfyrst Johan Georg af Sachsens Datter Magdalene 
Sibylla; først 1633 fandt dog Forlovelsen Sted. Umiddelbart før 
Brylluppet klagede Rigsraadet over Fortsættelsen af hans 
«Gemenskab med Kvindfolk og fortænkelig Natomgængelse» ; det forhindrede 
dog ikke den uhyre Pragt, som udfoldedes ved Brylluppet i 
Kjøbenhavn 5. Okt. 1634.

Efter Brylluppet tog Prinsen og Magdalene Sibylla deres faste 
Ophold paa Nykjøbing Slot. Deres Ægteskab blev barnløst, men 
der forlyder intet om slet Forhold mellem Ægtefællerne. Kun i 
ringe Grad kaldtes C. til politisk Virksomhed; han mæglede dog 
i flere Aar i Stridighederne mellem Kongen og Hamborg, og da
Christian IV forlod Hovedstaden ved Aarsskiftet 1644 i Anledning 
af Krigen med Sverige, blev Prinsen atter hans Statholder. Om 
Efteraaret var han i Malmø, uden for hvilken By den svenske Hær 
laa; paa Grund af Sygdom vendte han dog snart tilbage til 
Kjøbenhavn og fik kort efter imod sit Ønske Ordre fra Kongen om
at begive sig til Falster.

Denne kortvarige Virksomhed kunde ikke dulme den 
Misfornøjelse, som beherskede ham. Atter og atter klagede han i 
Breve, særlig til Corfits Ulfeldt, med hvem han stod i venskabelig 
Forbindelse, over den Tilsidesættelse, der vistes ham, og over,
at hans Raad ikke indhentedes; han henkastede skarpe og 
næppe altid ubegrundede Bemærkninger over forskjellige 
Foretagender og over den ydre Politik. Men mest trykkede dog hans 
Pengeforhold ham; hans Udgifter overskrede betydelig hans 
Indtægter; flere Gange maatte Kongen betale hans Gjæld, og dog 
steg den stadig, 1647 beløb den sig til over 215000 Rdl. Hertil 
kom, at hans Helbred mere og mere undergravedes. Følgerne af 
hans uordentlige Levemaade og af hans ivrige Jagter i Falsters 
sumpede Egne viste sig stærkere og stærkere. I Efteraaret 1646 
henvendte han sig med ivrige Anmodninger til sin Fader og 
Rigsraadet, dels om forøgede Indtægter, dels om Tilskud til en Rejse 
til de bøhmiske Bade. Han fik ogsaa en Bevilling af Kongen, 
optog et Laan hos Hertugen af Gottorp og brød efter i nogen 
Tid at være opholdt af Sygdom 8. Maj 1647 op fra Nykjøbing, 
ledsaget af sin Hustru og et stort Følge. 28. Maj naaede han til 
Dresden, hvor han forblev i 3 Dage. Da han 1. Juni rejste videre 
syd paa, blev han overfalden af et heftigt Sygdomsanfald; han 
blev bragt til Slottet Kørbitz og døde her Dagen efter, 2. Juni. 
Liget blev ført til Dresden, hvor Ligbegængelsen fandt Sted 30. 
Avg. Faa Dage efter hentede danske Gesandter Liget til Kjøbenhavn;
det bisattes 8. Nov. i Frue Kirke og flyttedes først 1655 til 
Roskilde Domkirke.

Prins C. havde sikkert skuffet sin Faders Forventninger; ikke 
desto mindre var Dødsbudskabet en dyb Sorg for den gamle 
Konge; man mente, at han trods alt havde staaet hans Hjærte 
nærmere end den yngre Broder, Hertug Frederik. 

<i>J. A. Fridericia.</i>

</chapter><chapter name="Christian, 1675-95, Prins">

<b>Christian,</b> 1675-95, Prins, 
Søn af Kong Christian V og Dronning Charlotte Amalie, fødtes 25. Marts 1675. 
I en Alder af 12 Aar nævnes han som muligt Kongsæmne i Polen; som 14aarig 
forestod han Festlighederne i Anledning af Faderens Fødselsdag, 
der bragte den første Opera frem i Danmark, og som sørgelig
afsluttedes med Amalienborgs Brand 1689. Selv var han et kraftigt 
og livligt ungt Menneske, der under sin Marskal W. P. v. Vierecks 
Ledelse i Maj 1695 tiltraadte sin første større Rejse, til Italien;
men snart smittedes han af Smaakopper og døde allerede 27. Juni 
i Ulm. Liget førtes til Roskilde, hvor Jordfæstelsen fandt Sted 
«i den nye kongelige Begravelse» 11. Sept.

<i>Fr. Krarup.</i>

</chapter><chapter name="Christian (C. Carl Frederik Albert Alexander Vilhelm), f. 1870, Prins">

<b>Christian</b> (C. Carl Frederik Albert Alexander Vilhelm), f. 1870, Prins. 
Prins C., ældste Søn af Kronprins Frederik og Kronprinsesse 
Louise, blev født paa Charlottenlund Slot 26. Sept. 1870. Hans 
Undervisning lededes af Cand. philol. J. Vaupell. Prinsen konfirmeredes 
1887 af kgl. Konfessionarius Paulli. Han underkastede sig 1889, 
som Privatist, ved Metropolitanskolen Examen artium af den 
mathematisk-naturvidenskabelige Retning og er saaledes den første Prins 
i det danske Kongehus, der gjennem en Prøve har vundet Ret til 
at blive immatrikuleret som akademisk Borger. Siden 1888 
har Prinsen staaet som Sekondlieutenant ved Livgarden. 

<i>A. Thorsøe.</i>

</chapter><chapter name="Christian, Hertug af Sønderborg-Glücksborg, 1627-98">

<b>Christian,</b> Hertug af Sønderborg-Glücksborg, 1627-98, 
Søn af Hertug Philip og Sophie Hedevig af Sachsen-Lauenborg, født 19. 
Juni 1627. Han blev opdraget paa Lichtenberg hos Enkekurfyrstinde 
Hedevig af Sachsen, foretog 1647-48 en længere Rejse
med Ove Juul til Villestrup, senere Vicekansler,
som Hovmester og opholdt sig derefter flere Aar ved
forskjellige Hoffer. 1663 tiltraadte han efter sin
Faders Død som eneste overlevende Søn Hertugdømmet
Glücksborg i Angel, Sundeved og paa Ærø. Han roses som
en god Husbond og stilfærdig Herre. To Gange gift:
1. (1663) med Sibylla Ursula af Brunsvig (f. 1629 d.
1671); 2. (1672) med Agnes Hedevig af Sønderborg-Pløen
(f. 1640 d. 1698). Han døde 17. Nov. 1698 og blev bisat
paa Glücksborg sammen med sin Hustru, som døde 3 Dage
efter ham.

J. C. Gude, Bericht von der Halbinsel Sundewitt S. 163 ff.

<i>A. D.Jørgensen.</i>

</chapter><chapter name="Christian, Prins af Hessen-Kassel, 1776-1814">

<b>Christian,</b> Prins af Hessen-Kassel, 1776-1814,
Søn af Feltmarskal, Landgrev Carl af Hessen
(s. ovfr. S. 360), født 14. Avg. 1776, fik
1783 Patent som Oberst af Kavalleriet, 1789
som Generalmajor og udnævntes Aaret efter til
Chef for Livregiment Ryttere, dog saaledes at
Faderen skulde føre Kommandoen for ham, indtil
han blev myndig. I Mellemtiden opholdt han sig i
2 Aar i Kiel for af Einzer (II, 276) at blive sat
ind i Militærvidenskaberne og gjennemgik derpaa i
Kjøbenhavn en Exercerskole ved Infanteriet. 1803 blev
han Ridder af Elefanten. Under Troppekoncentrationen
i Holsten 1805 overdroges ham Kommandoen over en
Kavalleribrigade, 1808 blev han Generallieutenant,
1809 Chef for fynske lette Dragoner, kommanderende
General i Fyn og Kavalleriinspektør, 1812 General
af Kavalleriet. Han havde fra ung af været udset
til Svigersøn af Frederik VI, og i Sept. 1812 blev
Forlovelsen mellem ham og hans Niece Prinsesse
Caroline højtidelig deklareret, men Prinsen
var allerede den Gang svag, og 14. Nov. 1814
døde han paa Odense Slot. Han laa begravet i
Forbindelsesbygningen mellem Slottet og St. Hans
Kirke; 1862 overførtes hans Lig til Slesvig Domkirke.

Manthey, Ridderes Levnetsløb  1809-17.

<i>S. A. Sørensen.</i>

</chapter><chapter name="Christian, Hertug af Sønderborg-Ærø, 1570-1633">

<b>Christian,</b> Hertug af Sønderborg-Ærø, 1570-1633, 
ældste Søn af Hans den yngre af Sønderborg og Elisabeth
af Brunsvig, født 26. Nov. 1570. Paa Grund af hans
ringe Aandsevner forbigik Faderen ham som Hovedarving
(paa Sønderborg) og tildelte ham det afsidesliggende
Ærø, hvilken Arv han tiltraadte efter Faderens Død,
9. Okt. 1622. Han fik her 3 Hovedgaarde: Sæbygaard,
Graasten og Gudsgave og, da der intet passende
Herresæde fandtes, 
5000 Rdl. til Opførelsen af et saadant. Han nøjedes dog med 
den beskedne Bolig paa Graasten og et Hus i Ærøskjøbing. Hertug 
C. forblev ugift, men synes at have levet ret selskabelig med 
sine Naboer baade paa Fyn og i Hertugdømmet. Han døde 14. 
Juni 1633 og blev af Broderen Hertug Frederik paa Nørborg
overført til dennes Hertugsæde og her fra bisat i Egen Kirkes 
Gravkapel, som Frederik faa Aar tilforn havde bygget for sin første 
Hustru og deres spæde Børn. Her fra flyttedes han 1813 til Nørborg
Kirkes Kapel. Hans efterladte Arv deltes mellem Brødrene 
ved Forliget i Ekernførde (6. Febr. 1634). 

<i>A. D. Jørgensen.</i>

</chapter><chapter name="Christian, --1313, Biskop i Ribe">

<b>Christian,</b> --1313, Biskop i Ribe. 
Denne Mand var en af Ribes mærkeligste Biskopper under Katholicismen. 
Han maa have været af en anset og fornem Familie, var en Søstersøn af 
sin Formand paa Bispestolen, Biskop Tyge, og havde været Ærkedegn, 
førend han blev udvalgt til Biskop. I denne Egenskab 
forekommer han første Gang i Sept. 1288, efter at hans 
Forgænger var død i Marts. Det var 2 Aar efter Erik Glippings Drab, altsaa
en meget urolig Tid, i hvilken han tiltraadte. Lige fra 
Begyndelsen af optræder han ganske bestemt paa Kongens Side. Denne 
gav ham derfor strax et Beskyttelsesbrev og et Løfte om at erstatte 
ham al den Skade og Udgift, som han for Kongens Skyld maatte
komme i. 1292 stiftede Biskoppen et rigt begavet Kapel i 
Domkirken til Ære for St. Laurentius. En stor Del af Godset 
overførte han dog senere til en anden, mere bekjendt Stiftelse, som 
skyldes ham og fortrinsvis har bevaret hans Minde, nemlig den 
saakaldte «Puggaard» i Ribe, i hvilken 20 fattige, men til 
Studeringerne skikkede Disciple skulde have fri Bolig og Føde under 
Domkapitlets Overbestyrelse. Godset var saa betydeligt, at 
Indtægterne paa Reformationens Tid skulle have udgjort 24 Læster 
foruden de til Godsets Størrelse svarende Indtægter i Smør, 
Svin og Penge. -- Biskop C. var i sin Levetid en meget anset 
Mand, der i saare vigtige politiske Forhold optraadte som en af 
Kongens paalideligste og dygtigste Raadgivere og tillige som Mægler 
og Voldgiftsmand, til hvem man fra begge Sider havde Tillid. 
1297 udvirkede han et strængt Forbud af Kongen imod, at nogen 
af dennes Embedsmænd eller nogen anden Lægmand i Ribe Stift
maatte fængsle en gejstlig eller drage ham for nogen verdslig 
Domstol. 1304 var han en af de Jyder, hvem det overdroges at 
gjøre et Uddrag af Thords Artikler som Tillæg til Jyske Lov. 
I Aaret 1310 havde han besluttet at nedlægge sit Embede 
paa Grund af Svagelighed og havde allerede faaet Pavens Tilladelse 
hertil; men af en eller anden Grund maa han have opgivet denne 
Bestemmelse, thi han vedblev at beklæde Bispestolen indtil sin
Død, 1. Juni 1313. -- Som Biskop i Ribe kaldes han undertiden Christian II.

Suhm, Hist. af Danmark VII.

<i>J. Kinch.</i>

</chapter><chapter name="Christian Adolf,</b> Hertug af Sønderborg, 1641-1702">

<b>Christian Adolf, Hertug af Sønderborg, 1641-1702,
Søn af Hans Christian af Sønderborg og Anna af Delmenhorst, fødtes 3. 
Juni 1641. Han arvede 1653 ved sin Faders Død det lille Hertugdømme 
Sønderborg, som alt den Gang var haardt tynget af Gjæld. 
Under hans Moders Formynderskab forøgedes denne stadig, især 
i de ulykkelige Krigsaar, og samtidig voxede de resterende Skatter, 
medens hans Farbrødre forgjæves krævede de dem tilkommende 
Deputater. 1664 nedsattes der en kongl. Kommission til at ordne
disse Forhold, i det følgende Aar en anden, 1666 en Revisionskommission 
og 1667 en fjerde til at tage Hertugdømmet under 
Konkursbehandling. Prioritets- og Exekutionsdommene bleve afsagte 
i Slutningen af samme Aar, og den kongelige Statholder tog 
derefter med Magt Sønderborg Slot og By i Besiddelse for Kongen,
medens Godserne tildeltes forskjellige Kreditorer med Indløsningsret 
for Kronen. Hertug C. A. protesterede forgjæves imod denne 
Fremfærd baade indenlands og udenlands; han opnaaede kun 
senere at faa et livsvarigt Pengedeputat. 1676 ægtede han Eleonore
Charlotte af Sachsen-Lauenborg (f. 1646 d. 1709), med hvem han 
fik Godset Franzenhagen i Lauenborg. Han døde 2. Jan. 1702. 
Hans Linje, den ældste af Huset Sønderborg, uddøde kort efter 
(1709) med Sønnesønnen Christian Adolf.

F. v. Krogh, Das Haus Holstein-Sonderburg S. 36 ff.

<i>A. D. Jørgensen.</i>

</chapter><chapter name="Christian Albrecht, Hertug af Gottorp, 1641-94">

<b>Christian Albrecht,</b> Hertug af Gottorp, 1641-94. 
Han var ældste Søn af Hertug Frederik (III) og Marie Elisabeth af 
Kursachsen og født 3. Febr. 1641 paa Gottorp. Ved sin Farbroder 
Johans Død blev han 1655 Biskop af Lybek (Eutin), hvilken 
Værdighed han dog 1666 afstod til sin da 2oaarige Broder August
Frederik; 10. Avg. 1659 fulgte han efter sin Fader som Hertug over 
den gottorpske Del af Slesvig og Holsten.

C. A.s Regering fik sit Præg af de Begivenheder, som vare 
gaaede umiddelbart forud for hans Tiltrædelse. Carl Gustav af 
Sverige havde ægtet hans Søster Hedevig Eleonore, og Hertug 
Frederik havde ikke kunnet modstaa Fristelsen til at benytte sig 
af Danmarks Ydmygelse i Roskildefreden til at faa sit gamle 
Mellemværende med Kronen vedrørende Bispedømmet og 
Domkapitlet i Slesvig afgjort til sin Fordel: Kongen og Riget maatte 
afstaa disse Besiddelser til Hertugdømmet, saaledes at Bispedømmet 
(Svabsted) helt tilfaldt Gottorp, medens Domkapitlets Gods blev 
delt mellem de to Hertugslægter. Men foruden denne Indrømmelse,
der vel endda kunde være bleven glemt, opnaaede Hertugen 
Ophævelsen af Forliget i Odense 1579, hvorved Sønderjyllands 
Lensforhold til Riget var blevet ordnet, saaledes at dette skulde 
fuldstændig ophæves for Gottorpernes Vedkommende, medens det 
overlodes til fremtidige Forhandlinger at løse de andre Baand 
(Fællesregering m. m.), som forenede de to Hertuglinjer og deres 
Lande. Det var i god Overensstemmelse med denne Politik, at 
C. A. kort efter fulgte sin Svoger til Overfaldet paa Kjøbenhavn
og opholdt sig i hans Lejr for at være Vidne til Danmarks 
fuldstændige Erobring. Her fra kaldtes han hjem ved sin Faders Død 
i det belejrede Tønning.

Ved Freden i Kjøbenhavn (1660) tilsikredes Hertugen de vundne 
Fordele, men ingen af Parterne troede paa de nye Tilstandes 
Holdbarhed. Under 24. Maj 1661 sluttede C. A. et Forbund med 
Sverige til deres Opretholdelse, men i en hemmelig Artikel 
tilføjedes, at Gottorp under visse Eventualiteter skulde have den 
kongelige Del af Hertugdømmerne, medens Sverige selvfølgelig
forbeholdt sig Kongerigerne. Fra kongelig Side derimod gik man 
fra nu af ud paa ved at lægge Hovedvægten paa Hertugdømmernes 
Enhed at sætte muligst snævre Grænser for Hertugernes 
Selvstændighed. I Aaret 1662 foretog den unge Hertug en længere 
Udenlandsrejse; den varede fra Febr. til Nov. og førte ham gjennem 
Nordtyskland, Holland, Frankrig, Schweits og Vesttyskland. Han
sysselsatte sig derefter med Virkeliggj øreisen af en Plan, som alt 
hans Fader havde næret, Oprettelsen af et særligt Universitet for 
sine Lande; 3. Okt. 1665 indviedes den efter ham opnævnte 
Højskole i Kiel, der skulde blive Midtpunktet for de tyske Bestræbelser
over for Sønderjylland, paa samme Maade som det samtidig 
oprettede Universitet i Lund sigtede til at løsrive Skaane fra sin 
danske Fortid. Et Par Aar efter, i Okt. 1667, opgav han derimod 
ved Forliget i Glückstadt og sit samtidige Ægteskab med Kong 
Frederik III's Datter Frederikke Amalie sine yderligere Planer mod 
Danmark, i det han stadfæstede den saakaldte «Union» (af 1533 
og 1623) og opgav Fællesskabets Ophævelse.

Men kort efter gik man fra dansk Side over til Offensiven. 
Gottorp havde i et farefuldt Øjeblik svigtet sine Forpligtelser mod 
Kronen og benyttet sig af vore Ulykker, og det var derfor naturligt,
at det ved Enevælden styrkede Kongedømme før eller senere 
maatte vende sig imod det. Næppe var da ogsaa Christian V 
kommen paa Tronen, før der indtraadte et fjendtligt Forhold, og 
den danske Politik satte sig det Maal enten at tilbagevinde det 
tabte eller helt at fjærne Gottorperne fra Sønderjylland. Uvenskabet
traadte først for Dagen derved, at Kongen, hvis Fader 1667 
i Forening med C. A. havde taget Oldenborg og Delmenhorst i 
Besiddelse efter den sidste Greves Død, skilte sin Sag fra Svogerens 
og traadte i Underhandling med Hertugen af Pløen, som gjorde
Fordring paa den oldenborgske Arv. 18. Marts 1671 sluttedes der 
en Overenskomst om, at Hertugen, hvis han vandt sin Proces for 
Rigskammerretten, skulde afstaa sine Rettigheder til Grevskaberne 
til Kongen mod Godtgjørelse i Hertugdømmerne, medens Gottorp 
i saa Tilfælde intet vilde faa. Dette kom senere til Udførelse, 
og efter en ny Proces blev Gottorp endog idømt en betydelig 
Erstatning til Pløen.

Til et fuldstændigt Brud mellem Kongen og Hertugen kom
det dog først i Anledning af den store Krig 1675. Der 
sammenkaldtes en Landdag i Kiel 6. Maj, for at de til Landets Forsvar 
nødvendige Midler kunde skaffes til Veje; men da de kongelige 
og hertugelige Kommissarier ikke kunde enes om Fordringens 
Størrelse, forelagde de første Kongens Forslag. Hertugen var 
uforsigtig nok til at give sin Indsigelse herimod den skarpest mulige 
Form ved at hjemsende Landdagen «indtil videre» (12. Maj). Det 
blev den sidste regelmæssige Landdag i Hertugdømmerne. Dette 
Overgreb førte til et andet fra kongelig Side. I Juni Maaned 
kom Christian V med sine Ministre, Greverne Fr. Ahlefeldt og 
Griffenfeld, paa Vejen til Tyskland til Hertugdømmerne; man 
besluttede ved et Møde i Rensborg med Hertugen og hans fornemste
Raadgiver, Kielmannseck, at komme til et endeligt Forlig om Landets 
Forsvar. Efter nogle forberedende Forhandlinger ankom C. A. 25. 
Juni til Rensborg; men da han ikke viste synderlig Lyst til 
virkelige Indrømmelser, lukkedes Dagen efter Fæstningens Porte, og der 
blev paatvunget ham en Overenskomst, efter hvilken han udleverede 
sine Fæstninger til Kongen og for al Fremtid gav Afkald paa 
Souveræniteten og sin selvstændige Væbningsret (10. Juli). Da han 
kort efter protesterede mod det aftvungne Forlig og ikke inden 
Aar og Dag søgte den aftalte Forlening, erklærede Kongen under
19. Dec. 1676 den gottorpske Del af Sønderjylland for forbrudt og 
tog den i foreløbig Besiddelse. Hertugen havde strax efter Bruddet 
taget Ophold i Hamborg. Ved Freden i Fontainebleau 2. Sept. 
1679 opnaaede han imidlertid Gjenindsættelse i sine Rettigheder 
efter Fredslutningerne i Roskilde og Kjøbenhavn, dog saaledes at 
de gamle Unionstraktater og nedarvede Overenskomster skulde 
staa ved Magt. Striden blussede dog kort efter op paa ny; medens 
man fra hertugelig Side lagde Vægt paa den gjenvundne Souverænitet, 
hævdede man fra kongelig Side, at de gamle Overenskomster 
udelukkede enhver Deling af Hertugdømmernes Magt udad til, og 
lod forstaa, at den Enhed, som fordum havde fundet sit Udtryk i 
den fælles Landdag, nu maatte samles i Kongens Haand. Denne 
Fordring fremsattes da ogsaa udtrykkelig, saa snart man ansaa 
Tidsforholdene for gunstige, i et Brev fra Kongen til Hertugen 
(22. April 1684), og da denne tilbageviste den som uberettiget, 
drog Kongen atter Sværdet; 30. Maj erklærede han den gottorpske 
Del af Sønderjylland for inddragen under Kronen og indlemmet i 
den kongelige, og General Fuchs fik Ordre til at besætte den med 
Vaabenmagt. Hertugen tyede atter til Hamborg og paakaldte de 
store Magters Indblanding. Efter et Par Aars Forhandlinger i 
Altona maatte Kongen give efter for en almindelig Pression og
slutte Forliget af 30. Juni 1689, hvorved C. A. fik sit Land og sine 
Rettigheder tilbage; 30. Okt. holdt han sit højtidelige Indtog i Slesvig.

I sine sidste Aar levede C. A. i Fred og tilsyneladende god 
Forstaaelse med sine Frænder i Danmark; men ligesom Kong 
Christian paalagde sin Efterfølger at fuldføre, hvad der ikke var 
lykkedes for ham, indplantede C. A. i sine Sønners Hjærte et 
dybt Had til deres Moders Fædreland. Han døde 27. Dec. 1694 
og blev bisat i Slesvig Domkirke. Hans Hustru døde i Kiel 30. 
Okt. 1704 og blev jordfæstet ved hans Side.

Neue Provinzialberichte 1833. 
Staatsbürg. Mag. I, 613. 
Allg. deutsche Biographie IV.

<i>A. D. Jørgensen.</i>

</chapter><chapter name="Christian August, Hertug af Augustenborg, 1696-1754">

<b>Christian August,</b> Hertug af Augustenborg, 1696-1754. 
Han var ældste Søn af Hertug Frederik Vilhelm, Ernst Günthers Søn, 
og Sophie Amalie, Datter af Storkansleren Frederik Ahlefeldt, og 
født 4. Avg. 1696. Ved sin Faders Død 3. Juni 1714
tiltraadte han Besiddelsen af Augustenborg Slot
med Avlsgaard, Rumorsgaard paa Als og Avnbølgaard i
Sundeved. Han ægtede 21. Juli 1720 Frederikke Louise
Danneskjold, Datter af Christian Gyldenløve. Aaret
efter mødte han til Hyldingen paa Gottorp og aflagde
her den bekjendte Ed til Kongen og hans Efterfølgere
efter Kongeloven; han blev ved denne Lejlighed Ridder
af Elefanten og i Dec. s. A. General. I Aaret 1725
kjøbte han paa Avktion efter sin Fætter Grev Frederik
Ahlefeldt Slottet Graasten med Gaardene Fiskebæk og
Kiding, hvortil senere kom Aarup og Kjelstrup. Af
disse Godser oprettede hans Hustru, for hvis Penge de
vare kjøbte, et Fideikommis. 30. Dec. 1730 overdrog
Kong Christian VI Hertugen paa Livstid det betydelige
Gods Gammelgaard paa Als, og 1732 fik han Bestalling
som Amtmand paa Als med Titel af Gouvernør. Han døde
20. Jan. 1754; hans Hustru var alt død 2. Dec. 1744.

<i>A. D. Jørgensen.</i>

</chapter><chapter name="Christian August, Prins af Slesvig-Holsten-Sønderborg-Augustenborg, 1768-1810, General og norsk Statholder">

<b>Christian August,</b> Prins af Slesvig-Holsten-Sønderborg-Augustenborg, 1768-1810, General og norsk Statholder, 
var den 3. Søn af
Hertug Frederik Christian af Augustenborg og dennes
Gemalinde, Charlotte Amalie Vilhelmine f. Prinsesse af
Pløen, og født 9. Juli 1768. Allerede i 1770 mistede
han sin Moder og sattes derefter under Opsyn af sin
Faders Søster, Prinsesse Ulrikke; senere opdroges
han tillige med sine 2 ældre Brødre af en fælles
Hovmester, Schiffmann, der siden blev Etatsraad. Efter
Skildring af Folk, der have staaet ham nær i denne
Tid, var han som Barn paa Grund af sin store Livlighed
ikke ganske let at opdrage, medens han dog tillige
allerede tidlig skal have vist sig i Besiddelse
af forskjellige Egenskaber, der gjorde ham megen
Ære. Det fortælles, at han skal have været udholdende
og fast, hvorhos han roses for sin Retsindighed og
Menneskekjærlighed. Efter at være konfirmeret 1782
paa Augustenborg blev han med sine Brødre sendt til
Leipzig. Her studerede de 3 unge Prinser Humaniora
indtil Høsten 1784, hvorpaa de efter at have aflagt
Besøg ved Hofterne i Dresden og Berlin vendte
tilbage til Augustenborg. 1785 aflagde de et kort
Besøg i Kjøbenhavn, men tilbragte igjen den følgende
Vinter paa Augustenborg. 1786 traadte Prins C. A. og
hans Broder Emil i dansk Krigstjeneste. C. A. blev
Oberstlieutenant i danske Livregiment og gjennemgik
den højere militære Uddannelse under Vejledning af
General Huth, der tidlig hos ham opdagede 
udmærkede militære Talenter. 1787 traadte han ind
ved Kronprinsens Regiment og forsattes 1788 til
Fredericia som Kommandør for fynske Infanteriregiment,
hvis Chef han nogle Aar senere blev. 31. Juli 1790
blev han Generalmajor af Infanteriet. Han var meget
afholdt ved sit Regiment og arbejdede meget for
dets Udvikling. Under dette sit Ophold i Fredericia
havde han oftere Anledning til at aflægge Besøg
paa Augustenborg, hvor han om Høsten og Vinteren
gik meget paa Jagt, for hvilken han nærede en stærk
Interesse. Paa en saadan Jagttur paadrog han sig ved
Uforsigtighed et Onde, for hvilket han aldrig senere
blev fuldstændig helbredet; varm og tørstig havde han
drukket af en kold Kilde og faldt umiddelbart derefter
i Afmagt. Han beholdt imidlertid en Brystbeklemmelse,
der ofte voldte ham meget Besvær.

I 1792 havde han tilbudt Hertugen af Brunsvig sin
Tjeneste for saaledes at komme til at deltage i
Revolutionskrigen, men havde kun opnaaet at faa et
Afslag. I 1797 fik han imidlertid Ansættelse i det
østerrigske Kavalleri og deltog derpaa under den
anden Koalitionskrig i en Række af Slag i Rhinegnene
og senere om Høsten 1800 i Felttoget i Tyrol under
Chasteler, hvor han til sidst selv fik Overkommandoen
og efter Chastelers Bortrejse, truet af de franske
Hære, førte hans Korps uskadt til Østerrig. Fraregnet
to korte Besøg paa Augustenborg og i Kjøbenhavn,
deraf det sidste om Sommeren 1800, forblev han i
Østerrigsk Tjeneste lige til 1801, da han kaldtes
tilbage; han naaede imidlertid først hjem, efter at
Krigsfaren allerede var ovre, og kom saaledes ikke
til at tiltræde den ham tiltænkte Post som Gouvernør
paa Fyn, hvorimod han forblev hjemme. Da han nu havde
taget Afsked af den østerrigske Tjeneste, opholdt
han sig atter en Tid ved sit Regiment i Fredericia. I
1803 blev han udnævnt til kommanderende General i det
søndenfjældske Norge samt Kommandant paa Frederikssten
og Chef for søndenfjældske Infanteriregiment. I samme
Aar blev han ligeledes Elefantridder.

Med Ankomsten til Norge i Marts 1804 begyndte et nyt
Afsnit af Prinsens Liv. Fra første Færd af viste han
sig her som den strænge, pligtopfyldende Mand, der
i alle Tjenesteforhold stod for sine underordnede
som det vækkende Exempel. Allerede paa sin første
Inspektionsrejse, der gik gjennem Distrikterne paa
Skageraks Vestside, vidste han ved sine militære
Indsigter og det Alvor, hvormed han tog Tjenesten, at
skaffe sig den største Agtelse; men han vandt tillige
ved sin venlige Fremtræden alle Hjærter. Ligefrem
i sit Væsen, tarvelig i sine Vaner havde han aldrig store Fordringer, 
og han søgte bestandig at undgaa alt, der kunde minde om hans 
fyrstelige Stilling. I Tjenesten var han til det yderste Stræng, 
uden for denne godmodig og omgængelig. I de talrige, dels 
officielle, dels private, Festligheder, der anstilledes for ham efter 
hans Ankomst til Norge, optraadte han med en høj Grad af Takt, 
og uagtet hans Sprog altid mindede om, at hans Dannelse og 
Opdragelse var tysk, fandt man i Norge, at han vidste at udtrykke
sig med Held, og at navnlig hans Skaaltaler ved de muntre 
Selskabsborde vare træffende og passende. Dette var en Evne, 
hvorpaa der paa den Tid i Norge sattes stor Pris, og som man 
derfor ogsaa gjærne saa hos en Mand i Prinsens fremtrædende Stilling. 
Overalt var han afholdt, og navnlig traadte han i et nært 
Forhold til mange af sine underordnede Officerer. Hans Stilling 
var en saadan, som han kunde fylde helt ud, og hvortil hans 
Personlighed og hans Evner passede.

Men han kaldtes snart til andre Hverv, i det han under 24. 
Avg. 1807 udnævntes til Præsident i den samme Dag oprettede 
interimistiske Regeringskommission for Norge. Kommissionens 
Oprettelse var den umiddelbare og nødvendige Følge af Englændernes 
Overfald paa Kjøbenhavn; med Flaadens Bortførelse og Krigens 
Udbrud blev ligeledes dens fortsatte Bestaaen en Nødvendighed. 
Som kommanderende General og denne Kommissions Præsident 
fik Prinsen en dobbelt Opgave, i det han paa samme Tid skulde 
lede Krigsførelsen og Norges civile Administration. Tillige stilledes 
der nu ofte Krav til hans Statsmandsdygtighed, hvor det gjaldt 
om at handle paa egen Haand, naar han uden at kunne indhente 
Ordrer om sine Forholdsregler fra Regeringen i Kjøbenhavn alligevel 
maatte fatte Beslutninger, hvorved baade Norges særegne Tarv 
skulde rammes og Monarkiets fælles Interesser lige fuldt varetages. 
Prinsens Interesser havde indtil dette Øjeblik hovedsagelig været 
militære, og der vides intet om, at de i større Udstrækning havde 
gaaet ind paa den civile Administrations og Politikkens Omraader. 
Til Statsmand var han ikke opdragen, og der foreligger heller ikke 
noget, som tyder paa, at han har været i Besiddelse af et skarpt 
politisk Blik. Men han var den samvittighedsfulde Arbejder, der 
ikke forsømte noget, saa længe han kunde holde sit Hoved oppe, 
og med den største Omhyggelighed satte han sig ind i alt, hvad 
der vedkom hans Stilling. Dette var imidlertid, hvor meget det 
end gjorde ham Ære, dog ikke tilstrækkeligt af de Egenskaber, 
for hvilke han nu skulde have Behov; navnlig manglede han 
Bestemthed og Evne til at hævde sin personlige Uafhængighed, 
ligesom han ved sin Tilbøjelighed til at imødekomme alle lettelig 
forlededes til at give for tidlige Løfter og derved binde sin egen
Handlemaade. Men over den store Mængde øvede han en 
betydelig personlig Indflydelse, og navnlig var det mærkværdigt, hvor 
hurtig han vandt de norske Soldater. Han vandt en Magt over 
Hæren, der kan betegnes som noget aldeles enestaaende, og deri 
ligger Forklaringen af den Vægt, der under de paafølgende 
Begivenheder lagdes paa hans Person. C. A. og den nationale 
norske Hær, hvis tilbedte Fører og Ideal han var, voxede næsten 
sammen i den almindelige Bevidsthed, og derigjennem blev han 
paa et vigtigt Tidspunkt den, om hvem alle Beregninger maatte 
dreje sig.

Som Hærfører vandt C. A. et stort Navn under det korte
Felttog i 1808. Med en Styrke af 16500 Mand skulde han forsvare 
den søndenfjældske Grænse og besætte de derværende Fæstninger. 
Den imod ham opstillede svenske Vestarmé talte over 17000 Mand, 
og denne rykkede i April 1808 over Grænsen ind paa norsk Grund, 
hvor C. A. strax organiserede Forsvaret. Først blev den 2. svenske 
Brigade, der var falden ind i Høland, dreven tilbage, hvorunder 
der bl. a. forefaldt en heftig Kamp 20. April ved Toverud; i denne 
blev Grev Axel Mørner fangen med en stor Del af sit Detachement. 
1. svenske Brigade, der rykkede ind over Magnor, erobrede med 
sin venstre Fløj 18. April de norske Stillinger ved Lier, medens 
dens højre Fløj under Oberst Gahn forsøgte at trænge frem langs 
Flisen Elv i Solør. Her blev den i Passet ved Trangen dels 
sprængt, dels tagen til Fange. C. A. modtog Kongens 
Anerkjendelse ved 15. Maj 1808 at udnævnes til Generallieutenant. 10. 
Juni fordreves den svenske 4. Brigade fra Stillingen ved Præstebakke, 
hvorved der gjordes 429 Fanger. Positionerne bleve imidlertid
faa Dage senere paa ny besatte af de svenske. Men i 
samme Maaned trak hele deres Hær sig ud af Norge, som 
derefter saa godt som ikke blev foruroliget ved Angreb fra sin østlige 
Nabo. Gjennem det Held, hvormed Krigen i det hele var ført 
til Trods for de svage og utilstrækkelige Hjælpemidler -- alene
af Krigsfanger havde den norske Hær taget over 1100, medens 
der i Sverige kun var o. 150 norske Fanger --, havde Hærens Fører 
vundet et stort Navn og yderligere befæstet sig i Hærens 
Hengivenhed. Han havde delt ondt og godt med Soldaterne, der 
vidste, at naar de lede, saa vilde deres Feltherre ikke have det 
bedre, og naar de ved Vaarsolens første Straaler vaagnede paa 
den endnu snedækte Mark, saa laa han ved deres Side, indhyllet 
i sin Kappe, og havde søgt den samme Hvile. Men hvad der i 
mange Tilfælde kunde blive for meget for haardføre Bondesønner,
bidrog ogsaa til at svække den svagere Fyrstesøn, og Vaarfelttoget 
i 1808 har derfor i betydelig Grad undergravet hans Helbred, der 
i Forvejen ingenlunde var den stærkeste.

Medens Felttoget varede, havde C. A. kun haft mindre Tid 
til at ofre sig for den anden Del af sin Gjerning, som 
Regeringskornmissionens Formand. Pifter at den svenske Hær havde rømmet
Norge, indtraadte der imidlertid heri en Forandring, og fornemmelig 
fik Prinsen friere Hænder, da han 7. Dec. 1808 efter længere 
Underhandlinger afsluttede en Vaabenstilstand, der noget senere 
bekræftedes af Frederik VI, skjønt kun under Forudsætning af, at 
den var paa kortere Tid. Men den blev for Norges Vedkommende 
faktisk bestaaende indtil Freden. Hvor meget end Kongen efter 
denne Dag paalagde Prinsen at rykke med den norske Hær ind i 
Sverige, saa fandt denne altid Paaskud til at unddrage sig 
Befalingernes Udførelse. Regeringskommissionen var selv i Dec. 1808
bleven suppleret med 2 nye Medlemmer, af hvilke det ene, den 
29aarige Grev Herman Wedel-Jarlsberg, snart blev den mest 
indflydelsesrige, og det var nu hans, ikke Prinsens Meninger, der 
bestemte Kommissionens Holdning. Da den svenske Vesthær 7. 
Marts 1809 begyndte sin Marche mod Stockholm, hvor Gustav IV 
Adolf blev afsat 13. Marts, lode dens Førere dermed Grænsen mod 
Norge ligge aaben for Angreb. Men Betænkelighederne herved 
bortryddedes derigjennem, at Prinsen gav et, om end betinget, 
Løfte om at opretholde Vaabenstilstanden af 7. Dec. Ved samme 
Anledning var der imidlertid af den svenske Udsending for de 
norske Officerer, der underhandlede med ham paa Prinsens Vegne, 
fremsat Antydninger om, at den ledige Trone kunde tilfalde denne. 
De Udsigter, som herved vare ham aabnede, gik ham aldrig af 
Minde, uagtet han foreløbig indordnede sig under Grev Wedels 
politiske Planer og med ham arbejdede for en skandinavisk Union 
under Frederik VI's Styrelse, med fuld administrativ Selvstændighed 
for ethvert af Rigerne. Men da der fra Norge gjordes Forsøg paa 
at vinde Kongen for en saadan Politik, mødtes disse med et bestemt 
Afslag. Hermed forandredes den Retning, hvori de norske 
Politikere arbejdede, i det Grev Wedel med de bitre Erfaringer for 
Øje, han havde gjort under en Krig, der samtidig førtes baade 
med England og Sverige, ansaa det umuligt at opretholde Norges 
Forbindelse med Danmark alene uden ved ethvert Fredsbrud at 
blive udsat for Blokade og Hungersnød. Derfor satte han det 
som sit Maal for Norges Skyld at skabe en ny Forening af de 
to Riger paa den skandinaviske Halvø under Styrelse af C. A.,
der strax kunde blive Norges Konge og i alt Fald efter Carl af 
Sødermanlands Død Sveriges. Foreningen skulde tillige være 
Sveriges Redning imod den russiske Vælde. C. A. kan ikke have 
været uvidende om sin norske Vens store, vidtrækkende Planer, 
der ogsaa skulde lede til hans egen Ophøjelse; men han har 
hverken sluttet sig helt til dem eller bestemt gjort Modstand. 
Grev Wedel vilde, at den norske Hær skulde gjøre fælles Sag 
med den svenske mod Russerne; Frederik VI befalede gjentagne 
Gange, at der fra Norge skulde finde et Indfald Sted med det 
Øjemed at forene sig med de russiske Tropper, der allerede stode 
paa  svensk Grund. Prinsen gjorde ingen af Delene; han blev 
rolig i Norge. For Frederik VI fremstillede han sig som den, 
der alene vilde virke for Kongens Interesser, medens han vel vidste, 
at dennes Kandidatur hurtig var bleven en Umulighed. Han har 
heller ikke arbejdet derfor, uagtet en svensk Mand, der stod Grev
Wedel nær, Gang paa Gang færdedes over Grænsen som Mellemmand. 
I Slutningen af April gav Prinsen endog Baron v. Platen 
et betinget Løfte om at modtage Valget som svensk Kronprins. 
Men han bandt sig ved Løfter og Tilsagn til alle Sider uden 
Udsigt til at kunne holde dem, om han ogsaa trøstede sig med 
den Tanke, at han i sidste Øjeblik kunde gjøre en rask Gjerning 
og træde tilbage for at lade Frederik VI høste Frugterne af, hvad 
andre havde arbejdet. Uden at vurdere sin egen Svaghed, uden 
at forstaa, at han kun var et Redskab i andres Hænder, har han 
troet, naar Tiden kom, at kunne lede Begivenhederne, som han vilde.

Kongen saa Stillingen i et andet Lys og sendte som sin 
paalidelige Mand Kancellipræsident Fr. J. Kaas til Christiania, hvor 
denne ankom 29. April og 4. Maj tog Sæde i Regeringskommissionen, 
uden at dog dette havde nogen Indflydelse paa Prinsen 
og hans norske Raadgivere eller hindrede, at gamle og nye Agenter 
uhindret færdedes over Grænsen. Uden at agte Prinsens Vaklen 
fortolkede de svenske Statsmænd hans Handlinger efter de Vink, 
som modtoges fra hans norske Omgivelser, og saaledes blev han 
15. og 18. Juli af de svenske Stænder valgt til Sveriges Kronprins. 
Heller ikke efter denne Begivenhed kunde C. A. indtage en 
bestemt Holdning, i det han fremdeles ligesom tidligere bøjede sig 
til begge Sider. Han vidste, at hans norske Omgivelser kun 
ventede paa hans Samtykke for at erklære sig for en Forening 
med Sverige; men han vilde ikke yde dem sin Medvirkning. 
Kongen, der 25. Juli udnævnte ham til Feltmarskal og Statholder 
over Norge, kunde ikke derfor stole paa ham; et synligt Tegn 
paa Kongens  Mistillid var Sendeisen til Norge af Prins Frederik
af Hessen, der ankom til Christiania 16. Avg. Denne fandt C. A. 
i en nedtrykt Sindsstemning, der var en naturlig Følge af den 
Sindsbevægelse, hvori hans tvivlsomme Holdning havde sat ham. 
Medens han den paafølgende Høst forblev i Christiania, forandredes
ikke hans Stilling. Han var den samme ubeslutsomme Mand, der, 
i det han stilledes over for et afgjørende Valg, altid bævede tilbage. 
En Plan om at rejse til Kjøbenhavn blev atter Opgiven, og først 
efter Freden i Jønkøping 10. Dec. 1809 kunde Prinsen forberede 
sig paa sin Rejse til Stockholm. Han havde nu Frederik VI's 
Samtykke til at modtage det paa ham faldne Valg. Atter lod 
han i sine Udtalelser til svenske den gamle storskandinaviske 
Politik træde frem som sit Program; men Vejen til dens Gjennemførelse 
kunde han ikke angive. I Norge omfattedes han til det 
sidste med almindelig Hengivenhed, og der var dem, som endnu 
tænkte sig Muligheden af, at han kunde fatte en rask Beslutning. 
Men dette skete ikke. 7. Jan. 1810 betraadte Prinsen svensk Grund 
og skiltes næste Dag fra Grev Wedel uden at have villet drage 
Konsekvenserne af sine Forbindelser med ham og de svenske 
Revolutionsmænd.

Som svensk Prins antog han Navnet Carl August, men skrev 
sig gjerne C. August. I Stockholm modtoges han med blandede 
Følelser. Det høje Aristokrati oversaa den lille, halvtyske Prins, 
der ikke var skabt til at bevæge sig i dets Midte, medens 
Revolutionspartiet og den menige Mand saa op til ham som til 
Repræsentanten for det mere borgerlige Kongedømme. For øvrigt var
han en Bold mellem de forskjellige Partier, der vare repræsenterede 
mellem hans Omgivelser, og medens han i Breve til sin Broder 
Hertugen af Augustenborg udviklede, hvad han vilde gjøre til 
bedste for sin gamle Konge, har han i Virkeligheden aldrig foretaget
noget til Fremme af dennes Interesser. Hans Virksomhed i 
Sverige blev imidlertid kun kort. 28. Maj 1810 døde han pludselig 
ved en Lejrsamling i Skaane, tæt ved Qvidinge; det af legemlig 
og aandelig Overanstrængelse nedbøjede Legeme kunde ikke længere 
holde ud. Men i Samtiden søgtes en anden Forklaring; det skulde 
være Medlemmer af det svenske Aristokrati, der ved Livlægen 
Rossis Hjælp skulde have forkortet hans Dage, og mange fandt
sin Interesse i at udsprede dette Rygte, der kun alt for let blev 
troet. Ved han Bisættelse i Stockholm foregik beklagelige Optøjer, 
hvorunder Rigsmarskallen Grev Axel Fersen myrdedes.

A. Ipsen, Christian August, 1852. 
Steenstrup, Dansk Maanedsskr. 1867-68. 
Ræder, Danmarks Krigs- og polit. Hist. 1807-9 II. 
Yngvar Nielsen, Grev Herman Wedel og hans Samtid I.

<i>Yngvar Nielsen.</i>

</chapter><chapter name="Christian August, Prins af Gottorp, 1673-1726">

<b>Christian August,</b> Prins af Gottorp, 1673-1726, 
Biskop af Lybek og Administrator af de gottorpske Lande. 
Født 1. Jan. 1673 paa Gottorp som yngre Søn af Hertug Christian Albrecht og 
Frederik III's Datter Frederikke Amalie, blev han tidlig bestemt til Biskop
af Lybek. I 100 Aar havde yngre Sønner af Huset Gottorp beklædt 
denne Værdighed, ja det var endog lykkedes 1647 af Domkapitlet at 
faa et skriftligt Løfte om, at endnu 6 Medlemmer af denne Slægt 
efter hinanden skulde blive udvalgte. Herimod havde man fra 
kongelig Side jævnlig gjort Indsigelse, da den ældre Linje af det 
oldenborgske Hus var mindst lige saa berettiget til denne Værdighed 
som den yngre; men det var ikke des mindre lykkedes Gottorperne 
at hævde den vundne Stilling. Da Biskop August Frederik (I, 377) 
ældedes, indtraadte imidlertid efter Christian Albrechts Død og 
Sønnen Frederiks Tiltrædelse til Regeringen det Tilfælde, at der 
foruden ham kun fandtes ét mandligt Medlem af Slægten i Live, 
nemlig C. A., og for dette Tilfælde traadte Overenskomsten af 
1647 ud af Kraft, da der ikke kunde være Tale om Valg, naar 
der kun fandtes én Kandidat. Denne Omstændighed benyttede 
da Kong Christian V til at søge Valg for sin yngre Søn Prins Carl, 
og fra nu af begyndte der en Række Intriger, dels i Lybek, dels 
i Wien, som foreløbig endte med, at begge valgtes til Koadjutorer,
hver af sit Parti i Domkapitlet: C. A. fik 12. Maj 1701 8 Stemmer, 
Prins Carl den følgende Dag 10. 

Aaret efter faldt Hertug Frederik (IV) i Slaget ved Klissov 
(19. Juli 1702); han efterlod en Søn paa 2 Aar, Carl Frederik, og 
hans Moder, den svenske Prinsesse Hedevig Sophie; begge opholdt 
sig den Gang og fremdeles i Stockholm. Under disse Forhold 
opstod der strax Strid om Formynderskabet, i det Kong Frederik IV 
gjorde Indsigelse imod, at Regeringen skulde føres fra Udlandet. 
Man enedes om, at Enkehertuginden skulde have det personlige 
Formynderskab over sin Søn, medens Regeringen paa Gottorp 
skulde føres af dennes Farbroder i hendes og eget Navn, i Fællessager 
i den unge Hertugs. Saaledes kom C. A. til at føre den 
faktiske Regering over de gottorpske Lande og bære Ansvaret for 
den gottorpske Politik i en skæbnesvanger Aarrække (1702-16); 
han kaldte sig «Hertug og Administrator til Slesvig-Holsten», -- det
var den Gang endnu almindelig Skik, at alle Medlemmer af 
Hertugslægten antoge Hertugnavnet.

Natten til 2. Okt. 1705 døde Biskop August Frederik paa 
Slottet i Eutin, og samme Dag satte C. A. sig i Besiddelse af 
hans Residens. Den afdødes Hofraad og Livmedikus Fortsch mødte 
nemlig med Fuldmagt og ledsaget af to Notarer saa vel som 
af Byens to Borgmestre, viste dem Liget og holdt derpaa en 
Tale  i Borggaarden, i hvilken han i Hertugens Navn tog Bispedømmet 
i Besiddelse. Til Tegn herpaa skar han et Mærke 
i Slottets Hoveddør, Biskoppens Kammerdør og Kancellidøren, 
ligesom han lod optænde Ild paa Arnestedet i Køkkenet; end videre 
tog han Nøglerne til Kammeret, Kancelliet og Vindebroen til sig. 
Derefter lod han et Kompagni Grenaderer, som længe havde været 
holdt i Beredskab i Nærheden, rykke ind i Slotsgaarden og aflægge 
Ed til den nye Biskop. Dagen efter satte han sig paa lignende 
Maade i Besiddelse af Bispegaarden og Domkirken i Lybek. 
Derefter kom C. A. selv til Staden for at sammenkalde Kapitlet og 
modtage dettes Hylding. Talrige Protester fra alle Sider formaaede 
ikke at udslette den Kjendsgjerning, at C. A. var i faktisk 
Besiddelse af Bispeværdigheden; Kapitlet fandt sig snart i det 
uundgaaelige, og da den danske Prins Carl havde ladet Eutin indtage 
og besætte (31. Dec. 1705), nødte de politiske Forhold, Carl XII's 
Overmagt saa vel som Englands og Hollands Intervention, Kong 
Frederik IV til Eftergivenhed. Prins Carl fik en rigelig 
Pengeerstatning af de sidstnævnte Magter, og Striden døde efterhaanden 
hen. Som Følge af Omvæltningerne 1713-14 lod Kongen vel 
Eutin atter besætte (8. Dec. 1714), men da et Par Aar efter C. A. 
fratraadte Formynderregeringen, udleveredes Bispedømmet igjen til 
ham. Dets Lande have, som bekjendt, siden den Tid stadig tilhørt 
hans Slægt.

Som Administrator var C. A. mindre heldig; han var en lidet 
begavet og frygtsom Mand, der snart blev aldeles afhængig af 
sine Raadgivere. I de første Aar var Magnus Wedderkop Hovedmanden 
i Regeringen, senere svækkedes hans Indflydelse af Baron 
Gørtz, indtil denne tog hele Magten, ja endog fik Wedderkop 
kastet i Fængsel som beskyldt for Underslæb. Dermed kom Gottorp 
tillige  ind paa en dansk-fjendtlig Politik, som efter Slaget ved 
Gadebusch og Stenbocks Fremtrængen over Ejderen førte til de 
skæbnesvangre Aftaler om Tønning. Endnu 13. Jan. 1713 havde 
C. A. forsikret Kong Frederik IV om sin Loyalitet, men alt 21. 
s. M. underskrev han paa Gottorp Traktaten med Stenbock om at 
indrømme ham Tønning imod Sveriges Garanti for de gottorpske
Lande og Løfte om at forøge disse med Segeberg Amt og Grevskabet 
Pinneberg. Anden Dagen efter forlod han uventet med 
sin Hustru og de ældste Børn Gottorp for under de kommende 
Begivenheder at søge et Fristed i Lybek og Hamborg; det var 
Gottorpernes sidste Afsked med deres Hertugdømme i Sønderjylland.

I de nærmest følgende Aar tog C. A. nu varigt Ophold i 
Hamborg, medens de hertugelige Lande, senere ogsaa hans 
Bispedømme, vare sekvestrerede og styredes af kongelige Embedsmænd. 
Hans Bestræbelser gik ud paa at formaa de store Magter til 
Intervention; men Sveriges stadig synkende Magt og den danske Konges 
Fremgang i Nordtyskland, hvor han ved sine Erobringer sikrede
sig Englands og Preussens Garanti for Sønderjylland, gjorde det 
umuligt for C. A. at opnaa noget Resultat. 28. Jan. 1716 erklærede 
Hertug Carl Frederik sig for myndig i det souveræne Hertugdømme 
Slesvig og nedsatte en Undersøgelseskommission i Anledning af 
de talrige Klager over Formynderstyrelsen; man bebrejdede ikke 
blot Biskoppen hans tvetydige Politik, som havde ført til Landets 
Tab, men ogsaa hele den indre Styrelse havde været vilkaarlig, 
despotisk og korrumperet. Kommissionens Dom af 18. April s. A. 
lød  imidlertid paa fuldstændig Frifindelse for Regeringen, hvis 
Færd Hertugen i et og alt billigede. C. A. fik nu sit Bispedømme 
udleveret til fri Raadighed og ansaas for fritagen for ethvert Ansvar. 
Den unge Hertug indfandt sig dog først 3 Aar efter i Hamborg 
for personlig at overtage Regeringen i det endnu stadig sekvestrerede 
Holsten, hvor han nu ogsaa var bleven fuldmyndig. 15. Juni 1719 
modtoges han i Hamborg af sin Farbroder og indrettede nu der 
sin Hofstat og Regering; Biskoppen fik ikke blot Generalkvittering
for sin Formynderstyrelse, men ogsaa Løfte om 300000 Rdl. i 
Erstatning for lidte Tab og, da de ikke kunde betales, Pant i Amterne 
Oldenburg og Cismar.

C. A. havde 2. Sept. 1704 ægtet Albertine Frederikke, Datter 
af Markgrev Frederik Magnus af Baden-Durlach (f. 3. Juli 1682), 
og havde med hende 4 Sønner og lige saa mange Døtre. De 
3 af Sønnerne og den fjerdes Søn bleve efter hinanden Biskopper 
af Lybek, Adolf Frederik senere Konge i Sverige (I, 113), Frederik
August Hertug af Oldenborg. C. A. døde i Hamborg 25. April 
1726 af en Polyp paa Hjærtet. Hans Enke døde sammesteds 22. Dec. 1755.

Neue Provinzialberichte 1833, S. 515. 
Staatsbürg. Mag. X, 710. 
Jahrbb. f. d. Landeskunde Schlesw., Holst. u. Lauenb. VII, 313.

<i>A. D. Jørgensen.</i>

</chapter><chapter name="Christian Carl Frederik August, Hertug af Augustenborg, 1798-1869">

<b>Christian Carl Frederik August,</b> Hertug af Augustenborg, 1798-1869. 
Hertug Chr. August var født i Kjøbenhavn 19. Juli 1798 og Søn 
af Hertug Frederik Christian og den danske Kongedatter 
Louise Augusta. Han tilbragte sine første Aar skiftevis i 
Hovedstaden og paa Slottene Augustenborg og Graasten; hans 
Faders Stilling som Kongens Svigersøn og Kronprinsens Svoger, 
Medlem af Statsraadet og Chef for det højere Undervisningsvæsen 
saa vel som hans Dannelse og hans Hustrus Livlighed og Ynde 
gjorde deres Hjem til et af de mest søgte Midtpunkter for det 
højere Selskabsliv og Omgangen med Landets bedste Mænd. 
Ulykkeligvis formørkedes dette dog alt i Prinsens tidlige Barndom 
ved de Rivninger, som fra 1806 gjorde Forholdet mellem hans 
Fader og Kronprinsen mere og mere spændt, indtil han 1810 trak 
sig helt tilbage fra Statstjenesten. I disse Aar blev Spiren lagt til 
Sønnernes senere Virksomhed og Skæbne. Som nærbeslægtede 
med Kongehuset havde de rig Anledning til at tænke over 
Arvefølgen, og Faderen, som med sin halve Lærdom havde fordybet
sig i Hertugdømmernes Historie og var kommen til det Resultat, 
at hans Slægt ikke blot havde en eventuel Arveret til Holsten, 
men at ogsaa Sønderjylland maatte følge den samme Arvegang, 
indprentede ved enhver Lejlighed sine Sønner denne Lære som 
en uomtvistelig Sandhed. I sine sidste Aar affattede Hertugen 
endog en Afhandling om sine formentlige Arvefordringer, i hvilken 
han gik saa vidt at paastaa, at Kongeloven i Grunden stred mod 
ældre Aftaler mellem Kongerne af det oldenborgske Hus og det 
danske Rigsraad, i Henhold til hvilke Sønderborgerne vilde have 
været de nærmeste til Tronen efter den kongelige Mandsstamme. 
Paa sit Dødsleje skal han have paalagt sine Sønner aldrig at 
opgive, hvad han ansaa for deres Ret.

I øvrigt gav Hertugen sine Sønner -- foruden C. A. den
yngre Frederik Emil (Prinsen af Nør) -- en omhyggelig og 
fortrinlig Opdragelse. Han havde selv i mange Aar syslet med alle 
herhen hørende Spørgsmaal og var en højt dannet og fordomsfri 
Mand. Til Lærere valgte han den norskfødte theologiske Professor
Krog Meyer, senere Biskop paa Als, og F. H. Germar, en født 
Holstener og Rektor i Glückstadt, senere tillige Hofpræst og Dr. 
theol.; begge vare de kundskabsrige og samvittighedsfulde Mænd 
med megen pædagogisk Erfaring. Hertugen døde alt 1814, og den 
danske Moder gav nu Hjemmet sit Præg. Samme Efteraar gjæstedes 
Augustenborg af den unge norske Konge Christian Frederik, som 
kom for at bejle til Søsteren Caroline Amalie; de bleve gifte i det
følgende Foraar og satte Bo i Odense, nær nok til at vedligeholde 
en stadig Forbindelse med Frænderne paa Als. Ved denne Tid 
udnævntes C. A., der jo efter Faderens Død var bleven titulær 
Hertug, til Ridder af Elefanten og Danebrogsmand (31. Juli 1815). 
I Vinteren 1816-17 gjorde han derpaa Bekjendtskab med Louise 
Sophie Komtesse Danneskjold-Samsøe, der var 2 Aar ældre end han, 
og det unge Par gav hinanden Ægteskabsløfte. Moderen gav sit 
Samtykke, men henviste til Kongen som den, der efter Kongeloven 
raadede for hendes Søns Giftermaal. Sagen blev foreløbig holdt 
hemmelig, og de to Brødre tiltraadte i Foraaret 1817 en længere 
Udenlandsrejse. Først opholdt de sig en halvanden Aar i Genf, 
hvor de bl. a. studerede Krigsvidenskab under Kapitajn Dufour, 
senere bekjendt som Republikkens General. Hertugen gjorde dog 
ikke senere Brug af sine militære Kundskaber, men nøjedes med 
formelle Udnævnelser til Officer; han blev ved denne Tid 
Oberstlieutenant à la suite i Husarregimentet og rykkede senere gradvis 
op til Generallieutenant. I Efteraaret 1818 gik Brødrene til Italien 
og tilbragte Vinteren i Rom. 1819 studerede de nogen Tid i 
Heidelberg og rejste derpaa i Frankrig og England. Hjemkommen 
i Forsommeren 1820 traf C. A. atter sammen med sin forlovede 
og tog nu til Kjøbenhavn for at forelægge Kongen sin Giftermaalsplan. 
Frederik VI blev vred og udtalte sig især med Harme mod 
Søsteren, fordi hun ikke tidligere havde vist ham Fortrolighed i 
dette Anliggende; men efter nogen Betænkning gav han dog sit 
Samtykke. Da Bruden kort efter fremstilledes ved Hoffet, blev 
hun  meget naadig modtagen af Dronningen og Kronprinsessen, 
hvorimod hun ikke førtes til Kongen, og ved Brylluppet paa 
Gisselfeld 18. Sept. 1820 synes den kongelige Familie ikke at 
have været repræsenteret.

Det blev et lykkeligt Ægteskab, og Familielivet paa Augustenborg 
kom til at udmærke sig ved alle huslige Dyder. For en Tid 
hengav Hertugen sig aldeles til dette og til de Pligter, som 
Godsernes Bestyrelse paalagde ham. I det dannede og elskværdige
Hjem færdedes Medlemmer af Aristokratiet og selve Kongehuset 
sammen med de hertugelige Embedsmænd og Præster; den almindelig 
afholdte Hertuginde besøgte Forpagterfamilierne, og Børnene 
voxede op sammen med gode Venners og Naboers. Hertugen 
var som Godsejer, ligesom vel de fleste af hans Standsfæller, en
Blanding af en human og veltænkende Mand, som ønskede at 
fremme sine undergivnes materielle Vel og at knytte alle dem til 
sig, som stode i hans Tjeneste, -- og en myndig, ikke sjælden 
vilkaarlig og brutal Herre. Han kastede sin særlige Kjærlighed 
over Hestesporten og blev den første, som hos os søgte at indføre 
de engelske Væddeløb; i dette Spørgsmaal optraadte han ogsaa 
som Forfatter, baade paa Dansk og Tysk (1829-32).

Ulykkeligvis var han dog ikke blot Ejer af betydelige og 
skjønne Godser, men tillige født Hertug af en gammel fyrstelig 
Slægt. Han skrev senere til P. Hjort i Sorø: «I Følge mine 
Anskuelser af Livet høre de kronede Hoveder til de ulykkeligste 
Mennesker paa Jorden, og jeg skal sikkerligen aldrig udstrække min 
Haand efter en Krone, som ikke paa lovlig Maade tilkommer mig. 
Men lige saa vist som dette er min Beslutning aldrig at opgive 
min Ret til en Krone, som i Følge min Overbevisning tilkommer 
mig og min Familie.» Hvor delte Meningerne end ville være med 
Hensyn til den første Del af dette Udsagn -- og om Oprigtigheden 
af det i Hertugens Mund --, saa kan der næppe være Tvivl om, 
at jo medfødte Prætensioner paa en Krone, som i heldigste Tilfælde
kan naas ved Omvæltninger og Fredsforstyrrelser, ere en 
sørgelig Tilskikkelse for den, i hvis Lod de falde. Kampen for 
et saa tvivlsomt Gode vil gjøre det umuligt at nyde selv de 
lykkeligste Kaar og at opfylde den ædleste Pligt, den uden Bagtanke 
at elske og tjene sit Fædreland. Det er det bedste, som kan 
siges til Undskyldning for Hertugen af Augustenborg, at han blev 
truffen af denne frygtelige Tilskikkelse, at han hengav sig til den 
med alle sine Evner og hele sin Personlighed, og at han bukkede 
under for dens stadig voxende Krav. Der er noget tragisk i at 
se denne stolte Mand, en Konges Søstersøn og en Konges Svoger, 
synke ned til at bruge de laveste Midler i den politiske Agitation, 
indtil han fremkaldte Begivenheder, hvis Ledelse langt oversteg 
hans Kræfter, og som droge ham i Fordærvelse.

Strax i sine første Aar kom Hertugen paa Grund af sin særlige 
Stilling og sine Meninger om dens Krav i mange Haande Konflikter. 
Regeringskollegierne i Kjøbenhavn behandlede ham som slet og 
ret Godsejer, medens han ikke blot vedligeholdt tidligere Tiders
«hochfürstliche» Vaner, f. Ex. med Tildelelse af Bestallinger og 
Rang, men endog i den Retning søgte at gaa videre end sine 
nærmeste Forfædre. Saaledes tiltog han sig et særligt Forhold til 
sine Kirker og Skoler, han fastholdt Fordringen om Toldfrihed for 
sin «Hofholdning» osv. Kollegierne derimod arbejdede hen imod 
Afskaffelsen af al Ulighed i slige Forhold. Saadanne Rivninger 
vedvarede i alle de følgende Aar, efter Tronskiftet forøgede ved 
brændende Etikettespørgsmaal over for Christian VIII's nærmeste 
Slægt. Hertugen led mangt et Nederlag; men han førte dog ogsaa 
af og til sin Sag sejrrig igjennem, og man maatte i ham 
anerkjende en baade intelligent og ihærdig Modstander. Men den 
Grundstemning, som herved fremkaldtes, var ingenlunde heldig for 
Løsningen af de større Spørgsmaal, som senere kom paa Dagsordenen.

Det var i adskillige Aar Hertugens Haab, at han skulde blive 
den gamle Landgrev Carl af Hessens Efterfølger som Statholder 
i Hertugdømmerne; han vilde derved komme i et lignende Forhold 
som Svogeren Prins Christian i Fyn, og hans fyrstelige Byrd vilde
i denne Stilling komme i den bedste Belysning. Alt 1821 tales 
der om det; Landgreven var den Gang 77 Aar gammel, Hertugen 
23. Stærkere kom det frem i Efteraaret 1830, da den politiske 
Gjæring begyndte at vise sig i Kiel og syntes at brede sig i 
videre Kredse. Han skrev udførlig til Kongen om Situationen,
udviklede sine royalistiske og konservative Anskuelser og tilbød sin 
Tjeneste; han tog endog til Kjøbenhavn for at stille sig til 
Disposition og forhandlede med Kancellipræsident Stemann. 
Landgreven var den Gang 86 Aar og aldeles affældig; hans høje Embede 
havde tabt al Betydning. Men Frederik VI modtog ikke hans 
Tilbud; han fik til Vederlag en arvelig Plads i den slesvigske 
Stænderforsamling.

Allerede i den første Samling (1836) viste Hertugen, at han 
var en udpræget Politiker; han optraadte som Højtorry, som 
Forkæmper for alle Standsrettigheder, men tillige som Tilhænger 
af det repræsentative System. Senere medførte hans Hovedinteresse 
i al Politik, at han modificerede sin Optræden noget; men ingen 
tvivlede dog nogen Sinde om, at han i sit Hjærte var og blev
en Aristokrat af det reneste Vand.

Alt andet traadte imidlertid i Baggrunden for Hertugen, da 
det store Spørgsmaal om Rigets Fremtid og Landsdelenes indbyrdes 
Forhold kom op; tre Begivenheder, som indtraf i Aaret 1836, synes 
samtidig at have ægget ham til at tage sit Parti. 17. Avg. døde 
Landgreven, og Sønnen Frederik blev hans Efterfølger; det viste 
sig altsaa at være Kongens bestemte Vilje, at Hertugen skulde 
holdes ude fra denne Post. Professor C. Paulsen udgav dernæst
et Skrift: «Für Danemark und für Holstein», i hvilket han underkastede Arvefølgespørgsmaalet en Drøftelse, hvis Resultat var, at 
de kvindelige Linjer af Kongehuset havde en utvivlsom Adkomst 
til Slesvig og Pinneberg, medens det var at haabe, at man ad 
Underhandlingernes Vej ogsaa kunde skaffe dem Arvefølgen i 
Holsten. Og endelig udvidede Trykkefrihedsselskabet i dette Aar 
sin Virksomhed til det danske Slesvig. Efter dette fremtraadte 
Hertugen første Gang som politisk Forfatter, i det han i Sommeren 
1837 udgav det bekjendte anonyme Skrift: «Die Erbfolge in Schleswig-Holstein» 
(Halle, 2 Ark). I en kort og klar Fremstilling nedlagde 
Forfatteren her sin Paastand paa, at Augustenborgerne efter den 
kongelige Mandsstammes Afgang vilde være arveberettigede til hele 
det daværende Slesvig og Holsten. Bevisførelsen var formelt rolig, 
men manglede for Slesvigs Vedkommende alt virkeligt Indhold, 
medens den for de holstenske Lande var fyldigere og her vistnok 
i  alt væsentligt traf det rette. Mærkelig nok endte den med en 
Henvisning til det brandenborgske Huses formentlige Arvekrav paa 
det tidligere tyske Rigsien.

Udgivelsen af dette lille Skrift havde vigtige Følger og det i 
en dobbelt Retning. Fra nu af ophørte alle Tvivlsmaal i de 
slesvig-holstenske Paastande; Professorerne i Kiel havde vaklet i
deres Fortolkninger af de historiske Begivenheder og statsretlige 
Forhold; fra nu af gjorde de Hertugens Fordringer til deres. 
Derved var der skabt et fast politisk Partiprogram, let fatteligt og 
vel skikket til at afgive Parolen i en lidenskabelig Kamp saa vel
som i en ihærdig Agitation. Men herved var Hertugen tillige 
personlig traadt ind i Partikampen; han havde optaget Uwe Lornsens 
Grundtanke om Monarkiets Tvedeling og med samme Brutalitet 
som denne sat sig ud over saa vel retlige som nationale Betænkeligheder. 
Han havde ved dette Skridt vist, at han var i Besiddelse 
ikke blot af den Karakter og de Evner, som ere nødvendige for 
en praktisk Politiker, men ogsaa af den Hensynsløshed, der i det 
politiske Liv, i alle Tilfælde for en Tid, giver det største Udbytte. 
Naar man senere har været tilbøjelig til at antage, at han blev 
drevet frem og misbrugt af sit Parti, er det vistnok kun meget
delvis sandt; netop han havde fremfor de fleste en sjælden 
partistiftende Evne, og man kan snarere sige, at han er den første 
praktiske Politiker i stor Stil her i Landet i den nyere Tid.

Skriftet om Arvefølgen udtømte dog ingenlunde Hertugens 
politiske Program. Naar det maa være paafaldende for den, som 
kjender hans Faders Paastande 1813, at Arvefølgen i Kongeriget 
ikke omtales med et Ord, saa viser dette kun hans praktiske Sans 
for det begrænsede, ikke, at han havde opgivet Tanken herom. 
Det kom tvært imod senere stærkt frem, at han i den Henseende 
gjorde Regning paa Tingenes egen naturlige Udvikling. Ligesom 
man fra dansk Side den Gang og senere brugte Udsigten til, at 
Holsten atter vilde blive delt mellem forskjellige Linjer, som en
Slags Trusel over for Modstanden mod den hessiske Arvefølge, 
saaledes gik Hertugen af Augustenborg ud fra, at alle Parters 
Interesse for Monarkiets Integritet vilde føre til, at man i Danmark 
forandrede Kongelovens Arvefølge, naar det kunde forudses, at
der ellers vilde indtræde en Adskillelse. Ligesom han derfor 
officielt og formelt holdt paa Kongeloven som det retlige Grundlag 
for Arvefølgen i Kongeriget, lod han stadig skinne igjennem, at 
man her selv maatte tage Initiativet til en Forandring i dette 
Forhold. At ogsaa denne Tankegang og dette Standpunkt var 
politisk klogt og vel beregnet og ingenlunde saa fantastisk, som 
man har villet fremstille det, ligger jo aabent for Dagen i, hvad 
der senere er sket: Interessen for Monarkiets Integritet fremkaldte 
jo i Virkeligheden fra dansk Side en fuldstændig Opgivelse af 
Kongelovens Arvefølge.

Men samtidig eller strax efter begik han en stor og uoprettelig 
Fejl, hvis Virkninger tilintetgjorde, og efter Forholdenes Natur 
maatte tilintetgjøre, alle hans Planer og Beregninger: han 
undervurderede eller miskjendte snarere aldeles den danske Nationalitets
Betydning og Styrke. Og dette gjorde han, ikke fordi han for sit 
eget Vedkommende ringeagtede det danske Sprog; han talte det 
tvært imod daglig i sin Familie, og det sønderjyske Folkesprog var 
han fra Barndommen af fortrolig med. Men han manglede al 
national Kultur, saaledes at han hverken selv havde Følelse for 
Sprogets Betydning for et Folk, langt ud over det at være et 
Meddelelsesmiddel af ligegyldig Form, ej heller som Politiker 
havde faaet Øje for denne Faktor i de moderne Staters Skæbne. 
I sin Tale mod Indførelsen af Dansk i Retten og Administrationen
i Nordslesvig (17. Juli 1838) kunde han derfor paastaa, at det Sprog, 
som han selv talte med sine Landsmænd paa Als, ikke var dansk, 
og at det vilde forsvinde ligesom Plattysk, naar man overlod det 
til sin Skæbne. I det han fra samme Øjeblik af blev Fører for 
Kampen imod Modersmaalet, der mere og mere blev sig bevidst 
i sin gode Ret og i sin hidtilværende Forsmædelse, kastede han i 
Virkeligheden Handsken til hele det danske Folk og krænkede 
dets dyrebareste Interesser. Det var i god Overensstemmelse 
hermed, naar han ved enhver Lejlighed kom tilbage til at ytre sin 
Ringeagt for dette Folks politiske Dumhed saa vel som dets Mangel 
paa Karakter og Selvfølelse, Bebrejdelser, som man vilde have fundet 
sig i, hvis de vare blevne fremsatte af en hidsig Fædrelandsven,
men som maatte oprøre, naar de kom fra en Mand, hvis 
hovmodige Kulde stødte alle tilbage. 

Stænderforsamlingerne af 1836 og 1838 havde endnu ikke faaet 
noget egentlig politisk Præg, deres Arbejder vare væsentlig 
Forretninger. Saaledes kunde endnu det nordslesvigske Andragende 
om dansk Retssprog blive vedtaget med 21 Stemmer imod 18, 
fordi det forekom Flertallet at være en Retfærdighedshandling. 
Men en saadan «Holdningsløshed» kunde Hertugen og hans nærmeste 
Tilhængere nu ikke længere finde sig i, og efter Forsamlingens 
Slutning blev der truffet Aftale om at opagitere et virkelig politisk 
Parti med en fast Organisation og en Stræng Disciplin, først og
fremmest gjennem Pressen. Saaledes grundlagdes det første Parti 
her i Landet ved en Sammenkomst paa Graasten i Jagttiden 1838, 
og der begyndte nu et «politisk-dialektisk Felttog», som en af 
Deltagerne kaldte det, der blev ført med en Energi, en Dygtighed
og en Hensynsløshed, som paa hin Tid søge deres Lige.

Man begyndte med en omfattende Agitation i Hertugdømmernes 
Presse; den gik ud paa at indarbejde Arvefølgekravene i den 
almindelige Bevidsthed, at polemisere mod den danske Bevægelse 
i Nordslesvig og paa alle Omraader at vække Opposition mod
Regeringen. Hertugen skrev selv det meste af, hvad der kom 
frem, Resten organiserede han. Han blev hurtig anerkjendt som 
politisk Fører, og Omslaget i Partiforholdene kom tydelig for Dagen, 
da han 1840 formaaede Stænderforsamlingen til i et fuldtalligt 
Møde med 34 Stemmer mod 9 at kuldkaste sin egen Beslutning
fra foregaaende Samling vedrørende det danske Sprog i Nordslesvig. 
Han stod fra nu af som en uforsonlig Fjende over for 
Danskheden i Hertugdømmet, hvis unge Presse imidlertid vandt 
Fodfæste over for den tyske og med Held bekæmpede dennes 
Indflydelse. Større Fremgang havde Hertugen i Holsten, hvor 
der havde dannet sig et særligt Parti (Ny Holstenerne) med det 
Formaal at sikre det tyske Hertugdømmes frie Udvikling, hvorledes 
det saa end skulde gaa med Slesvig. Dette Parti bukkede under 
for Hertugens energiske Angreb, og snart var der overalt i den 
tyske Lejr saa vel som i den store tyske Presse, der mere og 
mere droges ind under Agitationen, ingen delte Meninger om 
Fremtidsplanerne.

Det er ikke her Stedet i det enkelte at følge Kampens 
Udvikling og forskjellige Stadier. Det maa være nok at minde om 
den forandrede Situation efter Tronskiftet 1839, da de liberale 
Strømninger bleve stærkere i hele Monarkiet, medens ogsaa de
nationale Modsætninger bleve stadig dybere. Her skal kun 
fremhæves Arvefølgespørgsmaalets hurtige Udvikling. Efter at 
Kronprins Frederiks andet Ægteskab var blevet faktisk opløst, meldte 
det sig med stor Styrke, og det blev ved Prins Frederik af Hessens 
Ægteskab med den russiske-Kejserdatter (1844) aabenbart, i hvilken 
Retning man i Kongehuset søgte dets Løsning. Hertugen lod nu 
udgive et større Arbejde af Advokaten K. Samwer: «Die Staatserbfolge 
der Herzogthümer Schleswig-Holstein», som skulde begrunde hans 
Arvekrav, medens samtidig Michelsen udgav sin 
«Polemische Erörterung» af disse Spørgsmaal. Dette fremkaldte 
atter de bekjendte Forhandlinger i Roskilde og Nedsættelsen, af en 
Kommission, hvis Undersøgelser satte Frugt i det «aabne Brev» 
af 8. Juli 1846. Paa dette svarede Hertugen med en højtidelig Protest
, der af hans Hofchef, v. Cossel, overbragtes Kongen paa 
Sorgenfri; en lignende Protest indleveredes til den tyske Forbundsdag.

Hertugen selv synes nu ikke mere at have været i Stand til 
klart at overse Situationen, eller han trøstede sig ikke til at kunne 
magte de Vanskeligheder, som vilde optaarne sig imod en delvis 
eller helt forandret Politik, til hvilken der ikke manglede 
Tilskyndelse fra dansk Side. Det maatte være ham indlysende, at
han var gaaet for vidt i sin Kamp mod dansk Sprog og Nationalitet, 
og at den Fordring, Laurids Skau stillede i sit Tilbud om Forlig 
og Samarbejde, at han i smaat og stort skulde optræde som dansk 
Prins, var lige saa velbegrundet som umulig for ham. Saaledes 
syntes der intet Valg at være; han afviste Tilnærmelserne fra dansk 
Side uden helt at opgive Haabet om, at man dog til sidst her 
vilde indrømme ham alt. I den kort efter sammenkaldte Stænderforsamling 
fik han vedtaget et Andragende om Slesvigs Optagelse 
i det tyske Forbund, han stillede Forslag om en fælles konstitutionel 
Forfatning for de to Hertugdømmer, og da fortsatte Forhandlinger 
bleve ham utaalelige, sprængte han Forsamlingen ved at nedlægge 
sit Mandat og fremkalde det samme fra hele det tyske Flertals
Side (4. Dec. 1846). Dermed havde han bragt sit Parti til Randen 
af et Oprør.

Efter Kong Christian VIII's Død, Udstedelsen af den kongelige 
Kundgjørelse af 28. Jan. 1848 og de ved Revolutionen i Paris 
foranledigede Uroligheder i Tyskland steg Spændingen saa vel i 
Kjøbenhavn som i Hertugdømmerne til det yderste; ved Forsamlingen 
af Stænderdeputerede i Rensborg 18. Marts besluttedes det at sende 
en Deputation til Kjøbenhavn for at forlange Indrømmelsen af et 
Slesvig-Holsten. Under Indtrykket heraf forlod Hertugen, der ikke 
ønskede nogen Katastrofe, 20. Marts Augustenborg og indtraf Dagen 
efter til Nør, hvor han raadførte sig med sin Broder. Dagen efter 
kjørte de sammen til Kiel, enige om, at enhver voldsom Bevægelse 
skulde undgaas. Hertugen fortsatte Rejsen til Berlin for at 
opfordre den preussiske Konge til at tage sig af Hertugdømmernes 
Sag. Han opnaaede som bekjendt sin Hensigt, i det Frederik 
Vilhelm IV i Brev af 24. Marts gjorde hans statsretlige Paastande 
til sine og lovede ham virksom Hjælp til at hævde dem. Da 
Hertugen ved sin Tilbagekomst til Hamborg fik Underretning om
den provisoriske Regerings Dannelse og sin Broders Virksomhed 
ved denne Lejlighed skal han have udbrudt: «Der dumme Junge 
hat uns alles verdorben!» Han havde imidlertid intet Valg, eller 
troede ikke at have det, og i en offentlig Erklæring af 30. Marts 
godkjendte han, hvad der var sket, og sluttede sig til Oprøret.

Hertugens Rolle var i Virkeligheden udspillet fra den Dag af, 
da han i Berlin forraadte sin Konge og sit Fædreland. Vel 
indfandt han sig ved Hæren og lod sine Sønner indtræde i dens 
Rækker, og vel deltog han i de parlamentariske Forsamlingers 
Arbejder; men hans Indflydelse var brudt, og det Demokrati, som 
nu førte det store Ord, hadede og frygtede ham som en 
Folkefjende. Et Uddrag af de paa Augustenborg fundne Breve fra den 
politiske Agitation blev givet i Trykken og med en Indledning om 
«Hertugen af Augustenborgs Forhold til det holstenske Oprør» 
udbredt over hele Evropa. Efter Krigens Tilendebringelse blev 
han og hans Slægt landsforvist (10. Maj 1851), efter at Kongen alt 
forhen havde frataget ham hans Ordener og Værdigheder. Preussens 
og Ruslands Fortale skaffede ham dog ved en Overenskomst i Frankfurt
af 30. Dec. 1852 en Affindelse af 6 Mill. Kr. for Godserne i Slesvig, 
imod at han samtidig udstedte en højtidelig Forpligtelse for sig og 
sin Familie til «bei fürstlichen Worten und Ehren» aldrig at foretage
sig noget, som kunde vække Ufred i det danske Monarkis 
Lande eller gaa imod den Arvefølge eller Statsordning, som Kongen 
maatte ville indføre i dem. For de saaledes modtagne Penge
kjøbte han Aaret efter Godset Primkenau i Schlesien. Baade han 
og hans Hustru følte Landflygtigheden som en tung Tilskikkelse 
og lærte aldrig at forsone sig med den karrige Natur i deres nye 
Hjem; hver Hilsen fra Bøgeskovene ved Als Sund satte dem i den 
heftigste Bevægelse, og det danske Sprog vedblev til det sidste at 
lyde i deres Hjem.

Strax ved Efterretningen om Kong Frederik VIFs Død afstod 
Hertugen sine «Rettigheder» til sin ældste Søn, som støttet til 
dem Dagen efter Dødsfaldet erklærede sig for Hertug af Slesvig-Holsten. 
At dette var et nyt Brud paa Tro og Love, ligger klart 
for Dagen. Begivenhedernes Udvikling i de følgende Aar medførte 
dog kun Skuffelser, og da Hertugen en kort Tid tog Ophold paa 
Graasten, som hans Søn havde kjøbt, maatte han bittert føle, i 
hvilken Grad han havde saaret sine danske Landsmænd og tildraget 
sig deres Had og Foragt. Han døde paa Primkenau 12. Marts 1869,
2 Aars Dagen efter sin Hustru, ligesom hun i en Alder af 70 Aar.

Samtidens Dom over Hertugen af Augustenborg var her i 
Landet en ubetinget Fordømmelse. De Erfaringer, som vi senere 
have gjort med Hensyn til de politiske Lidenskabers Magt og 
deres fordærvelige Indflydelse paa den, som hengiver sig til dem, 
synes imidlertid i ikke ringe Grad at maatte mildne Opfattelsen 
af ham, selv om det aldrig vil kunne glemmes, at han i en 
skæbnesvanger Tid svigtede sin Konge og prisgav sit Fædreland for 
fremmede Fjender. Der er en Kraft og Konsekvens i hans 
Optræden, en Intelligens i hans Tankegang og en Overlegenhed i 
hans Tale og Stil, som i og for sig vilde gjøre ham til en 
fremragende Skikkelse imellem de mange Ubetydeligheder, som i de 
Tider vandt et Navn i vort offentlige Liv;
at disse Evner hos ham vare forenede med
den høje Byrd og de ualmindelige Forhold, i
hvilke han var stillet, gjør ham til en af de
mærkeligste Personligheder i vor nyere Historie.

<i>A. D. Jørgensen.</i>

</chapter><chapter name="Christian Frederik, s. Christian VIII (ovfr. S. 515).">

<b>Christian Frederik,</b> s. Christian VIII (ovfr. S. 515).

<chapter name="Christiane, 1626-1670, Datter af Christian IV og Kirstine Munk">

<b>Christiane,</b> 1626-1670, Datter af Christian IV og Kirstine Munk,
fødtes 15. Juli 1626 paa Haderslevhus. Allerede 1636,
kun 10 Aar gammel, bortlovedes hun af Kongen til
Hannibal Sehested. Brylluppet fejredes dog først
6. Nov. 1642 i Kjøbenhavn, under Udfoldelse af stor
Pragt. Hendes Ægtefælle var i Foraaret s. A. bleven
udnævnt til Statholder i Norge, og hun tog derfor
ligesom han Ophold paa Akershus, indtil hans Fald
1651 berøvede dem begge deres Magt og Rigdom. Hun
selv maatte 6. Okt. 1651, efter at være kommen fra
Norge til Kjøbenhavn, for sit Vedkommende underskrive
en Erklæring, der stadfæstede hendes Mands i Juni
udfærdigede Revers om Afstaaelsen af hans norske
Godser. I de nærmest følgende Aar opholdt hun sig
den meste Tid i Hamborg, men besøgte dog ofte sin
Moder paa Boller i Jylland. Hendes Stilling var alt
andet end glædelig. Efter sit eget Sigende havde hun
aldrig været afholdt af sine Søstre, Ulykken forsonede
dem ikke, og Bitterhed og Hadefuldhed synes at have
præget hendes Stemning. Men heller ikke Forholdet
til hendes Mand var godt. Medens han var paa Rejser,
havde han efterladt hende i yderst slette pekuniære
Omstændigheder i Hamborg, hun hævnede sig ved at sælge
hans Gaard og Møbler og tænkte paa at forlade ham,
hvad hun dog opgav paa Forestilling af sin Moder. I
1658 vendte hun tilbage til Danmark i Anledning
af sin Moders Død, og ligesom sin Mand tog hun
fra Avg. s. A. Ophold i Carl Gustavs Lejr uden for
Kjøbenhavn. Hendes Tanker vare her stærkt optagne
af Ønsket om at faa udslettet den Krænkelse, der var
tilføjet hende ved, at det var forbudt hende ligesom
hendes Søstre at føre Titel af Grevinde af Slesvig
og Holsten. Da hendes Mand i Sommeren 1660 blev tagen
til Naade af Frederik III og hurtig steg til fornyet
Magt, opnaaede hun ganske vist ikke Anerkjendelse af
sin Grevindetitel, men i Maj 1662 fik hun dog et nyt
Vaaben, hvorefter hun skrev sig Grevinde. Ved Skiftet
efter sin Moder havde hun faaet Gaardene Tybrind,
Vejlegaard og Lundegaard. Hun opholdt sig paa den
sidstnævnte 
Gaard i Fyn, da hendes Ægtefælle 13. Sept. 1666 døde i Paris.
Uden at tage sig synderlig af hans Sager førte hun derefter en
temmelig  ubemærket Tilværelse; hendes Dødsaar var 1670 
(i Foraaret). Der findes et haandskrevet Bind med Folkeviser,
som skal være samlet af hende.

T. Sehested, Hannibal Sehested.

<i>J. A. Fridericia.</i>

</chapter><chapter name="Christiani, Anton Carl Emil, 1817-1901, Præst">

<b>Christiani, Anton Carl Emil,</b> 1817-1901, Præst. 
Han er en Søn af Krigsraad Christian Friedrich C. og Helena
Catharina f. Colding og blev født 27. Sept. 1817 i
Kjøge. 1835 blev han dimitteret fra den kjøbenhavnske
Borgerdydskole, og 1840 tog han theologisk
Embedsexamen. 1844 blev han Lærer i Latin ved
Borgerdydskolen, 1846 Sognepræst i Bjerregrav, Aalum
og Tanum i Viborg Stift. I sine sidste Kandidataar
havde han, sammen med L. Helveg, stadig holdt
Aftengudstjenester i Kjøbenhavn for at bringe den
Del af Hovedstadens Indbyggere, der var hindret i at
komme til Formiddags- og Eftermiddagsgudstjenesterne,
under kristelig Paavirkning. Kort efter sin Ordination
ægtede han Anna Jacobine Foss, Datter af Justitsraad
Lauritz F., Borgmester i Roskilde. Efter o. 25 Aars
Virksomhed i Bjerregrav blev han (1871) kaldet til
Sognepræst for Nysted og Herridslev. 1886 søgte
han sin Afsked, og siden har han haft Bolig dels i
Kjøbenhavn, dels i Hamborg, sysselsat med litterære
Arbejder. -- d. 6. April 1901.

C. sluttede sig tidlig til den grundtvigske Kreds,
og han har meget ofte ved Prædikensamlinger,
Smaaskrifter og Bladartikler gjort Rede for sit
religiøse og kirkelige Standpunkt. Hans første
Prædikensamling, «Tiltaler i Herrens Hus» (1861),
udmærker sig ved Liv og Friskhed, og den er bleven
efterfulgt af flere andre, der røbe hans betydelige
Gaver som Prædikant. Det var en Artikel af C. om
«Inspirationsbegrebet» («Dansk Kirketidende» 1863,
Nr. 5) og den dertil knyttede Forhandling, der bragte
Biskop Martensen til ved Ordinationen 29. April 1863
at holde den Tale om «Apostlenes Inspiration» («Taler
ved Præstevielse 1860-68» S. 82 ff.), der indledede
den store Strid om Grundtvigianismen. I denne Strid
tog C. ogsaa selv Del ved sit Skrift «Professor
H. N. Clausen og det levende Ord» (1863). I de
følgende Aar gav C. jævnlig sit Ord med i Laget, naar
kirkelige Spørgsmaal bleve drøftede, og da Professor
Fr. Nielsen i 1881 skrev sit Skrift om Frimureriet
i Norden, optraadte C., skjønt ikke selv Frimurer,
i et lille Skrift som Logens Forsvarer. Foruden som
Prædikant og Polemiker besidder C. 
fortrinlige Gaver som Foredragsholder, hvorom
især en 1887 under Titelen «Nutidsspørgsmaal
i 15 folkelige Foredrag» udgiven Samling bærer
Vidne. Til den knyttede der sig en Forhandling (i
«Dansk Kirketidende»), der er oplysende med Hensyn
til C.s religiøse Standpunkt. I 1888 udgav C. efter
Digteren A. Munchs Tilskyndelse en Rimordbog.

Elvius, Danmarks Præstehist. 1869-84 S. 372.
Erslew, Forf. Lex. Martensen, Af mit Levnet III, 69.

<i>Fr. Nielsen.</i>

</chapter><chapter name="Christiani, Christoph Johann Rudolph, 1761-1841, Pædagog og Præst">

<b>Christiani, Christoph Johann Rudolph,</b> 1761-1841, Pædagog og Præst, 
var en slesvigsk Præstesøn og blev
født i Nordby Præstegaard (Risby Sogn) ved Ekernførde
15. April 1761. Efter endte Universitetsstudier
begyndte han præstelig Virksomhed 1787 som
Sognepræst for Kalleby og Moldened Sogne i Gottorp
Amt. Embedsgjerningen levnede ham rigelig Fritid,
og som «Oplysningens» Ven udsendte han det ene
Skrift efter det andet for at befordre «fornuftig
Eftertanke»; han var udpræget Rationalist og derfor
begjærlig efter Reformer i Gudstjeneste og ved
Lærernes Uddannelse. Da Professor Adler 1792 blev
udnævnt til Superintendent i Slesvig, blev hans nære
Aandsfrænde C. hans Efterfølger som tysk Hofpræst
i Kjøbenhavn; og med ham afsluttes Rækken af de
tyske Hofpræster. Hans Gjerning som Prædikant i
Kjøbenhavn har vistnok været aldeles forsvindende;
men derimod fik hans Ophold i Hovedstaden en vis
Betydning ved det Opdragelsesinstitut, han oprettede
1795 paa Vesterbro ved Siden af den kgl. Skydebane. De
Skoletanker, som Campe og Salzmann havde arbejdet for
i Tyskland, skulde nu ogsaa bringes til Udførelse
i Danmark. Instituttet var dyrt (300 Rdl. aarlig
for hver Pensionær) og kunde derfor kun faa Tilgang
fra velhavende Familier; men det blev en Modesag
for de rige at sætte Børnene i denne Anstalt, hvor
der holdtes Rideheste og abonneret Theaterloge for
de unge, og hvor der lagdes den største Vægt paa
alle Haande Legemsøvelser, ligesom Eleverne vare
uniformerede. Den aandelige Føde, der meddeltes,
var af mere end tvivlsom Beskaffenhed. Læreren
i Historie var i de første Aar C.s Svoger Karl
Venturini, Forfatter af den berygtede «Natürliche
Geschichte des grossen Propheten von Nazareth», der
blev trykt i Kjøbenhavn 1800-1. Senere bleve dog flere
ansete Lærere knyttede dertil. Rahbek var saaledes
i adskillige Aar Lærer i Historie og Sprog samt en
Tid Inspektør. Instituttet begyndte med 20 Elever,
men Antallet var i dets højeste 
Blomstringstid over 50. I Steden for i simple Skoleprogrammer
bleve Aarsefterretningerne meddelte i en bombastisk,
forskruet Stil som «Bidrag til Menneskehedens
Forædling» (baade paa Tysk og Dansk); «Love og
Anordninger for Eleverne» vise sig for Nutidslæsere
som en Karrikatur af Børneopdragelse. Forstanderen
selv angiver sine Fag i Dannelsesanstalten at være 
«Anthropologi, saa vel Fysiologi som Sjælelære, med
hvilken sidste forbindes det vigtigste af Logikken,
fremdeles den filosofiske Retslære, Moral og Religion
tillige med Bibel- og Religionshistorie» (Ordenen er
karakteristisk); det er mange Ord for et vistnok saare
tyndt Indhold. Til sidst blev Kjøbenhavn dog kjed af
dette Vindmageri, og 1810 forlod C. Hovedstaden for at
overtage Præsteembedet i Oldenburg i Holsten. 1813
blev han Superintendent i Fyrstendømmet Lybek og
Sognepræst i Eutin; 1814 forflyttedes han der fra til
samme Stilling i Lyneborg. 1817 meddelte Universitetet
i Marburg ham den theologiske Doktorgrad. Han døde
som emeritus i Lyneborg 6. Jan. 1841. I Eftermælet ved
hans Død rostes hans «solide Kundskaber» og «grundige
Lærdom». C. var 2 Gange gift: 1. med Caroline Augusta
Ferdinandine Venturini; 2. med Anna R. Hallager.

Allg. deutsche Biographie IV. Rahbeks Erindringer V, 240 ff. 
H. N. Clausen, Optegnelser om mit Levned S. 8 f. 
N. M. Petersen, Den dsk. Lit. Hist., 2. Udg., V, 1, 72 f. 
Lübker u. Schröder, Schlesw.-Holst.-Lauenb. Schriftsteller-Lex.

<i>A. Jantzen.</i>

</chapter><chapter name="Christiani, Frederik Christian, 1819-88, Officer, Korttegner">

<b>Christiani, Frederik Christian,</b> 1819-88, Officer, Korttegner. 
Han er født i Kjøbenhavn 25. Maj 1819 og
en Broder til ovfr. nævnte Sognepræst A. C. E. C. Han
ægtede 1847 Anna Cathrine Køhling, som døde 1848, og
derefter 1850 Elise Sophie Storm, Datter af Pastor
Frederik S. i Kjærte. C. blev Officer 1838, Kapitajn
1850, Oberst i Forstærkningen 1871 og afskedigedes
1882. Han tog i den første slesvigske Krig Del
i Kampene ved Bov og Slesvig samt i Forsvaret af
Frederiksstad. I Krigen 1864 tog han Del i Kampene
ved Bustrup og ved Dybbøl 18. April. -- C. har
gjort sig bekjendt som Korttegner og har iblandt
andet udarbejdet, tegnet og lithograferet smukke
Skolekort. C. døde 10. Okt. 1888.

<i>P. P. Freuchen.</i>

</chapter><chapter name="Christiani, Rudolf, 1797-1858, Politiker">

<b>Christiani, Rudolf,</b> 1797-1858, Politiker.
Han var en Søn af ovfr. nævnte Hofpræst Christoph Joh. Rud. C. og
fødtes 27. Jan. 1797 i Kjøbenhavn. 1818 tog han den
juridiske Doktorgrad i Gøttingen og nedsatte sig
som Advokat i Lyneborg, hvor han fra 
1824-46 var Stadssekretær. Her sluttede han et intimt Venskab 
med Heinrich Heine, hvis Søskendebarn Charlotte Heine han senere 
ægtede. Fra 1831 spillede han en fremtrædende Rolle i den 
hannoveranske Stænderforsamling som yderliggaaende liberal med
særlig Forkjærlighed for Norges Forfatning og stod stadig i saa 
stærk Opposition til Regeringen, at denne 1841 nægtede ham Orlov 
til at møde i Kammeret, og dermed var hans politiske Rolle i 
Hannover udspillet. 1846 kom han til Kjøbenhavn, hvor han stillede 
sin Pen til Kong Christian VIII's Raadighed. Han opholdt sig 
her i 2 Aar, deltog meget i Selskabslivet, kom ogsaa ved Hoffet, 
men vides ikke at have udrettet noget. I 1848 rejste han tilbage
til Hannover og døde 21. Jan. 1858 i Celle.

Allg. deutsche Biographie IV.

<i>H. R. Hiort-Lorenzen.</i>

</chapter><chapter name="Christiansen, Aage,> --1132--, s. I, 11. II, 357.">

<b>Christiansen, Aage,</b> --1132--, s. I, 11. II, 357.

</chapter><chapter name="Christiansen, Anders, 1819-82, Gaardejer">

<b>Christiansen, Anders,</b> 1819-82, Gaardejer, 
er født 12. April 1819 i Faderens, Christian Clausens, Gaard i Vester Tirsted ved 
Rødby. Indtil sit 26. Aar blev A. C., naar undtages de 3 Aar, 
i hvilke han aftjente sin Militærtjeneste, i sit Fædrenehjem; 1845 
kjøbte han selv Gaard i Vester Tirsted og ægtede 23. Juli s. A. 
en Gaardmandsdatter. Han var en ualmindelig fremskreden Bonde, 
der gjentagne Gange hædredes, bl. a. med Landhusholdningsselskabets 
Sølvbæger, for sine Bestræbelser for Roekulturens Udbredelse,
for Husflidssagen, for nye og bedre Sædarters Indførelse osv. Mest 
bekjendt er hans Arbejde for Frugtkulturen. Hans Gaard var paa 
alle Sider omgiven af Frugthaver; oprindelig forskrev han Frugttræer 
fra Hamborg, snart havde han imidlertid Træer af egen Tiltrækning 
og af fortrinlige Sorter, og hvad han selv ikke havde Brug for, 
gav han rundhaandet bort til sine Standsfælle!. Hans Planteskole 
blev bekjendt over hele Laaland, og de laalandske Bønder, der 
tidligere ikke brøde sig om anden Træplantning end Pileplantning 
ved Gærderne, fik Øjet op for Frugttrækulturens økonomiske 
Betydning. Næppe har nogen enkelt Mand bidraget mere end A. C. 
til Frugtavlens og Frugttrækulturens Fremme paa Laaland. 4. Okt. 
1882 døde han af en Underlivssygdom.

Ugeskr. f. Landmænd 1882, II, 207.
Husvennen 1882-83, S. 57.

<i>H. Hertel</i>

</chapter><chapter name="Christiansen, Andreas, 1743-1811, Handelsmand">

<b>Christiansen, Andreas,</b> 1743-1811, Handelsmand,
født 16. Okt. 1743 i Ellum ved Løgumkloster (Søn af Christian Andresen 
og Marie Poulsdatter), kom som ungt Menneske til Flensborg og 
optoges i den ansete Kjøbmand Feddersens Forretning. Da denne, 
som havde betydelige Handelsforbindelser paa Vestindien, døde, 
blev C. af hans Enke sendt der over for at lede Forretningerne der. 
Efter nogle Aars Forløb vendte han tilbage til Flensborg, hvor 
han grundlagde en Forretning, som, begunstiget af Datidens heldige 
Konjunkturer, hurtig udviklede sig til denne Bys største Handelshus. 
1800 anlagde han den første Oljemølle i Flensborg, hvilket gav 
Stødet til en Virksomhed, som i lang Tid var en rig Indtægtskilde 
for Byen. Ogsaa Sukkerkogeri drev han efter en stor Maalestok. 
Under Krigen med England var han, medens flensborgske 
Skibe i Mængde kapredes af Fjenden, saa heldig at bringe flere 
rige Skibsladninger fra Vestindien i Havn, hvorved han undgik 
den Katastrofe, der i de Tider ramte saa mange andre Handelshuse. 
Han opførte den anselige Gaard paa Holmen, der endnu 
hævder sin Plads som en af Flensborgs største private Bygninger. 
Han døde 10. Juli 1811 og var gift med Catharina Maria f. Andersen 
(f. 18. Juli 1747 d. 13. Okt. 1813). 

<i>H. R. Hiort-Lorenzen.</i>

</chapter><chapter name="Christiansen, Arne Einar, f. 1861, Forfatter">

<b>Christiansen, Arne Einar,</b> f. 1861, Forfatter. 
E. C. er Søn af ndfr. nævnte Kommandør i Søetaten Asm. Edv. C. og blev født 
i Kjøbenhavn 20. Juli 1861, tog Artium 1878, theologisk Embedsexamen
1886 og opholdt sig fra April 1886 til Okt. 1887 i 
Udlandet paa en Rejse, som bl. a. førte ham til Ægypten og 
Palæstina. -- Som dramatisk Forfatter debuterede C. 17. Dec. 1880 
med Fireakts-Skuespillet «Lindows Børn», der i to Sæsoner oplevede 
ikke mindre end 23 Opførelser; derefter fulgte i April 1882 
Toakts-Lystspillet «En Egoist» med 7 Opførelser, i Dec. 1884 det i 
Anledning af Holberg-Jubilæet skrevne Forspil «En Avdiens paa 
Slottet» (13 Gange), i Okt. 1885 det tragiske Femakts-Skuespil 
«Nero» (6 Gange), i Okt. 1888 Treakts-Skuespillet «Frøken Bodil 
og hendes Broder» (11 Gange) og i Jan. 1889 Fireakts-Komedien 
«Broder Rus» (13 Gange). 1889 udkom Fortællingen «Joppe».

Som det ses, har denne Forfatter, der i en saa usædvanlig 
ung Alder debuterede med afgjort Held, vist sig i Besiddelse af 
en ikke almindelig Frodighed i Produktionen, ligesom Opførelsernes 
Antal -- hvor virksom en Støtte Forfatteren end i denne 
Henseende kan have haft hos Theatrets Styrelse -- tyder paa, at han 
maa eje en betydelig scenisk Indsigt, der giver ham Magt over hans 
Publikum. Det dramatiske Blik er i Virkeligheden ogsaa C.s mest 
fremtrædende Evne; han ser med Sikkerhed, om et Stof er skikket 
til dramatisk Behandling eller ej, og han lægger kyndig sin Plan 
med den sceniske Virkning for Øje. Dog sigter han højere end 
til Løsningen af denne formelle Opgave; psykologiske Problemer 
og Karakterernes Udvikling have allerede fra hans første Skuespil 
af været Gjenstand for hans Studium, og der er i denne 
Henseende en voxende Modenhed at iagttage. Fyldigst i poetisk 
Stemning er «Broder Rus», der slutter sig til den i de senere
Tider fremdukkende Ny-Romantik. Under den nuværende litterære 
Partigruppering maa C. vel nærmest henregnes til venstre Centrum.

<i>P. Hansen.</i>

</chapter><chapter name="Christiansen, Asmus Edvard, 1831-84, Søofficer">

<b>Christiansen, Asmus Edvard,</b> 1831-84, Søofficer, 
født i Kjøbenhavn 10. Okt. 1831. Lieutenant 1852, Kapitajn 1868 og 
Kommandør 1881, Hans Forældre vare Grosserer Chr. C. (f. 1803 
d. 1877) og Frederikke f. Konopka (f. 1812 d. 1864). Foruden ved 
mange Udkommandoer, sidst som Chef for Krydserkorvetten «St. 
Thomas» i Middelhavet 1882-83, har C. været en meget benyttet 
Officer, som Kontorchef i Marineministeriet, som Adjudant og som 
Stabschef i Kontreadmiral P. Schultz' Øvelseseskadre 1883. Fra 
1854-56 førte han en Koffardibrig, i Aarene 1868-70 var han 
næstkommanderende ved Krydstoldvæsenet. Foruden disse Hverv 
har C. en Tid lang været et anset Medlem af Sø- og Handelsretten; 
i Forening med Kontorchef A. Schneider udgav han 1869 ff. 
«Officielle Bemærkninger vedrørende de internationale Regler til
Forebyggelse af Sammenstød mellem Skibe» og Piecer i lignende 
Retning. Som Medlem af Bestyrelsen for «Dansk Forening for 
Lystsejlads» har han desuden forfattet en velskreven Manøvrebog 
(1873). Størst Betydning har C. dog haft for Marinen ved sine 
Opmaalingsarbejder og Udarbejdelse af Søkort, specielt med 
Krigsforhold for Øje, hvilket betydelige Arbejde han gjennemførte og 
ledede med udmærket Dygtighed og stor Energi; hvad han her 
har efterladt sig, vil i en kommende Krig sikkert blive Flaaden 
til megen Nytte.

C. var en dygtig og højt anset Officer, hvis hæderlige Karakter 
og ridderlige Tænkemaade var almindelig anerkjendt. Ved hans 
Død, der allerede indtraf 29. Nov. 1884, mistede Marinen en Mand, 
der i Farens Stund vilde have været selvskreven til en ansvarsfuld
Post. -- C. blev 1860 gift med Karen Margrethe Hvidt (f. 24. Juni 
1837), Datter af Formand for de private Assurandører i Kjøbenhavn 
Edv. Julius H. (f. 1806 d. 1882) og Elise Johanne Charlotte f. Schiffert 
(f. 1812 d. 1880).

<i>C. With.</i>

</chapter><chapter name="Christiansen, Christian, f. 1843, Fysiker">

<b>Christiansen, Christian,</b> f. 1843, Fysiker. 
Han blev født i Lønborg i Vestjylland 9. Okt. 1843. Han er Søn af Gaardejer, 
Folketingsmand M. P. C. og Hustru, Ane Marie Mortensdatter, 
opdroges paa Holmsland, hvorfra hans Forældre stammede, og 
hvortil de senere flyttede tilbage, gik i Almueskolen til sit 13. Aar
og kom derpaa i et Aar i Skole i Ringkjøbing. Efter et kort 
Ophold paa Højskolen i Staby kom han til Kjøbenhavn i den 
Hensigt at blive Polytekniker og tog Præliminærexamen, men 
besluttede sig efter Docent Fjords Raad til at studere, dimitteredes 
1861 til Universitetet fra et privat Kursus, tog 1866 Magisterkonferens 
i Fysik og ansattes strax efter som Professor Holtens Assistent ved 
den fysiske Samling paa Polyteknisk Læreanstalt. C. var 1873-82 
Lærer i Physik ved Søofficersskolen, 1876-86 Docent i Fysik ved 
Polyteknisk Læreanstalt og 1882-86 tillige ved Landbohøjskolen. 
Fra 1869 har han end videre meddelt Undervisning i Fysik ved de 
Sommerkursus, som holdes for Lærere. I 1886 blev han 
Professor i Fysik ved Universitetet. Han har gjort 5 kortere 
Udenlandsrejser til Tyskland og Frankrig. C. modtog 1872 
Videnskabernes Selskabs Guldmedaille («Krystallografisk-optiske 
Undersøgelser», s. ndfr.), blev 1875 Medlem af Videnskabernes Selskab, 
1887 Formand i Bestyrelsen for Selskabet for Naturlærens Udbredelse. 
I 1869 ægtede han Anna Elmi Marie Skovgaard (Datter 
af Proprietær J. M. S.), d. 1871, og derefter 1879 Hansine Magdalene 
Ostenfeldt (Datter af Proprietær J. C. O.).

C.s videnskabelige Arbejder ere fortrinsvis gaaede i experimental 
Retning. Særlig har han undersøgt Lysets Gjennemgang 
gjennem Legemerne, og disse Arbejder have ført til betydningsfulde 
Resultater; saaledes opdagede han 1871 den anomale Farvespredning 
i farvede Vædsker («Vidensk. Selsk. Overs.») og 1884 Lysets Forhold 
i Vædsker, der indeholde opslemmede Pulvere. Af andre Arbejder 
skal fremhæves: «Krystallografisk-optiske Undersøgelser» («Vidensk. 
Selskabs Skr.» 1873), et meget omfattende systematisk experimentalt 
Arbejde, udført med stor Omhu i Forening med Kemikeren H. 
Topsøe, «Magnetiske Undersøgelser» (1876), «Forsøg over 
Varmeledningsevnen» («Vidensk. Selsk. Overs.» 1881), «Absolut Maaling 
af Udstraalings- og Indsugningsevne for Varme» (1883), «Methoder 
til at maale Brydningsforholdet for farvede Vædsker» (1883). Den 
nu saa hyppig anvendte Vandluftpumpe er i sin første
Skikkelse opfunden af C. (PoggendorfTs «Annalen»
Bd. 146). Hans Arbejder findes offentliggjorte dels i
Videnskabernes Selskabs Skrifter og Oversigter, dels
i forskjellige Tidsskrifter, særlig i PoggendorfTs
«Annalen der Physik und Chemie».

Ved Siden af sine experimentale Arbejder har
C. gjort omfattende Studier af Fysikkens Historie,
særlig Newtons og Faradays Arbejder. End videre har
han fulgt den nyere Udvikling af den mathematiske
Fysik, der af ham er bleven indført som Disciplin
ved Universitetet. I 1887-89 udgav han «Indledning
til den mathematiske Fysik» (I-II). Et fortroligt
Kjendskab til Fortidens Arbejder og en sikker
Sans for det væsentlige ved Tingene samt en
egen Humor, der røber hans jyske Oprindelse, ere
Særkjender for C.s Docentvirksomhed, der, som det
ses af Ovenstaaende, har været meget omfattende.

<i>K. Prytz.</i>

</chapter><chapter name="Christiansen, Christian Andreas, 1780-1831, Handelsmand">

<b>Christiansen, Christian Andreas,</b> 1780-1831, Handelsmand, 
Søn af ovennævnte Andreas C. (d. 1811),
var født 13. Maj 1780 i Flensborg og arvede i en
ung Alder som eneste Søn Faderens store Forretning,
hvilken han i 20 Aar ledede med stort Held og
fremragende Dygtighed. Største Parten af Flensborgs
Ud- og Indførsel gik igjennem hans Hænder, og
Hundreder af Arbejdere fandt Beskæftigelse i hans
omfattende Virksomhed. Et varigt Minde har han sat
sig ved Anlægget af Flensborgs berømte Kirkegaard, ved
Beplantninger af Byens gamle Fæstningsgrave og ved de
storartede Haveanlæg paa øde, kratbevoxede Bakker vest
for Byen, der ikke alene vakte Samtidens Beundring,
men endnu den Dag i Dag, uagtet store Partier af dem
ere faldne for Øxen, bidrage væsentlig til at give
Flensborgs nærmeste Omgivelser deres velfortjente
Ry for Skjønhed. 1825 kjøbte han det store Gods
Lehmkuhlen ved Preetz, og her døde han som Agent
n. Sept. 1831. Han havde 17. Maj 1805 ægtet Henriette
Rachel Kulenkampff (f. i Celle 25. Maj 1784, d. 12. Maj
1867). Enken solgte 1842 Lehmkuhlen, og ved samme Tid
overtog den ældste Søn, <i>Andreas C.</i> 
(f. 3. Avg. 1816, d. 16. April 1900.), 
Forretningen. Under de politiske Stridigheder i Midten
af Aarhundredet, der ogsaa delte Flensborg i to Lejre,
havde den loyale Del af Byens Borgere en væsentlig
Støtte hos denne for sit danske Sindelag bekjendte,
med de anseteste Slægter i Flensborg besvogrede
Familie. A. C., der var Præsident i Flensborg-Husum-Tønning 
Jærnbaneselskabet og Chef for den kongelige 
Christiansgarde i Flensborg, nød stor Yndest hos Kong Frederik VII 
og modtog flere Gange Kongen og hans Følge paa sin smukke 
Ejendom, i de Tider en stor Udmærkelse for en borgerlig født 
Privatmand. Under Felttoget 1849 var han Ordonnansofficer hos 
General de Meza. Hans Moder og hans Hustru, Cathrine 
Vilhelmine f. Schmidt (f. 6. Febr. 1825), modtoge Dekorationer af Kong 
Frederik VII, sidstnævnte tillige af Kong Christian IX, for deres 
opofrende Virksomhed under begge vore sidste Krige. I Midten 
af Halvtredserne opløstes Handelshuset, og A. C. udnævntes da til
Stempelpapirsforvalter for Hertugdømmet Slesvig.

<i>H. R. Hiort-Lorenzen.</i>

</chapter><chapter name="Christiansen, Johannes, 1809-54, Retslærd">

<b>Christiansen, Johannes,</b> 1809-54, Retslærd, 
født 31. Marts 1809 i Slesvig, Søn af Herredsfoged Johann Friedrich C. og 
Friederike Elisabeth f. Kloss, studerede Retsvidenskab i Bonn, Berlin og 
Kiel, tog den juridiske Doktorgrad i Kiel 1832 og blev 1843 
overordentlig og 1844 ordentlig Professor i Retsvidenskab ved Kiels 
Universitet. I hans Værker «Die Wissenschaft der römischen 
Rechtsgeschichte» (1838) og «Institutionen des römischen Rechts» 
(1843) er der især lagt Vægt paa at vise Rettens organiske 
Udvikling og Sammenhæng. Skjønt han var en aandrig og skarpsindig 
Forfatter -- G. Beseler kalder ham endog «eine wissenschaftliche 
Kraft ersten Ranges» --, har han kun haft ringe Indflydelse, 
væsentlig paa Grund af hans vanskelige Udtryksform og noget
excentriske Stil. Han døde 19. Marts 1854. -- En yngre Broder 
af ham, Boje Carl Sophus C. (f. 1816), blev 1848 overordentlig 
Professor i Retsvidenskab i Kiel, men har ikke udfoldet nogen 
betydningsfuld Virksomhed og blev afskediget 1872 efter længere Tids 
Orlov.

Alberti, Schlesw.-Holst.-Lauenb. Schriftsteller-Lex. 
Allg. deutsche Biographie IV.

<i>Deuntzer.</i>

</chapter><chapter name="Christie, Werner Hozewinckel, 1746-1822, Lagmand og Landmand">

<b>Christie, Werner Hozewinckel,</b> 1746-1822, Lagmand og Landmand, 
studerede ved Kjøbenhavns Universitet og rejste senere 
udenlands. 1775 blev C., der paa sine Rejser i England og Frankrig 
havde udvidet sine mekaniske og mathematiske Kundskaber, Konduktør
i Bergens Stift. Efter at han 1780 havde opnaaet Titel og 
Rang som Kancelliraad, blev han 1783 udnævnt til Lagmand, 
hvilken Stilling han beklædte, indtil disse Embeder 1797 bleve 
ophævede. Han døde 19. Sept. 1822. 1784 ægtede han Helene 
Margrethe Kamstrup (d. 1829). Mest bekjendt er C. bleven ved sin 
Drift af Gaarden Hop ved Bergen, som han kjøbte 1775, og i hvis 
Nærhed han anlagde et Marmorværk, om hvilket der i sin Tid 
næredes store Forhaabninger. Bl. a. troede man her at kunne 
skaffe Thorvaldsen Marmor til hans Statuer, hvad dog snart maatte 
opgives som uigjennemførligt. Han forbedrede Gaardens Drift og 
opførte der forskjellige, nu nedtagne Bygninger, der vakte Samtidens 
Beundring.

Nicolaysen, Norske Stiftelser III, 880 f. 
Vargas Bedemar, Reise nach dem hohen Norden I, 497 f.

<i>Yngvar Nielsen.</i>

</chapter><chapter name="Christie, Vilhelm Frimann Koren, 1778-1849, norsk Statsmand">

<b>Christie, Vilhelm Frimann Koren,</b> 1778-1849, norsk Statsmand, 
var født 7. Dec. 1778 i Christianssund, hvor hans Fader, 
Johan Koren C., der tilhørte en nogle Slægtled tidligere fra Skotland 
indvandret Slægt, var Byfoged, senere Postmester. Moderen 
hed Anne Thue f. Brodtkorb. Efter 1789-94 at have frekventeret 
Bergens lærde Skole blev han i sidstnævnte Aar Student ved 
Kjøbenhavns Universitet, hvor han 1799 underkastede sig den 
latinsk-juridiske Embedsexamens theoretiske Del og derpaa 1802 
den praktiske. 2. Jan. 1801 var han allerede bleven Underkancellist 
i danske Kancelli og blev derhos ved Karantæne-Direktionens 
Oprettelse i Okt. 1804 Sekretær i denne; 1805 forundtes der ham 
Karakter som Kancellisekretær. C. havde tidlig henledet 
Opmærksomheden paa sin sjældne Dygtighed og navnlig vundet 
Kancellipræsident Fr. J. Kaas' Tilfredshed i den Grad, at denne lovede 
ham hurtig Befordring i Kancelliet, hvis han vilde forblive der. 
I det hele taget bød C.s Stilling i Danmark ham store Behageligheder 
og skulde kunne synes at have saa meget tillokkende ved 
sig, at det maatte blive ham vanskeligt at rive sig løs. Men dog 
fulgte han den samme dragende Magt tilbage til Fædrelandet, som 
netop ved denne Tid kom til Syne hos en stor Del af de unge 
Mænd, der fra Norge vare komne til Kjøbenhavn for der at drive 
sine Studier. Efter Ansøgning erholdt han 1. April 1808 Embedet 
som Sorenskriver i Nordhordland ved Bergen; som saadan tog han 
sin Bolig i Bergen, til hvilken Stad han gjennem den øvrige Del 
af sit Liv vedblev at være knyttet.

Da Bergen i 1814 skulde vælge Deputerede til Rigsforsamlingen 
paa Ejdsvold, var C. en af dem, som hædredes med dette Bevis 
paa sine Medborgeres Tillid; han var Forsamlingens Sekretær, men 
spillede for øvrigt ikke denne Gang nogen ledende Rolle. Han 
sluttede sig nær til Falsen og Sverdrup som dem, der repræsenterede 
Christian Frederiks Politik, med et isoleret Norge. Efter 
Rigsforsamlingens Opløsning blev C. af den nyvalgte Konge sendt til 
England i en Deputation sammen med Statsraad Aall og Kjøbmand
Rosenkilde som «det norske Folks befuldmægtigede hos den engelske 
Regering for at overbringe Underretning om Rigsforsamlingens 
Udfald, om Norges Konstitution, Kongevalget og det norske Folks 
bestemte Vilje at forsvare sin Selvstændighed». Efter en længere 
Venten i Christianssand kom de afsted fra Flækkerø med den 
engelske Orlogsbrig «Shelldrake», der landsatte dem i Leith; ved 
sin Ankomst til London bleve de imidlertid ikke modtagne af 
Regeringen, men fik i Steden Befaling til at rejse til Yarmouth, 
hvorfra de førtes tilbage til Flækkerø. For at aflægge Beretning 
om sin uheldige Rejse begav Deputationen sig til Kongen, hvem 
den traf paa Moss. Aall kom først og deltog i Underhandlingerne 
med de svenske, medens C. først ankom 13. Avg. Han forefandt 
Kongen dybt nedbøjet og nervøs, og de Beretninger, som denne 
nu fik at høre af den hjemvendte Deputation, kunde ikke hæve 
hans Stemning. Konventionen til Moss afsluttedes 14. Avg., og 
den Politik, for hvilken C. havde kæmpet paa Ejdsvold, havde 
dermed vist sig uholdbar; han maatte med mange andre erkjende,
at Norges Selvstændighed ogsaa lod sig opretholde under en 
Forening med Sverige.

Ved Valgene til det 1. overordentlige Storting, der blev 
indkaldt i Henhold til Konventionen, blev C. en af Bergens 4 
Stortingsmænd, der valgtes med det imperative Mandat at stemme mod 
en Forening med Sverige. For C.s Vedkommende havde dette 
ingen anden Følge, end at han, da Stortinget 20. Okt. 1814 besluttede 
at vedtage Princippet om Norges Forening med Sverige, var en 
af de 5 Repræsentanter, der stemte imod dette, medens han for 
øvrigt netop blev den, som ledede de derom førte Forhandlinger. 
Fra 11. Okt. var C. Stortingets og tillige Odelstingets faste 
Præsident, i det han fra denne Dag gjenvalgtes ved hvert af de 
ugentlige Valg. Paa en glimrende Maade fyldte han her sin 
Plads, og han staar efter denne Tid som en af sit Lands mest 
udmærkede og mest fortjente Mænd. Indad ledede han Stortingets 
Forhandlinger med en Fasthed og Sikkerhed, der ikke et Øjeblik 
tillod Forsamlingen at fjærne sig fra den Vej, der af Omstændighederne 
naturlig var den opstukken. Uden anden forudgaaende 
Øvelse, end hvad han havde kunnet erhverve sig paa Ejdsvold, 
vidste han med en beundringsværdig Skarphed at udrede og fastslaa 
hver Sag, der forelaa, efter dens virkelige Beskaffenhed, 
saaledes at den, fuldt opklaret, kunde gaa til Afgjørelsen. Han var 
som født til at lede en debatterende Forsamling under de vanskeligste 
Forhold. Til den ene Side arbejdede han paa at dæmpe 
de frembrydende Lidenskaber, medens han til den anden maatte 
hæve det sunkne Mod og vække nye Forhaabninger.

Allerede 14. Okt. var C. valgt til Medlem af den Komité, 
der skulde modtage Oplysninger fra de svenske Kommissærer og 
meddele disse til Stortinget. Men som Præsident var han indtil 
videre fritagen for dette Hverv, indtil han 26. Okt. fik Stortingets
Paalæg om at deltage i Komiteens Forhandlinger, for saa vidt 
disse gik ud paa at gjøre Indstillinger til Stortinget. Herved lagdes 
Ledelsen af de vigtige Forhandlinger, der nu førtes med de svenske 
Kommissærer, helt i C.s Hænder, og han førte dem til Enden med 
den samme Bestemthed, der havde udmærket hans Færd fra 
Præsidentens Plads. Fast og ubøjelig holdt han sig som den
overlegne Underhandler den hele Tid til det, hvori han maatte se sin 
og Stortingets Opgave, kun at forhandle om de Forandringer, der 
maatte foretages med den norske Grundlov som en nødvendig 
Følge af Foreningen med Sverige. Det var denne Opgave, som 
han løste, og hvorved han erhvervede sine Landsmænds dybeste 
Taknemmelighed og for alle Tider opnaaede en Adkomst til at 
regnes som en af Nordens største Statsmænd. Ikke mindst tiltrak 
han sig ved sin Dygtighed Carl Johans Opmærksomhed og vandt 
hos ham en Anerkjendelse, der senere i Livet gav sig til Syne ved 
en Række smigrende Tilbud om at overtage de højeste Embedsposter. 
Ikke mindst bidrog hertil den glimrende Maade, hvorpaa 
C. som Stortingets Præsident efter Edsaflæggelsen 10. Nov. og efter 
Stortingets Opløsning 26. Nov. besvarede de af Kronprinsen holdte 
Taler. Stortingets Medlemmer skjænkede C. en Guldpokal, der i 
1815 blev ham overleveret som et synligt Tegn paa dets Erkjendtlighed 
for hans store Fortjenester, og som yderligere Bevis herfor 
voteredes ham en Takadresse. Derhos blev han Formand for den 
Deputation, der paa Stortingets Vegne skulde overbringe den 
nyvalgte Konge, Carl XIII, et af dette underskrevet Exemplar af den 
norske Grundlov og en Adresse. Disse overleveredes i Kongens
Hænder 14. Dec. 1814 ved en højtidelig Avdiens paa Rigssalen i 
Stockholms Slot, ved hvilken Lejlighed C.s Veltalenhed atter viste 
sig i sit skjønneste Lys. Som sine Landsmænds Repræsentant 
stod han her i Bevidstheden om at have sit Folk i Ryggen 
og talte mandige Ord til et Folk, der nys havde været Norges 
Fjender, men fra da af skulde staa ved det norskes Side som nye 
Brødre; atter var der forelagt ham en stor og vanskelig Opgave, 
som han imidlertid efter Samtidens enstemmige Dom løste med
samme glimrende Held som de tidligere.

Ved sin Tilbagekomst til Bergen modtog han et fornyet Bevis 
paa sine Medborgeres Erkjendtlighed, i det Byens Indbyggere 
stiftede et Legat, der for Eftertiden skulde bære hans Navn. Paa 
Kronprinsens udtrykkelige Ønske om at se ham i et mere anseligt 
Embede end det, han tidligere havde beklædt, -- i Statsraadet 
vilde han trods Opfordring ikke indtræde -- modtog han 25. Maj
1815 Udnævnelse til Stiftamtmand i Bergens Stift og Amtmand i 
Søndre Bergenhus Amt. Derhos blev han paa ny valgt til Bergens 
Repræsentant ved det 1. ordentlige Storting, der traadte sammen 
1. Juli 1815 og forblev samlet i mere end et Aar, en Tid, hvori 
atter C. var den, som bar den største Del af Arbejdets Byrder 
og med en beundringsværdig Udholdenhed ledede dette. Han 
valgtes jævnlig til Stortingets Præsident, hvorhos han en Tid tillige 
var Præsident i Odelstinget. Det faldt derved i hans Lod at blive 
Grundlæggeren af den Forretningsorden, som siden er fulgt i den 
norske  Nationalforsamling, og at fastslaa Udviklingen af den 
konstitutionelle Praxis i Norge. Hans anstrængende og opofrende 
Virksomhed i denne Henseende lader sig ikke vurdere højt nok.

C., der kun havde haft en mere underordnet Andel i selve 
Grundlovsarbejdet paa Ejdsvold, havde i 1814 ikke været nogen 
særlig Beundrer af Bondestanden, som der gjordes til den egentlige 
Bærer af den da grundlagte demokratiske Samfundsorden; men i 
1815, da der var opstaaet en stærk Frygt for Følgerne af en 
Bondevælde, var han beredt paa at tage Konsekvenserne af, hvad der 
var sket. Af alle de Embedsmænd, som vare valgte ind i Stortinget, 
var han den, som bedst forstod at omgaas med Bønderne, 
og navnlig vandt han i Odelstinget deres Tillid, samtidig med at 
han sluttede sig til den nye Styrelse og nød den største Anseelse 
hos Carl Johan og Regeringen. En saa indflydelsesrig Stilling som 
den, C. indtog under dette Storting, har ingen anden norsk Statsmand 
haft. Men heller ikke han undgik Miskjendelse. Med den 
daværende Embedsmands-Opposition, der fornemmelig beherskede 
Lagtinget, havde han jævnlig Sammenstød, og han blev af denne 
betragtet som en frafalden, der stod under Paavirkning af en 
svensksindet Regering og gjennem sin Indflydelse hos Bønderne i 
Samraad med denne arbejdede paa at fremme svenske 
Sammensmeltningsplaner. Denne Mistanke var lige saa udbredt, som den 
var ugrundet; men den formaaede ikke at hindre C. fra at gjøre
sit Arbejde paa en Maade, der maatte aftvinge hans Landsmænd 
almindelig Beundring. Paa det 2. ordentlige Storting i 1818 
mødte C., der i Mellemtiden fra 1817 havde været Medlem af 
Lovkommissionen, paa ny som Repræsentant for Bergen og 
udfoldede atter denne Gang sin Veltalenhed og sjældne Arbejdskraft. 
Han valgtes jævnlig til Stortingets og til Lagtingets Præsident og 
var Medlem af ikke mindre end 19 forskjellige Komiteer; ogsaa 
denne Gang frygtede Oppositionen i ham den sikre Regeringsven, 
der var stærk ved sin Indflydelse hos Stortingets Bønder, og den 
tillagde ham i sin Ængstelse de samme vidtgaaende Planer som 
i 1815. Men denne oppositionelle Miskjendelse bøjede ikke C., 
der stod lige saa uforfærdet i sin Gjerning som nogen Sinde tidligere; 
han holdt ud i sit Arbejde for Norges Vel uden at se hen 
til andet, end hvad han holdt for det rette, og om han end kunde 
se sig mistydet og miskjendt af Folk, der i Sammenligning med 
ham selv kun vare Pygmæer, og hvis Kjærlighed til Fædrelandet 
og dets konstitutionelle Frihed ikke var ledsaget af tilsvarende 
Menneskekundskab og politisk Skjøn, saa gik han derfor lige rolig 
sin Vej. Men det store Arbejde, der i disse Aar havde hvilet 
paa hans Skuldre, havde alligevel brudt hans legemlige Kraft, og 
da C. efter som Formand for Stortingets Deputation at have overværet 
Carl Johans Kroning i Throndhjems Domkirke 7. Sept. 1818 
vendte tilbage til Bergen, var han i den Henseende en knækket 
Mand. Han vilde aldrig senere modtage Valg som Stortingsmand. 

For om muligt at gjenvinde sin tabte Helbred foretog C. 
1823 en Rejse til Carlsbad, hvor han opholdt sig meget længe. 
Men han vendte tilbage uden at mærke synderlig Bedring, 
hvorfor han saa sig nødsaget til at ansøge om Afsked, hvilken 
blev ham tilstaaet under 24. Jan. 1825 med fuld Gage i Pension. 
1825 erholdt han Medaillen for Borgerdaad; allerede i 1815 
var han bleven Ridder og 1816 Kommandør af Nordstjærnen. I 
Aarene efter 1825 bedredes paa ny hans Helbredstilstand, hvorfor
han ansøgte om det ledige Embede som Toldinspektør i Bergen, 
hvilket han erholdt under 24. Juni 1828. Kort i Forvejen havde 
han afslaaet Kongens smigrende Tilbud om at blive norsk 
Statsminister i Stockholm og Justitiarius i Højesteret. 
Under et Fravær fra Bergen om Høsten 1835 blev C. paa ny 
valgt til Repræsentant paa Stortinget. Han besøgte den Gang 
Christiania, hvor han af Carl Johan blev modtagen med smigrende 
Opmærksomhed. Ved sin Hjemkomst fandt han atter, med 
Henvisning til Sandsynligheden af, at hans legemlige Kræfter ikke 
vilde udholde den med Stortingshvervet forbundne Anstrængelse, 
at maatte frasige sig dette. Som en sidste Paaskjønnelse af sine 
Fortjenester modtog han 1847 ved St. Olafs Ordenens Oprettelse 
dennes Storkors.

En af de smukkeste Sider ved C.s omfattende Virksomhed er, 
hvad han virkede for Bergens Musæum. Han er dettes egentlige 
Stifter, i det Ideen til dets Oprettelse er udgaaet fra ham, der i 
Forening med nogle af sine bergenske Venner 1825 udstedte 
Indbydelse til at grundlægge et saadant. Denne mødtes med en 
almindelig Tilslutning, og efterhaanden fremvoxede der nu under 
hans personlige Tilsyn en smuk videnskabelig Samling, der 
fornemmelig hurtig vandt Betydning for Studiet af det vestenfjældske
Norges Arkæologi og Naturhistorie. At arbejde for dette Musæum 
var C.s Liv i hans senere Aar, og efter dets Oprettelse kastede 
han sig ogsaa med ungdommelig Aandsfriskhed over Studiet af 
enkelte af de Videnskaber, der stode i nærmere Forbindelse med
Musæets Samlinger. Hans Forfattervirksomhed er især knyttet til 
det antikvariske Tidsskrift «Urda». Ved sine store Sprogkundskaber 
blev han ogsaa den af Direktionens Medlemmer, der nærmest fik 
at føre dens udbredte Korrespondance.

Om Sommeren 1847 foretog C. en Sørejse med et for dette 
Øjemed lejet Fartøj, paa hvilken han kom lige til Bunden af 
Throndhjemsfjorden og undervejs besøgte sin Fødeby, Christianssund. 
Lidt over 2 Aar senere døde han, 10. Okt. 1849. Paa hans Grav 
paa Jacobs Kirkegaard oprejstes en Bavtasten, og 1868 afsløredes
hans Billedstøtte paa Bergens Torv. Han var ugift.

Selmer, Nekrolog. Saml. II, 603 ff.
Halvorsen, Norsk Forf. Lex.

<b>Yngvar Nielsen.</b> 

</chapter><chapter name="Christiern, s. Christian.">

<b>Christiern,</b> s. Christian.

</chapter><chapter name="Christiernsen, Aage, s. Christiansen.">

<b>Christiernsen, Aage,</b> s. Christiansen.

</chapter><chapter name="Christine, jvfr. Kirstine.">

<b>Christine,</b> jvfr. Kirstine.

</chapter><chapter name="Christine, 1461-1521, Kong Hans' Dronning">

<b>Christine, 1461-1521,</b> Kong Hans' Dronning, Datter af Kurfyrst 
Ernst af Sachsen og Elisabeth af Bajern, blev født i Torgau 
24. Dec. 1461. I sit 16. Aar (1477) fæstedes hun til Christian I's 
Søn Hans. Den gamle Bryllupsvise, der er en Omskrivning af 
Dagmarvisen, skildrer, hvorledes Rigshofmesteren Hr. Erik Ottesen 
(Rosenkrantz) sendes til Sachserland for at bejle til den unge 
Frøken og vinder hende ved Tærningekast. Det følgende Aar 
førtes hun i et stort Optog til Warnemünde, hvor hun hentedes af 
et stort dansk Følge; Brylluppet stod med stor Pragt paa Kjøbenhavns 
Slot 6. Sept. 1478. 18. Maj 1483 kronedes hun i Frue Kirke 
tillige med Kong Hans, 4. Febr. 1499 i Upsala. Ogsaa i Aaret 1500 
ledsagede hun Kongen til Sverige, ligeledes i Jan. 1501. Ved 
Tilbagerejsen i Avg. lod han hende blive tilbage paa Stockholms 
Slot for under de truende urolige Forhold at give sine Tilhængere 
et Samlingspunkt, og her udholdt den fromme Kvinde, der var 
saa blød, at hun kunde græde, naar hun maatte udeblive fra en 
Messe, fra Sept. 1501 til 6. Maj 1502 en af de haardeste Belejringer, 
Unionstiden kjender. Af 1000 Mands Besætning vare kun 70 af 
Hunger og Pest udmagrede Skikkelser tilbage ved Overgivelsen. 
Efter Kapitulationen skulde hun føres tilbage til Danmark til Lands 
eller til Vands, naar Sten Sture havde bestemt, hvilke Personer 
der skulde udgjøre hendes Følge; imidlertid skulde hun, dog i 
fuldstændig Frihed, opholde sig i Sortebrødrekloster. Faa Dage
efter Overenskomsten kom Kong Hans med en Flaade til Stockholm. 
At begive sig til ham nægtedes hende, og til Trods for 
Overenskomsten holdtes hun tilbage i et Slags Fangenskab, først i 
Stockholms Sortebrødrekloster, senere i Graabrødreklosteret og til sidst 
i Vadstenas Kloster, indtil hun, til Dels ved lybsk Mægling, i Okt. 
1503 endelig frigaves og af Sten Sture og et stort Følge ledsagedes
til Grænsen. I Halmstad modtoges hun med stor Højtidelighed 
af sin ældste Søn, Hertug Christian, og den danske Adel efter 
henved 3 Aars Fraværelse. Det følgende Aar (1504) gjorde den 
fromme Dronning en Pilegrimsrejse til Wilsnack og Sternberg, 
bekjendte Valfartssteder i Mark Brandenburg, hvor hun ogsaa havde 
en Sammenkomst med sin eneste Datter, Elisabeth (f. 1485), der i 
Aaret 1502 under Moderens Ophold i Sverige var bleven gift med 
Kurfyrst Joachim L Kort efter stiftede hun St. Clara Kloster i 
Kjøbenhavn for Nonner af Graabrødreordenen og senere et lignende 
i Odense. Graabrødreordenens Stifter, St. Franciscus, var hendes 
Yndlingshelgen. Efter ham opkaldtes hendes yngste Søn Frands 
(f. 15. Juli 1497), og da han til stor Sorg for hende døde 1511, 
stededes han til Hvile i Graabrødrekloster i Odense. Her til førtes 
ogsaa Kong Hans, hvem Dronning C. havde ledsaget paa hans 
sidste Rejse i Jylland, efter sin Død i Aalborg
20. Febr. 1513. Dronningen tog nu Ophold paa
Næsbyhoved Slot ved Odense, der hørte til hendes
Livsejegods. Hendes endnu bevarede Regnskabsbøger
vise hende som en sjælden from og godgjørende
Kvinde, ikke blot mod Graabrødreordenen, men ogsaa
mod fattige og lidende, -- et smukt Exempel paa en
oprigtig troende Katholikinde midt under Kirkens
Forfald. I Graabrødrekirken i Odense indrettede hun
det endnu bevarede pragtfulde Gravminde, hvorpaa
baade hun selv og Kong Hans ere afbildede. Under
hendes Tilsyn forfærdigede Claus Berg hertil sin
berømte Altertavle, hvorpaa der ligeledes findes
Billeder af hele Kongefamilien, og her stededes hun
selv til Hvile i Franciskanerordenens Nonnedragt,
da hun døde i Odense 8. Dec. 1521, henved 60 Aar
gammel. I Anledning  af  Graabrødrekirkens forestaaende 
Nedrivelse flyttedes Ligene og Mindesmærkerne 
1805 til St. Knuds Kirke. - Uden Sorger havde hendes 
Enkestand ikke været. Christian II's Forhold til Dyveke 
tog hun sig nær, og næppe mindre, at han og hendes Brødre,
Frederik den vise og Johan (den bestandige),
begunstigede Luthers Lære.

Molbech, Nord. Tidsskr. f. Hist., Lit. og Konst I, 430 ff. 
Werlauff, Monumentet over K. Hans og 
Dronn. Christine  i St. Knuds Kirke i Odense. 
Allen, De tre nord. Rigers Hist. 1497-1536 I, 216 ff. o. fl. St.

<i>A. Heise.</i>

</chapter><chapter name="Christine,</b> 1521-90, Christian II's og Dronning Elisabeths yngste Datter">

<b>Christine,</b> 1521-90, Christian II's og Dronning Elisabeths yngste Datter. 
Næppe 2 Aar gammel fulgte
hun med sine Forældre i Landflygtigheden og opdroges
efter Moderens Død (1526) ved Statholderinden
Margrethe af Nederlandenes Hof. Kun 13 Aar gammel
blev hun 1534 gift med Hertugen af Mailand, Frands II
af Sforza, der dog allerede døde 24. Okt. 1535. Hun
vendte nu tilbage til Nederlandene, hvor hun opholdt
sig hos sin Moster Enkedronning Marie af Ungarn. Den
14aarige, for sin Skjønhed berømte Enke blev snart
Gjenstand for talrige Frierier: Hertugen af Florents,
Alexander af Medici, den skotske Hertug John af
Albany, Grev Christoffer af Oldenborg bejlede til
hende, men fik alle Afslag. Kejser Carl V tænkte først
paa at gifte hende med Hertug Carl af Angouléme,
Kong Frands I's yngste Søn, senere med Henrik VIII
af England, der for tredje Gang var bleven Enkemand;
men begge Forsøg glippede af politiske Grunde, og
1541 blev hun endelig formælet med den unge Hertug
Frands I, Arving til Lothringen. Efter et 4aarigt
lykkeligt Ægteskab blev hun paa ny Enke 1545, og fra
nu af forblev C. ugift. Hun overtog tillige med sin 
Svoger Formynderskabet for sin lille Søn Carl, men maatte 1552 
ved Henrik II's Angreb paa Carl V nedlægge dette og begav sig 
derpaa til Brüssel,  medens hendes Søn blev opdraget ved det 
franske Hof. Hun holdt Hof i Mecheln og spillede fra nu af en 
ikke ringe politisk Rolle. Det var saaledes hende, der i Forening 
med Cardinal Granvella bragte Forhandlingerne i Cateau-Cambresis 
1559 til et lykkeligt Resultat. Philip II tænkte en Tid paa at gjøre 
hende til Statholderinde i Nederlandene, men Granvella forhindrede 
dette, og C. drog nu atter tilbage til Lothringen, hvor hendes 
Søn havde overtaget Regeringen. Her var det, at hun begyndte, 
støttet af landflygtige og misfornøjede danske, særlig Peder Oxe, 
at foretage de noksom bekjendte «Praktikker» imod Danmark; hun
konspirerede med Sverige, med den berygtede Æventyrer Wilhelm 
v. Grumbach og andre, men det hele blev, som det træffende er 
blevet sagt, kun en Storm i Vandglasset. 1578 drog hun for sin 
Helbreds Skyld til Italien, hvor hun levede paa sit Livgeding i 
Byen Tortona indtil sin Død, 10. Dec. 1590. Fra hendes Søn 
nedstammer i lige Linje det nuværende østerrigske Kejserhus.

C. var en af sin Tid højt beundret Dame. Hendes Skjønhed 
var vidt berømt. Hun talte 5 fremmede Sprog, var i Besiddelse 
af et ualmindeligt musikalsk Talent, var dertil en fortræffelig 
Rytterske, elskede Jagt og besad en usædvanlig Smag, saa at 
Dragter, optagne efter hende, kaldtes á la Lorraine. Opdraget i 
den katholske Religion, blev hun denne tro til det sidste; hun 
roses i denne for sin Tøjlesløshed saa berygtede Tidsalder for sit 
rene, uplettede Liv, sin Gudsfrygt, Mildhed og Godgjørenhed, men 
fremfor alt for «sit høje Sind» -- som Samtiden udtrykker sig. 
Hun glemte aldrig, at hun var en Kongedatter.

Vidensk. Selsk. Skr. V. 
Illustr. Tid. Nr. 507. 
Dsk. Mag. 4. R. IV, 1 ff.

<i>Mollerup.</i>

</chapter><chapter name="Christine,</b> Hertuginde af Gottorp, 1543-1604">

<b>Christine,</b> Hertuginde af Gottorp, 1543-1604, 
Datter af Landgrev Philip den højmodige af Hessen og Christine af Sachsen, 
fødtes 29. Juni 1543 i Kassel. C. nød en fortrinlig Opdragelse af 
sin Moder og efter hendes Død af sin Faster Enkehertuginde 
Elisabeth af Sachsen. Hun ægtede i Dec. 1564 Hertug Adolf af
Gottorp (I, 108) og blev ved ham Moder til 5 Sønner og 5 Døtre; 
hun roses for sine huslige Dyder og sin uskrømtede Fromhed. 
Efter Mandens Død 1586 havde hun Enkesæde paa Slottet i Kiel. 
C. havde den Sorg at se sine to ældste Sønner dø kort efter 
hinanden som regerende Hertuger, henholdsvis 19 og 20 Aar gamle,
hvorefter den tredje, Johan Adolf, i en Alder af
15 Aar kom til Regeringen; hun tog sig kraftig og
samvittighedtfuldt af deres Interesser, indtil de
kom til Skjels Aar og Alder. Datteren Christine
ægtede Carl IX af Sverige og blev Moder til Gustav
Adolf. C. udgav en Samling Salmer og en Bønnebog
og døde i Kiel 13. Maj 1604; begravet i Slesvig
Domkirke.

Allg. deutsche Biographie IV.

<i>A. D. Jørgensen.</i>

</chapter><chapter name="Christmas, John, 1799-1873, Søofficer">

<b>Christmas, John,</b> 1799-1873, Søofficer, 
født i Kjøbenhavn 3. Febr. 1799, stammede fra den
adelige Slægt C. af Waterford i Irland. Faderen,
Kapitajn John C. (f. 13. Okt. 1757 d. 6. Jan. 1822),
bosatte sig i Danmark 1790. 1812 udnævntes C. til
Søkadet, erholdt 5 Aar senere Redningsmedaillen,
blev 1820 Sekondlieutenant, 1827 Premierlieutenant,
1840 Kapitajnlieutenant, 1852 Kommandørkapitajn
og afskedigedes efter egen Begjæring 1862 med
Kontreadmirals Karakter. Af selvstændige Kommandoer
har C. haft følgende: 1843-45 Chef for Briggen
«Mercurius» i Middelhavet og Vestindien, 1848 Chef
for Fregatten «Freia», senere Fregatten «Havfruen» i
Nordsø-Eskadren, 1849 Chef for Fregatten «Rota». 1859
sendtes han i en diplomatisk Mission til St. Domingo
og udnævntes efter sin Tilbagekomst til Kommandør af
Danebrog. 1871 konstitueredes han som Gouvernør for de
vestindiske Øer, hvor han ejede flere Plantager. Gift
14. Maj 1823 med Malvina Benner (f. 11. Jan. 1802 d.
24. Maj 1876) af Kokkedal i Nordsjælland. C. døde
3. Nov. 1873 paa Plantagen «Peters Rest» paa
St. Croix og begravedes ved Christianssted.

<i>C. With.</i>

</chapter><chapter name="Christoffer I, o.1219-59, Konge">

<b>Christoffer I,</b> o.1219-59, Konge, 
Søn af Kong Valdemar Sejr og Berengaria. I sine yngre Aar (saaledes 1245)
nævnes C. som Herre af Laaland og Falster; han havde
under sin Broder Erik Plovpennings Regering i nogen
Tid sluttet sig til Hertug Abel imod Kongen, men
en Forsoning blev dog bragt til Veje. Efter Abels
Drab 29. Juni 1252 hyldedes C. til Konge og kronedes
Juledag s. A. i Lunds Domkirke, uagtet Abels ældste
Søn Valdemar i Faderens Levetid var bleven erkjendt
som Tronfølger. Herved lagdes Grunden til en Strid
mellem Kongeslægtens to Grene, der skulde fortsættes
gjennem flere Menneskealdre og idelig faa ny Næring
af Tidens mange andre Stridsæmner. Vel forsonede
C. sig 1254 med Abels Slægt ved at forlene Valdemar
med Slesvig, 
men da den unge Hertug 3 Aar efter døde, inddrog C. Lenet, og 
Striden brød ud paa ny. Tilmed var det imidlertid kommet til 
Kamp med Kirken. Den begavede, herskesyge og hensynsløse 
Bisp i Roskilde Jacob Erlandsen overtog 1254 Ærkebispedømmet, 
fuldt beredt paa at ville gjennemføre den af Kirken andensteds
vundne Særstilling lige over for den verdslige Magt. Samtidig med 
at et Danehof af holdtes i Nyborg 1256, sammenkaldte Jacob Erlandsen 
et Kirkemøde til Vejle, hvor det vedtoges, at hvis nogen Bisp led
Overlast, og Kongen formodedes at være Skyld deri, skulde Landet 
belægges med Interdikt. C. optraadte nu voldsomt imod Bisperne; 
samtidig begyndte de fattigste blandt Bønderne (Kotkarlene) 
Uroligheder, en Krig med Norge udbrød, og Kong Hakon Hakonsen 
lagde sig med sin Flaade foran Kjøbenhavn (1257); da besluttede 
C. sig til at forsone sig med denne Fjende og knyttede endog
Hakon til sig ved et Forsvarsforbund. C.s voldsomme Færd lige 
over for Kirken naaede sit Højdepunkt, da han i Forbitrelse over, 
at Ærkebispen vægrede sig ved at krone hans Søn Erik, i Febr. 
1259 lod Jacob Erlandsen fængsle. Interdiktet skulde nu lægges 
over Landet; nogle af Bisperne rejste sig mod Kongen og traadte 
i Forbindelse med Fyrst Jarimar af Rygen og Erik (Abelsen), en 
vendisk Hær ankom til Kjøbenhavn. C. optog Kampen med Kraft, 
men 29. Maj 1259 døde han pludselig i Ribe. Der opstod strax
Mistanke om, at han var bleven forgivet, og Abbed Arnfast af 
Ry angaves som Morderen; men der havdes ingen som helst 
Hjemmel for denne Beskyldning. C. blev begravet i Ribe Domkirke.

C.s korte Regeringstid var saaledes en skæbnesvanger og højst 
urolig Tid, og Kongen, som var en stivsindet, men tillige tapper 
og foretagsom Fyrste, der holdt strængt paa Kronens Ret, var 
næppe den store Kamp voxen; enkelte af hans Handlinger vidne 
dog om diplomatisk Snildhed og Evne til at give efter i sidste 
Øjeblik. C., der roses for sin Kyskhed, blev 1248 gift med den 
pommerske Hertug Sambors kraftige Datter Margrethe Sambiria (med 
Tilnavn Sprænghest); hun døde 1282. De havde Børnene Erik 
Glipping, Valdemar, Niels og Mechtild, gift med Markgrev Albert III 
af Brandenborg.

<i>Johannes C. H. R. Steenstrup.</i>

</chapter><chapter name="Christoffer II, 1276-1332, Konge">

<b>Christoffer II,</b> 1276-1332, Konge, 
Søn af Kong Erik Glipping og Agnes, blev født 29. Sept. 1276. Den første 
Handling af ham, som vi kjende, er den med særlig Grumhed udførte Fængsling af 
Ærkebisp Jens Grand 1294. C.s Broder Kong Erik Menved gjorde 
ham 1303 til Hertug af Estland, men efter de estlandske Vasallers 
Ønske tilbagekaldtes Forleningen, og C. blev 1307 Hertug af Samsø 
og Halland. Ligesom C. allerede tidligere havde vist sig utro 
mod sin Broder, saaledes indgik han nu hemmeligt Forbund med 
de svenske Hertuger Erik og Valdemar og lod sig under den 
udbrudte Krig overrumple af dem. Snart traadte han igjen i venligt 
Forhold til Erik Menved, og ved den prægtige Fest i Rostock 1311
slog denne ham til Ridder. I Aarene 1316-17 fejdede C. 
aabenbart mod Kongen, efter at han havde sluttet Forbund med 
Markgreven af Brandenborg. Han opholdt sig i Pommern, da Kong 
Erik døde 13. Nov. 1319; paa sin Dødsseng havde denne advaret 
imod at tage C. til Konge. C. hyldedes imidlertid kort efter og
maatte 25. Jan. 1320 underskrive en Haandfæstning, der ikke blot 
aldeles bandt hans Hænder lige over for Landets mægtige, men 
tillige hindrede ham i ved nye Skatter at bringe Landets økonomiske 
Forhold paa Fode eller at betale sin Broders Gjæld, hvilket sidste
dog Haandfæstningen paabød. At overholde dette Brev var 
saaledes umuligt, og C. brød sig ikke heller om at handle mod sit 
Tilsagn. Lige over for de urolige og oprørske Vasaller var han i 
Begyndelsen heldig, og efter at have forsonet sig med Ærkebisp 
Esger kronedes han og hans Søn Erik 15. Avg. 1324. Men da
Hertug Erik af Sønderjylland døde 1325, og C. vilde tilrive sig 
Værgemaalet for dennes Søn Valdemar, grebe de holstenske Grever 
Gert og Johan til Vaaben, og efter en Kamp paa Hesterbjærg 
maatte C. opgive Slesvig. Samtidig rejste de danske Stormænd, 
anførte af Ludvig Albertsen, Laurids Jonsen og Knud Porse, sig 
imod C., og denne maatte flygte til Markgrev Ludvig af Brandenborg, 
der 1324 havde ægtet hans Datter Margrethe. C. blev afsat 
og Hertug Valdemar af Sønderjylland i Steden for antaget til 
Konge under Grev Gerts Formynderskab 7. Juni 1326.

Hermed endte det første Afsnit af C.s Kongedømme. De 
styrende Herrer i Danmark bleve dog snart uenige, og C. arbejdede 
utrættelig paa at gjenvinde Tronen. Af sin Halvbroder Grev 
Johan af Holsten og andre fik han paa haarde Vilkaar Løfte om 
Bistand. I Sommeren 1329 lykkedes det C. at sætte sig fast paa 
de sydlige Øer, hvorpaa Sjælland og en større Del af Jylland bleve 
vundne. Grev Gert bevægedes nu til at lade Valdemar træde 
tilbage i Stillingen som Hertug af Sønderjylland og at overlade 
Kongemagten i Danmark til C. (Febr. 1330). I 2 Aar havde C. 
derpaa Tronen, men uden Anseelse og under nye Kampe. Han 
raadede i Virkeligheden kun over Nyborg og Skanderborg Len, 
medens den øvrige Del af Landet var pantsat. Da der 1331 opstod 
Splid mellem Grev Gert og Grev Johan, tog C. sin Halvbroders 
Parti, men blev slaaet ved Slesvig 30. Nov. 1331; paa Flugten 
styrtede hans Søn Erik med Hesten og døde af Faldet snart efter 
(1332). Ved den følgende Fredslutning tilskrev Gert sig 
Nørrejylland og Fyn. C. levede derpaa i Saxkjøbing paa Laaland; to 
Adelsmænd, Henneke Breide og Johan Ellemose, brændte en Gang 
Huset over ham, toge ham til Fange og førte ham til Grev Johan 
paa Aalholm. C. døde 2. Avg. 1332 i Nykjøbing paa Falster og 
blev begravet 10. Avg. s. A. i Sorø Kirke, hvor et Mindesmærke 
med liggende Figurer, der forestille ham, hans Dronning og en 
Datter, endnu er bevaret.

Til C.s Regeringstid knytter sig ikke et eneste lyst Minde. 
Som C. var troløs, var han venneløs, og ingen Efterretning 
meddeler os noget som helst smukt Træk af hans Karakter. En 
Henvisning til Tidens slette Moral forsvarer ikke hans Opførsel, men 
det maa indrømmes, at han modtog Riget under opløste Tilstande, 
og at de mægtige i Landet kun arbejdede paa egen Fordel. -- 
Han havde nogle Aar før 1307 ægtet Euphemia, Datter af Hertug 
Bogislav IV af Pommern, og havde med hende Sønnerne Erik, 
Otto og Valdemar (Atterdag) og Døtrene Agnes, Margrethe (gift med 
Markgrev Ludvig den ældre af Brandenborg) og Helvig. Euphemia døde 1330.

<i>Johannes C. H. R. Steenstrup.</i>

</chapter><chapter name="Christoffer af Bajern, 1418-48, Konge">

<b>Christoffer af Bajern,</b> 1418-48, Konge, 
skal være født 16. Febr. 1418; som Søn af Pfalzgrev Johan og den pommerske 
Prinsesse Cathrine (s. ovfr. S. 432) nedstammede han paa mødrene Side 
fra det danske Kongehus, og da Erik af Pommerns Ægteskab blev
barnløst, var han nærmest berettiget til de tre Rigers Krone. Erik 
ønskede dog at faa sin Fætter Bogislav til Efterfølger, og da C. 
i 1434 besøgte Danmark, skal Morbroderen have taget det Løfte 
af ham, at han ikke mere vilde komme her til. Imidlertid steg 
Misnøjen med Erik, og da denne rejste til Gulland og forblev her, 
skrev det danske Rigsraad i Okt. 1438 til C., at hvis han vilde 
bevare Riget for sin Slægt, maatte han ufortøvet komme til Danmark. 
I den følgende Sommer indfandt C. sig virkelig, Rigsraadet 
opsagde Erik Huldskab og Troskab, og som Rigsforstander overtog
C. Styrelsen. 9. April 1440 blev han hyldet som Konge paa Viborg 
Landsting; Aaret efter blev han taget til Konge i Sverige og 1442 
ligeledes i Norge, hvorefter han paa Nytaarsdag 1443 blev kronet 
i Ribe til Danmarks «archirex».

Det var det mod Erik af Pommern fjendtlige Aristokratparti, 
der havde indkaldt C., og paa alle Punkter maatte denne da 
begynde med at opgive, hvad Erik havde tilstræbt. Foreningen 
mellem de tre Riger blev indskrænket til en blot og bar Personalunion;
i Danmark lovede C. ved sit Valg senere at ville udstede 
en Haandfæstning, hvad baade Margrethe og Erik havde undgaaet. 
Forsøget paa at vinde Sønderjylland tilbage for Riget blev 
skrinlagt; Adolf af Schaumburg fik Arveforlening derpaa, og til ham 
udleveredes Haderslev og Ærø, den sidste tiloversblevne Rest af 
Margrethes og Eriks Erhvervelser; Hansestæderne fik Løfte om 
Stadfæstelse paa deres Privilegier og opnaaede nu virkelig at slippe 
for den af Erik indførte Øresundstold. Saaledes kjøbte C. Kronen 
ved Indrømmelser til alle Sider.

Hans Regering blev kort og uden store Begivenheder. Han 
fik Bugt med et Bondeoprør i Jylland, der havde varet flere Aar 
igjennem, og han vandt Højgejstlighedens Yndest ved at paalægge 
Folket at yde ogsaa den Tredjedel af Tienden, der tilfaldt Bisperne, 
og som det i Jylland tidligere ikke havde været Skik at betale. 
Som oftest havde Kongen sit Sæde paa Slottet i Kjøbenhavn, og 
denne By, som Erik af Pommern havde taget fra Roskildebispen, 
gav han 1443 en Stadsret; naar det derimod ofte siges, at C. i 
dette Aar forlagde Residensen fra Roskilde til Kjøbenhavn, er dette 
en Misforstaaelse. I Sverige havde C. intet godt Navn; man 
paastod, at han var pengegridsk, og at han selv med sit Hof levede 
højt under den herskende Hungersnød, medens Folket maatte lave 
Brød af Bark; derfor kaldtes C. ogsaa «Barkekongen». Han 
havde ved sin Tiltrædelse lovet Svenskerne at skaffe dem Gulland 
tilbage, men Erik sad her ovre paa det faste Visborg Slot, og C. 
gjorde  intet alvorligt for at fordrive ham der fra; klagedes der 
over det Sørøveri, som Erik drev, svarede han blot: «Morbroder 
skal ogsaa leve!» Ytringen er karakteristisk for det Billede, som 
Traditionen har bevaret af C.: en letlevende, godmodig, lille og 
tyk Herre. I Virkeligheden synes den unge Konge ingenlunde at 
have savnet politiske Evner. Det var sin Sag at gaa for skrapt 
frem imod Erik; denne kunde da let overlevere den vigtige Ø 
midt i Østersøen til den preussiske Højmester, som havde haft 
den i Eje ved Aarhundredets Begyndelse og var rede til at betale
svære Penge for atter at faa den i Hænde. I Danmark
lykkedes det C. at slippe for at udstede den
lovede Haandfæstning, og han snoede sig hurtig ud
af den Afhængighed af Hanseaterne, hvori han strax
var kommet; han begunstigede deres Medbejlere i
Handelslivet, Nederlændere og Englændere, og da
Stæderne langt om længe opnaaede Stadfæstelse
paa deres Privilegier, skete det kun med stærke
Forbehold. Opdraget som lille tysk Fyrste havde
C. sikkert medbragt en stærk Antipathi mod de
frie Kjøbmandsbyer, og naar han oftere mødtes med
Nordtysklands Fyrster, troede man i Hansestæderne,
vist ikke med urette, at der blev lagt onde Raad
op mod dem; i Lybek vidste man efter hans Død at
fortælle om en stor Skat, han havde samlet for
at bruge til et Angreb paa Staden, der derved
atter skulde bringes under dansk Herredømme.

C. døde pludselig paa Helsingborg Slot 5. eller 
6. Jan. 1448. 2 1/2 Aar før havde han ægtet Dorothea
af Brandenborg, men Ægteskabet var sønneløst, og
D. giftede sig 1449 med C.s Efterfølger i Danmark,
Christian I. 1443 var C.s Fader død, og Sønnen arvede
da Øvrepfalz, der siden gik over til hans fædrene
Frænder.

<i>Kr. Erslev.</i>


<b>Christoffer,</b> o. 1150-73, Hertug. C. 
var uægte Søn af Kong Valdemar I og Tove; Faderen tog sig varmt
af hans Opdragelse og gav ham gode Lærere. Allerede
inden C. blev voxen, fulgte han med paa Hærtogene
mod Venderne og var endog, med Absalon ved sin
Side, Anfører for et af disse. Omtr. 1167 blev
han Høvedsmand i Sønderjylland og krigede mod
Vagrerne. Han døde 15. Juni (efter Ringstedtavlen
n. April) 1173 og ligger begravet i Ringsted Kirke.

Suhm, Hist. af Danmark VII.

<i>Johannes C. H. R. Steenstrup.</i>


<b>Christoffer,</b> o. 1341-63, Valdemar Atterdags eneste Søn, 
f. 1341 eller 1344. Kun lidet kjende vi til den
unge Kongesøn, med hvis Død Haabet om den gamle danske
Kongestammes Blomstring udslukkedes. Han nævnes 1354,
da Faderen lod ham blive tilbage i Vordingborg,
medens han selv drog over til Jylland. 1358 var
han saa fuldvoxen, at Valdemar kunde betro ham
Underhandlinger med de oprørske Jyder. Det følgende
Aar udnævntes han til Hertug og forlenedes med Laaland
samt valgtes til sin Faders Efterfølger paa Tronen. I
Febr. 1360 paatænktes det eventuelt at gjøre ham selv
anden til Voldgiftsmand i Tvisten mellem
hans egen Fader og Kong Magnus af Sverige. Faa det
store Danehof i Kalundborg 1360 var han tilstede, og
hans Navn forekommer tillige med Faderens i Spidsen
af det Dokument, hvorved Valdemar sluttede Forlig
med sine Undersaatter. I Krigen med Hansestæderne
1362 anførte han den danske Flaade, men i det
sejrrige Slag ved Helsingborg blev han alvorlig
saaret, muligvis af en Blidesten, i Hovedet. Han var
dog ikke haardere angrebet, end at han endnu samme
Efteraar kunde foretage et Angreb paa det svenske
Landskab Finveden, der erobredes. Men det følgende
Aar, midt under Bryllupshøjtidelighederne ved hans
Søster Margrethes og Kong Hakons Giftermaal, angrebes
han af en alvorlig Sygdom, som i Løbet af et Par Uger
lagde ham i Graven 11. Juni 1363. Han blev begravet i
Roskilde Domkirke, hvor endnu det smukke Mindesmærke,
forestillende en ung Mand i hvilende Stilling og iført
ridderlig Rustning, smykket med ædle Stene, minder om
den sidste mandlige Ætling af Svend Estridsens Kongestamme.

Reinhardt, Valdemar Atterdag.

<i>Mollerup.</i>

</chapter><chapter name="Christoffer, Greve af Oldenborg, 1504-66">

<b>Christoffer,</b> Greve af Oldenborg, 1504-66, 
Søn af Grev Johan XIV af Oldenborg (Søn af Christian
I's Broder Gerhard) og Anna af Anhalt, blev
som yngre Søn bestemt for den gejstlige Stand,
fik endnu som Barn et Præbende i Bremen og blev
Domherre i Køln. I Aaret 1524 blev han sendt til
Landgrev Philip af Hessens Hof. Med denne deltog
han i flere Tog og vandt Sporerne i Bondekrigen
i Slaget ved Frankenhausen 1525. Ved Landgrevens
Hof gjorde han Bekjendtskab med Reformationen
og Reformatorerne, navnlig Melanchthon. Allerede
tidlig havde han som tilkommende gejstlig faaet
en omhyggelig Opdragelse. Han beskæftigede sig
gjærne med Oldtidens Forfattere og Reformatorernes
Skrifter. Melanchthons «Loci communes» studerede
han ivrig; Homer førte han med sig paa sine Krigstog;
i det belejrede Kjøbenhavn tyede han til denne under
Ensformighedens Kjedsomhed. Men han havde ogsaa
meget verdslige Tilbøjeligheder; Kvinder og sanselige
Nydelser var han en Ven af. Krigens Æventyr elskede
han. Den humanistisk dannede Æventyrer kunde, ophedet
af Vinen, vise stor Raahed, som hans Sammenkomst paa
Koldinghus med Christian III under Grevefejden bar
Spor af. «Han har en Alcibiades-Natur i sig», ytrede
Melanchthon en Gang om ham, der i hele sit Liv nødig
lod en Lejlighed til Æventyr og Kamp gaa sig forbi.

Faderen, Grev Johan, var imidlertid død (1526). I Aarene 
1528-31 træffer man Grev C. i Oldenborg. I Begyndelsen synes 
han og hans 3 Brødre at have hersket i Forening; i alt Fald virkede 
Grev C. i disse Aar ivrig for Reformationen i Oldenborg. Til sidst 
ordnedes Forholdet dog saaledes, at en enkelt af Brødrene, Grev 
Anton, overtog Regeringen alene; de andre aifandtes paa andre 
Maader. Grev C. fik som Ihændehaver af gejstlige Len kun 
Rastedt Kloster ved Oldenborg. Under disse Forhold kom Grev C. 
i nøje Forbindelse med sit Næstsøskendebarn Christian II, der i 
disse Aar oftere opholdt sig i Oldenborg, ivrig beskæftiget med at 
udsone Brødrene indbyrdes og med deres Nabofyrste, Grev Enno 
af Friesland, -- alt for at faa de store Landsknægthobe, der fandtes
i disse Egne, i sin Tjeneste. Paa. Grund af disse Forhold var 
Grev C. ogsaa oftere i Nederlandene hos Kong Christian, der kort 
før sin Afrejse til Norge underrettede Grev C. om, at Toget nu 
var ved at afgaa, og næppe var Christian II kommen paa Sønderborg,
før han forstod at sætte sig i Forbindelse med Grev C. Dette 
berettes af en samtidig oldenborgsk Kronist og bestyrkes i høj 
Grad ved, at Kongen gjennem Dværgen (s. S. 488) forstod at sætte 
sig i Forbindelse med Folk i Bremen. Grev C. var imidlertid 
traadt i nederlandsk Tjeneste som Hovedfører paa den Flaade, der 
i Aaret 1533 sendtes til Østersøen mod Lybek. Ved denne 
Lejlighed traadte han hemmelig i Forbindelse med Jørgen Kock og 
senere med Jürgen Wullenwever; Christian II's Udlændighedsfæller 
vare Mellemmænd; en af dem, Melchior (Colditz) de Germania, 
blev hans Kansler. I Maj 1534 viste han sig pludselig uden for 
Lybek med 3-4000 Mand, sluttede Forbund med Lybek om 
Christian II's Befrielse og Evangeliets Fremme og indtraf, efter et kort 
Indfald i Holsten i lybsk Interesse, 21. Juni paa en lybsk Flaade 
ved Dragør; 22. skete Landgangen ved Skovshoved.

Overfaldet var fuldstændig lykkedes. Som Borgerens og Bondens 
Beskytter optraadte Grev C. i Christian II's Navn. Adelen søgte 
han at vinde ved klog Hensynsfuldhed. Det lykkedes med den 
østdanske Adel under den øjeblikkelige Forvirring. Grev C. 
hyldedes i Christian II's Navn og styrede Landet som «Gubernator» 
eller «Tutor» ; saaledes betegnes han i det Rigssegl, han lod 
indrette. Toget var ledet med Raskhed og Kraft. Hele det østlige 
Danmark med Fyn og en Del af Jylland kom i Grevens Magt; 
men da senere Lykken vendte sig, blev Grevens Stilling meget 
mislig. Wullenwever tilbød for at faa Hjælp Tronen til Hertug 
Albrecht af Meklenborg, med hvem Grev C. meget mod sin Vilje 
skulde dele Magten. Folkebevægelsen voxede ham over Hovedet, 
og til sidst blev han en Bold i Demokratiets Haand. Da saa 
ogsaa Lybek svigtede, satte han sig i Forbindelse med det 
nederlandske Hof og Pfalzgrev Frederik. Da Hjælpen udeblev, maatte 
det belejrede Kjøbenhavn overgive sig til Christian III 29. Juli 1536. 
Greven fik Lov til frit at drage tilbage til Tyskland mod aldrig 
mere at forulempe Kongens Riger og Lande. Personlig maatte 
han ved Overgivelsen høre haarde Ord af Kongen, fordi han havde 
blandet sig i det danske Riges Anliggender.

Han kom tilbage som en forgjældet Fyrste; til sidst fik han 
dog nogen Erstatning for sine store Omkostninger af den 
nederlandske Regering. Han tumlede sig i de følgende Aar snart i 
nederlandsk, snart i Landgrev Philips, snart i brandenborgsk eller 
pfalzisk Tjeneste i alle de Kampe, hvoraf Tyskland var hjemsøgt. 
I Aaret 1539 lod han, den ivrige Protestant, sig tildele Absolution 
for de krigerske Gjerninger, han havde øvet i de senere Aar,
til Dels mod Kirken. Dog blev han den evangeliske Tro hengiven, 
som han indførte paa sin Besiddelse, Rastedt Kloster, og deltog i 
den schmalkaldiske Krig under Kurfyrst Johan Frederik af Sachsen. 
I Aaret 1558 trak han sig tilbage fra pfalzisk Tjeneste med en Pension 
af 5000 Daler. Han var nu Senior ved Domkapitlet i Bremen 
og tilbragte sine sidste Aar dels her, dels i Rastedt Kloster, ofte besøgt
af fremragende Krigsmænd eller Videnskabsmænd eller studerende 
i sin store Bogsamling. Han døde ugift 1566 efter at have 
testamenteret sin Formue til Kirker, Skoler og faderløse, et interessant 
Exempel paa en tysk Kondottierefyrste i den humanistisk-evangeliske
Overgangstid, «maaske den mest uegennyttige af alle dem, der 
vare traadte i Skranken for Christian II».

Hamelmann, Oldenburg. Chronik. v. Alten, Graf Christoff v. Oldenb. u. d. Grafenfehde, 1853. 
Waitz, Lübeck unter Jürgen Wullenwever II, 19. III, 340 ff. 
Paludan-Müller, Grevens Feide. 
Danske Mag. 4. R. III, 25.

<i>A. Heise.</i>

</chapter><chapter name="Christoffersen, Hans, 1604-48, Professor">

<b>Christoffersen, Hans,</b> 1604-48, Professor. 
Han blev født i Kjøbenhavn 19. Febr. 1604 og var Søn af Renteskriver Christoffer Dideriksen og Alhed Hansdatter. Da han var 12 Aar gammel, 
kom han i Huset hos Professor Jesper Brochmand. 3 Aar efter 
sendtes han til Wittenberg, hvor han først gik i Skole og derefter 
studerede ved Universitetet. Han kastede sig over Studiet af græsk 
Sprog og Litteratur under Vejledning af den senere bekjendte 
Hofprædikant Ole Vind, der en Tid lang var hans Hovmester. 1625 
kom han hjem og blev s. A, Magister, men rejste atter ud, tog 
2 Gange et længere Ophold i Leiden (1626 og 1628) og foretog 
derefter en Rejse i England, hvorfra han 1631 kaldtes tilbage for 
at overtage et Professorat i Græsk ved Kjøbenhavns Universitet. 
Han tiltraadte dette Embede 1632. 1635 ægtede han Anne, Datter 
af en kjøbenhavnsk Kjøbmand, Laur. Jacobsen; med hende havde 
han 4 Sønner og 1 Datter. Han døde 4. Jan. 1648.

Vinding, Acad. Haun. S. 325 ff.

<i>S. M. Gjellerup.</i>

</chapter><chapter name="Christoffersen, Mentz, 1598-1657, Præst">

<b>Christoffersen, Mentz,</b> 1598-1657, Præst, tilhørte en Slægt, 
som siden har kaldt sig <i>Darre,</i> fordi den antoges for at nedstamme 
fra den gamle norske Adelsslægt af dette Navn. M. C. skrev sig
imidlertid aldrig saaledes, lige saa lidt som nogen samtidig betegnede 
ham med dette Navn. Han var født 30. Sept. 1598 i Throndhjem, 
hvor Faderen, Christoffer Bjørnsen, var Raadmand (d. 1642); 
Moderen hed Sophie Mentzdatter (Ravensborg). Da han var 12 Aar 
gammel, blev han nedsendt til den latinske Skole i Odense, fra 
hvilken han efter 7 Aars Skolegang 1618 afgik til Universitetet i 
Kjøbenhavn. Allerede 1621 blev han af Biskop Anders Arrebo i 
Throndhjem beskikket til Konrektor ved Skolen sammesteds. 1625
blev han Notarius capituli; 1629 kaldtes han til resid. Kapellan 
ved vor Frue Kirke i Throndhjem; men da Sognepræsten ved Domkirken 
faa Maaneder efter blev bortreven af Pesten, efterfulgte 
M. C. denne i hans Embede som Præst og Provst samt Kannik 
i Kapitlet; og i denne Stilling døde han i Dec. 1657. -- Han har 
udgivet nogle Ligprædikener og efterlod et haandskrevet Diarium 
angaaende Begivenheder fra hans Tid, særlig vedrørende Gejstligheden 
i Throndhjems Stift. For øvrigt var han en virksom Mand 
med Sans for Almenvellet. Han bidrog saaledes væsentlig til 
Indrettelsen af et Hus, bestemt til Forsørgelse af fattige og faderløse 
Drenge (kaldtes de «blaa Degne» efter deres Dragt), og sørgede for 
deres Undervisning. Paa lignende Maade virkede han til, at
fattige Pigebørn og gamle Kvinder kunde have Tilflugt i et «Kvinde- 
og Pigehus». Endelig oprettede han 1651 et Universitetslegat for 
Studenter fra Throndhjems Skole. -- Han var siden 1632 gift med 
Maren, Datter af Biskop Peder Schielderup i Throndhjem. Hun 
overlevede sin Mand i mange Aar (d. 1683). Deres Efterslægt er
meget udbredt i Norge.

Moe, Tidsskr. f. den norske Personalhist., Ny Række, S. 341 ff. 
Daae, Throndhjems Stifts geistl. Hist. S. 89 ff.

<i>H. F. Rørdam.</i>
</chapter>
<chapter name="Chronich, Niels Svendsen,</b> o. 1608-166*, Theolog, Separatist">

<b>Chronich, Niels Svendsen,</b> o. 1608-166*, Theolog, Separatist, 
var født i Kolding og blev 1628 Student fra denne Bys Skole. 
Efter at have taget theologisk Attestats rejste han udenlands og er 
vistnok i Tyskland bleven paavirket af den mystiske og sværmeriske 
Retning i Theologien, der særlig stammede fra Jacob Bøhme, og 
hvis praktiske Udslag var en skaanselløs Kritik af det bestaaende 
Kirkevæsen. Foreløbig kom denne Retning dog ikke til Udbrud hos 
C., hvorfor han efter sin Hjemkomst blev Rektor i Kolding 
1636 og 3 Aar efter Lektor i Theologien ved Gymnasiet i Christiania, 
hvorpaa han  ægtede Maren, Datter af afdøde Biskop Jens Dinesen
Jersin i Ribe; hun havde efter sin Fader arvet det dybe religiøse 
Sind, der gjorde det lettere for hende siden at følge sin Mand 
paa hans tornefulde Bane. Hun udgav 1653 en Oversættelse fra 
Hollandsk af et oprindelig paa Spansk affattet Skrift, «Sjælens
Skat», der ved sine ejendommelige Allegorier indtager en 
Særstilling i den Tids Opbyggelseslitteratur. 

Kort efter at C. 1640 havde tiltraadt sit Embede i Christiania, 
begyndte hans sværmeriske Tilbøjelighed at ytre sig. At Byens 
Sognepræst, Mag. Trugels Nielsen, var en for ham meget 
usympathetisk Personlighed, har maaske bidraget til, at han saa snart 
kom paa Kant med de bestaaende Kirkeforhold. Som Lektor 
paalaa det ham at holde Tolvprædiken i Domkirken paa de høje 
Fester, og disse Lejligheder benyttede han til stærke Angreb paa 
den statskirkelige Praxis. Samtidig begyndte han at samle en lille 
Skare af ligestemte Sjæle om sig, hvilke ved huslige Sammenkomster 
med Beundring lyttede til hans glødende Ord, naar han 
skildrede den Verdslighed og Ugudelighed, som upaatalt gik i 
Svang. Medens han paa en yderst æggende Maade talte om 
Belials Børn, Satans Apostle, skinhellige Hyklere, sladrende Papegøjer
og antikristelige Lærere, som førte det store Ord i Kirkerne, 
kom han mere og mere til at føle sig og da ogsaa at stille sig 
selv frem som Aandens udkaarede Redskab, der havde en guddommelig 
Mission til at udrense den fordærvede Kirke. At Striden 
mellem ham og Byens Præster under disse Forhold blev hvas, er 
let at forstaa, og C. vilde rimeligvis allerede paa et tidligere Punkt 
af sit Liv have maattet vige sin Plads, hvis Norges Statholder, 
Hannibal Sehested, der som en fordomsfri Mand sandsynligvis 
skjønnede C.s redelige Hensigter, ikke havde holdt sin Haand over
ham. Men da Sehested 1651 afløstes i Statholderskabet af Gregers 
Krabbe, brød den længe truende Storm snart  efter løs over C.s 
Hoved, saa meget mere som han omtrent samtidig ved Udgivelse 
af sit i flere Henseender mærkelige Hovedskrift, «Troens Erindring 
og Prøvelse» (1651), selv havde henledet den offentlige Opmærksomhed 
paa sin separatistiske Færd, da han i dette Skrift med 
stærke Farver havde afmalet Statskirken som «den store Erzhore».

Efter mange og lange Forhandlinger blev Resultatet, at C. 
1652 maatte opgive sin Stilling i Christiania, i det det tillige blev 
ham betydet af Regeringen, at han ikke maatte blive i Norge, 
men skulde forføje sig ned til Kjøbenhavn. Da det under Retssagen
syntes godtgjort, at hans Hovedmodstander, ovennævnte M. 
Trugels Nielsen, heller ikke var ganske uden Skyld, blev der dog 
tillagt ham en anstændig Pension, og han vilde nu kunne have 
ført et roligt og stille Levned, hvis han ikke i sit Indre havde 
haft en Brod, der drev ham fremad og ikke tillod ham at tie 
med de Anskuelser, hvori han afveg fra den herskende Kirke.

Paa Christianshavn, hvor C. tog Bolig, søgte han Sysselsættelse 
ved at undervise yngre studerende i de theologiske Discipliner. 
Men da nogle af disse (dog næppe efter deres Lærers <i>direkte</i> 
Tilskyndelse) tilstillede flere af Kjøbenhavns Præster og en af Byens 
Borgmestre Skrivelser, hvori de i høj profetisk Stil læste dem 
Texten, blev der anlagt Sag ikke blot imod disse unge Mennesker, 
men ogsaa imod deres Læremester. Efter kgl. Befaling blev nu 
1655 hele C.s Lære og Forhold paa ny optaget til grundig Undersøgelse 
af det akademiske Konsistorium, og det viste sig da, at 
han i flere Punkter var i Uoverensstemmelse med den augsburgske 
Konfession. Som Følge deraf dømtes han til Landsforvisning, og 
det henstilledes til Regeringen, «om han anderledes exemplariter 
skulde straffes». Den endelige Afgjørelse blev, at han hensattes 
i Forvaring i Statsfængselet paa Dragsholm. Her tilbragte han nu 
3 Aar i et sørgeligt Fangeliv, adskilt fra Hustru og Børn. Da 
den engelske Gesandt Philip Meadowe i Foraaret 1658 opholdt sig 
her i Landet, henvendte C. sig til ham for ved hans Bistand at 
slippe ud af Fængselet. Dette lykkedes vel ikke; men da Svenskerne 
senere spillede Herrer i Sjælland, løslode de ham, hvorpaa han 
begav sig til Holland, der den Gang var det sædvanlige Tilflugtssted 
for urolige Aander. Her hen fulgte hans Hustru ham. Det 
sidste, vi høre om ham, er, at Kjøbenhavns akademiske Senat i 
Nov. 1659 udstedte et Program, hvori det, efter en lang Opregning 
af hans formentlige Kjætterier, i de stærkeste Udtryk advarede
alle danske Studenter, der maatte komme til Holland, fra Omgang 
med denne farlige Kjætter. -- I Amsterdam skulle baade han og 
hans Hustru være døde; men Tiden kjendes ikke.

Gaspari, Theol. Tidsskr. I og II.
Kirkehist. Saml. 3. R. III og IV.

<i>H. F. Rørdam.</i>

</chapter><chapter name="Chrysostomus, Oluf,</b> --1553, Biskop">

<b>Chrysostomus, Oluf,</b> --1553, Biskop, 
var født i Hjørring. Hans danske Navn var <i>Gyldenmund,</i> men efter Tidens Skik oversatte han det paa Græsk under sine Studeringer. Da han var en 
af sin Tids betydeligste danske Humanister, er det rimeligt, at han 
havde erhvervet sit omfattende Kjendskab til den klassiske Litteratur 
samt Magistergraden ved Studier i Udlandet; men noget sikkert 
vides dog ikke derom. 1527 forekommer han som «Læsemester» 
ved Kjøbenhavns Universitet, og som saadan holdt han ved Rektorskiftet 
3. Pinsedag 1529 en mærkelig versificeret latinsk Tale 
(«Lamentatio ecclesiæ»), der viser, at han paa den Tid i kirkelig 
Henseende indtog en ejendommelig Stilling; thi medens han strængt 
nok gik i Rette med Romerkirkens Præster og Munke for deres 
Mangel paa theologisk og humanistisk Dannelse og bebrejdede 
Biskopperne deres verdslige Levned, misbilligede han dog 
forskjellige af de Angreb, der skete paa den gamle Kirkeorden. Han 
stod altsaa endnu væsentlig paa det Stade, som Humanisternes 
Fyrste, Erasmus af Rotterdam, indtog. Snart efter traadte C. dog 
i nærmere Forhold til Reformationen, da han, endnu samme Aar, 
modtog Ansættelse som Lektor i de gamle Sprog ved det nys 
oprettede evangeliske Gymnasium (Præsteskole) i Malmø, hvor han 
tillige blev den første evangeliske Rektor ved Byens latinske Skole.

I Malmø havde C. nu sin Virksomhed i henved 7 Aar. Han 
deltog i Sommeren 1530 i de Religionsforhandlinger, der holdtes i 
Kjøbenhavn samtidig med Herredagen, og her gjorde han sine 
evangeliske Trosfæller god Nytte ved med kort Frist at oversætte 
deres Svar paa Prælaternes Klagemaal fra Dansk til Latin. Han 
indskrænkede sig dog ikke til en blot Oversættelse, men udvidede 
jævnlig Forsvaret og indlagde navnlig adskillige skarpe Brodde,
der særlig henledede Modstandernes Vrede paa ham, saa at de i 
deres Gjensvar af og til stiklede paa «Poeten», som de evangeliske 
Prædikanter havde haft til Pennefører. Ligesom C.s Færdighed i 
Latinen her kom til Nytte, saaledes er der Sandsynlighed for, at 
han har haft en væsentlig Andel i Redaktionen af den latinske 
Kirkeordinans, der udkom 1537. I dette Aar blev han 
Sognepræst ved Frue Kirke i Kjøbenhavn og samtidig eller lidt senere 
Professor ved Universitetet i Rhetorik, hvilket Fag han 1539 
ombyttede med Theologien. Desuden var han 1537-40 Universitetets 
Rentemester, saa han har været en Mand, til hvis alsidige Dygtighed 
man havde Tillid. Men en Følge af hans mange Forretninger 
var, at de unge adelige Kostgængere, han havde i sit Hus, bleve 
forsømte, som vi høre en af dem (den siden berømte Jørgen 
Rosenkrantz) bittert klage over. 

Efter at have deltaget i Disputatserne, som holdtes 1543-44 
mellem Professorerne og de katholsksindede Medlemmer af Kapitlerne 
i Kjøbenhavn, Roskilde og Lund, hvilke Forhandlinger C. 
til Dels ledede, blev han 24. Nov. 1544 kreeret til Dr. theol. af 
Peder Palladius. Men da han senere ved sin skarpe Optræden 
havde lagt sig ud med Borgerskabet i Kjøbenhavn, vistnok i sin 
Egenskab som Frue Kirkes Sognepræst og akademiske Værge, 
modtog han i Marts 1548 Kaldelse som Superintendent i Vendelbo 
Stift, skjønt hans Kolleger ved Universitetet nødig vilde give Slip 
paa ham. Som Biskop tog han Bolig i sin Fødeby Hjørring. De
kirkelige Forhold nord for Limfjorden vare den Gang vanskelige, 
da Reformationen ikke alle Vegne endnu var trængt ret igjennem; 
men som gammel Vendelbo og øvet kirkelig Stridsmand egnede 
C. sig ikke ilde til at bringe Orden i Forholdene. Det kan ogsaa 
paavises, at han udrettede ikke saa ganske lidt i de faa Aar, han 
virkede her. Navnlig ser man, at han alle Vegne, hvor han kom 
frem paa sine Visitatser, med Flid optog Fortegnelser over Præsternes 
Bogsamlinger, da det sikkert laa ham paa Hjærte at 
ophjælpe den endnu højst mangelfulde kirkelige Oplysning. -- Han 
døde 8. Sept. 1553. Hans Hustru, Mette, overlevede ham med en 
Søn, Daniel C., der blev Sognepræst i Hjørring. 

Rørdam, Kbhvns Universitets Hist. 1537-1621 I, 485 ff. 
Kirkehist. Saml. 3. R. I, 165 ff. III, 388 ff. 
O. Chrysostomus, Kirkens Klagemaal, udg. af Rørdam, 1886.

<i>H. F. Rørdam.</i>

</chapter><chapter name="Chytræus, Herman Pedersen, --1590--, Forfatter">

<b>Chytræus, Herman Pedersen,</b> --1590--, Forfatter, 
var født i Væ i Skaane, hvorfor han paa Dansk skriver sig </i>Væbo,</i> medens 
det græske Navn Chytræus vistnok antyder, at hans Fader var 
Pottemager. Han var i 1580-Aarene Rektor i Halmstad og, som 
det synes, tillige Kapellan. En Sindssygdom bevirkede imidlertid,
at han blev fjærnet fra sin Bestilling. I Maj 1585 forlangte han 
et Vidnesbyrd angaaende sit Forhold, da han vilde klage til 
Øvrigheden over, at Biskoppen havde skilt ham ved Skolen. 1587 kalder 
han sig dog selv «Skolemester i Halmstad», da han forfattede en 
Fordanskning af «Kejser Constantini Magni Levned, først 
sammenskrevet af Eusebius Pamphilus paa Græsk». 1589 opholdt han sig 
uden Embede i Gaardstange i Skaane, vistnok hos Præsten, der
var fra Halmstad. Her forfattede han Kong Frederik II's Levned 
«paa danske Rim». Samme Aar fik han kgl. Anbefaling til at 
blive Præst i det nærliggende Hellinge og Røring, men har næppe 
naaet sit Ønskes Opfyldelse, da han 1593 opholdt sig i Lund, hvor 
han forfattede en Art Danmarkshistorie i let flydende latinske Vers 
(«Opusculum in 8 libris distinctum rerum Danicarum qvarundam, 
qvæ sub regibus christianis contigerunt, memoriam comprehendens»). 
I Fortalen beklager han sin trange Livslykke og den ringe Løn,
han havde haft for sine anstrængende Studier. Senere vandrede 
han om i de skaanske Provinser og samlede alle Haande antikvariske 
og historiske Efterretninger («Monumenta præcipua, qvæ in Scania, 
Hallandia et Blekingia inveniuntur, observata et cum historica
brevi enarratione illustrata», 1598). Intet af sine Skrifter fik C. 
udgivet, men i forrige Aarhundrede publicerede Lagerbring (i «Monum. 
Scan.» I) hans antikvariske Optegnelser, der indeholde adskillige
mærkelige Ting og vise, at C. har besiddet et for hin Tid 
ualmindelig klart Øje og et aabent Øre for Minderne fra Fortiden.

Skarstedt, Goteborg Stifts Herdamimie S. 418. 
Personalhist. Tidsskr. VI, 174f.

<i>H. F. Rørdam.</i>

</chapter><chapter name="Cibber, Cai (eller Caius) Gabriel, 1630-1700, Billedhugger">

<b>Cibber, Cai</b> (eller Caius) <b>Gabriel,</b> 1630-1700, Billedhugger, 
var født i Flensborg og Søn af en kongelig Kabinetssnedker. Om 
hans Ungdomsaar vides intet. I Begyndelsen af Frederik III's Tid 
kom han til Rom for at studere Kunsten. Det synes, som om de 
ulykkelige Forhold her hjemme i første Halvdel af nævnte Konges 
Regeringstid have skræmmet ham bort fra Fædrelandet; i det mindste 
vendte han aldrig senere tilbage til dette. I Udlandet var han i 
længere Tid knyttet til den engelske Billedhugger John Stone; da 
denne paa en Rejse til Holland blev lam, bragte C. ham tilbage 
til England og forblev nu selv der for bestandig, i nogle Aar som 
Bestyrer af Stones Værksted. C. havde i sin Tid et betydeligt
Kunstnernavn, blev meget sysselsat og erhvervede sig en stor 
Formue. Særlig arbejdede han meget for William, første Hertug 
af Devonshire. I 1688 greb han til Vaaben for Vilhelm af Oranien 
mod Jacob II og blev til Belønning for denne sin Optræden snart 
efter af Vilhelm udnævnt til kongelig engelsk Kabinetsbilledhugger. 
C. var tillige en ganske habil Arkitekt og byggede i 1696 den 
danske Kirke i Whitechapel, London, i hvilken han selv ligger jordfæstet.

En stor Del af C.s Værker ere gaaede til Grunde, saaledes 
en Del Statuer til Londons Børs af engelske Konger til Carl I inkl. 
og af Sir Thomas Gresham, hvilke tillige med Bygningen selv 
tilintetgjordes ved Ildsvaade 1838. Relieffet paa Fodstykket af 
«the monument», som i 1671-77 af Sir Christopher Wren rejstes 
paa Fishstreet-hill til Amindelse om Londons Brand 1666, er af 
C. (1672), ligeledes de to berømte Statuer Melankoli og Raseri 
(1680), der forhen stode -- bag Forhæng -- i Vestibulen til 
Galeanstalten Bedlam, og som nu ere i South Kensington. Af C.s 
øvrige Arbejder kan nævnes en Statue af William af Wykeham i
Winchester College, Statuerne Tro og Haab paa Alteret i Chatsworths 
Slotskapel, Basrelieffet Phønix over Paulskirkens sydlige 
Indgangsdør, Fontænen, som forhen var paa Soho-square, og to 
Sfinxer og en Neptun i Chatsworth. Mindesmærket paa C.s anden
Hustrus Grav -- i hvilken ogsaa han selv hviler -- er ligeledes 
gjort af ham.

Efter sin første Hustrus Død ægtede C. 24. Nov. 1670 Jane 
Colley af Glaston, en Dame af god, gammel Familie fra Grevskabet 
Rutland, Datter af William C. af Glaston. Hun bragte ham en 
betydelig Medgift. Af dette Ægteskab fødtes 1671 Colley C., en 
i sin Tid berømt Skuespiller og dramatisk Digter.

Walpole, Anecd. of painting, 1862, II, 549. 
Redgrave, Dict. of artists, 1878. 
L. Stephen, Dict. of nat. biogr. X, 1887. 
Encyclop. Brit. V. 

<i>F. J. Meier.</i>

</chapter><chapter name="Cicignon, Frederik Christopher, 1667-1718, Officer">

<b>Cicignon, Frederik Christopher,</b> 1667-1718, Officer, 
var en Søn af ndfr. nævnte Generalmajor Joh. Casp. C. Han stod 
1691 som Kapitajn ved det søndenfjældske gevorbne Dragonregiment 
og avancerede 1694 til Major ved samme. Aaret efter blev han
Generaladjudant. 1696 blev han Oberstlieutenant ved vesterlenske 
Regiment; 1703 fik han som Oberst Kommandoen over et gevorbent 
Regiment. Med dette tog han en hæderlig Del i den store 
nordiske Krig, da den norske Hær endelig 1711 begyndte at optræde
aktivt ved under Valdemar Løvendal at rykke ind i Sverige. C., 
der 1710 var blevet Brigader, fik under Fremrykningen i Avg. 
Kommandoen over det Korps, som paa Galejflotillen roede frem 
langs Kysten for at tage Fjenden i Ryggen i Uddevalla, men 
Forsøget mislykkedes, mest paa Grund af det stormende Vejr. Den 
norske Hær tog derefter ikke virksom Del i Kampen, før nogle 
Regimenter, hvoriblandt C.s, i Febr. 1713 i Hast bleve indskibede 
til Fladstrand og paa Vogne førte til Fredericia for at forstærke 
Hæren, da Stenbock rykkede op igjennem Hertugdømmerne. De 
kom nu til at deltage i Tønnings Belejring, og C., som i Juni 
Maaned blev Generalmajor, hørte til de Officerer, som undertegnede 
Stenbocks Kapitulation. I de paafølgende Aar fulgte han 
Hæren til Pommern og var tilstede ved Stades, Rygens og Stralsunds
Erobring, men da Carl XII, efter at være vendt hjem til 
Sverige, rykkede ind over Norges Grænser 1716, bleve de norske 
Regimenter sendte hjem med en Transportflaade, der kom til 
Frederiksstad 17. April, og C.s Regiment tog faa Dage efter Del i 
det bekjendte Overfald paa Svenskerne ved Moss under Vincents
Budde. C. tog fra nu af ivrig Del i Norges Forsvar og blev 
Kommandant i Frederiksstad i Slutningen af 1717; senere blev han 
Medlem af Landetatens Generalkommissariat, og 1718 blev han og 
General Arnoldt udnævnte til Kommissærer for at foretage de 
nødvendige Forandringer i den norske Hær. Netop da Krigen var 
ved at stilne af, døde C. 1718. I de rolige Tider havde han 
interesseret sig en Del for Bjærg værk s drift og tjente især 1708 en 
Del Penge som Medlem af det Interessentskab, der til Kongen 
solgte Semsdal Kobberværk, hvor man mente at finde Guld. Han 
blev gift 1697 med Karen Hausmann, en Datter af General Casper 
Herman H. og Karen Toller. Hun var født 11. Febr. 1682 og 
døde i April 1744.

<i>P. F. Rist.</i>

</chapter><chapter name="Cicignon, Johan Casper, --1696, Officer">

<b>Cicignon, Johan Casper,</b> --1696, Officer, 
hørte til en fransk adelig Slægt, som ejede Godser i Lothringen og Luxemburg. 
Han kom i dansk Krigstjeneste under Frederik III og stod efter 
Freden 1660 som Oberstlieutenant i Bergenhuses Regiment. 1664 
blev han Kommandant paa Fæstningen og fik Aaret efter særlig
Lejlighed til at udmærke sig paa denne Post, i det han optraadte 
med megen Snarraadighed og med samme ubestikkelige Fasthed 
som den kommanderende General Claus Ahlefeldt, da en engelsk 
Flaade søgte at erobre en hollandsk Flaade under Fæstningens 
Kanoner. I et Aar, fra 1666-67, fratraadte han Kommandantskabet,
men tiltraadte det igjen og blev Oberst og Chef for 
Bergenhuses Regiment. I Slutningen af 1669 rejste han til Danmark 
og kom ikke mere tilbage til Bergen som Kommandant. Derimod 
blev han 1671 Kommandant i Nyborg og Chef for fynske nationale 
Regiment. Da den skaanske Krig udbrød 1675, fik han rig 
Lejlighed til at lægge sin Dygtighed for Dagen og blev betragtet som 
en af Tidens dygtigste Officerer. Han blev derfor ogsaa strax i 
Krigens Begyndelse i Pommern meget anvendt. Han fik Ordre 
til 26. Sept. at berede Hærens Overgang over Floden Reckenitz 
ved Steinorth,  for at den lille Fæstning Damgarten kunde blive
indtaget. Det lykkedes ham imidlertid ikke at forcere Overgangen, 
der dog senere blev sat i Værk med store Anstrængelser. Han 
deltog derefter i Wismars Belejring og erobrede i Spidsen for en 
af Stormkolonnerne, tillige med Niels Rosenkrantz' og Siegwert v. 
Bibows Kolonner, Fæstningens Citadel, hvorved Wismars Skæbne 
blev afgjort. Efter Fæstningens Erobring forblev han med sit 
Regiment i Wismar som Besætning, indtil det i Juni 1676 blev 
ført til Skaane, hvor han blev udnævnt til Kommandant i Ystad, 
hvis Fæstningsværker han lod sløjfe. Kort efter udmærkede han 
sig i høj Grad ved Christiansstads Erobring 15. Avg. og fik
Kommandoen over et Korps, som foreløbig forblev ved denne Fæstning. 
2 Dage efter stod Slaget ved Halmstad, hvori 4 Kompagnier af 
Regimentet deltoge og bleve aldeles oprevne, og C. fik nu travlt 
med at komplettere Regimentet med Rekrutter, som han hentede 
paa Sjælland. I Dec. stod Slaget ved Lund, i hvilket han 
kommanderede Hærens 2. Træfning, men han blev senere draget til 
Ansvar for sit Forhold i Slaget, og i den Krigsret, som Aaret efter 
blev holdt over ham og Generalmajor Sandberg, bleve de begge 
kasserede. C., som havde afgivet Kommandoen over sit Regiment 
i Slutningen af 1676, blev dog hurtig taget til Naade igjen. Han 
kommanderede 7. Sept. 1677 i Christian V's Nærværelse Landgangen
paa Rygen, ved hvilken de svenske dog kun ydede ringe 
Modstand. Endnu samme Aar blev han Gouvernør i Frederiksstad og 
Aaret efter Generalmajor. Under U. F. Gyldenløves Kommando 
tog han Del i et af dennes heldige Indfald i Dalsland og Værmeland 
om Vinteren 1679, men samme Aar blev Freden sluttet, og 
han tilbragte nu Resten af sit Liv i Norge, hvor han hørte til 
Hærens Generalitet og havde forskjellige Kommandoposter nordenfjælds. 
1681 grundlagde han Fæstningen Christianssten ved Throndhjem. 
Ved sin Udnævnelse til Ridder af Danebrog 1686 valgte 
han følgende originale Sentens til sit Valgsprog:

<tab> Courage sans conduite 
<tab> Est un seigneur sans suite,
<tab> Conduite sans courage 
<tab> Est un pauvre personage.
C. døde 7. Dec. 1696. Han var gift 2 Gange, 1. med en 
Slægtning af Christopher Gabels Hustru, nemlig Ingeborg Sophie 
Hagedorn (f. 13. Marts 1636 d. 1667), Datter af Philip Johan H. og 
Anna Elisabeth Badenhaupt.

<i>P. F. Rist.</i>

</chapter><chapter name="Cicignon, Ulrik Frederik, 1699-1772, Officer, Stiftamtmand">

<b>Cicignon, Ulrik Frederik,</b> 1699-1772, Officer, Stiftamtmand. 
Faderen var ovfr. nævnte Generalmajor Fred. Christopher C. Sønnen 
blev 1718 Premierlieutenant ved det gevorbne Infanteri i Norge, 
1720 Kapitajn og karakteriseres 1731 af sin Regimentschef saaledes: 
«joli homme, har rejst og gode Studia, overflødig Ambition». 1734
blev han titulær og 1738 virkelig Major samt 1744 Oberstlieutenant 
sammesteds. Han var Medinteressent i forskjellige Bjærgværksforetagender, 
der ikke lønnede sig, saaledes i Odals Kobberværk 
(1742) og det jarlsbergske sølvholdige Bly- og Kobberværk. 1746
avancerede han til Oberst ved 2. vesterlenske Infanteriregiment, 
men udtraadte 1749 af Armeen, i det han 18. Nov. s. A. 
udnævntes til Stiftamtmand i Bergen. 1754 blev han Ridder af 
Danebrog og fik 1764 Gehejmeraads Rang. Under Opløbet i Bergen 
18. April 1765 i Anledning af Extraskatten var han udsat for alvorlige 
Mishandlinger af den ophidsede Almue, og dette har mulig 
medvirket til, at han det følgende Aar ved Regeringsskiftet tog 
Afsked fra sit Embede, i hvilket han i 1770 erklærer at have tilsat 
sin Formue. Han afgik ved Døden 8. Juni 1772 i Sønderborg, 
hvor han i sine sidste Aar opholdt sig. 14. Avg. 1733 blev han 
gift med sin Kusine Nicolaina Antoinette v. Brüggemann (f. 14. 
Juli 1717 d. i April 1759), Datter af Oberstlieutenant Godske Hans 
v. B. til Ulriksholm og Østergaard (d. 1736) og Margrethe Vilhelmine 
Hausmann (d. 1717). Blandt deres 8 Børn var der kun én Søn, 
Frederik Godske C., der døde ugift 1815 som Kammerherre og 
Kapitajn, og med hvem denne Slægt uddøde.

N. Nicolaysen, Norske Stiftelser III, 575. 882. 
Y. Nielsen, Bergen S. 453 ff. 
J. S. Munch, Saga III, 307 ff.

<i>H. J. Huitfeldt-Kaas.</i>

</chapter><chapter name="Clar, Christian Friederich Gottlob, --1776--, Apotheker og Fabrikant">

<b>Clar, Christian Friederich Gottlob,</b> --1776--, Apotheker og Fabrikant. 
Naar og hvor han er født, maa staa hen, men 
formentlig er han tysk født; 1777 fik han som fremmed Fabrikant 
Naturalisationsbrev. Han var Garnisonsapotheker i Rensborg, men 
tillige en af de mange, der den Gang arbejdede paa at finde
Hemmeligheden ved Fremstillingen af Porcellæn. Sammen med 
Kjøbmand Jasper Lorentzen fik han i 1765 Privilegium paa i 
Rensborg at oprette en Fajancefabrik, som han i 1772 ved
Hjælp af et Interessentskab omdannede til en 
Stentøjsfabrik, hvis Fabrikat navnlig gik til Kjøbenhavn,
hvor det belønnedes med en Guldmedaille af det danske
Landhusholdningsselskab. Han arbejdede imidlertid
stadig paa sine Porcellænsforsøg, og da hans heldigere
Kollega i Kjøbenhavn F. H. Müller i 1775 havde faaet
et exklusivt Privilegium paa Porcellænsfabrikation
i 50 Aar, er det ganske stemmende med Tidens Aand,
at C. mod edelig at forpligte sig til ikke mere at
beskæftige sig med Fremstillingen af ægte Porcellæn
og ikke til nogen at røbe, hvad han vidste om den,
fik en ganske betydelig Godtgjørelse af Staten. Det
er imidlertid mere end tvivlsomt, om han virkelig har
kunnet fremstille (haardt) Porcellæn. 1784 var han
fallit; hans Stentøjsfabrik gik over til Justitsraad,
Toldforvalter J. H. Hallensen, men C. vedblev dog at
være dens Sjæl, og 1795 synes han at have kastet sig
over at gjøre Wedgewood. I April 1797 lever og virker
han endnu.

F. Thaarup, Det danske Monarchies Statistik II, 240 f. 
C. Nyrop, Danske Fajence- og Porcellainsmærker. 
Das hamburg. Mus. f. Kunst u. Gewerbe, 1882, S. 46 f. 179.

<i>C. Nyrop.</i>

</chapter><chapter name="Clasen, Christian, 1718-96, Officer">

<b>Clasen, Christian,</b> 1718-96, Officer, 
blev født i Lage i Meklenborg i Nærheden af Rostock, hvor hans
Fader var Præst. Efter at have studeret i Rostock
traadte han i dansk militær Tjeneste og udnævntes
1742 til Fændrik réformé ved det jyske hvervede
Infanteriregiment, ved hvilket han forinden
stod som Sergent. Han blev Adjudant Aaret efter,
virkelig Fændrik 1744, s. A. Sekondlieutenant og
1752 Premierlieutenant. 1756 erholdt han Tilladelse
til at gaa i fransk Tjeneste, hvorhos der tillagdes
ham Karakter som Overkonduktør af Fortifikationen
og 1757 som Ingeniørkapitajn. Han gjorde Tjeneste
ved den franske Hær i Syvaarskrigen indtil 1762
og udnævntes i 1761 til virkelig Ingeniørkapitajn
ved den holstenske Fortifikationsetat, med hvilken
Charge han overgik til det 1763 ved Samling af
Fortifikationsetaterne for Danmark, Holsten og
Norge oprettede Ingeniørkorps. I 1762 blev han
tillige Generaladjudant hos Generalfeltmarskal
Grev Saint Germain. Efter i 1772 at være udnævnt
til virkelig Ingeniørmajor blev han s. A. Chef for
det norske Ingeniørdetachement, i hvilken Stilling,
som han beklædte til sin Afgang fra Krigstjenesten,
han tillige ledede Økonomien ved Norges geografiske
Opmaaling fra dennes Stiftelse i 1773 og fra 1780
var 1. Direktør, 
fra 1788-95 Enedirektør ved Opmaalingen. 1775 var
han imidlertid bleven udnævnt til Oberstlieutenant
af Infanteriet, 1779 til karakt. Oberst og
1788 til Generalmajor. Han erholdt Afsked fra
Ingeniørkorpset 27. Dec. 1793 og døde i Christiania
5. Jan. 1796. C. helligede megen Tid til mathematiske
og krigsvidenskabelige Studier og skrev talrige
værdifulde Afhandlinger, særlig vedrørende
Mathematikkens praktiske Anvendelse paa militære
Problemer, der gjorde hans Navn kjendt i vide Kredse.
-- Chr. C. var ugift.

Rawert, Det danske Krigsbibl. III, 65. 
Hegermann, Den norske milit. mathemat. Skoles Hist. S 51. 94. 102. 
de Seue, Hist. Beretn. om Norges geogr. Opmaaling.

<i>V. E. Tychsen.</i>

</chapter><chapter name="Clasen, Joachim Friederich, 1772-1851, Præst">

<b>Clasen, Joachim Friederich,</b> 1772-1851, Præst,
er født 17. April 1772 i Ulsnæs i Angel, hvor
Faderen, Joh. Joach. C., var Præst. Moderen hed
Augusta Magdalene f. Esmarch. Fra Slesvig Domskole
gik han 1791 til Kiel og blev 1796 examineret paa
Gottorp. 1797 ansattes han som Konrektor i Meldorf,
tog kort efter den filosofiske Doktorgrad, blev 1802
Rektor i Wilster og 1809 Præst i Tønning. l Anledning
af en Undersøgelse af Kirke- og Skolevæsenet her blev
han mulkteret og i Henhold til en ved denne Lejlighed
afgivet Erklæring i Aaret 1838 afskediget i Naade med
Pension. Død 23. Nov. 1851. Han var gift med Doris
f. Mathiesen (d. 1845). Han har skrevet «Eine kurze
Uebersicht der Geschichte Schleswig-Holsteins» (1843),
der gaar i en mod Danmark fjendtlig Retning. I nogle
theologiske Smaaskrifter har han deltaget i Striden
mellem Orthodoxien og Rationalismen. Han kalder den
første «Blindglaube», den sidste «Denkglaube», hvilket
noksom viser, paa hvilken Side han selv stod. Naar han
1841 kunde mene, at de orthodoxe vare videnskabelig
besejrede og endnu kun kæmpede med forslidte Vaaben
fra det gamle Rustkammer, røber det just ikke stor
Evne til at skjønne Tidernes Tegn.

Alberti, Schlesw.-Holst.-Lauenb. Schriftsteller-Lex.
M. D. Voss, Pröpste u. Prediger in Eiderstedt, 
hrsg. v. F. Feddersen, S. 57.

<i>L. Koch.</i>

</chapter><chapter name="Classen, Johan Frederik, 1725-92, Industridrivende, Godsejer og Legatstifter">

<b>Classen, Johan Frederik,</b> 1725-92, 
Industridrivende, Godsejer og Legatstifter. 
Han er født i Christiania
11. Febr. 1725, hvor hans Fader, der stammede fra
Sønderborg paa Als, var Organist. Faderen, der
hed ligesom Sønnen, var født 1697 og døde 1775,
Moderen, Maria f. Walter (f. 1702 d. 1768), var af
norsk Gaardejerslægt. Efter at have gjennemgaaet
Latinskolen i sin Fødeby blev han 1741 Student ved
Kjøbenhavns Universitet, hvor han allerede 
1744 underkastede sig theologisk Examen. Det var imidlertid ikke 
hans Agt at bruge denne Examen. Han synes strax at have kastet 
sig over praktisk Virksomhed, muligvis en Tid arbejdet i 
Kommercekollegiet, hvor en Slægtning, Justitsraad Chr. Walter, var 
Kommitteret, muligvis været i Forbindelse med en af Datidens 
store Kjøbmænd, Andreas Bjørn. Sikkert er det, at han, da 
Frederik V i 1749 gjæster Norge, er med i Admiral Rosenpalms Følge, 
og ved denne Lejlighed træder han formentlig i Forbindelse med 
forskjellige norske Forretningsmænd. Her kan peges paa 
Indehaverne af det umiddelbart før oprettede Moss Kanonstøberi, Agent 
Erik Anker og Matthias Wærn, og muligvis paa Christiania-Kjøbmanden 
P. L. Vogt, der Aaret efter anlægger en Krudtmølle. C., der kun 
var 24 Aar gammel, optræder nemlig umiddelbart efter som Leverandør 
af Krigsartikler og særlig som Kommissionær for Moss 
Kanonstøberi. Som saadan førte han dettes Forhandlinger med 
Landetatens Generalkommissariat, og det er mærkeligt at se, hvor 
heldig han stadig var i denne Virksomhed. Han synes at have 
haft formaaende Tilknytningspunkter i Kongens umiddelbare
Omgivelser. 1751 blev han Kancelliraad, og 1753 udnævntes han til 
Sekretær i Kommercekollegiet. 

1755 opstod der Strid mellem Indehaverne af Moss Kanonstøberi, 
og den med Bitterhed udfægtede Tvist førte bl. a. til, at 
C. (vistnok i 1759) ophørte at være Værkets befuldmægtigede, men 
derfor var han ikke uden Beskæftigelse. Allerede strax efter
Kjøbmanden Andreas Bjørns Død i 1750 havde han efter ham deltaget 
i Leverancen af de «Presenter», Danmark havde forpligtet sig til 
aarlig at yde Barbareskstaten Algier. Han begyndte med at levere
Presenternes 8000 Kanonkugler, gik derefter til ogsaa at levere 
Krudtet (500 Centner), overtog endelig ogsaa Tovværket og 
Tømmeret og endte med efter fast Kontrakt hvert Aar at præstere den 
samlede Leverance. For at kunne dette traadte han i Forbindelse 
med en Række industridrivende, og hans Tanke henvendtes efterhaanden 
paa selv at blive industridrivende. Hans lykkelige Handelsforhold 
sættes for øvrigt i Forbindelse med den daværende spanske 
Gesandt i Kjøbenhavn, Marquis de Puente Fuerte. 1754 søgte han at 
oprette et Glasværk, som dog ikke kom i Stand, men Aaret efter 
anlagde han uden for Østerport en Fabrik for Fajanceovne; han 
havde her kjøbt en de Danneskjold-Laurwigenske Arvinger tilhørende 
Lystgaard og Have ved det saakaldte Fiskerhus, en Besiddelse,
som han i 1765 forøgede ved af Gehejmeraad Hans v. Ahlefeldt 
at kjøbe en tilgrænsende Ejendom, «Fiskerhuset forhen kaldet»; 
herved grundlagdes den senere saa bekjendte Classenske Have.

Det blev imidlertid ikke Fajancefabrikken, som skulde bringe 
ham frem i industriel Henseende. Hvad der væsentlig skaffede 
hans Virksomhed i denne Retning et stort Sving, var, at Frederik V 
i 1756 skjænkede ham i Kompagni med Kjøbmanden Etatsraad 
Just Fabritius den ved Arresøens Afløb til Issefjorden liggende
saakaldte Agatmølle, som en Franskmand, de Peyrembert, forgjæves 
havde søgt at gjøre til et Etablissement for Fremstilling af smeddede 
Jærnkanoner. C. og Fabritius skulde her anlægge et Krudtværk, 
men de anlagde tillige et Støberi for Metalkanoner, og C. tænkte 
ganske sikkert paa Anlægget af et fuldstændigt Vaabenetablissement. 
Stedet døbtes strax Frederiksværk. Det blev dog ved Krudtværket 
og Støberiet, men for disse Virksomheder var Tiden ogsaa særlig 
gunstig. Den preussiske Syvaarskrig udbrød i 1756, og den danske 
Hær rustedes stærkere og stærkere, bl. a. for at kunne modstaa 
et russisk Angreb, som i 1762 antog en bestemt truende Form. 
I April 1762 var der 4 Krudtmøller i Gang paa Frederiksværk 
med i alt 204 Stamper; der støbtes ugentlig 4 à 5 sexpundige 
Metalkanoner, og Værket sysselsatte 305 Arbejdere foruden de 
Hovbønder, som hørte under det. Denne stærkt forcerede Virksomhed 
ophørte imidlertid, da den russiske Kejser Peter III i Juli 
1762 blev afsat og myrdet.

Da Frederiksværk oprettedes, nedlagdes Raavad i Dyrehaven 
som Krudtmølle ligesom Gjethuset i Kjøbenhavn som Kanonstøberi, 
og C. blev i 1757 udnævnt til Generalkrigs- og Ammunitionskommissær
med Justitsraads Rang og 800 Rdl. i aarlig Gage. 
Frederiksværk støttedes fra højeste Steder, og C. gjennemførte imod 
Amtmandens og Rentekammerets Protest, at der blev lagt Jord og 
Bønder under Værket. Ja, i 1760 udvirkede han en kgl. Resolution 
om, at Amtets Betjente ikke maatte forurolige Frederiksværks 
Interessenter, selv om de maatte finde, at disse over for Bønderne, ved
Anvendelsen af Skovene eller lignende gik «for vidt»; de skulde 
kun gjøre Indstilling til vedkommende Kollegium og afvente dettes 
Afgjørelse. I samme Aar blev C. Generalkrigskommissær med 
Obersts Rang, ligesom han blev udnævnt til Deputeret i Landetatens
Generalkommissariat, det Kollegium, med hvilket han som 
Leverandør til Hæren stadig afsluttede Kontrakter, og til hvilket 
Forholdet ikke altid var helt venskabeligt!

Paa dette Tidspunkt ønskede C.s Kompagnon, Etatsraad 
Fabritius, hvis Betydning vel væsentlig havde været at indskyde 
de nødvendige Penge, at trække sig tilbage, og Forholdet ordnedes 
nu saaledes, at Kongen for 130000 Rdl. tilkjøbte sig Værket, over 
hvilket C. beholdt Ledelsen, saaledes «at han dermed efter eget Behag 
kan skalte og valte, som han vil». I Juni 1761 overleveredes 
Værket til Kongen, men det var C., der overleverede det, og C., 
der modtog det. Hans Stilling forandredes væsentlig ikke, og i 
de følgende Aar gjorde han bl. a. Forsøg paa Forsøg med at faa 
en Række forskjellige Industrier til at blomstre paa Værket, dog 
uden varigt Held.

Den under Forberedelserne til Kampen med Rusland her til 
indkaldte franske General Grev Saint Germain blev i 1763 sat i 
Spidsen for den danske Krigsbestyrelse. Landetatens 
Generalkommissariat blev omdannet til et Krigsdirektorium, der, efter en 
Tid at have maattet vige for det høje Krigsraad under Prins Carl 
af Hessen, holdt sig ved Magten til 1767. Med denne 
Krigsbestyrelse, i hvilken General P. E. Gähler var et virksomt Medlem, 
stod C. i et, som det synes, meget fortroligt Forhold, og den 
erhvervede i 1767 Kongens Stadfæstelse paa nogle «Preliminair-Puncte»
til en Kontrakt med ham, hvorefter Frederiksværk og 
Kronborg Geværfabrik gratis skulde tilskjødes C., i det Staten 
endnu samtidig skulde forpligte sig til aarlig i 30 Aar at tage for 
120000 Rdl. Krudt, Kanoner og Geværer m. m. fra de samlede 
Værker. C.s Tanke om et stort Vaabenetablissement syntes herved
at skulle blive realiseret.

En saa stor Naadesakt vakte imidlertid Opmærksomhed. Mange 
Kræfter kom i Bevægelse, og i April 1768 nedsattes en stor 
Undersøgelseskommission; Chefen for Rentekammeret, Grev Ditlev 
Reventlow, blev dens Formand, og væsentlige Medlemmer i den vare
Gehejmeraaden Generalintendant H. C. Schimmelmann og Generalprokurøren 
Henrik Stampe. Kommissionen, der anstillede nogle i 
deres Resultater mærkelige Regnestykker, var ikke venlig mod C.; 
den fandt, at hele Forholdet «var indrettet til Fordel for C.», og 
Resultatet blev, at denne trods den kongelige Stadfæstelse helt 
maatte give Afkald paa Kronborg Geværfabrik og betale Frederiksværk 
med l00000 Rdl. uden endda at faa Tilsagn om nogen som 
helst Statsleverance. Schimmelmann overtog Kronborg Geværfabrik 
for 70000 Rdl.

Det var et føleligt Nederlag, C. her led, og det søgtes gjort 
endnu føleligere ved Forsøg paa at lade Gjethuset gjenopstaa som 
Kanonstøberi. Men det blev ved Forsøgene herpaa, og efter nogle 
Aars Forløb stod C. paa ny i fuldt Arbejde med store 
Statsleverancer. I Christian VII's første Regeringstid vexlede 
Strømningerne hurtig, ja modsatte Indflydelser kunde paa én Gang 
gjøre sig gjældende, og saaledes skete det da, at C., samtidig
med at den nedsatte Kommission arbejdede imod ham, benaadedes 
med at faa Rang med Generalmajorer. Fra nu af er hans Karriere 
stadig og uafbrudt stigende og bliver herved i denne saa urolige 
Tid et mærkeligt Særsyn. Hvor hyppig og voldsomt Personer og 
Systemer end skiftede, og hvor allieret C. end havde været med 
de faldne Magthavere, stode han og Frederiksværk stadig lige højt 
og lige sikkert. Han støttede sig afgjort en Tid til A. G. Moltke, 
og under Struensees Regimente deltog han i Hoffets larmende 
Forlystelser, ligesom han mærkelig begunstigedes ved Støbningen 
af nogle store Metalmorterere, der skulde bruges ved et paatænkt 
Tog mod Dejen af Algier, men desuagtet stod han ogsaa højt hos 
Guldberg. 1774 fik han en Ring med Indskriften «Fortjent» og 
1775 Titel af Generalmajor, s. A. blev han Ridder (Storkors) af
Danebrog og endelig i 1783 Excellence.

C. s Interesser holdt sig imidlertid ikke udelukkende ved 
Handelsvirksomhed og industrielle Foretagender, de førtes 
efterhaanden ogsaa over paa Landbruget. 1768 havde han kjøbt 
Godserne Korselitse og Carlsfeldt paa Falster af Prins Carl af 
Hessen, og 1773 og 1776 fik han endog 2 Hovedgaarde oprettet 
af Godset ved Frederiksværk, nemlig Arresødal og Grønnesøgaard
(eller Grønnæssegaard). Men her som i sin industrielle Virksomhed 
yndede han at herske selvstændig, og han var, for at tage et 
Exempel, ingen Ven af Regeringens Forsøg paa at regulere Hoveriet. 
Hvor meget han end interesserede sig for Landbruget, lyder det 
derfor overraskende i hans Testamente af 28. Jan. 1789 at træffe 
en Bestemmelse om, at hans Bønders Hoveri skal bestemmes «paa 
den allerømmeste og lemfældigste Maade, endog mildere, end Love 
og Forordninger foreskrive»; men ligesom hans arbejdsomme og 
energisk førte Liv viser en mærkelig Dygtighed til at forme 
Situationer og vinde Personer, saaledes er hans Testamente et 
naturligt Udtryk for de samme Egenskaber. Dets første Paragraf 
lyder saaledes: «Min Grundsætning er, at mit hele Efterladenskab 
skal i Fremtiden være en bestandig samlet Fond, der skal anvendes 
dels til at danne nyttige Mennesker til Statens bedste, til at 
understøtte og befordre Vindskibelighed og Arbejdsomhed i de 
nødvendigste Dele for Landets Vel og til at hjælpe og
lindre Fattigdom og Elendighed». Herefter gik
hele hans betydelige Formue over til at blive
et for det danske Samfunds Udvikling i høj Grad
fortjenstfuldt Fideikommis, i det det skal fremhæves,
at Testamentet særlig paabød Oprettelsen af en
«Agerdyrkningsskole». Frederiksværk kom imidlertid
ikke til at høre til Fideikommisset; efter
Bestemmelser i en Kodicil af 23. Marts 1792 blev
det for en vis Afgift tilbudt Prins Carl af Hessen,
som overtog det. For øvrigt gik det med Testamentet
som med en Række af de større Begivenheder i C.s
Liv: det gav Anledning til megen forblommet Tale;
det skal ikke regnes, at man i Norge med Uvilje saa,
at ingen norsk Institution særlig var betænkt i det,
men Testators eneste Broder, Konferensraad P. H. C.,
der for øvrigt blev Testamentets loyale Fuldbyrder og
til sin Død Fideikommissets væsentligste Direktør,
antydede oftere, at et andet Testamente formentlig
urettelig var skaffet af Vejen. Man kan bl. a. læse
det ud af det efter hans Anvisning over den afdøde i
Vinderød Kirke ved Frederiksværk af Wiedewelt udførte
ejendommelige Marmormonument. Konferensraad C. lod
tillige slaa en Medaille over Broderen og opførte
i Amaliegade en særlig Bygning for den afdødes
betydelige Bibliothek; et ogsaa af ham foranstaltet
Mindesmærke over Broderen, dennes Buste i Bronce paa
en 1759 ved Frederiksværk støbt Kanon, findes nu paa
Kjøbenhavns Tøjhus. -- J. F. C. døde 24. Marts 1792
efter nogen Tids Svagelighed uden Børn. 16. Avg. 1783
ægtede han Anna Elisabeth Baronesse Iselin,
f. Fabritius (f. 1735), Datter af Kjøbmanden Michael
F., en Broder til hans tidligere Kompagnon, Just F.;
hun var Enke efter den som Friherre adlede Kjøbmand
Reinhard Iselin og døde 17. Marts 1786.

C. Nyrop, Joh. Fr. Classen, 1887.

<i>C. Nyrop.</i>

</chapter><chapter name="Classen, Peter Hersleb,</b> 1738-1825, Gehejmekonferensraad">

<b>Classen, Peter Hersleb, 1738-1825, Gehejmekonferensraad, 
en Broder til ovfr. nævnte
Joh. Fr. C., fødtes 10. Marts 1738 i Christiania,
fra hvis lærde Skole han 1756 dimitteredes til
Universitetet. Samme Aar blev han Volontær
i Kommercekollegiet, 1759 fik han Titel af
Kommercesekretær, 1764 blev han Kommitteret og
Sekretær i Kollegiets danske og norske Sekretariat,
s. A. Justitsraad, 1765 tillige Decisor for den
almindelige Brandforsikring, 1768 tillige Kommitteret
i Toldkammeret, 1770 Etatsraad, 1771 Medlem af
Kommercedeputationen, s. A. Kommitteret i danske
Kammer under Finanskollegiet, 1773 Deputeret i det
paa ny oprettede 
Kommercekollegium, 1776 Konferensraad, 1787 entlediget
efter Ansøgning, 1793 Ridder af Danebrog,
1810 Gehejmekonferensraad og 1823 Ridder af
Elefantordenen. 1815 blev han Æresmedlem af det
danske Videnskabernes Selskab. Han døde 19. Maj
1825, altsaa først 39 Aar efter at han frivillig var
udtraadt af Statstjenesten, i hvilken han havde gjort
fortrinlig Fyldest. Særlig Fortjeneste havde han af
den bekjendte Bomuldsfabriks Anlæg og Indrettelse
paa Blegdamsvejen; selv efter at den i 1782 var
gaaet over til privat Eje, fungerede han, uagtet
han var Aktionær i den, som Statens Tilsynshavende
for den og bidrog væsentlig til dens Udvidelse. Da
han imidlertid, i alt Fald ved en enkelt Lejlighed
(se herom C. Nyrop, Joh. Fr. Classen S. 272 ff.),
syntes i højere Grad at ville varetage Fabrikkens
end Statens Tarv, skaffede dette ham en skarp Kritik
paa Halsen fra Rentekammerets Side, og hans Forslag
blev ikke billiget af Kongen. En yderligere Krænkelse
tilføjedes ham, da han efter Hofrevolutionen 1784 for
at give Plads for Johan Ludvig Reventlow blev gjort
fra 2. til 3. Deputeret i Kommercekollegiet. Under
Paaskud af at være svagelig gav han fra den Tid ikke
mere Møde i Kollegiet, men opholdt sig indtil sin
Broder General major J. F. C.s Død 1792 hovedsagelig i
Paris. Uagtet han med rette følte sig tilsidesat ved
Broderens Testamente, arbejdede han med utrættelig
Iver for dettes Fuldbyrdelse. Han var til sin Død
Sjælen i Bestyrelsen for det Classenske Fideikommis,
der vel var grundlagt af Broderen, men med stor
Energi blev ordnet og sat i System af ham, og han
ydede i sit eget Testamente ikke uvæsentlige Bidrag
til det. Paa Fideikommissets Godser udfoldede han
i flere Retninger en velsignelsesrig Virksomhed,
og han viste sig som en sand Mæcen for flittige
og trængende lærde. P. H. C. var gift med Justine 
f. Fabritius (f. 1739 d. 1816).

C. Nyrop, Joh. Fr. Classen. Thaarup, Fædrenelandsk 
Nekrolog 1821-26.

<i>G. N. Kringelbach.</i>

</chapter><chapter name="Classen, Peter Hersleb, 1804-86, Gehejmekonferensraad">

<b>Classen, Peter Hersleb,</b> 1804-86, Gehejmekonferensraad,
var født 18. Jan. 1804 i Paris, hvor hans Fader,
Gehejmelegationsraad Michael C. (Fætter til de
to foregaaende), den Gang var Generalkonsul; hans
Moder var Anne Elisabeth f. Treville. Fra Nykjøbing
Latinskole dimitteredes han 1820, tog juridisk
Examen 1824, blev 1825 Medlem af Direktionen for det
Classenske Fideikommis, i hvilken han alt i nogle Aar
havde arbejdet; dette Hverv varetog han til sin Død,
22. Febr. 1886. I en Aarrække var han Formand for
Diakonissestiftelsens Bestyrelse. Som ung blev C. 
Kammerjunker, 1843 Kammerherre og 1871 Gehejmekonferensraad; 
gjennem Danebrogsordenens forskjellige Grader steg han til Storkorsværdigheden
(1876). Gift 6. Maj 1828 med Clara Charlotte Fanny Scheel 
(f. 20. Nov. 1809), Datter af Major Christian Frederik Erik S. 

Søndagsposten 1872, Nr. 444. 
Richter, Jurid. Stat.

<i>G. L. Wad.</i>

</chapter><chapter name="Claudianus, Peder Andersen, 1644-1715, Præst">

<b>Claudianus, Peder Andersen,</b> 1644-1715, Præst. 
Han blev født 9. Nov. 1644 i Throndhjem og var Søn af Rektor Anders 
Clausen og Anne Pedersdatter Alfsen. Han blev Student fra 
Throndhjem 1665 og var derefter i 4 Aar Hører ved Christiania 
Latinskole. 1669 tog han theologisk Examen ved Kjøbenhavns 
Universitet. Han tjente derefter i flere Aar som Hovmester hos
forskjellige Adelsfamilier. 1674 blev han kaldet til Hjælpepræst 
i Store Heddinge, men Bestallingen blev holdt tilbage i Kancelliet, 
og han modtog den først 1676 efter Griffenfelds Fald. Men forinden 
var han1675 bleven Præst i Verninge i Fyn, som han forlod
1676 for at modtage Kaldelsen til Store Heddinge; her blev han 
1678 Sognepræst, efter at han 1677 havde taget Magistergraden. 
I hans Embedstid faldt Store Heddinge Kirke ned, og først efter 
5 Aars Forløb lykkedes det ham at udvirke en kongelig Befaling om 
dens Gjenopførelse; men han blev i den Anledning indviklet 
i en Proces, der endte med at han 1691 af Højesteret blev dømt 
for Mened og mistede sit Embede. Efter en ny Undersøgelse af 
hans Forhold tog Kongen ham dog igjen til Naade og gav ham 
et stort Embede i Norge. Men førend han havde tiltraadt dette,
blev han 1692 kaldet til Præst i Kværndrup i Fyn, hvor han dog 
paa Grund af sin Stridbarhed nød ringe Anseelse i sin Menighed. 
Han døde 6. April 1715. Han var 2 Gange gift, 1. (1678) med 
Anne Jensdatter Aalborg, Præstedatter fra Store Heddinge (d. 1681),
2. (1685) med Abelone Nielsdatter, en Byfogeddatter fra samme 
By (d. 1700). -- Han nævnes iblandt det 17. Aarhundredes Latinister 
og skrev flere ret vellykkede latinske Lejlighedsdigte. Han 
forsøgte sig ogsaa som dansk Poet, men hans «Gjenskjald og
Nytaarsønske» i Anledning af « Christian V's Rejses Besøgelse udi 
Norden (*c: Norge) 1685)) røber noget Kjendskab til Nordens 
Historie, men er i øvrigt uden noget poetisk Værd.

Worm, Lex. ov. lærde Mænd. 
Saml. t. Fyens Hist. og Topogr. VIII, 329 ff.

<i>S. M. Gjellerup.</i>

</chapter><chapter name="Clausager, Anders Jensen, f. 1834, Gaardejer og Politiker">

<b>Clausager, Anders Jensen,</b> f. 1834, Gaardejer og Politiker. 
C., født 23. Juni 1834 i Sædding Sogn, Ringkjøbing Amt, er Søn 
af Gaardejer og Smed Jens Andersen C. (f. 1809 d.
1885), som var Folketingsmand 1849-54 og paa ny
1858-61, og Ane Cathrine f. Madsen. C. gik 1852 paa
Staby Folkehøjskole og var 1852-54 Biskolelærer i
Hanning; blev 1861 ved Giftermaal Gaardejer i sit
Fødesogn og valgtes 1866 til Folketinget i sin Faders
tidligere Kreds (Ringkjøbing Amts 5. Kreds). C. hørte
oprindelig til den af G. Winther ledede Gruppe,
men sluttede sig 1870 til «det forenede Venstre» og
var Medlem af dets Bestyrelse 1870-78; ved Delingen
1878 gik C. til den moderate Gruppe. Han tog kun
sjældnere Del i Tingets Forhandlinger (bl. a. om
Hærloven 1867), men øvede ikke ringe Indflydelse i
Partimøderne og nød stor Anseelse i det sydvestlige
Jylland. 1878 indvalgtes han i Landstinget,
hvor han i 8 Aar smukt repræsenterede sit Parti,
medens hans yngre Broder <i>Anders Bjergbo</i> C. (d. 1845)
indtog Pladsen i Folketinget. 1887 valgtes C. paa
ny til dette Ting. Desuden var C. 1877-83 Medlem
af Amtsraadet (ligesom Faderen 1865-71), blev
1879 Landvæsenskommissær og 1883 Repræsentant for
Landbygningernes almindelige Brandforsikring indtil
1885, da han blev Branddirektør i Skjern. -- 1861
ægtede C. Cathrine Marie Jørgensen (f. 1837), Datter
af Gaardejer Jørgen Peder Hansen. 

<i>Emil Elberling.</i>

</chapter><chapter name="v. Clausberg, Christlieb,</b> 1689-1751">

<b>v. Clausberg, Christlieb,</b> 1689-1751, 
er født i Danzig (?) 27. Dec. 1689 af jødiske Forældre og
døbtes, sandsynligvis som voxen, i Clausthal. I
Danzig underviste han i Regning og Hebraisk; senere
optraadte han som Regnemester i Hamborg, Lybek og
Leipzig. Det sidste Sted udgav han 1732 «Demonstrative
Rechenkunst». Dette ret omfangsrige Arbejde, der
blandt andet udmærker sig fremfor Datidens andre
Regnebøger ved omhyggelige Begrundelser og en paa
Forfatterens egen Undersøgelse grundet Sammenligning
mellem evropæiske Vægte, er udkommet gjentagne Gange
og brugtes meget i Tyskland indtil Begyndelsen af
det 19. Aarhundrede. Dets Forfatter, der ansaas for
sin Tids dygtigste Regner, kom 1733 til Kjøbenhavn
for at undervise Kronprinsen (senere Frederik V) i
Regning, blev derefter Revisor ved Partikulærkassen
og 1746 Toldkæmmerér ved Øresunds Told, senere
Etatsraad. Han døde 7. Juni 1751 i Kjøbenhavn af
Slagflod.

Nyerup, Lit. Lex. Allg. deutsche Biographie IV.

<i>H. G. Zeuthen.</i>

</chapter><chapter name="Clausen,</b> jvfr. Claussen.">

<b>Clausen,</b> jvfr. Claussen. 

</chapter>
<chapter name="Clausen, Emil Theodor, 1802-51, Præst">

<b>Clausen, Emil Theodor,</b> 1802-51, Præst, 
næstyngste Søn af ndfr. omtalte Stiftsprovst H. G. C., blev født i Kjøbenhavn 12. 
Febr. 1802 og 1819 dimitteret til Universitetet fra Metropolitanskolen. 
Da han 1824 tog theologisk Attestats, var han endnu Rationalist
som Faderen, og det theologiske Fakultets Senior, G. F. Horneman, 
ventede, at han skulde «tjene til Mur mod den indbrydende 
Mysticisme og Obskurantisme». Men paa en Udenlandsrejse 
1826-29 foregik der en aandelig Omvæltning i hans Indre. Under 
Opholdet i Berlin fik Professor Neander stor Indflydelse paa ham, 
og da han kom hjem, mærkede hans Fader med Sorg, at Sønnen 
havde brudt med «den fornuftige Kristendom». Efter Hjemkomsten 
blev han først Mynsters, siden Grundtvigs Discipel. 1831 skrev 
han for den theologiske Licentiatgrad en meget fortjenstfuld 
Afhandling om Synesius fra Cyrene, men efter den religiøse Vækkelse 
stod Prædikestolen, ikke Kathedret som hans Maal. 1833 blev han 
Sognepræst i Gimlinge paa Sjælland, og s. A. ægtede han Maria 
Elisa Jensine Petrine Storm, Datter af Major H. T. S. Efter 2 
Aars Ægteskab mistede han hende, men 1839 giftede han sig paa 
ny, med Elisabeth Davidsdatter Monrad, Datter af Generalpostdirektør, 
Konferensraad D. M. Aaret efter blev han forflyttet til 
Boeslunde, ligeledes paa Sjælland. Saa vel her som i Gimlinge 
stillede han sig venlig over for den religiøse Bevægelse, der gav 
sig Udslag i gudelige Forsamlinger, men søgte tillige at holde 
Forsamlingsfolkene i et sundt og kirkeligt Spor. Medens han var i 
Boeslunde, blev Spørgsmaalet om Tvangsdaab af Baptistbørn brændende, 
og da han nægtede at døbe de ved Politiet bragte 
Børn  af baptistiske Forældre, var han forberedt paa at faa sin 
Afsked. Stormen drev dog over, og han blev i Embedet. Efter 
at han forgjæves ved et Ophold i Ischl havde søgt Hjælp mod 
en snigende Sygdom, maatte han indlægge sig paa Frederiks 
Hospital. 31. Avg. 1851 fik han under et Bad i Øresundet Krampe 
og blev funden død i Badehuset.

Emil Theodor Clausens Minde, 1851. 
Erslew, Forf. Lex. 
Wiberg, Alm. Præstehist. I, 180. 
H. N. Clausen, Optegnelser om mit Levneds og min Tids Hist. S. 41 og 293.

<i>Fr. Nielsen.</i>

</chapter><chapter name="Clausen, Hans Andreas, --1831, Skuespiller">

<b>Clausen, Hans Andreas,</b> --1831, Skuespiller. 
C. begyndte sin Karriere som dansk Jurist og virkede som Hof- og Stadsretsprokurator 
i Kjøbenhavn, da han blev anmodet af Theaterdirektionen 
om at forsøge sin Lykke paa Brædderne. Han var en smuk og 
beleven ung Mand, og man haabede i ham at faa en Erstatning 
for Preisler i Elsker- og Kavallerroller. C. havde heller ikke noget 
imod at blive Skuespiller, men han vilde dog ikke opgive sin 
Prokuratorstilling, før der var sikret ham et Engagement, og derved 
opnaaede han, at Grev Ahlefeldt, som i Slutningen af det 18. 
Aarhundrede styrede det kgl. Theater, ansatte ham som kgl. Skuespiller
forinden hans Debut. Denne fandt Sted 24. Sept. 1793 som Lord 
Trinket i «Den skinsyge Kone» og faldt efter Omstændighederne 
ganske godt ud. C. bevægede sig med Utvungenhed paa Scenen, 
var livlig og let og fik snart et ikke ubetydeligt Repertoire som 
munter Elsker og Bonvivant, og ved sin Flid opnaaede han en 
høj Grad af Rutine, ud over hvilken han dog aldrig kom. Enhver
af hans Præstationer udmærkede sig ved sin nette, afglattede 
Form, men ogsaa ved sit konventionelle Præg, og bedre blev det ikke, 
da han senere gik over i Karakterfaget og spillede Vindmagere, 
Spradebasser og Skurke. Allerede i 1799 opnaaede han at blive
Theatrets Regissør og udmærkede sig i denne Stilling ved Orden 
og Akkuratesse, men fik tillige stor Indflydelse paa Repertoiret og 
Rollefordelingen, en Indflydelse, der ikke altid var til Kunstens
Tarv. I Avg. 1827 afskedigedes han som Regissør, optraadte sidste 
Gang 18. Dec. 1828 som Capito i «Tiberius» og døde 5. Dec. 1831. 
-- Hans Hustru, <i>Inger Birgitte</i> f. Aaslew, var 16 Aar gammel, 
da hun 3. Marts 1778 debuterede paa det kgl. Theater som Lisette 
i «Kjærlighedsbrevene». Jomfru Aaslew havde et smukt Theateransigt, 
navnlig et Par usædvanlig store og veltalende Øjne, men 
Talestemmen var temmelig svag, og hvor meget hun end øvede 
den, fik den dog aldrig nogen rigtig Fylde. Hun begyndte sin 
Virksomhed i de naive Elskerinders Roller og kom ogsaa snart 
ind i Syngespillet, hvor hun med megen Smag forstod at anvende 
de smaa Stemmemidler, Naturen havde skjænket hende. Men 
ihvorvel hun i det hele vandt Publikums Bifald ved sin tækkelige 
og elskværdige Fremtræden, indtog hun dog kun en underordnet 
Plads og vilde vel næppe nogen Sinde være bleven af større 
Betydning for Skuepladsen, saafremt Aarene ikke havde tvunget hende 
ind i et ganske andet Repertoire. Da hun nemlig blev for gammel 
til at spille de naive Elskerinder, betroede man hende en og anden 
ældre, komisk Rolle, og man blev snart slaaet af de Evner, hun 
her lagde for Dagen. Hvad enten hun spillede en Holbergsk 
Magdelone -- og af dem har hun udført de fleste, ofte med en 
ganske fortræffelig Karakteristik --, en affekteret Kokette, Don 
Ranudos stolte Gemalinde eller en fornem Sladdersøster, overalt 
lagde hun et ualmindelig fyldigt Lune for Dagen og glimrede ikke 
blot ved sin fortræffelige Mimik, men tillige ved sin udmærket
skolede Diktion, der var fri for enhver Chargeren. I det ældre 
Rollefag og som komisk Skuespillerinde har Mad. C. erhvervet sig 
et stort Navn i det kgl. Theaters Historie og paa en heldig Maade
paavirket flere af dem, der senere afløste hende. Hun optraadte 
sidste Gang 10. Maj 1828 som Therese i «Den unge hidsige Kone», 
afskedigedes ved samme Theateraars Udgang og døde 21. Juli 1843. 

Overskou, Den danske Skueplads III og IV.

<i>Edgar Collin.</i>

</chapter><chapter name="Clausen, Henrik Georg, 1759-1840, Præst">

<b>Clausen, Henrik Georg,</b> 1759-1840, Præst, 
Søn af Sognepræst i Karlum i Tønder Amt Claus Henrik C. og Christine f. 
Boldich, Datter af Præsten P. C. B. i Bevtoft, er født i Karlum 
12. Marts 1759. Faderen døde 1772 i Vilstrup i Haderslev Amt, 
hvortil han var bleven forflyttet; en Slægtning, Konsistorialraad
H. P. Glud i Glud og Hjarnø, der var en velhavende Mand, tog 
sig af den 13aarige Dreng, der blev sat i Horsens Skole, hvor han 
kom i Huset hos Rektor J. H. Tauber; det er utvivlsomt, at C. 
her har faaet, formodentlig den første, Paavirkning i den Retning,
som han siden skulde blive den ypperste Repræsentant for her i 
Landet. -- Han blev Student 1777, og 1784 tog han theologisk 
Embedsexamen, hvorefter han i 5 Aar var Huslærer paa Juellinge 
hos Kammerherre Juel-Vind-Frijs. I denne Tid blev han forlovet
med en Datter af Provst H. C. N. Schiern i Halsted, Sophie 
Magdalene (f. 1769 d. 1817), hvem han ægtede 1789 efter at være kaldet 
til residerende Kapellan for Maribo og Hillested Menigheder. Her 
stod han i Berøring med flere Mænd af samme aandelige Retning
som han selv, saaledes Rektor J. Boye i Nakskov, den senere 
Biskop P. O. Boisen og A. K. Holm, der siden som Holmens 
Præst skulde blive hans Kollega.

Som bekjendt var C. en afgjort Tilhænger af den rationalistiske 
Theologi, som den havde udviklet sig i Tidernes Løb; 
men der var dog en Modsætning mellem ham og de fleste af 
hans samtidige Aandsfæller. Disse lagde nemlig i den Grad 
Vægten paa Skolevæsenet, at de ansaa Virksomheden for dette 
som Præstens vigtigste Gjerning, medens Kirken stilledes i Skygge. 
C. derimod var fremfor alt Prædikant; det er som saadan, han
har haft stor Indflydelse paa sin Samtid; men han vilde «ikke 
føre sine Tilhørere ind i en Labyrinth af ubegribelige 
Troshemmeligheder og tomme Spidsfindigheder, men prædike en sund 
og fornuftig Pligtlære». Dette vil med andre Ord sige, at Læren 
om Synd og Forløsning ingen Plads havde i hans Prædiken, 
Christus var ham kun et Forbillede, Gud, Dyden og Udødeligheden 
vare Grundvolden for hans Kristendom, og naar han strængt og 
alvorlig nok lagde sine Tilhørere deres Pligter paa Sinde, var 
Forudsætningen bestandig den, at naar de blot vilde, kunde de 
opfylde dem. C.s Theologi var saaledes kun en snæver Grund, 
naar derpaa skulde bygges et langt Livs Prædikantvirksomhed; 
men det kan ikke nægtes, at inden for de Grænser, den havde
draget ham, har han ydet noget dygtigt. Der er i hans Prædikener 
en Overbevisningens Varme, som maatte virke paa Tilhørerne, og 
deres gode Orden og Klarhed maatte gjøre dem lette at huske.

I Maribo vilde det dog ikke lykkes ham at samle Tilhørere; 
han ønskede derfor at blive forflyttet; flere Gange prædikede han 
som Ansøger i Kjøbenhavn, og han udgav en lille Samling 
Prædikener (1795); disse vakte Opmærksomhed og bleve af mange 
beundrede; men den daværende Kancellipræsident Brandt, der var 
paavirket af Herrnhuterne, var ikke C.s Retning god og vilde ikke 
ansætte ham i Kjøbenhavn, hvorimod han 1796 befordrede ham til 
det residerende Kapellani i Kalundborg. Men Aaret efter blev 
begge Kapellanierne ved Frue Kirke i Kjøbenhavn ledige; her havde 
Universitetet Kaldsret, og efter at der var holdt Prøveprædikener 
af flere Ansøgere, kaldtes C. til 2. Kapellan. Ved Frue Kirke 
blev C. hele sit Liv igjennem, i det han 1808 blev Enekapellan 
og 1811 Sognepræst og Stiftsprovst.

Det var bevægede Tider, da C. begyndte sin Virksomhed i 
Kjøbenhavn. Den faktiske, om end ikke uden Undtagelser 
bestaaende, Skrivefrihed havde fremkaldt en for største Delen lidet 
værdifuld Litteratur, der især havde rettet sine Angreb mod Kirken 
og dens Lære; en stor Del af de dannede havde vendt sig fra 
Kirken, og i det hele var Tonen stærkt bleven paavirket af de 
Ideer, der udgik fra Revolutionen i Frankrig. Det samme var 
Tilfældet med C.; han var Medlem af det ildesete Selskab «For 
Sandhed», der blev betragtet som en Jakobinerklub, og 
Marseillaisen var endnu paa hans gamle Dage hans Yndlingssang. Men 
han var tillige en Mand med en stærk Loyalitetsfølelse, der især 
aldrig fornægtede sig over for Frederik VI. Ved Siden heraf gik 
der en Oppositionslyst, der altid førte ham mod de herskende 
Retninger, og som hele hans Embedstid igjennem indviklede ham 
i ofte heftige Stridigheder. Saaledes prædikede han 1798 om 
«Hvad undergivne ere deres foresatte skyldige», et Æmne, der 
den Gang maatte skurre ilde i manges Øren, og da han samme 
Aar efter Biskop Balles Opfordring udgav en lignende Prædiken, 
udkom der en Satire, «Smigerpræsten». --  Faa Aar efter havde 
Situationen forandret sig; Presseanordningen af 1799 havde gjort 
Ende paa de talrige Tidsskrifter og Piecer, og Regeringen var
bleven meget lydhør for enhver Ytring, der kunde udlægges som 
Angreb paa Avtoriteterne. Da holdt og udgav C. i Anledning af 
Reformationsfesten 1804 en Prædiken, hvori han revsede den imellem 
høje og lave overhaandtagende Irreligiøsitet og Usædelighed og 
klagede over, at Øvrigheden lukkede Øjnene for denne. Kancelliet 
affordrede ham da en Erklæring over adskillige Ytringer i denne 
Prædiken, i det det udtalte, at han «havde sat den danske Regering
, dens Embedsmænd, Indretninger og Foranstaltninger i et 
ufordelagtigt Lys, for ikke at bruge det haardere Udtryk: 
nedværdiget samme». Men C. forsvarede sig med en Energi, som 
den Gang ikke ofte lagdes for Dagen af en Embedsmand over for 
et Kollegium; Kancelliet har vistnok ikke givet noget Svar paa 
den Skrivelse, hvori han djærvt tilbageviste Irettesættelsen; men
dets Tavshed var ogsaa allerede en Slags Oprejsning.

C.s Anseelse i Kjøbenhavn var den Gang stor. I Modsætning 
til hans senere Stilling stod han som en Forkæmper for den 
gjenvaagnende Religiøsitet mod den naturalistiske Vantro, der havde 
hersket i Slutningen af det 18. Aarhundrede. Ogsaa for den 
egentlige Rationalisme, som han repræsenterede, var Moralen det 
vigtigste; men han havde indset, at uden Religiøsitet vilde den 
sædelige Fuldkommenhed ikke kunne naas, og alene det havde 
stor Betydning, at der netop nu, da Bastholm nedlagde sit Embede,
var en Præst i Kjøbenhavn, som kunde samle talrige Tilhørere 
om sig. I Aaret 1799 overtog C. Ledelsen af et Selskab af 
theologiske Kandidater, der vilde øve sig i at prædike. Dette 
blev Spiren til det 1808 oprettede Pastoralseminarium, for hvilket han 
blev Meddirektør, men som snart hensygnede, saa det blev 
nødvendigt at paalægge Kandidaterne at søge det.

I Sommeren 1807 var C. paa et Besøg i Holsten, og da han 
efter mange Besværligheder i Okt. Maaned kom tilbage til Kjøbenhavn, 
laa hans Kirke og Præstegaard i Grus. Frue Kirkes Menighed 
maatte nu laane Hus i Trinitatis Kirke, og her virkede C. i 
en Række af Aar ved Siden af J. P. Mynster, der blev Kapellan, 
da han selv blev Stiftsprovst, uden at den store Forskjel i deres 
theologiske Anskuelser forstyrrede Forholdet mellem dem. Da C. 
var blevet Stiftsprovst, viste det sig tit, at han var en myndig 
Mand, der stod paa, hvad han ansaa for sit Embedes Ret. Som 
Medlem af den kjøbenhavnske Skoledirektion (siden 1814) havde 
han mange Ubehageligheder af, at Kongen ved Major Abrahamsons 
Hjælp vilde indføre den indbyrdes Undervisning; han var Sjælen 
i den Modstand, Direktionen rejste derimod; men i Længden 
lykkedes det lige saa lidt i Kjøbenhavn som andensteds at holde
Methoden ude af Skolerne. - Heller ikke til Biskop Münter var 
hans Forhold altid godt; Münter mente selv, det kom af, at 
hans Theologi var en anden end C.s. Da Biskop Balle døde 1816, 
havde de en heftig Strid, fordi Münter gjorde Fordring paa at 
holde Ligtalen over ham, hvad C. ansaa for et Indgreb i sit Embede.

I Aaret 1818 blev Ribe Bispestol ham tilbudt; havde han 
modtaget denne, vilde han rimeligvis have undgaaet de fleste af 
de Stridigheder, han nu blev indviklet i, og som medførte mange 
Ydmygelser, der haardt maatte krænke en Mand af saa selvbevidst
Natur som han. Mere og mere udviklede der sig en ny theologisk 
Anskuelse, der vilde vende tilbage til de Former for Troen og 
Tanken, i hvilke C. kun formaaede at se tomme Spidsfindigheder, 
og snart skuide han mærke, at han, der, for at bruge hans eget Udtryk
, havde begyndt som Religionens Stridsmand mod det forrige 
Aarhundredes «lede Vantro», skulde opleve at se sig selv som 
Gjenstand for de heftigste Angreb, fordi han nu betragtedes som 
Vantroens fornemste Repræsentant. Men det maa ikke overses, 
at det ikke var C., der først blev angreben; det laa ikke i hans
Natur at vente derpaa; men han kastede sig selv ind i Striden 
uden at have Anelse om, at han her stødte paa aandelige Kræfter, 
der vare ham langt overlegne. 

C. var imellem de 6 Præster, der 1811 klagede over Grundtvigs 
Dimisprædiken, fordi denne havde været «forvoven og skamløs 
nok til at sige om os Religionslærere til Hobe, at vi ere
samvittighedsløse, feje, af Hovmod forblindede, Sandhedens og Religionens 
Forrædere, nedrige Hyklere, forsætlige Folkeforførere». Det var 
kun en tarvelig Oprejsning, Præsterne fik, da det paalagdes
Universitetet at give Grundtvig en Irettesættelse. Men hermed var 
Forholdet mellem de to Mænd bestemt, og Tiden gjorde Fjendskabet 
bitrere og bitrere. Foruden det alt omtalte Sammenstød med 
Biskop Münter ved Balles Begravelse havde C. ogsaa den Ærgrelse, 
at Grundtvig talte der, og han søgte at træffe Forholdsregler imod, 
at noget lignende atter skulde indtræde. I Aaret 1822 skal han 
forgjæves have frabedet sig, at Grundtvig ansattes i hans Provsti, 
og 1826, Aaret efter at hans Søn H. N. C. var bleven Gjenstand 
for det voldsomme Angreb i «Kirkens Gjenmæle», var det atter 
C., der gav Anledning til, at Grundtvig nedlagde sit Embede, i 
det han formente ham at bruge nogle af ham selv forfattede Salmer 
ved Tusendaarsfesten for Ansgars Ankomst til Danmark.

Men det var ikke blot de religiøse Anskuelser, der i disse 
Aar undergik en Forandring; det samme var Tilfældet med 
Regeringens, og C. skulde faa det at føle. -- Den Vilkaarlighed, 
hvormed Præsterne forandrede de kirkelige Formularer for at faa 
dem til at passe med den rationalistiske Anskuelse, fremkaldte 
bestandig Forsøg paa at faa en Alterbog, der stemmede med den 
herskende Theologi. Saaledes havde Biskop P. O. Boisen 1806 
udgivet et Udkast til en saadan, som Kancelliet var tilbøjeligt til 
at avtorisere; at dette ikke skete, skyldtes vistnok for en stor Del 
C., der paaviste alle Udkastets Mangler. Siden var C. tillige med 
A. S. Ørsted og Holmens Provst Gutfeldt bleven Medlem af en 
Kommission til Kirkelovenes Forbedring (1813). Denne androg
senere ogsaa paa at maatte udarbejde nye Formularer for Daab, 
Nadvere og Brudevielse; men Kommissionen fik intet færdigt; 
alt blev i den gamle Uorden. Men efter at Stemann var bleven 
Præsident i Kancelliet, stillede dette sig anderledes end hidtil, og 
det kom mere og mere for Dagen, at det vilde kræve, at Præsterne 
skulde udføre deres Forretninger i Overensstemmelse med Kirkelovene. 
-- I Aaret 1828 udkom der, omtrent samtidig med at Kommissionen 
for Kirkelovenes Revision i god Tro underhandlede 
om nogle Forandringer i Alterbogen, en Kancelliskrivelse, der
paalagde Præsterne «nøje at følge de allernaadigst foreskrevne 
Formularer uden nogen Udeladelse og uden noget Tillæg». Dette 
maatte være et haardt Slag for C. Han gjorde et forgjæves Forsøg 
paa gjennem nogle Forespørgsler at vise Umuligheden af at rette 
sig efter den nævnte Skrivelse, men hans Uvenner havde nu faaet 
Vind i Sejlene, og de forstode at benytte den. Det var Lindberg, 
der mere end Grundtvig førte an i disse Aars Kampe mod 
Rationalismen, og han gik ud paa at ramme hele C.s Slægt og 
Kreds. Foruden til Sønnen kom Turen til Svigersønnen P. C. St. 
Gad, til C. H. Visby, der stod Familien nær, og endelig til den 
gamle Stiftsprovst selv. Hvor oprørt denne følte sig, vise nogle 
Ord i et Indlæg, der er skrevet, før det store Angreb var gjort 
paa ham selv. Han har, siger han, hverken Tid eller Lyst til at 
gaa mod den forbitrede Zelot. «Det sømmer sig ikke, behøves
ikke, nytter ej heller. Jeg for min Del agter ej at indstævne 
den, der vil gjøre mig til Hedning. Men protestere bør vi, og 
det gjør jeg herved formeligen i mit eget Navn og i mine 
fraværende Embedsbrødres som deres Provst og Repræsentant for 
Gejstligheden i mit Provsti, hvem det paaligger pro virili jura et
privilegia ordinis nostri pie tueri, protesterer i den kristelige Kirkes 
Navn mod den Ret, Mag. Lindberg med en Frækhed, til hvilken 
Kirkehistorien næppe kan opvise Magen, anmasser sig til at 
domfælde os og at erklære os efter eget Tykke for falske Lærere, der
ville forføre deres Menigheder, nedlæggende denne min højtidelige 
Protest for Nutid og Eftertid, til hvis Kundskab vi skylde vort 
Rygte og Eftermæle at bringe den.»

Naar C. døbte Børn, sagde han i Steden for: «Forsager du 
Djævelen» osv. «Forsager du Synden og alt, hvad ondt og Gud 
mishageligt er». Formodentlig har han ogsaa foretaget Forandringer 
i Trosbekjendelsen, hvor især Leddet «Nedfaren til Helvede» var 
ilde set af Rationalisterne. Heraf benyttede Lindberg sig 1832 til 
at bevæge en Mand til ved Daaben at svare Nej, da der blev 
spurgt, om han vilde have sit Barn døbt paa denne Tro. C. døbte 
alligevel Barnet; Faderen indgav en Klage over ham; men da der 
gik nogen Tid, uden at der kom noget ud deraf, optraadte en 
Fadder paa samme Maade, og da C. dog vilde døbe Barnet, vilde 
han forhindre det med Magt, hvorfor C. lod ham sætte ud af 
Kirken. Disse Begivenheder bleve nu behandlede baade i Pressen, 
hvor Lindberg bestræbte sig for at gjøre det mest mulige ud af 
dem, og i Kancelliet, hvor der skulde gives Svar paa de indkomne 
Klager. Her stod som sædvanligt Ørsted og Stemann imod hinanden,
men, hvad der ogsaa var sædvanligt, Stemann sejrede, i 
det det efter hans Forslag 1834 tilkjendegaves C., at Kongen 
misbilligede hans Adfærd. Dette var et haardt Slag for den 75 Aar 
gamle Mand; han kunde ikke beslutte sig til at forandre den 
Maade, hvorpaa han hidtil havde døbt, og lod fra den Tid af 
Kateketen forrette Daabshandlingerne. -- I Efteraaret 1837 blev C. 
pludselig ramt af et Slagtilfælde; det næste Aar søgte han sin 
Afsked, og 25. Febr. 1840 døde han, næsten 81 Aar gammel. 1838 
var han bleven Æresdoktor i Theologi.
C. er den betydeligste Repræsentant for en aandelig Retning, 
der i Regelen kun har fundet liden Sympathi hos dem, der have 
skildret den, og han har maattet bøde derfor. Det er ogsaa let 
at se Skrøbelighederne hos ham; han var en selvsikker og myndig 
Mand, der kun i ringe Grad kunde gaa ind paa eller anerkjende
Synsmaader, der afvege fra hans egen. Med den Klarhed i Tanken, 
som udmærkede ham, fulgte den Begrænsning, at han ikke som 
saa mange af hans samtidige, der havde staaet paa samme Standpunkt 
som han, halvt umærkelig kunde følge med i det skete 
religiøse Opsving. Hans Theologi var sikkert lige saa fattig, da 
han endte, som da han begyndte sin Virksomhed. Men han var
en modig og sandhedskjærlig Mand, og det maa ikke glemmes, 
at om han end til sidst kæmpede for en Sag, der med rette var 
tabt, saa havde han dog en Gang været mellem dem, der gik i 
Spidsen, da det gjaldt at gjenvække den indslumrede religiøse 
Interesse i Kjøbenhavn. Da Provst A. K. Holm ved C.s 
Entledigelse bragte ham en Hilsen fra Kjøbenhavns Præsteskab, sagde
han bl. a.: «Alle, som stadigen have agtet paa Deres Færd, have, 
hvor uenige de end kunne være med Dem, maattet erkjende Dem 
som den Mand, der ikke hyldede Døgnets Aand, ikke istemte den 
herskende Tone, ikke frygtede de stores Magt eller Modstanderes 
hadefulde Angreb, -- som den Mand, der havde en Overbevisning,
som han er bleven tro, fordi han har haft alvorlige Grunde for 
den, og som han ikke har frygtet offentlig at vedkjende sig». 
Disse Ord karakterisere virkelig C.

H. N. Clausen, H. G. Clausens Eftermæle, 1840. 
L. Koch, Danmarks Kirkehist. 1801-17 og 1817-54. 
Erslew, Forf. Lex.

<i>L. Koch.</i>

</chapter><chapter name="Clausen, Henrik Nicolai, 1793-1877, Theolog og Politiker">

<b>Clausen, Henrik Nicolai,</b> 1793-1877, Theolog og Politiker, 
ældste Søn af ovfr. omtalte Stiftsprovst H. G. C., blev født 22. 
April 1793 i Maribo, hvor hans Fader den Gang var residerende 
Kapellan. Da Faderen efter en kort Præstevirksomhed i Kalundborg 
1797 blev udnævnt til 2. residerende Kapellan ved Frue Kirke
i Kjøbenhavn, kom H. N. C. i en Alder af 4 Aar til Hovedstaden, 
hvor han siden i o. 80 Aar havde sit Hjem. Hans Barndom gled 
hen i kirkelige og akademiske Omgivelser. Faderens Embedsboliger 
laa i Nærheden af Frue Kirke og Universitetet, og Kirkegaarden
og Studiegaarden vare hans Legepladser. Den gamle C. 
var en af de betydeligere danske Repræsentanter for Rationalismen, 
og han delte Rationalisternes Interesse for aandelig og borgerlig Frihed 
og for almennyttige Foretagender. H. N. C.s Moder, der var 
udgaaet fra et fromt Præstehus af den gamle Skole, søgte helst sin 
Opbyggelse ved at læse Mynsters Prædikener, Gellerts religiøse 
Digte og Matthias Claudius' «Wandsbecker-Bote». Den Forening
af frygtløs Kritik og inderlig Christustro, som blev H. N. C.s Ideal, 
traadte ham saaledes tidlig i Møde i Hjemmet gjennem hans 
Forældres lykkelige Samliv. Det økonomiske Tryk, der i Begyndelsen 
af Hundredaaret hvilede over Landet, mærkedes ogsaa i hans 
Hjem; men den aandelige Sans blev ikke sløvet ved de trange 
Kaar. Den gamle C. elskede Musikken, og Børnene fik et stærkt 
Indtryk af Faderens Kjærlighed til den og til Friheden, naar de 
hørte ham spille og synge Marseillaisen med ungdommelig Fyrighed. 
Den Kjærlighed til Tonernes Verden, som H. N. C. tog med fra 
Fædrehjemmet, rustede ikke siden; endnu i hans høje Alderdom 
skaffede Musikken ham de kjæreste Nydelser. Nogle middelmaadige 
Malerier paa Hjemmets Vægge og Billedværker fra Wiedewelts 
Avktion aabnede tidlig den fremmelige Drengs Øjne for Kunstens
Herlighed, og hans Rejser stillede ham siden over for de ypperste 
Kunstværker. Derfor var han som faa Lægmænd skikket til at 
være Raadgiver, naar der her hjemme skulde løses kunstneriske 
Opgaver. Baade som Værge for Frue Kirke og som Medlem af 
Komiteen for Opførelsen af Thorvaldsens Musæum havde han rig
Lejlighed til at lægge sin Kjærlighed til Kunsten for Dagen. Det 
var til Tak for denne Side af hans Virksomhed, at Kunstakademiet 
optog ham blandt sine Medlemmer, da han fejrede sin 80aarige 
Fødselsdag.

Den første Undervisning modtog han i Hjemmet, af sin Fader, 
men 1804 kom han i Metropolitanskolen, hvor blandt andre Hersleb 
og Sverdrup vare hans Lærere, og der fra blev han 1809 dimitteret 
til Universitetet af Rektor N. L. Nissen. Allerede 1813 blev han
theologisk Kandidat, og 1815 vandt han Universitetets Guldmedaille 
ved en Afhandling om de kristelige Apologeter i Oldtiden. I de 
følgende Aar fordybede han sig især i filosofiske Studier, og 1817 
skrev han en filosofisk Disputats om de for-theodosianske Kirkefædres 
Betragtning og Bedømmelse af Plato og Platonismen. I 
Begyndelsen af 1818 forlovede han sig med Birgitte Francisca 
Swane, Datter af Tømmerhandler Hans S., og ved Sommertid s. A. 
tiltraadte han en længere Rejse for under Ophold paa fremmede 
Steder at fortsætte sine Studier og at udvikle sig mere frit og 
uafhængig, end det havde været ham muligt i den stærkt udprægede 
og myndige Faders umiddelbare Nærhed. Endnu som gammel 
klager han over hemmende Eftervirkninger af det saa længe 
fortsatte Hjemmeliv.

Hans Rejse gik over Gøttingen til Berlin, hvor Schleiermacher, 
hans Person, hans Katheder, hans Prædikestol og hans Hus bleve 
Midtpunktet under et saare frugtbart Vinterophold. Da var Schleiermachers 
Dogmatik endnu ikke udgivet; men hver Morgen hørte 
C. den store Dogmatiker udvikle de Grundtanker, der siden gjorde 
Epoke i Theologiens Historie; og om Aftenen, naar Schleiermacher 
foredrog Dialektikken, lærte han den berlinske Religionsfilosof at 
kjende fra en anden Side. Disse Forelæsninger gjorde et dybt 
Indtryk paa C. Hos Schleiermacher fandt han den Forening 
af inderlig Christustro og frygtløs Kritik over for det nedarvede 
og kirkelig fastslaaede, som i saa høj Grad tiltalte ham; og 
naar han hørte Schleiermacher, var det, som om han mødte
sine egne Tanker, men udformede i klar og bestemt Skikkelse. 
Hele Livet i Berlin havde ogsaa et Præg af Friskhed, som maatte 
gjøre Indtryk paa en Yngling med Sans for aandelig Frihed. Den 
unge Højskole med de udmærkede og frisindede Lærere paa alle 
Omraader stod som en ædel Blomst af Frihedskrigens Vækkelse. 
I Berlin drøftede man Fordelene og Manglerne ved konstitutionelle 
Systemer, og ogsaa om kirkeligt Selvstyre ved Presbyterier og 
Synoder blev der forhandlet. Den danske national-liberale Politiker
fik i Fjendens Hovedstad Blik for Nationalitetens og Frihedens 
Betydning; og den Kamp, der da førtes om en Forening mellem de 
to protestantiske Søsterkirker, gjorde ham for Livstid til Tilhænger 
af en saadan Union.

Over Dresden og Wien drog han til Rom, Rejsens andet 
Midtpunkt. Biskop Münters udenlandske Forbindelser bragte ham 
i nært Forhold til flere fremragende kirkelige Personligheder, og 
Prins Christians Mellemkomst (s. S. 520) skaffede ham Adgang til det 
pavelige Arkiv. Kirkebygningerne, de rige Kunstsamlinger, den 
rigelige Adgang til at nyde kirkelig og verdslig Musik og de skjønne
Naturomgivelser gjorde Opholdet i Rom lige saa tiltrækkende som 
frugtbart for ham, og her, «i Midtpunktet af den store Kirkescene», 
fattede han Planen til en omfattende Skildring af Romerkirkens Lære 
og Liv. Men Udførelsen af denne Plan tog Tid. Det skulde 
ikke blot være et historisk, men tillige et dogmatisk Arbejde. 
Indtrykkene fra Berlin skulde smelte sammen med Indtrykkene fra 
Rom, saa at Bogen ogsaa kom til at pege ud mod Fremtiden, 
mod de Former for Kirkelære og Kirkeliv, som vilde fremkomme, 
naar Schleiermachers Tankevæld blev ledet hen over den 
protestantiske Ager, der saa længe havde ligget brak under 
Rationalismens Tørke.

Den unge lærde, der udkastede denne Plan, tænkte sig helst 
en Fremtidsvirksomhed i Kirkens Tjeneste, men med et Otium, 
der muliggjorde fortsatte videnskabelige Studier. I Febr. 1820 
modtog han imidlertid i Rom Breve fra Hjemmet, der aabnede 
andre Udsigter. Man foreslog ham at indgive Ansøgning om en 
Ansættelse ved Universitetet og raadede ham tillige til at bruge 
Resten af Rejsetiden til Studiet af de østerlandske Sprog, fordi 
det theologiske Fakultet især trængte til Forstærkning paa det
Punkt. Forslaget faldt i god Jord, men Raadet med Hensyn til 
de orientalske Studier blev ikke fulgt; for en Discipel af 
Schleiermacher vilde en Premtidssyssel, der havde det gamle Testament 
til Midtpunkt, ikke have synderlig Tillokkelse. C. vedblev at 
gjøre Samlinger og Studier til sin Bog om Romerkirken, men efter 
ogsaa at have besøgt Neapel og Omegn forlod han i Juli 1820 
Rom for over Florents, Bologna og Milano at naa Italiens Nordgrænse. 
Derpaa vandrede han gjennem Schweits til Stuttgart, og 
der fra gik Rejsen til Vogns over Køln til Paris, hvor han traf 
sammen med Repræsentanter for de udrundne Dage og for den 
Tid, der var i Færd med at bryde frem, med Biskop Grégoire,
Baggesen, Malte Bruun og P. A. Heiberg, med V. Cousin og J. L. 
Heiberg. Men man længtes efter ham hjemme, og allerede sidst 
i Nov. 1820 maatte han forlade den franske Hovedstad. Lille 
Juleaften stod han igjen i sin Faders Stue i Kjøbenhavns latinske 
Kvarter, rede til at optage en akademisk Virksomhed.

3. April 1821 blev han udnævnt til Lektor i Theologi, næste 
Aar til extraordinær Professor. Det var et taknemmeligt Arbejde, 
der ventede den unge Theolog, som kom lige fra den Schleiermacherske
Esse, med stærke Indtryk af Fortidens og Samtidens 
Kulturliv. Det Fakultet, i hvilket han blev optagen, havde kun 
to arbejdsføre Medlemmer: P. E. Müller og J. Møller, og ingen 
af dem kunde tilfredsstille den akademiske Ungdoms Ønsker. Med 
C. holdt en ny Aand sit Indtog i det theologiske Fakultets
Høresale. Gjennem ham kom den Retning til Orde, der med den 
absolute Afhængighedsfølelse som Udgangspunkt vilde tilbageerobre 
det i den kirkelige Arv, som endnu formentlig havde religiøs 
Betydning. Denne Retnings Vaaben var en hensynsløs Kritik over 
for det kirkelig fastslaaede, naar dette ikke kunde godtgjøre sin 
Ret over for den inderlige, men ubestemte Christustro, som gav 
Kritikeren Mod i Bryst til at øve sit Hærværk mod Fortidens 
ærværdige dogmatiske Fæstning. Theologerne af Schleiermachers
Skole havde ikke de senere Hegelske Theologers Begejstring, heller 
ikke disses Overtro paa Systemet; og deres Styrke var hverken en 
Tale, der sprudede Gnister, eller nogen som helst Form for legemlig
Veltalenhed. De virkede ved Ro og Klarhed, ved at vende sig 
til Frihedslængselen og den religiøse Følelse. Der var større Rum 
for Ejendommeligheden inden for denne Skole end inden for den 
Hegelske, som talte et internationalt barbarisk Skolesprog;
Schleiermacher paavirkede mange, men han trælbandt ingen. Derfor kunde 
ogsaa hos C. Eftervirkningerne fra Barndomshjemmet og særlige 
danske Forudsætninger gjøre sig gjældende ved Siden af Paavirkningen 
fra Schleiermacher. Den rolige Klarhed, der udmærkede 
C.s Tale, maatte gjøre Indtryk paa unge, der længtes efter Lys; 
og vare hans skjønne Marmortræk end kolde, bare de umiskjendelige 
Præg af sjælelig Adel. Hans Optræden kom derfor til at 
betegne et Vendepunkt i den hjemlige Theologi, om end ikke af 
den Rækkevidde som senere Martensens. Og han fik tillige Betydning
derved, at han fremkaldte en Kirkekamp, der har efterladt 
dybe Spor i den danske Kirkeafdeling.

Nogle Dage efter Midten af Avg. 1825 (jvfr. Dsk. Kirketidende 
1877, Nr. 44 f.) udgav C. under Titelen: «Katholicismens og
Protestantismens Kirkeforfatning, Lære og Ritus» den Bog, han havde 
begyndt paa under Opholdet i Rom. Allerede 26. Avg. var Grundtvig 
færdig med sit Modskrift: «Kirkens Gjenmæle mod Prof. theol.,
Dr. H. N. Clausen», i hvilket C. ikke fandt den theologiske Kritik, 
han havde ventet, men en kirkelig Indsigelse, som han ikke havde 
ventet. For ham stod det djærve Stridsskrift kun som Udslag af 
den fra Kirkehistorien vel kjendte «rabies theologorum», som en 
Hævn paa Sønnen, udsprungen af Uvilje mod Faderen. Han 
erklærede strax i «Adresseavisens, at han vilde drage Grundtvig til 
Ansvar for de krænkende Ytringer i «Kirkens Gjenmæle», men 
forhandle med en saadan Modstander vilde han ikke. De dannede 
Kredse i Hovedstaden stode paa hans Side, og 88 Kandidater og 
Studenter med C. H. Visby i Spidsen overrakte ham en Adresse, 
i hvilken de forsikrede ham om deres Højagtelse og Medfølelse. 
Medens Retssagen mod Grundtvig stod paa, kom der dog ogsaa 
Modsigelse fra andre Kanter. Historikeren Dr. G. L. Baden vejrede 

politisk Heterodoxi i Bogen, og Dr. Rudelbach, Provst Engelbreth, 
Stiftsprovst R. Møller, Præsten J. Hornsyld og andre toge Luthers 
Person og Lære i Forsvar over for C.s skarpe og dristige Ytringer. 
R. Møller var den eneste, som fik et udførligere Svar. Han havde 
appelleret til menige Kristnes Dom, men C. hævdede, at en saadan 
Appel  «er aldeles illegal i Videnskabens Republik, hvor ingen 
Jury af agtbare Borgermænd kan erkjendes som kompetent 
Dommeravtoritet». Mellemværendet mellem ham og hans Modstandere 
var efter hans Mening et Stridsspørgsmaal, der kun hørte hjemme 
for et theologisk Stjærnekammer.

Den Injurieproces, han havde anlagt mod Grundtvig, endte 
30. Okt. 1826 med en Dom, som vel erklærede de af Grundtvig 
brugte fornærmelige Udtalelser for døde og magtesløse, men som 
dog kun paalagde den indstævnte en forholdsvis ringe Bøde, fordi 
Retten fandt, at det hvasse Angreb skyldtes Iver for Sandheden 
og ikke Lyst til at krænke C.s borgerlige Ære. Efter at denne 
Dom var fældet, tav Grundtvig, men J. C. Lindberg tog fat, og 
med ham udspandt der sig en fleraarig Fejde, som gjentagne Gange 
gav C. Lejlighed til at belyse, hvad han med et fælles Navn 
kaldte den theologiske Partiaand. En «kirkelig Ildaand» som 
Grundtvig kunde han dog holde noget til gode, men over for 
Lindbergs «snigende Kunstfærdighed i at bringe Kjætterier ud af
et hvilket som helst Stof ved methodisk Anvendelse af alle 
Jesuitismens Kunstgreb» stod han forbavset og forarget. Og Lindbergs 
mange Smaaskrifter «med pikante Titler og nærgaaende Sigtelser» 
vare ham efter hans eget Sigende i høj Grad ubehagelige.

Det store Sammenstød med Grundtvig og Guerillaen med 
Lindberg fik afgjørende Betydning for C.s Forhold til Omverdenen. 
Han havde af Naturen Utilbøjelighed til at lægge sine Tanker og 
Følelser frem «paa en Præsentertallerken», og denne Oplevelse 
gjorde ham end mindre meddelsom om det, der hviler i Sjælens
dybe Bund. Han lod herefter sin Tanke gaa lange Veje, før den 
traadte frem for Offentligheden, og fremlagde først Udbyttet af 
sine Overvejelser, naar Gjæringsprocessen var overstaaet. Men han 
lod ikke Hænderne synke for at hengive sig til ufrugtbare Klager. 
Sangviniker, som han var, haabede han paa Høst af sin aandelige 
Udsæd, naar Foreningen af den frygtløse Kritik og den inderlige 
Christustro havde gjort det af med den kirkelige Orthodoxi. En
lang Række af større og mindre Skrifter og livlig Deltagelse i de 
kirkelige og kirkepolitiske Spørgsmaal, der stode paa Dagsordenen, 
viste alle, at han hverken havde tabt sit Mod eller sin Virkelyst. 

Hans theologiske Udvikling bærer ikke Spor af nogen voldsom 
Omvæltning. Han sagde selv i sin Alderdom, at han intet havde 
at berette om en Bodskamp eller om Naadelysets pludselige Gjennembrud; 
hans theologiske Livsvej stod for ham «som en jævn 
Selvudvikling». Ved Universitetet docerede han i den første Tid især 
det nye Testaments Exegese. Fortolkningerne til de synoptiske 
Evangelier (1847-50), til Johannes-Evangeliet (1855) og til Romerbrevet 
(1863), hans theologiske Doktordisputats (1826) om Augustinus 
som Skriftfortolker samt hans «Det nye Testaments Hermenevtik» 
(1840) ere Frugter af hans exegetiske Studier og Vidnesbyrd om 
hans hermenevtiske Methode. Disse Arbejder udmærke sig ved 
Korthed og Klarhed i Udtrykket; det er ikke exegetiske Magasiner, 
men praktiske Lærebøger, i hvilke der er gode sproglige, historiske 
og arkæologiske Oplysninger. Men naar Exegesen af de enkelte 
Ord er til Ende, slaar Forfatteren ind paa en Fremgangsmaade, 
der med et af hans egne Yndlingsudtryk kan betegnes som et Forsøg 
paa «at styre rnidtstrøms» -- mellem J. P. Lange og Ebrard 
paa den ene Side, Strauss og Weisse paa den anden, mellem 
Christustroen og Kritikken. En saadan Midtstilling, der som 
oftest mere antydes end anvises, røber den Halvhed, der prægede 
hans dogmatiske Grundanskuelse. Denne har han først fremlagt i 
en populær «Udvikling af de kristelige Hovedlærdomme» (1843), 
senere med videnskabeligt Tilsnit i en «Kristelig Troslære» (1853) 
og til sidst i hans betydeligste Arbejde: «Det evangeliske Kirkelivs 
Nutid og Fremtid» (1859), der efter hans Død, som hans kirkelige 
Testamente, udkom i en udvidet Udgave. Lige saa bestemt, som 
han tog Afstand fra den kirkelige Orthodoxi, gjorde han med 
stigende Styrke Krav paa at være bibelsk orthodox, og den, der 
udvortes betragter hans Dogmatik med de lange Bevisrækker af 
Skriftsteder, vil være fristet til at regne hans Troslære til de bibelske 
Dogmatikker. Men den, der fordyber sig i hans Udviklinger, vil 
snart se, at der er en betydelig Islæt fra den gamle Rationalisme 
og fra Schleiermacher i hans dogmatiske Væv, saa at Skriftens 
Vidnesbyrd ikke helt og fuldt kommer til sin Ret, saa vist som
flere Led af den kristne Tro skydes til Side som betydningsløse. 
I konfessionel Henseende er hans Troslære unionistisk. Luther og 
Calvin gaa i Regelen op i en højere «evangelisk» Enhed, og paa 
afgjørende Punkter faar Calvin endog Ret over for Luther. Den, 
der fra «Det evangeliske Kirkeliv» kaster Blikket tilbage til 
Begyndelsen af C.s theologiske Bane, vil dog ogsaa se, at han har 
gjennemgaaet en betydelig Udvikling, der stadig gik i Retning af 
fuldere og dybere Tilegnelse af den positive Kristendom. Med de
skarpeste Træk træder hans religiøse Personlighed frem i hans 
theologiske Testamente, der er skrevet, efter at han i lange, 
vaandefulde Vintersolhvervsnætter med klar og fuld Bevidsthed 
havde afsluttet med Livet her nede for med hele sin Sjæl at klynge 
sig til Evangeliets Trøst. Der har man ham ikke blot som 
Polemiker, men ogsaa som Ireniker. 

Der kan man ogsaa lære hans kirkepolitiske Standpunkt at 
kjende. Allerede i «Katholicismen og Protestantismen» (S. 228 f.) 
udtalte han, at Frihedens Lov er en Grundlov i den protestantiske
Kirke, og han vedblev hele sit Liv at hævde «Trostrangens frie 
Tilfredsstillelse i Ord og Gjerning». Men Grundtvigs Tanker om 
Præstefrihed i Folkekirken og Valgmenighedsloven fandt i ham en 
erklæret Modstander. Den Interesse, han alt i Ungdomsaarene 
havde faaet for en Kirkeforfatning, som kunde give Kirken 
Lejlighed til Selvstyre og Lægmænd Meddelagtighed i Styrelsen, steg i 
Aarenes Løb. Ofte tog han til Orde for sine kirkepolitiske 
Byggeplaner, og som Medlem af de to Kirkekommissioner (1853-54 og 
1868-70) var han med til at stille Forslag om at skaffe 
Folkekirken et kirkeligt Raad, i hvilket Lægmændene kunde faa en 
lovhjemlet Indflydelse. Men hans Byggeplaner i den reformerte 
Kirkeafdelings Stil stødte paa stærk Modstand baade hos de af 
Grundtvig paavirkede, som ikke ønskede en kirkelig Rigsdag, og 
hos den højkirkelige Retning, der var bange for Demokratisme i 
Kirken (s. II, 628). Derfor døde han, uden at se kjendelige Spor 
af sin Virksomhed i denne Henseende, i den Overbevisning, at 
den hjælpende Haand kun var at søge i en af disse aandelige 
Omsvingninger, hvor Virkningen «fornemmes, uden at Udspring 
eller Retning lader sig angive».

Det var naturligt, at der blev gjort Forsøg paa at vinde en 
saa fremragende theologisk Universitetslærer og en Mand med saa 
megen praktisk Sans som C. for Deltagelse i Kirkestyrelsen. 
Allerede 1848 tilbød Monrad ham Odense Bispestol, men C. afslog 
Tilbudet. Senere, da Sjællands Bispestol ved Mynsters Død (1854) 
blev ledig, meldte han sig selv. A. S. Ørsted, som da var Minister, 
foretrak imidlertid, væsentlig af politiske Grunde, Martensen. Derfor 
blev C. ved Universitetet, hvor han øvede en stor Indflydelse paa 
alle Anliggender. 1869-70 var han for 6. Gang Universitetets 
Rektor, og Studenterne havde gjentagne Gange Lejlighed til at 
udtale deres Højagtelse og Hengivenhed for «Tankens højbaarne 
Høvding -- Ordets hugprude Helt». 3. April 1871 fejrede han under 
stor Deltagelse fra alle Sider sit 50 Aars Jubilæum som 
Universitetslærer. Af Kongen modtog han i Dagens Anledning Storkorset 
af Danebrog; en Kreds af Medborgere og Disciple overrakte ham 
en Sum Penge, for hvilken han oprettede det Boglegat, der bærer
hans Navn. 1. Sept. 1874 trak han sig tilbage fra Universitetet, og 
28. Marts 1877 døde han. 2 Aar i Forvejen havde han mistet sin 
Hustru, som han havde ægtet 1821.

H. N. Clausen, Optegnelser om mit Levneds og min Tids Historie (1877) 
og Kirkelige Forhold og Anliggender, udg. af J. Clausen (1885). 
Erslew, Forf. Lex. 
Helveg, Den danske Kirkes Hist. eft. Reform. II. 
L. Koch, Den danske Kirkes Hist. 1817-54. 
Fr. Nielsen, Karakteristiker og Kritiker S. 1 ff.

<i>Fr. Nielsen.</i>

- I sine «Optegnelser om mit Levneds og min Tids
Historie » betoner H. N. Clausen, at han er bragt ind i <i>Politikken,</i> 
ikke ved indre Kald, men af Forhold og Omstændigheder, som 
gjorde ham det til en moralsk Pligt. «Jeg er langt fra at være 
født og baaren til egentlig Politiker», siger han et Sted; hverken 
i sin Ungdomstid eller under sine Rejseaar eller i sin første akademiske 
Virksomhed beskæftigede han sig med Politik. Det var 
som moden Mand, henved 40 Aar gammel, at han af sin varme 
Fædrelandskærlighed og sin Overbevisning om Nødvendigheden af 
den danske Nationalitets Befæstelse ved frie Statsformer førtes ind 
paa den politiske Bane. Men fra det Øjeblik blev han ogsaa en 
af de kraftigste Banebrydere for den nationale Aands Gjenfødelse 
og for Frihedsbestræbelsen.

Han har selv slaaende skildret den aandelige Døs, hvori det 
danske Folk levede hen i Aarhundredets første Tredjedel, den 
sløve Ligegyldighed for Nationaliteten, den villige Underkastelse 
under tysk Indflydelse og den viljeløse Underdanighed imod 
Enevoldsmagten. Hvad der dæmrede hos C. som Modsætning til 
denne Tidens Karakterløshed og Selvopgivelse, kom til Klarhed 
for det nationale Spørgsmaals og særlig den slesvigske Sags 
Vedkommende ved Paavirkning af Slesvigeren C. D. Paulsen og for 
den konstitutionelle Friheds Vedkommende ved Samlivet med J. F. 
Schouw. Hans første politiske Optræden falder i 1834 og var til 
Værn for den knap beskaarne, men yderligere truede Trykkefrihed. 
Et underdanigt Andragende til Frederik VI fra 572 ansete Mænd 
bidrog til at standse de paatænkte yderligere Indskrænkninger, og 
kort efter stiftedes «Selskabet for Trykkefrihedens rette Brug». 
Set fra Nutidens Standpunkt tager denne Forening sig fattig ud, 
og dens Virksomhed kan synes ringe; men den var den første 
Kjærne, hvorom der dannede sig en Opposition imod Enevælden, 
den samlede for første Gang et større Antal Medborgere (over 
5000) til fælles politisk Virksomhed, og den blev for mange -- 
deriblandt for C. selv, som var Medlem af Bestyrelsen og til Tider 
dens Formand -- en betydningsfuld Forskole til den senere 
Deltagelse i det statsborgerlige Liv. I 1840 valgtes C. til Roskilde 
Stænder og deltog i alle derpaa følgende Sessioner, 3 Gange som 
Præsident, en Stilling, som han kun ugjærne indtog. I Stænderne 
som under den publicistiske Virksomhed, der hos C. altid gik 
jævnsides med hans parlamentariske Optræden, var det Indførelsen 
af en konstitutionel Forfatning, Betryggelsen af en udvidet Trykkefrihed,
men fremfor alt Udviklingen af den danske Folkeaand ved 
Hævdelsen af Slesvigs danske Nationalitet og dets Frigjørelse for de 
farlige holstenske Tilknytninger, som udgjorde Formaalet for hans 
Bestræbelser. Han hørte til Datidens bestemte Opposition og til 
dens Førere; Regeringspartiet og Godsejernes «røde Bænk» saa i 
ham en yderst farlig Person og undlode ikke at lade ham føle det. 
Ved Siden af Schouw, Orla Lehmann og Hvidt staar han som 
Skaber, Fører og Bærer af det national-liberale Parti, der i en 
Aarrække indbefattede det danske Folks bedste aandelige Kræfter. 
Under Sønderjydernes Kamp for Modersmaalets Ret traadte C. 
særlig aktivt op. I Maj 1843, i et af den slesvigske Kamps mest 
kritiske Øjeblikke, dannedes der en lille Komité med det Formaal 
i Raad og Daad at staa de danske Slesvigere bi: «Syvstjærnen»,
som den kaldtes (foruden C.: H. P. Hansen jim., L. N. Hvidt, 
J. E. Larsen, N. J. Meinert, J. F. Schouw og J. C. Drewsen). 
Dens Virksomhed var udstrakt og betydningsfuld, men unddrog sig 
for en stor Del Offentligheden; ved dens Hjælp stiftedes i 1844 
Rødding Folkehøjskole, der senere gled over i grundtvigianske 
Hænder. Da ved det aabne Brev af 8. Juli 1846 Debatten om 
Monarkiets statsretlige Forhold var ført over paa et historisk-diplomatisk
Felt, gav C. Impulsen til de «Antislesvig-holstenske 
Fragmenter», der under Kriegers energiske Ledelse med Talent og 
Dygtighed forsvarede den danske Stats og Danmarks Riges Ret. 
Imod den erobringslystne tyske Nationalitetsfølelse, der stod bag 
ved Slesvig-Holsteinismen, følte C. dybt Nødvendigheden af 
Tilslutning fra det øvrige Norden, og allerede tidlig var han en 
udpræget Skandinav; han sluttede sig til det første Forsøg paa at 
stifte en skandinavisk Forening, der undertryktes af Kancelliet, og 
traadte selv i Spidsen for det nye Forsøg, hvorefter han var 
Foreningens Formand lige til dens Opløsning. For C. var det 
den aandelige Sammenslutning, Følelsen af national Solidaritet,
som udgjorde Skandinavismens egentlige Kjærne og Maal; for nogen 
bestemt politisk Form vides han ikke at have taget Ordet, om 
han end har udtalt sin Beklagelse over, at Øjeblikket for det 
danske Tronfølgervalg ikke blev benyttet til at hidføre en Forening 
af Nordens tre Kroner.

Med dyb Bekymring havde C. set den Uforstand, hvormed 
Christian VIII's Regering forsømte i Tide at lede den vaagnende 
Frihedsaand ind i betryggende Baner, og den Slaphed, hvormed 
man gav Slesvig og Danskheden til Pris for Slesvig-Holsteinismen. 
Da Kongen døde 20. Jan. 1848, slog den længe ulmende politiske 
Bevægelse ud i Flammer. Det gjaldt om at gribe Øjeblikket og 
samle de spredte Kræfter til fælles Virken, og Oppositionen 
organiserede sig hurtig. Schouw havde i sin Pult liggende et Forfatningsudkast, 
som Sommeren forud havde været meddelt Ørsted, 
konstitutionelt i sine Hovedtræk, men stærkt konservativt i sine 
Valgbestemmelser; til dette Udkast skrev C. efter et midt i Jan. 
holdt Møde en Indledning, der navnlig betonede den nationale 
Side, Nødvendigheden af Slesvigs Frigjørelse fra det tyske Forbundsland 
og Forening med Kongeriget. Det mærkelige Skrift «Ved 
Tronskiftet» var saaledes i Virkeligheden skrevet før Kongens Død; 
det blev sendt i Trykkeriet 20. Jan. om Aftenen, udkom næste 
Eftermiddag, og 27. blev der i Universitetsgaarden af en stor 
Folkeskare bragt de to Forfattere en begejstret Hylding. Kasino-Møderne 
fulgte snart efter, offentlige Adresser og Resolutioner, 
mange af dem konciperede af C., gave den offentlige Mening klar 
Form, og 22. Marts var Slaget vundet for det national-liberale 
Program. C. deltog i Forhandlingerne om det nye Ministeriums 
Dannelse, og det var en Tilfældighed, at han ikke fik Sæde deri. 
Medens den nationale Bevægelse holdt sig i det brudte Spor, 
antog Forfatningsspørgsmaalet derimod snart udpræget demokratiske 
former, der gik langt ud over, hvad Schouw og hans Venner 
havde tænkt sig. Allerede Valgloven til den grundlovgivende 
Rigsforsamling var bygget paa den almindelige Valgret, og denne gav 
sig endnu i Vuggen sit første Vidnesbyrd, da C., udskregen af de 
bondevenlige Agitatorer som reaktionær og Bondehader, 5. Okt. 
1848 faldt i Præstø-Kredsen (med ikkun 330 St. imod 570) for
Væveren Hans Hansen af Mern; han fik dog Sæde i Forsamlingen 
som kongevalgt. C. var en Tilhænger af Kriegers Forslag om at 
udsætte Forfatningssagen, indtil Slesvigs statsretlige Stilling var 
klaret, men denne Tanke vandt som bekjendt ikke Tilslutning. 
Ved Ministerskiftet i Nov. 1848 indtraadte C. i Regeringen som 
Minister uden Portefeuille. Martsministeriets Afgang fremkaldtes 
som bekjendt derved, at dets Forslag om Slesvigs Deling efter 
Nationaliteterne ikke fandt Kongens Billigelse; C. var, da han 
indtraadte som Minister, af den Anskuelse, at Tidspunktet endnu ikke 
var kommet til at opgive den historiske og statsretlige Grænse ved 
Ejderen, og at Delingstanken i det højeste kunde modtages, men 
ikke tilbydes. Da den danske Politik i de Underhandlinger, som 
fulgte efter Krigen, mere og mere gled over i et unationalt
Spor og hen imod en Helstat og inden for denne et selvstændigt, 
med Holsten parallelt stillet Slesvig, søgte C. forgjæves at rejse 
Modstand herimod, og under den forandrede Situation stillede han 
nu selv, heri støttet af Madvig, men uden Held, Delingstanken i
forreste Række af Alternativer. Da Grev Sponneck, som hidtil 
nærmest havde staaet paa den nationale Side, i Foraaret 1851 
vendte tilbage fra sin Mission til Berlin og Wien som Tilhænger 
af Helstatspolitikken, blev C.s Stilling i Ministeriet efterhaanden 
uholdbar, og efter gjentagne Demissionsindgivelser udtraadte han
endelig i Juni 1851, og hermed endte efter hans eget Udtryk hans 
«ministerielle Episode». Hans Navn staar under Grundloven af 
5. Juni 1849, hvis frie Aand han billigede, ihvorvel han nærede 
store Betænkeligheder ved dens Valgbestemmelser. Fra Dec. 1849 
sad han i Folketinget for Helsingør, og denne Plads hævdede han
i 5 Sessioner, selv da Indenrigsminister P. G. Bang i 1853 gjorde 
Forsøg paa at fraviste ham den. I Juni 1853 gik han over til 
Landstinget, valgt i Kjøbenhavn, men nedlagde (sammen med J. E. 
Larsen og 7 andre Embedsmænd, der ligesom han vare uden 
privat Formue) i Avg. sit Mandat, da Regeringens Optræden imod 
Hall, Andræ og Monrad gjorde det umuligt at forene en Embedsstilling 
med selv den moderateste og hensynsfuldeste Opposition. 
Efter det afgjørende Omslag, som indtraadte efter Ministeriet 
Ørsteds Afskedigelse i Dec. 1854, valgtes han paa ny til Landstinget 
og sad der indtil 1863, da han af Hensyn til sin Alder 
afslog Gjenvalg. Af Rigsraadet var han Medlem fra dets Indstiftelse 
ved Forfatningen af 2. Okt. 1855 indtil 1866. Det parlamentariske 
Liv tiltalte egentlig ikke C.; vel var han en fortrinlig Taler, fra 
hvis Læber klare Tanker lød i den ædleste Form, og han hørtes 
altid med Opmærksomhed, men -- som han selv har  sagt -- de 
tre Interesser: Danskhed, Skandinavisme, Forfatningsfrihed, der til 
enhver Tid vare de ledende for hans offentlige Optræden og for 
hans Opfattelse smeltede sammen til ét, kaldte ham snarere til 
statsborgerlig end til politisk Virksomhed. Han holdt sig som 
Folkerepræsentant fornemt borte fra alt formelt Partivæsen, styrende 
sin Kurs efter sit eget Kompas; han var Aandsaristokrat, og for 
de folkelige Strømninger, der brøde op fra Dybet, følte han en
Modbydelighed, der bragte ham til at sky dem snarere end til 
at bekæmpe dem. Hans Taler paa Tinge havde for meget 
Karakteren af Katheder-Foredrag og virkede ikke der, hvor der mest 
trængtes til Virkning. Ganske anderledes var det, naar han stod 
lige over for en sympathetisk Tilhørerkreds. Studenterforeningen, der 
skyldte den liberale Universitetsprofessor meget, udnævnte ham i 
1854 til sit Æresmedlem, og ved en lang Række af Studenterfester, 
navnlig ved den aarlige nordiske Højtid og de skandinaviske 
Sammenkomster, var C.s Tale Glanspunktet. Den fine, slanke og dog
senestærke Skikkelse, det smukke Hoved med de livfulde Øjne og 
det tykke hvide Haar strøget bag Ørene, den klare og malmfulde 
Røst, den anstandsfulde Fremtræden stod i fuld Harmoni med 
Foredragets aandelige Værd. Hvem der mindes Indvielsen af 
Istedløven i Juli 1862 eller Afskedsfesten i Dec. 1866 før hans 
sidste Rejse til Italien, har bevaret et levende Indtryk af vor 
aandrigste og nobleste offentlige Taler. Han var som Forfatter 
og som Taler ikke malerisk, men plastisk. Der var noget antikt 
over hans hele Personlighed. Han havde Marmorets Renhed, dets 
bestemte Linjer og faste Konturer, men tillige noget af dets Kulde; 
han kunde overbevise, men ikke begejstre. Denne Kølighed laa 
dog kun i det Ydre, thi han følte varmt, hans Fædrelandskjærlighed
og nationale Tro vare glødende, og selv hans Harme kunde flamme 
og gnistre, hvor meget han end holdt den under sin Viljes Tugt. 
Uafhængig var han til alle Sider, opad som nedad; hverken 
Kongegunst eller Folkestemning holdt ham tilbage fra at følge og
udtale sin Overbevisning, han var og blev hele sit Liv den samme, 
sikker paa sig selv og tryg ved sin egen Samvittigheds Dom.

<i>C. St. A. Bille.</i>
</chapter>
<chapter name="Clausen, Inger Birgitte, d. 1843, s. ovfr. S. 605.">

<b>Clausen, Inger Birgitte,</b> d. 1843, s. ovfr. S. 605.

</chapter><chapter name="Clausen, Jacob, 1619-69, Præst">

<b>Clausen, Jacob,</b> 1619--69, Præst, 
var født paa Rogsgaard i Vestenskov Sogn paa Laaland 25. April 1619. Hans Fader 
var en Slesviger, Claus Andersen, der havde været Ridefoged paa et Par 
laalandske Herregaarde og siden blev Herredsfoged; Moderen var 
en Præstedatter fra Søllested. Efter Skolegang i Nykjøbing og
Herlufsholm blev J. C. Student 1637. Senere tog han theologisk 

Attestats og blev 1640 Hører ved Slagelse Skole, som den Gang 
styredes af den bekjendte Rektor M. Hans Mikkelsen Ravn, der 
synes at have givet J. C. Lyst til at sysle med Forsøg i Versekunsten. 
Da  Biskop Brochmand 1641 visiterede Skolen, var han 
saa vel tilfreds med J. C.s Undervisning, at han gav ham Udsigt 
til et Rejsestipendium. Heraf blev der dog ikke noget, da han 
allerede 1642 kaldtes til Sognepræst i Ærindlev og Olstrup paa 
Laaland. 1658 blev han tillige Provst i Fuglse Herred. Han døde 
14. Maj 1669 efter i længere Tid at have haft Kapellan. -- Med
Duelighed i sit Embede forbandt han Sans for Historie og Poesi. 
Hans «Ærindlevs og Olstrups Præstekrønnike» er et for sin Tid 
fortjenstligt Arbejde. Skjønt 3 Gange gift døde han dog som Enkemand.

Kirkehist. Saml. II, 156 ff. 210 ff.
Danske Mag. 3. R. V,  326 ff.

<i>H. F. Rørdam.</i>

</chapter><chapter name="Clausen, Johannes, 1767-1821, Præst">

<b>Clausen, Johannes,</b> 1767--1821, Præst, 
er født 20. Avg. 1767 i Faaborg, hvor Faderen, Jacob Paulin C., var residerende 
Kapellan (d. 1794 som Sognepræst i Svanninge); Moderen hed Karen f. Bildthugger. 
Sønnen kom, 17 Aar gammel, i Nyborg Skole, blev dimitteret 
1788, theolog. Kandidat 1791. Efter 1792--93 at have været 
Præst paa en Kinafarer blev han 1794 Sognepræst til Galtrup og 
Øster Jølby paa Mors, hvor han ægtede Anna Lucie Fog (døbt 8. 
Okt. 1769 d. 20. Marts 1852), Datter af Sognepræst i Faaborg 
Dav. F. 1798 forflyttedes C. til Stubbekjøbing og Maglebrænde, 
hvor han 1800 kreeredes til Dr. theol i Gøttingen og 1805 i Kiel. 
Han havde dog ingen ret Glæde af sin Doktorværdighed; der faldt 
ubehagelige Ytringer om, at en saadan var let erhvervet i Tyskland
(Polit. fys. Mag. XVI, 602 f.), og da han ved en anden Lejlighed 
forsøgte at forsvare sig, maatte han finde sig i at høre en skarp 
og ikke ugrundet Dom om sin videnskabelige Virksomhed (Kbhvn.s 
Skilderi 1809, S. 62. 64 og 66). -- C. kunde ikke komme ud af det
med Embedsindtægterne i Stubbekjøbing, og han søgte og fik 
1815 Forflyttelse til Øster Egesborg i Præstø Amt, hvor han haabede 
at skulle komme paa Fode ved Hjælp af Avlingen. Men Avlsbrug 
blev i Aarene efter 1815 næsten det samme som økonomisk Ruin, 
og han søgte atter Kjøbstadskald; han blev kaldet til Assens og
Kjærum, men inden han kunde tiltræde Embedet, døde han 21. 
April 1821. «Lærde Tidender», hvis Redaktør, P. E. Müller, 
tidligere havde dømt hans videnskabelige Virksomhed strængt, gav 
ham nu det Vidnesbyrd, at han havde været «Sandheds usminkede 
og varme Ven, Religionens nidkjære og djærve Tolk, en retsindig
og ædel Mand, en øm og kjærlig Ægtefælle, en blid og trofast 
Fader, en ærlig og tjenstfærdig Ven» (1821, S. 343).

Erslew, Forf. Lex.
I. Barfod, Den falsterske Gejstlighed II, 14 f.

<i>L. Koch.</i>

</chapter><chapter name="Clausen, Johannes,</b> f. 1830, Biskop">

<b>Clausen, Johannes, f. 1830, Biskop. 
Han er Søn af ovfr. omtalte Professor H. N. C. og blev født paa Villaen 
«Søbakken» i Taarbæk 7. Juni 1830. Efter at være bestemt for Studeringerne 
blev han indsat i Metropolitanskolen, af hvilken han allerede i 
Sommeren 1845 blev udtagen for at ledsage sine Forældre paa en 
længere Udenlandsrejse til Italien. Efter Hjemkomsten blev han 
paa Gundorphs Kursus forberedt til Artium, og 1848 blev han 
Student. Da han 1853 havde underkastet sig den theologiske 
Embedsprøve, fortsatte han sine Studier, og 1855-56 foretog han 
en Udenlandsrejse med videnskabeligt Formaal. 1857 blev han 
udnævnt til Andenlærer ved Jonstrup Seminarium, og 1861 
forsvarede han for den filosofiske Doktorgrad en Afhandling om 
Laurentius Valla. 2 Aar senere blev han udnævnt til Sognepræst 
ved Trinitatis Kirke i Fredericia med Annexet Vejlby og 1874 
forflyttet til Horsens som Sognepræst der. Efter at have afslaaet
den ham efter Biskop P. C. Kierkegaards Entledigelse tilbudte 
Bispestol i Aalborg blev han 1884 udnævnt til Biskop i Aarhus. 
Som Præst var han i flere Aar Formand for St. Stephansforeningen, 
og da han havde taget Ordet for en ny Perikoperække («Om Brugen 
af Guds Ord ved Gudstjenesten», 1878), indtraadte han, i sin 
Egenskab af Formand for et jysk Konvent, i den Komité, der 
udarbejdede den senere i Folkekirken indførte Række af nye kirkelige 
Læsestykker. 1857 blev han gift med Charlotte Laurentze Margrethe 
Frimodt, Datter af Godsforvalter paa Lerchenborg J. F.

Elvius, Danmarks Præstehist. 1869-84 S. 5. 
Erslew, Forf. Lex. 
Nutiden 1884, Nr. 395. 
Universitetets Program til Reformationsfesten 1861.

<i>Fr. Nielsen.</i>
</chapter>
<chapter name="Clausen, Johannes Carl Emil, f. 1832, Præst">

<b>Clausen, Johannes Carl Emil,</b> f. 1832, Præst. 
Han er født 20. April 1832 i Adslev og Søn af Præsten N. E. B. C. og Johanne 
Frederikke f. Schiødte. Han blev Student fra Nykjøbing 1851 og 
theologisk Kandidat 1857. I Aarene 1858-63 var han personel Kapellan
i Stenmagle og Stenlille mellem Sorø og Holbæk, i en Egn, der 
ikke var uden religiøst Røre, fremkaldt dels af Sekterere, dels 
ved den af kristelige Lægmænd rejste Bevægelse for den indre 
Mission. Til denne sidste sluttede C. sig ligesom hans Ven V. 
Beck (s. II, 16); ved utrættelig Forkyndelse af Ordet, blandt andet 
paa store Møder under aaben Himmel, gave de Vækkelsen Næring, 
men havde samtidig hermed Opmærksomheden henledet paa at 
bevare den i et sundt kirkeligt Spor. Paa et Møde i Stenlille
13. Sept. 1861 blev «Kirkelig Forening for indre Mission i Danmark» 
stiftet, og C., der indtraadte i dens Bestyrelse, har en væsentlig 
Del i, at «Indre Mission» fra den Tid af har faaet en saa stor 
Betydning i vor Folkekirke. For at antage sig Soldaternes 
aandelige Pleje og for at modarbejde Sekternes Indflydelse iblandt dem 
fik han under Krigen 1864 først Tilladelse til at virke frit i Hæren 
og senere Beskikkelse som Feltpræst. Efter Krigen tilbragte han 
nogen Tid i Vejlby paa Fyn, hvor han skulde have været Kapellan 
hos sin Plader, der imidlertid døde før hans Udnævnelse; senere 
var han Rejsepræst i «Indre Missions* Tjeneste med Bolig i Middelfart; 
da Birkedal (II, 304) i Efteraaret 1865 blev afskediget som Sognepræst 
i Ryslinge, blev C. opfordret til at søge dette Embede, hvor 
han saa var Præst fra 1866-77; der fra forflyttedes han til Nørre 
Lyndelse og Højby, et Par Mil fra Ryslinge, og er nu (fra 1885 
af) Sognepræst ved St. Peders Kirke i Slagelse. Hvor han 
har været ansat, har han fremkaldt kristelig Opvækkelse og samlet 
mange om sin Forkyndelse. Navnlig i Ryslinge dannede der sig 
omkring ham en stor Menighed, der efterhaanden traadte i et 
fredeligt Forhold til den samme Sted bestaaende Birkedalske 
Valgmenighed, ligesom C. selv, der er en alsidig bevæget og frisindet 
Natur med stærk Sans for Betydningen af Fordragelighed mellem
de kirkelige Retninger, nærmede sig det grundtvigske Stade uden 
dog nogen Sinde at blive Grundtvigianer i dogmatisk Forstand. 
Paa samme Tid, som han holdt talrige Forsamlinger og Missionsmøder 
omkring paa Fyn, oprettede han en Folkehøjskole i Ryslinge, 
og under Forhandlingen om Valgmenighedsloven optraadte han som 
Talsmand for Lægfolkets Krav. Gjennem «Kirkelig Forening for 
Fyns Stift» (1869) tilsigtede han at danne et Supplement til 
Foreningen for indre Mission, med det Formaal at drøfte kirkelige 
Spørgsmaal og at arbejde for Løsningen af praktiske kirkelige 
Opgaver. I 1874 deltog han i Appels Ordination paa Askov (I, 297), 
og samme Aar udtraadte han af Bestyrelsen for «Kirkelig Forening 
for indre Mission», med hvis skarpe Holdning over for den grundtvigske 
Retning han ikke længere kunde samstemme. Alligevel 
bevarede han selv i disse Aar Samfundet med «Indre Mission» 
og har senere gjenoptaget sin tidligere uforbeholdne Tilslutning
til den.

C. er en Mand af udpræget Kjærlighed til sit Fædreland, 
og Tanken om at føre det til Oprejsning af dets Ulykker har i 
høj Grad opfyldt ham; navnlig har dette givet sig Vidnesbyrd i 
den Virksomhed for Forsvarssagen, han har udfoldet fra 1879 af. 
Paa offentlige Møder har han ført Sagen frem; hans lille Skrift 
«Om vort Fædrelands Forsvar» (1879) blev trykt i 4000 Exemplarer 
og gratis uddelt over hele Landet, ligesom han ogsaa var en af 
Hovedmændene for Oprettelsen af Forsvarsforeningerne. -- 
Foruden at oversætte et Par tyske Skrifter af pastoraltheologisk Indhold: 
«Erindringer af en Landsbypræsts Liv» (1862) og «Præsten og de 
kirkelige Handlinger» (1867) har C. udgivet «Prædikener over 
Kirkeaarets Evangelier» (1882-84) og har i talrige Smaaskrifter 
taget Del i Drøftelsen navnlig af kirkelige Spørgsmaal. Om disse 
henvises til det nedenfor nævnte Kildeskrift; her tilføjes fra de 
senere Aar: «Ministeriet og Forsvarssagen» (kun trykt i 20 
Exemplarer til Kongehuset); «Søndagen, dens Brug og Misbrug af 
Menigheden og Statens Forhold til den» (1887); «Om Bispestillingen 
i den danske Folkekirke» (under Mærket r.); «Om Ligtaler». -- 
C. blev i 1861 gift med Birgitta Sophie Magdalene Petersen, Datter 
af daværende Præst i Gjerslev J. C. P.

Elvius, Danmarks Præstehist. 1869-84 S. 337.

<i>V. Schousboe.</i>

</chapter><chapter name="Clausen, Niels, --1531, Biskop">

<b>Clausen, Niels,</b> --1531, Biskop, 
førte et Vaaben, der ligner Familien Skades, hvorfor han sædvanlig er bleven 
henregnet til denne Familie. Han var Søn af Claus Henriksen og Gjertrud 
Jensdatter (Present) fra Vollerup. 1489 forekommer han som Kannik 
i Roskilde; 1491 blev han ved Biskop Eiler Madsen Stygges Resignation 
Biskop i Aarhus. Som saadan indtog han en anset Stilling 
og fuldførte Domkirkens Ombygning, navnlig Udsmykkeisen af Koret. 
Han forekommer af og til i Tidens Statsakter, var ogsaa fra 
o. 1503-16 forlenet med Skanderborg (med 10 tilliggende Herreder). 
1520 resignerede han til Fordel for Ove Bille mod at beholde 
Silkeborg Slot af Aarhus Bispesæde og Hads Herred m. m. i 
Forlening af Kronen. 1523 deltog han tillige med Ove Bille i den 
frugtesløse Mægling mellem Christian II og de jyske Oprørere. 
Han har deltaget i Udstedelsen af Frederik I's Haandfæstninger, 
men synes i den følgende Tid at have trukket sig tilbage fra det
offentlige Liv. Han døde paa Silkeborg 15. Dec. 1531 og ligger 
begraven i Aarhus Domkirke. Sine store Privatgodser, deriblandt 
Rygaard i Sjælland, havde han testamenteret til sine Søskendebørn, 
Fru Anne Nielsdatter (Present), Enke efter Eiler Hack til Egholm, 
og Fru Birgitte Olufsdatter (Thott), Enke efter Rigshofmester Niels 
Eriksen (Rosenkrantz). Da Fru Birgitte Thott imidlertid døde før 
Biskoppen, tilfaldt Rygaard hendes Svigersøn, den bekjendte Erik
Banner.

Pontoppidan, Annales eccl. Dan. II, 477. 
Ny kirkehist. Saml. I, 183. 
A. Heise, Fam. Rosenkrantz' Hist. II, 99 ff. Dipl. S. 48 ff.

<i>A. Heise.</i>

</chapter><chapter name="Clausen (Claussøn), Peder, 1545-1614, Gejstlig og historisk-geografisk Forfatter">

<b>Clausen</b> (Claussøn), <b>Peder,</b> 1545-1614, 
Gejstlig og historiskgeografisk Forfatter. 
Han fødtes 1. April 1545 i Ekersund, hvor hans 
Fader maaske var Kapellan. Faderen, Claus eller Nicolas Thorolfsen
<i>Friis</i> (hvilket Familienavn ogsaa Sønnen undertiden bruger), blev 
o. 1550 Sognepræst i Undal paa Lister, hvor Sønnen saaledes 
tilbragte sin Barndom. P. C. gik i Skole i Stavanger og blev ved 
Faderens Død hans Eftermand i Undal, kun 21 Aar gammel, og 
allerede samme Aar valgt til Provst over Listers Provsti. Den 
energiske Biskop i Stavanger Jørgen Eriksen, som paa sin første 
Visitats i 1572 havde lært P. C. at kjende, knyttede ham allerede 
1575 til Stiftets gejstlige Styrelse ved at gjøre ham til Kannik i 
Stavanger og nogle Aar senere til Kapitlets Viceformand (Arkidiakon). 
P. C. var som sin Biskop strængt kirkelig og luthersk, 
virkede som denne for Udryddelsen af katholske Kirkeskikke og for 
Tiendens rette Ydelse. Han deltog med Biskoppen i Herredagen 
i Skien (Juli 1576), hvor Tienden for Stavangers Len blev reguleret, 
og da disse Bestemmelser vakte Misnøje og Modstand hos Bønderne 
i Nedenæs Fogderi, maatte P. C. paa Biskoppens og Lensherrens 
Vegne Sommeren 1592 rejse om til hvert Sogn i Nedenæs Fogderi 
og forhandle med Almuen, som han ogsaa virkelig bragte til at 
underkaste sig. Da senere ogsaa Bønderne i Lister viste sig 
uvillige, maatte P. C. gjentagne Gange gribe ind, dels selv, dels 
med Øvrighedens Hjælp. Som gejstlig Tilsynsmand havde han 
mange Vanskeligheder med de stridige og løsagtige Præster, men 
det lykkedes ham dog efterhaanden at reformere sit Præsteskab. 
Regeringens Indblanding i Almuens Præstevalg bragte ham en 
Gang i Strid med Regeringen, lige over for hvilken han dog 
maatte give efter. Ogsaa Almuen var vanskelig at komme ud af 
det med; han kom flere Gange i Strid med nogle af sine Sognefolk: 
han blev en Gang i et Gjæstebud saaret af en Bonde, og 
en anden Gang maatte han selv bøde for at have brugt Kniven 
og saaret en Bondelensmand. I øvrigt nød han stor Tillid hos 
Almuen og viste sig stadig hjælpsom og tjenstvillig mod sine 
Sognefolk; i deres Stridigheder med Øvrigheden stillede han sig 
ofte paa deres Side. En Gang var han derved nær ved at komme 
i Ulykke. Lensherren Peder Grubbe, over hvem Listerbønderne 
havde klaget til Herredagen i Bergen 1604, mente, at det var P. C.,
som ophidsede Bønderne mod ham, og hævnede sig paa denne 
ved ligeledes at stævne ham til Herredagen, hvor han havde 
samlet en Række Ankeposter over hans Embedsførsel. Men ved 
Herredagens Dom 9. Juli 1604 blev P. C. dels ganske frikjendt, 
dels slap han med en mild Bebrejdelse, medens Peder Grubbe fik 
en skarp Advarsel og kort efter fjærnedes fra sit Len. Da Stiftet 
i 1605 fik en ny Biskop, Laurids Scavenius, traadte P. C. ogsaa i 
nært Forhold til denne. P. C., som allerede i 1591 havde været 
Kapitlets Fuldmægtig ved Christian IV's Hylding i Oslo, var ligeledes
tilstede ved Hertug Christians Hylding i Oslo 1610, hvortil 
han var valgt baade af Provstiets Præster og af Stavangers Kapitel. 
Han døde i sit 70. Aar paa sin Præstegaard Valle 15. Okt. 1614 
(ikke 1623); hans samtidige Portræt hænger endnu i Søndre Undals
Kirke. P. C. efterlod sig en Søn, Claus, som blev hans Eftermand 
(d. 1629, uden Sønner), samt flere Døtre, som bleve gifte med 
Bønder, og fra hvem mange Slægter i Undal og Nabosognene siges 
at stamme. Sagn om P. C., optegnede i det 18. Aarhundrede, 
kjende hans Lærdom og Kløgt, men skildre ham tillige som 
hidsig og trættekjær.

P. C. har faaet sit litterære Navn som Topograf og 
Sagaoversætter. Han havde ikke gjort Universitetsstudier og var aldrig 
kommet uden for sit Fædreland, ikke engang dets sydligste Stifter; 
men hans Skoledannelse synes ikke at have været daarlig, og den 
Stilling, han tidlig kom i, bragte ham allerede i hans Ungdom i 
Forbindelse med mange lærde og oplyste samtidige, som kunne have 
vakt hans Interesse for Fædrelandets Geografi, Historie og Oldsprog. 
Den lærde Lagmand paa Agdesiden Jon Simonsen (d.f 1575) synes 
at have været hans Lærer i Oldsproget, navnlig Lovsproget; ogsaa 
andre Lagmænd og gejstlige synes at have hjulpet ham, bl. a. til 
Erhverv eller Laan af ældre Haandskrifter, navnlig af Kongesagaerne,
Kongespejlet og gamle Lovhaandskrifter. Af udenlandske Forfattere 
have navnlig Olaus Magnus' samt Arngrim Jonssons tidligste Arbejder 
givet ham Impulser til historisk-geografiske Optegnelser. Hans 
første Skrift synes at have været en Beskrivelse over Island (1580); 
derefter følge korte Optegnelser om Færøerne (1592) og om 
Grønland (1596). I 1599 fuldførte han en vidtløftigere Fremstilling af 
Norges Naturhistorie i en Række mindre Skildringer: «om alle 
Slags Djur, som ere udi Norrig», «om Fiske», «om Fugle», «om 
Skove og Træ» samt «om Urter og Blomster». Samme Aar tog 
han efter Opfordring fra Statholderen Axel Gyldenstjerne fat paa 
en Oversættelse af Snorre Sturlasons Kongesagaer, som han ogsaa 
fuldførte; senere gjorde han en «kort Extrakt af Norriges Chronica»
og fortsatte Oversættelsen af Kongesagaerne med de følgende 
Kongers Historie (1202-63), i det han dog for Kong Sverres Historie 
nøjede sig med at udskrive den ældre, bergenske Oversættelse. 
I de samme Aar samlede han Texter til de gamle Love og 
Forordninger, hvoraf han samtidig meddelte en fuldstændig Oversættelse
(1600). I sine senere Aar var han foruden med 
Omarbejdelser og Udvidelser af ældre Skrifter navnlig beskæftiget 
med topografiske Arbejder, maaske efter Opfordring af Biskop L. 
Scavenius; først udarbejdede han en Stavangers Beskrivelse (1609), 
og senere samlede han alle sine Iagttagelser og Optegnelser til den 
smukke «Norriges Beskrivelse» (1613). Han havde ogsaa lagt 
Planer til andre Arbejder, saaledes til et historisk Arbejde om 
Dele af Syvaarskrigen, da Døden overraskede ham. Hans Smaaskrifter 
«Om Tienden» og den tabte «Enfoldig Forklaring over 
Fader vor» vise ham ogsaa virksom som gejstlig Forfatter.

Intet af P. C.s Skrifter blev trykt i hans Levetid; vistnok 
sørgede han for deres Udbredelse ved at lade dem omhyggelig 
afskrive og ved at forære Exemplarer til Velyndere, men der 
er intet Spor til, at han forsøgte at faa dem trykte. Dette skete 
derfor først længe efter hans Død. Omkring 1630 havde en følgende
Stavanger-Biskop, Wegener, sendt P. C.s «Beskrivelse over Norge 
og omliggende Øer» til Kansleren Christian Friis, som overlod 
Exemplaret til Dr. O. Worm; denne besørgede da en Udgave 
deraf (1632, 4to; Optryk 1727). Omtrent samtidig blev ogsaa et 
Exemplar af Sagaoversættelsen «Norske Kongers Chronica» sendt 
til Kjøbenhavn, og Worm paatog sig at udgive ogsaa denne, i det 
han ledsagede den med en Fortale, et Supplement for Tiden 
1263-1387 samt forskjellige mindre heldige Tillæg (1633, 4to;
Optryk 1757). Omkring 1650 fik Worm ogsaa fat i P. C.s 
naturhistoriske Optegnelser, som bleve benyttede i Worms seneste 
Arbejder fra 1653-54; efter Worms Død blev Haandskriftet foræret 
til Thomas Bartholin, som tænkte paa at oversætte det paa Latin 
og udgive det, men dette hindredes ved Branden af hans Bibliothek
(1670). En Afskrift af P. C.s Naturhistorie og topografiske Arbejder 
kom til Skaane til Ove Gjedde, blev senere erhvervet af W. J. 
Coyet (d. 1709) og efter dennes Bøgers Bortførelse (1710) indlemmet i
det store kgl. Bibliothek, hvor det henlaa ubenyttet, indtil det 
1876 blev opdaget af G. Storm og senere lagt til Grund for hans 
Udgave af P. C.s Skrifter.

P. C.s Skrifter i Worms Udgaver bleve for lange Tider 
Hovedskrifterne om Norges og dets Bilandes Geografi og Historie. 
«Beskrivelsen» blev Mønster og Forbillede for en Række lignende 
Arbejder, den blev oversat paa Tysk og Latin, og dens Efterretninger
indgik i de geografiske Haandbøger og de hollandske 
Atlasser. «Norske Kongers Chronica» skabte eller i alt Fald 
fornyede Snorre Sturlasons Anseelse som historisk Forfatter; den 
gav med én Gang Norge en sammenhængende og læseværdig 
Fremstilling af dets Oldtids og Middelalders Historie og gav
Oversætteren («Undalinus» eller «Petrus Claudii») Rang som historisk 
Avtoritet. Og selv efter at de originale Haandskrifter vare fremdragne 
af Torfæus og Peringskiöld, har P. C.s Sagaoversættelse 
bevaret Rang som Kildeskrift for et enkelt Tidsrum (1202-17), 
i det han her har gjengivet en senere tabt, fuldstændigere Original. 
Sagaoversættelsen, som egentlig er en noget fri Bearbejdelse, 
udmærker sig ved Kraft, Djærvhed og Renhed i den sproglige 
Behandling; som det bedste Forsøg paa Oversættelse fra Oldsproget 
har den haft stor Betydning for Udbredelse af Kjendskabet til
dette og dets Litteratur.

A. Faye, Peder Claussøn, Sognepræst til Undal, Christ. 1859. 
L. Daae, Norske Bygdesagn II, 110 ff. 
Samlede Skrifter af Peder Claussøn Friis, udg. af G. Storm, Chra. 1881. 
Norges gl. Love IV, 588 ff. 688 ff. 
Arkiv f. nord. Filologi I, 47 ff. 
(Norsk) Hist. Tidsskr. 3. R. I, 238 ff.

<i>Gustav Storm.</i>

</chapter><chapter name="Clausen, Peter, o.1721-84, Generalgouvernør">

<b>Clausen, Peter,</b> o.1721-84, Generalgouvernør, 
var først Kjøbmand og Kasserer i det vestindiske Kompagnis Tjeneste, blev 
derefter af Kompagniet 1751 beskikket til Gouvernør («Opperhoved») 
paa St. Croix og fik 1752 sin Bestalling bekræftet af Kongen. 
Efter at Staten selv havde overtaget Øerne 1755, blev han efter 
Ansøgning entlediget, fik 1758 Oberstlieutenants og 1762 Obersts 
Karakter. Da Regeringen i 1766 ønskede at faa inddrevet 
betydelige udestaaende Fordringer hos Beboerne af de vestindiske 
Øer, blev den daværende Gouvernør, v. Prøck, tilbagekaldt og 
C., der var anset for at være en meget energisk Mand, sendt
over til Øerne som Generalgouvernør for 3 Aar. Efter Udløbet 
af disse lod han sig overtale til fremdeles at forblive i sin Stilling, 
men indvikledes snart ialvorlige Stridigheder med Kommandanten 
paa St. Thomas og St. Jan, Ulrich Wilhelm v. Roepstorff, der vel
først afskedigedes, men til Gjengjæld under Struensees Regimente 
udnævntes til Generalgouvernør i Steden for C. Denne afløste 
imidlertid atter i 1773 Roepstorff og forblev nu indtil sin Død, 29. 
Juni 1784, paa St. Croix i sin Stilling som Generalgouvernør for 
de vestindiske Øer, i de sidste 3 Aar dog assisteret af en 
Vice-Generalgouvernør. Han var meget afholdt og vandt almindelig 
Anerkjendelse for sin nidkjære Virksomhed; Regeringen viste ham 
sin Paaskjønnelse ved 1767 at udnævne ham til Generalmajor, 1773 
til Ridder af Danebrog og 1780 til Generallieutenant. Han var 
gift med Anna Marie f. Creutzer (d. 11. Sept. 1783),  en Datter af 
Kapitajn Johan Jacob C., der 1733 havde været med at dæmpe 
en farlig Negeropstand paa St. Jan.

<i>G. Kringelbach.</i>

</chapter><chapter name="Clausen, Thomas, 1677-1724, Generalsuperintendent">

<b>Clausen, Thomas,</b> 1677-1724, Generalsuperintendent,
blev født i Flensborg 29. April 1677 af borgerlige Forældre og gik i 
Fødebyens Latinskole. Sine Studier fuldendte han i Sachsen og 
var derefter en kort Tid ansat som Informator paa Glücksborg. 
1706 blev han Lærer ved Flensborg Skole og 1709 Konrektor. De
kirkelige Bevægelser i Hertugdømmerne fulgte han med stor 
Interesse og optraadte især skarpt imod Anabaptisten Otto Lorensen 
Strandiger. Et tysk Lykønskningsdigt til Kong Frederik IV i 
Anledning af hans Hjemkomst fra Italien og Tyskland 1709 har 
maaske henledet Kongens Opmærksomhed paa ham. Da Frederik IV 
1712 havde besluttet at indgaa morganatisk Ægteskab med Anna 
Sophie Reventlow, som han forinden havde ophøjet til Fyrstinde 
af Slesvig, lod han C. foretage Vielsen. At han den Gang var 
ordineret Præst, véd man ellers intet om. S. A. blev han udnævnt 
til tysk Hofprædikant hos Fyrstinden. 1714 blev han Dr. theol. 
per bullam, og 4. April 1721 viede han Fyrstinden til
Kongen ved den højre Haand. 12. Sept. s. A. udnævntes
han til slesvig-holstensk Generalsuperintendent og
til Provst over Gottorp og Rensborg Amter, hvortil
1722 tillige føjedes Ejdersted. Han bestræbte sig for
at forbedre Kirkevæsenet, fik Provsterne berøvet den
Jus vocandi, de hidtil havde haft i Hertugdømmerne,
og forfulgte Pietisterne, f. Ex. Enevold Ewald,
med stor Strænghed. Han var gift med en flensborgsk
Skippers, Martin Ulriks, Datter og havde med hende 2
Sønner og 2 Døtre. 23. April 1724 døde han i Hamborg
paa Rejsen til et tysk Bad.

Zwergius, Siellandske Clerisie I, 771 ff.

<i>S. M. Gjellerup.</i>

</chapter><chapter name="Clausen, Thomas, 1801-85, Astronom">

<b>Clausen, Thomas,</b> 1801-85, Astronom, 
blev født i Nybøl i Slesvig 16. Jan. 1801, Søn af Gaardejer Claus
Thomasen. Faderen maatte gaa fra Gaarden og ernære sig
som Daglejer. Kort efter døde han, og C. kom saa ud at
tjene som Vogterdreng hos Præsten. Heldigvis sørgede
denne for, at han fik en god Skoleundervisning,
saa at han endog ved Konfirmationsalderen skal have
kunnet en Del elementær Mathematik. Præsten, der selv
interesserede sig for Mathematik, underviste ham nu
videre, og det lykkedes ham ved sin Anbefaling 1824
at skaffe C. en Plads som Beregner ved Observatoriet
i Altona under Schumacher, der modtog ham med megen
Venlighed og allerede Aaret efter forfremmede ham
til Observator. I Aaret 1827 blev C. ansat ved det
optiske Institut i München (Utschneider), hvor han
blev i 13 Aar. Da han i 1840 følte sig forbigaaet
ved Besættelsen af Direktørpladsen for Instituttet,
tog han sin Afsked og vendte tilbage til Altona,
som han igjen forlod 1842, da han blev Observator
i Dorpat. Med Direktøren her, Mädler, stod han paa
den bedste Fod. Efter at Mädler var gaaet af, var
han fra 1866 Direktør for Observatoriet, indtil han
i 1872 tog sin Afsked med Pension. Han døde 25. Maj
1885. -- Talrige mathematiske og astronomiske Arbejder
af ham, deriblandt 14 Kometbaner, ere publicerede i
«Astron. Nachrichten», Crelles «Journal», Grunerts
«Archiv» og flere Steder. For en Bestemmelse af Banen
for Komet 1842 fik han det danske Videnskabernes
Selskabs Guldmedaille. Han har beregnet [pi] med 250
Decimaler.

Nær og Fjærn 1879, Nr. 371. 
Alberti, Schlesw.-Holst.-Lauenb. Schriftst.-Lex.

<i>Aug. Svedstrup.</i>

</chapter><chapter name="Clauson-Kaas, Conrad Frederik, 1782-1853, Marskal">

<b>Clauson-Kaas, Conrad Frederik,</b> 1782-1853, Marskal. 
C. F. C.. Søn af Conrad Clauson, Ejer af Bærums Jærnværk, og 
Kirsten f. Nielsen, blev født 1. Juni 1782. Efter
Faderens Død 1786 ægtede Moderen s. A. daværende
Assessor i den norske Overhofret, senere
dansk Statsminister, F. J. Kaas. 1804 adledes
C. F. C. med Navnet Clauson-Kaas. Han begyndte sin
militære Løbebane 1798 som Underofficer ved det
søndenfjældske Infanteriregiment, ansattes 1800 som
Fændrik ved det slesvigske Regiment og blev 1803
Sekondlieutenant, hvorefter han forflyttedes til
Guidekorpset. 1805 blev han udnævnt til Adjudant hos
Prins Christian Frederik. 1810 fik han, der 1807 var
bleven Premierlieutenant, Karakter som Ritmester ved
det akershusiske ridende Korps. Han ledsagede 1813
Prins Christian Frederik til Norge. Efter Prinsens
Tilbagekomst til Danmark 1814 blev C.-K. hans
Marskal, hvilken Stilling han beklædte indtil
1825. Han udnævntes til Kammerherre 1817 og ledsagede
Prinsen paa dennes store Udenlandsrejse. Efter at
C.-K. havde taget sin Afsked fra Hoffet, blev han
Toldforvalter i Langenfelde, hvilket Embede han
fratraadte 1840. Han døde i Kjøbenhavn 20. Juli
1853 af Kolera. Han var to Gange gift: 1810 ægtede
han Agnes Komtesse Luckner, 1825 Karen Magdalene
Mathiesen.

Personalhist. Tidsskr. V, 289.

<i>A. Thorsøe.</i>

</chapter><chapter name="Clauson-Kaas, Jens Adolph Friederich, f. 1826, Husflidslærer">

<b>Clauson-Kaas, Jens Adolph Friederich,<b> f. 1826, Husflidslærer. 
Han er født 16. Maj 1826 i Langenfelde
og Søn af den foregaaende og dennes anden Hustru. 1844
kom han paa Landkadetakademiet i Kjøbenhavn, blev
1847 Sekondlieutenant (med Anciennitet fra 1845),
først ved Dragonerne, senere ved Garden til Hest,
og 1849 Premierlieutenant. Fra 1853-56 gjorde
han Tjeneste i det holstenske Grænsegendarmeri,
traadte derpaa igjen i Nummer i Rytteriet og blev
1864 Ritmester. Ved Reduktionen i 1866 afskedigedes
han med Vartpenge og gjorde fra 1870-74 Tjeneste
som Kapitajn i Fodfolkets Forstærkning (Kjøbenhavns
Væbning). Efter sin Afskedigelse ernærede han sig som
Lærer og allerede i 1866 oprettede han, der fra ung
var øvet i Haandgjerning, et Institut til Husflidens
Fremme. 1871 begyndte han sammen med daværende
Lærer i Føvling N. C. Rom Udgivelsen af «Nordisk
Husflidstidende», og ved deres Initiativ stiftedes
18. Febr. 1873 «Dansk Husflidsselskab», hvis Sekretær
C.-K. var indtil 1881. Han virkede tillige ved Kursus
i Husflid, som fra 1873 støttedes ved Statshjælp, og
i 1874 sluttede han Kontrakt med Kjøbenhavns Magistrat
om Overtagelsen af den udtørrede Lersø for der at 
anlægge en Pileplantage. Hvad han særlig arbejdede for, var at 
faa Haandgjerning anerkjendt som et Skolefag. Dette naaede han 
dog ikke, og hele hans fra flere Sider stærkt kritiserede 
Husflidsvirksomhed her i Landet blev brat afbrudt ved hans Afskedigelse
i Marts 1881 som Sekretær ved Husflidsselskabet, hvorom der 
foreligger forskjellige trykte Piecer. Han har derefter haft Bolig i 
Dresden, hvor han virker som Lærer i det derværende Blindeinstitut 
samt som Husflidsleder. 10. Avg. 1853 ægtede han Sophie 
Øelund (f. 18. Maj 1833), Datter af Vildtfoged Chr. Ø. paa Fortunen. 

Personalhist. Tidsskr. V, 289. 
N. C. Rom, Den danske Husflid S. 101 f. 
Industriforeningens Maanedsskr. 1877, S. 1 f.

<i>C. Nyrop.</i>

</chapter><chapter name="Claussen, jvfr. Clausen.">

<b>Claussen,</b> jvfr. Clausen.

</chapter><chapter name="Claussen, Christian August Carl, --1804, Forstmand">

<b>Claussen, Christian August Carl,</b> --1804, Forstmand,
var en Oberförstersøn fra Augustenborg. Han lærte det praktiske Jagt- og 
Skovvæsen hos sin Fader og kom tidlig i Hertugen af Augustenborgs 
Tjeneste. 1763 blev han Hegereiter ved Grevskabet Rantzau 
i Holsten, og efter Anbefaling af Overforstmester D. N. v. Warnstedt 
blev han i 1780 kaldet til Sjælland, hvor han blev adjungeret den 
gamle Overførster Anders Olsen, som han senere afløste. Han
døde 10. Dec. 1804. -- C., der navnlig virkede som Medhjælper 
hos Overforstmesteren, var trods sin mangelfulde boglige Uddannelse 
en meget dygtig Embedsmand, der, til Dels i Forening med G. W. 
Brüel, har udfoldet en betydningsfuld Virksomhed ved Udskiftningen 
af Statsskovene, ved Anlæg af de nye Naaleskove i Nordsjælland 
o. fl. St. og ved de omfattende Forarbejder, der førte til Driftsplanen
af 1804 for de nordsjællandske Statsskove.

A. Oppermann, Bidrag t. d. danske Skovbrugs Hist. 1786-1886.

<i>A. Oppermann.</i>

</chapter><chapter name="Claussen, Henning Ditlev, --o.1730, Kirurg">

<b>Claussen, Henning Ditlev,</b> --o.1730, Kirurg. 
Han levede i Kjøbenhavn og hørte til den Klasse Frikirurger, som uden Examen 
og uden for Lavet i tidligere Aarhundreder spillede en betydelig 
Rolle som Specialoperatører. Men medens de fleste saadanne vare 
Personer af et noget tvivlsomt Rygte, berømmes han ikke alene 
for sin store Dygtighed baade i egentlig Kirurgi og i Accouchement,
men ogsaa for sin Hæderlighed, og dette Lov faar han tilmed af 
sine Modstandere, Amtskirurgerne. Dette grundmurede Lav søgte 
at hemme ham i hans Virken, der i Følge kongeligt Privilegium 
kun turde omfatte Foretagelse af Operationer, men selvfølgelig 

ogsaa maatte komme til at strejfe ind paa anden kirurgisk 
Lægehjælp, hvorpaa Lavet havde Eneret. Imidlertid synes han dog 
uden væsentligt Afbræk at have udøvet sin omfattende og 
anerkjendte Virken lige til sin Død, der vistnok indtraf o. 1730, og hos 
ham ere flere af den følgende Tids ansete Kirurger uddannede, 
saaledes J. F. G. Schønheyder og Hofkirurgen Wohlert. Om hans 
Livsforhold i øvrigt vides kun, at hans Hustru hed Agnete f. Schiøtt,
og at han havde en Søn, <i>Laurentius C.,</i> der fik en legitim medicinsk 
Uddannelse baade i Kjøbenhavn og i Udlandet, i Leipzig tog 
Doktorgraden og senere blev Hofmedikus i Kjøbenhavn, hvor han
døde 1771.

Ingerslev, Danmarks Læger og Lægevæsen II, 232 f. 349. 405.

<i>Jul. Petersen.</i>

</chapter><chapter name="Claussen, Johan Christian Gerhard, 1750-1801, Skolemand">

<b>Claussen, Johan Christian Gerhard,</b> 1750-1801, Skolemand, 
fødtes i Kiel 1750, var fra 1774-81 Lærer ved forskjellige Skoler 
i Tyskland og Frankrig og uddannede sig derefter ved det 
nyoprettede Seminarium i Kiel. Efter at have opholdt sig paa
Brahetrolleborg for at lære det danske Sprog blev han 1785 
Skoleinspektør paa Grev Schimmelmanns Gods Lindenborg i Jylland. 
Allerede her gav han sig af med Læreres Uddannelse, især efter 
at han 1787 havde besøgt Rochows berømte Skole i Reckan i
Brandenborg, og da Schimmelmann blev Formand i den store 
Regeringskommission af 1789 til de danske Skolers bedre 
Indretning, blev C. 1790 antaget til Førstelærer ved Skolelærerseminariet 
paa Blaagaard. Her virkede han fra Seminariets Aabning 14. Marts 
1791 til sin Død 26. Avg. 1801. Han besørgede især 
Religionsundervisningen og de kateketiske Øvelser samt Tilsynet med 
Børneskolen; desuden varetog han i flere Aar Seminariets økonomiske 
Bestyrelse. Som ægte Filanthropist indpodede han Oplysningstidens 
hele Tankegang i Seminaristerne og bidrog derved til hos dem at
fremkalde den Overvurdering af egen Dygtighed og af 
Almueskoleundervisningens Betydning, som bevirkede, at Seminariet blev 
Gjenstand for mange Angreb, mod hvilke C. dog altid var rede 
til Forsvar. Som Lærer var han nidkjær og samvittighedsfuld.

Schlesw.-holst. Prov. Ber. 1788, I, 113 ff. 
Minerva 1794, II, 145 ff. 
J. Jensen, Hist. Efterretn. om det blaagaard-jonstrupske Seminarium.

<i>Joakim Larsen.</i>

</chapter><chapter name="Claussen, Peter, --1843--, naturhistorisk Samler">

<b>Claussen, Peter,</b> --1843--, naturhistorisk Samler,
er født i Kjøbenhavn. Paa Grund af et Bedrageri udvandrede han og kom 
i Don Pedro I's Tid til Rio de Janeiro; lod sig først hverve som 
menig Soldat og levede derpaa som Bissekræmmer. Under
Brasiliens Krig med den argentinske Republik (1825-28)
gjorde han Tjeneste som Spion. Senere levede han
som Kjøbmand i Cachoeira do campo i Provinsen Minas
og blev derpaa Ejer af en Facenda i Nærheden af
den en Del nordligere liggende By Curvello, nogle
Dagsrejser nord for Lagoa Santa. Paa sin store Rejse
gjennem det indre Brasilien 1833-35 traf vor berømte
Landsmand Naturforskeren P. W. Lund i Okt. 1834 ved
«et Tilfælde» C., der her gik under Navn af Pedro
Claudio Dinamarquez, og besøgte ham i en Uges Tid
paa hans Gaard. Dette Møde blev skæbnesvangert for
Lunds Fremtid, ligesom det ogsaa i væsentlig Grad
gav Æventyreren C.s Liv en ny Retning. Paa hans
Ejendom fandtes nemlig Huler i Kalkstensbjærgene,
der af Beboerne udbyttedes paa Grund af deres
Salpeterholdighed, men ved Besøg i disse Huler
opdagede Lund et andet Indhold, talrige Levninger
af fossile Dyr. Studiet af disse knyttede for
bestandig Lund til det indre Brasilien, men ved
Bekjendtskabet med Lund blev C., i rent merkantile
Øjemed, naturhistorisk Samler, dels af Planter, dels
af fossile Dyr. Hans botaniske Samlinger findes i
vistnok de fleste større evropæiske Herbarier, og de
fossile Dyrelevninger solgte han til British Museum
og Jardin des plantes. 1843 ledsagede han Castelnau
paa hans store sydamerikanske Expediton, i alt Fald
paa en længere Strækning. Efter at være vendt tilbage
til Evropa og en Tid have været sindssyg i London
døde han paa et Hospital eller Fattigstiftelse i
London for o. 30 Aar siden. Han skal i Brüsseler
Akademiets Skrifter have publiceret en Artikel om
Provinsen Minas' Geologi.

Botan. Tidsskr. XII, 125. Danske Vid. Selsk. Oversigt 1880 S. 171 ff.

<i>Eug. Warming.</i>

</chapter><chapter name="Claussen, Rasmus, 1835-1905, Politiker">

<b>Claussen, Rasmus,</b> 1835-1905, Politiker. 
C., født 3. Febr. 1835 i Landsbyen Helletoft paa Langeland,
Søn af Gaardfæster Claus Anders Christensen (f. 1787
d. 1848) og Ane Kirstine Rasmusdatter, tog 1859
Fædrenegaarden i Fæste, oprettede 1862 en Benmølle og
blev 1865 Sognefoged i Bødstrup Sogn. 1870 flyttede
C. til Falster og blev Gaardejer i Sildestrup nær
ved Nykjøbing, men opgav dette 1874 for at grundlægge
«Laaland-Falsters Folketidende», som han efterhaanden
arbejdede op til et udbredt og indbringende Blad. 1872
valgtes C. i Maribo Amts 4. Kreds til Folketinget
og har siden hævdet sin Plads, om end under stadige
Valgkampe, dog 
med voxende Stemmetal. Ved det forenede Venstres
Deling 1878 sluttede C. sig til den radikale Gruppe
(Bergs Parti), men udskilte sig næste Aar her fra
og hørte i flere Aar til «de udtraadte». 1886
medvirkede han væsentlig til Venstres nye
Sammenslutning. Siden 1880 har C. næsten stadig været
Medlem af Finansudvalget og siden 1881 af Venstres
fælles Bestyrelse. 1876 kjøbte C. «Nakskov Tidende»,
og ved sine to Blade og sin personlige Agitation
har han haft væsentlig Del i Venstres Udbredelse
paa Laaland og det sydlige Falster. 1888 kjøbte
C. end videre «Nyborg Dagblad». I Okt. 1889 valgtes
C. til Folketingets 2. Viceformand. C. var end videre
1871-74 Medlem af Bestyrelsen for Bøtø Nors Udtørring
og siden 1883 af Bestyrelsen for Brandforsikringen
«Laaland-Falster» ligesom 1862-70 for det langelandske
Brandforsikringsselskab. -- C. ægtede 1856 Hanne
Sophie Henriksen (f. 14. Juni 1836), Datter af
Gaardejer Henrik Nielsen (f. 1796 d. 1857).
-- d. 5. Avg. 1905. --  Hans Søn
<i>Sophus C.</i> (f. 12. Sept. 1865), blev 1884 Student
og udgav 1887-188 et Par mindre Digtsamlinger.

<i>Emil Elberling.</i>

</chapter><chapter name="Claussen, Niels Christian, 1724-94, Præst">

<b>Claussen, Niels Christian,</b> 1724-94, Præst, 
er født i Christiania 28. Marts 1724. Faderen, Claus C., var
Kjøbmand. Han blev Student fra Christiania 1743,
theolog. Kandidat 1751, hvorefter han ansattes
som personel Kapellan for Østre Moland og Tromø i
Christianssand Stift og siden som Feltpræst. 1763
blev han Sognepræst i Brande i Ribe Stift og 1786
for Trinitatis Kirke i Fredericia og Vejlby. 1790
blev han Dr. theol., og han døde i Christiania
23. Juni 1794. Han ægtede 1786 Martha Stub. --
1771 og 72 fik han en Guld- og en Sølvmedaille for
Besvarelsen af 2 af General-Landvæsenskollegiet
stillede Prisopgaver. Begge Afhandlinger udgaves
for Kollegiet af J. H. Schlegel i «Økonomiske
Prisskrifter» (1774). I den første handles om
Bøndergaardes rette Størrelse; Forfatteren vil, at
disse ikke maa være større, end at de kunne drives
uden Tjenestefolks Hjælp. I den anden fremstilles
de Aarsager, der hindre Folkemængdens Tiltagen
i Bondestanden. Det er især: 1. de alt for store
Bøndergaarde, 2. Hovedgaardene, paa hvilke der kunde
leve flere Familier, 3. Bønderkarlenes Bortrømning til
Udlandet, 4. Bondestandens Lyst til Overdaadighed. Der
er som hos saa mange af den Tids Reformatorer en vis
Overbevisningens Varme i hans Skrifter; men han er
meget hensynsløs i sine Udtalelser mod dem, der holdt
paa den gamle Ordning.

Worm, Lex. ov. lærde Mænd. Nyerup, Lit. Lex. 
Wiberg, Alm. Præstehist. I, 385. 
E. Holm, Kampen om Landboreformerne S. 172 f.

<i>L. Koch.</i>
</chapter>
<chapter name="Clavus, Claudius, f. 1388 --o.1426--, Geograf">

<b>Clavus, Claudius,</b> f. 1388 --o.1426--, Geograf, 
født i Salling paa Fyn 14. Sept. 1388. Om hans Levned vides intet. Hans
Navn skrives dels C. C. med Tilnavn Suartho, dels
Claudius Chlaus niger, dels Nicolaus niger. Han har 
«efter den danske Konges Opfordring» forfattet dels en
geografisk Beskrivelse, dels et Kort over alle Nordens
Lande. Han maa i Udlandet (nærmest Italien) have
studeret den i 1409 til Latin oversatte Ptolemæiske
Geografi samt de italienske Portulaner, thi hans
Kort og Kortbeskrivelse over Norden er forfattet som
et Supplement til Ptolemæus, men laaner tillige fra
nyere italienske Kort. Af hans Bog gjorde den franske
Kardinal Filastre allerede i 1427 et Uddrag, hvormed
fulgte et reduceret Kort over Norden; Haandskriftet
blev bevaret i Nancy, og Uddraget med Kort er
publiceret af Blau 1835 (af Waitz 1844). Kortet blev
i fuld Maalestok optaget af Tyskeren Nicolaus «Donis»
o. 1467 i hans Bearbejdelse af Ptolemæus' Kortværk;
derved er C.s Kort kommet ind i Ptolemæus-Udgaverne
fra 1482 af, uden at Forfatteren kjendtes, og det
blev Grundlaget for alle trykte Kort over Norden
indtil Jac. Ziegler (1532) og Olaus Magnus (1539),
men dets Indflydelse holdt sig (i alt Fald delvis)
gjennem hele 16. Aarhundrede. Fra C. C. stammer
saaledes Fremstillingen af Grønland som en mod
Sydvest tilspidset Halvø, der i Nordost tværs over
Nordishavet hænger sammen med det nordostlige Rusland
eller Nordasien.

Se A. A. Bjørnbo og G. S. Petersen, Fyenboen Claudius Glaussøn 
Swart (Claudius Clavus), Nordens ældste Kartograf. Kbh. 1904.
Memoire de la société royale des sciences, lettres
et arts de Nancy 1835. Nordalbing. Studien I, 1844. 
Nordenskiold, Studier o. Forskningar foranledda
af mina resor i hoga Norden, 1883. 
Nordenskiold, Facsimileatlas, 1889. E. Erslev, Jylland, 1886. 
Ymer 1890.

<i>Gustav Storm.</i>
</chapter>
*
