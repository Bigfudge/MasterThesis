
Omslag

Falköpings Folkbibliotek.

Avd. wrf N:r 1615
1. Biblioteket tillhandahålles allprånheten avgiftsfritt.
Men om en bok innttiaves/mer än 4 veckor utan
bibliotekariens särskiloWrnedgivande, erlägges en
pliktavgift av fem ÄnYför varje därefter
begynnande tidsavdelning av f$ dagar.
2. Låntagare är skyldig att val akta bibliotekets
böcker och ansvare för all skada, som tillfogats dem
under ^en tid de varit Utlånta till honom.
Vägrar han eller är han urståndsatt att lämna skälig
ersättning för skadan, må han icke vidare erhålla
, i^k?Mjfå^rän styrelsen givit tillstånd därtill. Som
JX&fal-ptfQtä* %ven understrykningar och
anteck-Jl&igar tjéSJoch vikningar av blad.
ti^ttns erhållna böcker må icke av låntagare ut-**
-Öinas till andra.
KäPen, i vars hem smittosam sjukdom 'finnes, kan
icke bekomma lån ur biblioteket. Låntagare, i
vars hem smittosam sjukdom utbrutit, åligger att
genast såväl därom underrätta bibliotekarien som
återlämna lånade böcker. Sådana böcker skola
efter omständigheterna decinfieras elljWörstÖras.






ERNEST FAVENC
ÖDEMARKENS HEMLIGHET



ÖDEMARKENS
| HEMLIGHET

ÄVENTYR UNDER EN UPPTÄCKTSFÄRD
I AUSTRALIEN

SKILDRADE   AV
ERNEST FAVENC

FRÅN ENGELSKAN AV RICHARD MELANDER

*

STOCKHOLM
C. E. FRITZES BOKFÖRLAGS  AKTIEBOLAG

STOCKHOLM
EDVARD RYDAHLS BOKTRYCKERI 1918


FÖRETAL.
På samma gång det inre av Australiens kontinent har
ovanligt litet av romantiska element att bjuda på, ha dessa
trakter under nära två tredjedels århundrade förmått
utöva en alldeles särskilt stark dragningskraft på män av
äventyrslysten läggning.

Axley, Sturt, Mitchell, Kennedy och Stuart äro
odödliga namn i raden av australiska upptäcktsresande, men
Ludwig Leichhardts hemlighetsfulla öde har städse mer än
någon annans varit föremål för romantiska utläggningar.

I april 1848 lämnade han Macphersons station vid
Cogoonfloden i södra delen av nuvarande kolonien
Queensland. Hans avsikt var att om möjligt genom den då
outforskade delen av kontinenten nå fram till Perth, den
förnämsta staden i västra delen av Australien och belägen
vid landets västra kust.

Allt sedan dess har ingen ledtråd kunnat finnas till
förklaring av expeditionens försvinnande. Åtskilliga nya
expeditioner hava förgäves blivit utsända för att uppsöka
de saknade, och många falska meddelanden rörande
påträffade spår efter sällskapet hava vid olika tillfällen
influtit. Icke ens den snabbt fortgående koloniseringen
och därmed sammanhängande jämförelsevis fullständiga
kännedom om det inre av landet ha förmått sprida något
ljus över gåtan. Det är detta djupa mysterium i fråga
om australiensisk forskning som jag lagt till grund för
min berättelse.

Den uppfattning jag här framlägger rörande vilken
väg Leichhardt och hans expedition sannolikt följt, är just
den, som självmant erbjuder sig för flertalet erfarna
kolonister. Tvingad att vända om, när den kommit in i det
torra landet väster om Diamantinafloden, har
forskningsexpeditionen sannolikt följt nämnda flod uppåt och fortsatt över
vattendelaren, till dess den nått källorna av en annan flod,
som rinner i nordlig riktning till Carpentariaviken, eller

samma väg som senare tagits av de förolyckadw Burke
och Wills. Leichhardt har därefter utan svårighet kunnat
slå in på samma väg, som han följde under sin första
expedition till Port Essington, den enda som avlopp
lyckligt och som även grundlade hans rykte som
forskningsresande. Nu antydda kurs borde ha fört honom runt
vikens bukt till Roperfloden, där han torde ha lämnat
sitt gamla spår och följt Roper eller någon biflod till
denna upp till källorna för att sedan slå in i sydvästlig
riktning mot den sparsamt vattnade ödemarken i landets
inre. Denna uppfattning har fått stöd i den
omständigheten, att man utefter eller i närheten av nu antydda väg
påträffat träd, märkta med någonting liknande bokstaven
L, och A. C. Gregory, ledare av en undsättningsexpedition,
har i en floddal, av honom benämnd Elsie och
utmynnande i Roperfloden, påträffat stommen till en liten hydda,
synbarligen uppförd av vita män.

En annan outredd gåta, som jag i berättelsen vidrör, 
pekar hän på möjligheten av att Australien tidigt varit
befolkat av en gammal och i viss mån civiliserad
människoras. År 1838 fann dåvarande löjtnanten, numera sir
Georg Grey, under en expedition i nordöstra Australien
några egendomliga målningar i en grotta vid
Glenelgfloden, vilka påtagligen icke anbragts av då levande
infödingar. Han beskriver den förnämsta målningen sålunda:
»En manlig gestalt, tio fot och sex tum hög, iförd en röd
dräkt, som nådde från halsen ända ned till fötterna». På
huvudet bar han en virad krans eller turban, å vilken
syntes några bokstäver, bildande liksom ett namn. Grey
yttrar: »Jag kände mig verkligen underlig till mods, då
jag  plötsligt  upptäckte det jättelika huvudet och övre
delen av en kropp, som tycktes luta sig framåt och bistert
stirra ned på mig». Men fastän såväl dräkten som övriga
detaljer hos figuren tydligt visa, att en sådan målning 
icke kunde vara ett verk av Australiens vildar, har
platsen, egendomligt nog, icke därefter undersökts. Jag har
tagit mig friheten att förlägga dessa grottmålningar från
nordvästra kusten till landets inre ävensom att giva andra
namn åt några medlemmar av Leichhardts expedition.
Beskrivningen  på landskapets fysiska drag är troget utförd
efter personliga iakttagelser.
                                                        Ernest Favenc.

*



FÖRSTA KAPITLET.

UPPBROTT FÖR FÄRDEN TILL »DET BRINNANDE
BERGET.» — SANDÖKNAR OCH DJUNGEL.

Det är i början av november — södra
hemisfärens november, icke nordens dimmiga, kalla månad
med samma namn — november i Centralaustralien,
där solen höjer sig glödande röd i en orörlig
morgonluft för att om aftonen sjunka i en lika
upphettad disa, som hänger runtom den obrutna horisonten.

Det har just varit en dag att dåsa bort i
skuggan, därest sådan funnes, och drömma om höga
isberg. Den kortvariga skymningen tätnar hastigt till
mörk natt utan måne. Dock knappast fullständigt
mörker, ty söderns praktfulla konstellationer och den
strålande aftonstjärnan i väster lämna tillräckligt ljus
att lysa upp sceneriet.

På verandan till en primitiv hydda — lerväggar
med tak av galvaniserad plåt — sitta tre män och
röka lättjefullt sina aftonpipor efter intagandet av
dagens sista mål. Platsen är långt uppe i norra
delen av Sydaustralien, närmare bestämt vid den
gränslinje, som skiljer nämnda koloni från dess biland,
känt under benämningen Norra territoriet. Hyddan
är huvudbyggningen å en boskapsstation, där, liksom
å de flesta avsides liggande stationer, anordningarna
äro av mycket enkel beskaffenhet. De tre männen 
på verandan äro: stationens ägare, vidare en ung
släkting, som vistas hos honom i avsikt att förvärva
den populära egenskapen »kolonisterfarenhet», samt
slutligen en vän och granne från en boskapsstation
i trakten intill.

»Nå, Brown,» säger plötsligt Morton, värden på
stället, en solbränd, seg liten figur, »vad skulle ni
säga om en tur till det brinnande berget?»

»Tack!» grymtar Brown, en gestalt av helt andra
dimensioner, där han sträcker ut sig till en längd av
fulla  sex  fot  och   några tum.    »Tycker ni inte, att
det är tillräckligt hett som det är, utan ni skall även
leta rätt på brinnande berg?»

»Vi ha inte mycket att göra under de närmaste
två eller tre månaderna, och jag har fått i mitt
huvud, att jag skall ha reda på hur mycket sanning
det kan ligga i den där historien, som är i svang
bland svartingarna.»

»Jag har aldrig kunnat finna vare sig in eller ut
på tramset»

»Inte jag heller», sade Morton, »men fastän
varenda en av dem talar om ett brinnande berg, är jag
av annan mening. Jag har mycket tålmodigt
utfrågat dem och kan inte komma längre än att det måste
vara fråga om en stor eld, som ständigt brinner på
samma ställe, men när jag talar om ett berg, svara
de nej. Ingen av dem har någonsin varit på
platsen; de ha allesamman historien i andra hand och
tyckas nästan vara rädda för att tala om saken.»

»Och   så  använda   de vanligtvis samma ord för
klippor, stenar och berg».

»Alldeles riktigt.    Och härvidlag tror jag, att de
mena klippor.»

»Vad har er pojke, Billy Button, att förmäla om
saken?»

»Billy kommer från en stam, som håller till nära

hundra milÖverallt i arbetet engelska mil. härifrån. Han har hört historien, men
har aldrig sammanträffat med några svarta, som varit
på platsen.»

»Låt oss tänka efter. Stället antages ligga
ungefär nord till väst härifrån. Hur långt i den
riktningen har ni varit, Morton?»

»Ungfefär femtio mil. Överallt endast djungel
och sandfält. De svarta ta sig emellertid fram
genom landet vid någon viss tid på året, och jag tror
att det är just denna tiden. Åtskilliga åskväder ha
helt nyligen gått över trakten.»

»Nåväl, jag är med om förslaget; om man blir
litet svedd, gör ingenting till saken. Ni torde ha
behållit några kameler kvar, sedan foran var här sista
gången.»

»Tänk inte på dem! Hästar torde vara
lätthandterligare; vi ha åskväder så gott som varje dag.»

»Och komma att få samma väder, tills vi ge oss
åstad, då det blir slut med ens», svarade Brown.

»Nå, hur många bli vi?»

»Vi två och — vad säger ni, Charlie? Är ni
angelägen att få utmärka er?»

»Jag hoppas verkligen, att ni inte tänkt lämna
mig hemma», svarade Mortons unga kusin i sårad ton.

»Klart då. Billy Button blir fjärde man, och
därmed nog. I morgon hämta vi hästarna och göra
oss i ordning till uppbrott dagen därpå.»

»Hur länge bli vi borta?» frågade Charlie, som
på sina skuldror skulle bära det omätligt tunga
ansvaret att omhänderhava provianteringen.

»Vet inte. Vad anser ni, Brown? Sex veckor?
Två månader?»

»Vi bära säkerligen hinna få reda på något
under den tiden, vore det så endast kvarlevorna av
Leichhardt.»


»Beräkna tre månaders proviant för fyra personer, 
Charlie! Jag lider inte att gå hungrig. Vi slaktade 
häromdagen, och köttet är just lagom att 
använda.»

På en boskapsstation i vildmarken, där man så
ofta måste kampera under bar himmel, äro förberedelserna 
för en utflykt av ifrågavarande slag snart
undanstökade, och på tredje dagens morgon var också
allt klart. Brown hade skickat efter sina egna hästar,
och antalet djur i kavalkaden blev fjorton inalles,
två ridhästar pr man, fyra packhästar för provianten
samt två för forslandet av vattensäckar av tyg,
nödiga filtar, tält m. m. In i sista minuten sökte de
svarta på stationen avråda Billy från att följa med
genom att föreställa honom vilka förfärliga öden han
ginge till mötes vid det allmänt fruktade brinnande
berget, men Billy förklarade stolt, att han inte hyste
någon fruktan, och Mortons erbjudande åt honom
att stanna hemma avböjde han föraktfullt.

De första trettio milen av färden ledde genom
kända trakter, och läger slogs första natten vid en
vattenhåla, som kort förut fyllts genom åskregnen.
Framför dem utbredde sig nu en ödemark av sandåsar 
och djungel, i vilken Morton vid något tillfälle
inträngt bortåt tjugu mil. Med fyllda vattensäckar
och beslutna att icke utan strid vika tillbaka, började
våra äventyrare med glatt mod nästa dags marsch.

Under hela den dagen gick ritten genom dyster
snårskog och djup sand utan något som helst
avbrott i landskapets tryckande enformighet. Knappast
en fågels läte eller surrandet från en insekt bröt
tystnaden omkring dem, där de färdades framåt, föga
stämda för samspråkande. Mot aftonen kunde de
glädja sig åt en gynnsam omständighet. På en liten
jämn remsa mellan två sandåsar påträffades nämligen
en fläck, bevuxen med kort, saftigt gräs, som det
sista åskregnet framkallat. Där fanns intet vatten

beroende på att den glödande sommarsolen uppsugit
all fuktighet, som samlats i de grunda fördjupningarna 
i leran. Gräset var emellertid en läckerhet
för hästarna, som i det friska betet funno en god
ersättning för det efterlängtade vattnet.

Redan vid soluppgången var allt klappat och klart
för marschens fortsättande. Vid 10-tiden på f. m.
redo de uppför en sandås, något högre än dem de
redan lagt bakom sig, och från dennas krön kunde
de blicka ut över det hav av djungel, som i alla
riktningar omgav dem. Ej särdeles långt bort i
marschriktningen upptäckte nu Morton en smal
rökpelare, på vilken han fäste sina följeslagares
uppmärksamhet.

»Vad för slag», utbrast Brown, »ha vi redan
kommit till det brinnande berget?»

»Det är svarta, som äro ute på strövtåg eller jakt»,
menade Morton. »Djungeln ser glesare ut där. De
kunna inte gärna vara långt borta från lägret denna
tid på dagen, men jag misstänker, att om där finns
vatten, är det endast en dypöl, oanvändbar för oss.»

De fortsatte under en timmes tid över bälten av
ännu brinnande gräs, som sparsamt växte i en skog
av blodträd, men varken Mortons eller Billys skarpa
ögon förmådde upptäcka något spår av vildarna.
Efter något letande påträffade Billy spår efter en svart
man, två gins (kvinnor) och några pickaninnies
(småbarn), samtliga ledande västerifrån; spåren, som
följdes bakåt ungefär en mil, visade sig komma från ett
nyss övergivet läger, beläget i en öppen glänta av
drivsand. Ej långt från lägret påträffades den ihåliga
stammen av ett åldrigt gummiträd, fullsatt med
märken efter yxhugg. Billy, som omedelbart ridit fram
till trädet, lät höra en låg vissling, som kallade de
övriga till platsen. Han pekade på ett hål nära
stammens rotända, satt därpå av, trädde först sin arm ned
i hålet och försökte därpå titta in i stammens inre.


»Vatten djupt nere», sade han. »Mig tänka att
det gått ut genom sprundet.» De andra förstodo
härav, att vattenförrådet måtte vara uttorkat. Efter
något letande påträffades en lämplig längre stör som
kördes ned i trädet. Urhålkningen var omkring tre
meter djup, och när störens ända drogs upp igen
var den betäckt med fuktig gyttja.

»Hur ha de svarta kommit åt vattnet?» frågade
Brown, vändande sig till Billy.

»Pickaninny gått ned», svarade ynglingen och
visade på ett svagt märke efter en fot på hålets
insida.

»Nog, god' vänner», inföll Morton, som under
tiden kraftigt kört ned stören och därpå undersökt
dess ända, »jag kan inte se, att det blir något av det
här. Tydligen har en mindre familj levat på det här,
tills törsten drivit bort dem. Det skulle ta oss ett
par timmar att arbeta upp hålet, och vi skulle i alla
händelser inte ha något för vårt besvär.»

»Vattnet gått ut genom sprundet», upprepade
Billy.

»Vad säger ni om att följa den här öppna
sträckan? Den går ungefär i vår marschriktning och
torde leda oss fram till någonting av intresse.»

Då ingen hade något bättre att föreslå, fortsattes
ritten, tills det blev tid att göra en middagsrast.

»Hör nu, högt värderade anförare», sade Brown,
då piporna tänts efter slutad måltid, »jag befarar, att
våra hästar komma att se skrala ut i morgon bittida,
för så vitt vi inte kunna skaffa dem vatten i afton.»

Morton kastade en slö blick bort åt djuren, där
dessa stodo i grupper, varhelst de kunnat finna en
skuggig fläck.

»De börja se medtagna ut», svarade han, »men
vi skola väl hitta på något, innan det blir mörkt.»

»Jag hoppas det uppriktigt», sade Brown och
reste sig. »Tag täten än en gång, kapten Cook!»


Vid 4-tiden började den öppna remsan, som de
alltjämt följt, krympa ihop för att snart alldeles
stängas av småskogen, som utbredde sig framför ryttarna
tätare än någon de förut ridit igenom.

Morton, som alltjämt haft ledningen, stannade.

»Vi måste tränga oss igenom», sade han. »Det
torde vara endast ett smalt bälte, men om vi ge oss
till att rida runt omkring, då få vi kanske tillbringa
natten i snåren.»

»Alldeles riktigt», höll Brown med. »Jag rider
först, om ni tillåter. Jag föredrager att vara främst
i en djungelskog.»

Morton småskrattade och höll in sin häst. Under 
en timmes tid gick ritten endast helt sakta framåt,
då snåren blevo tätare och tätare. Solen stod redan
lågt, och den angenäma utsikten att få stanna över
natten inne i djungeln tycktes tämligen viss, då till
allas lättnad Brown plötsligt hördes ropa:

»Hurra! vi äro ute i det fria!»

*



ANDRA KAPITLET.

INFÖDINGARNAS BEGRAVNINGSPLATS. — BILLYS
FÖRKLARING. — INSNÄRJDA I DJUNGELN ÄN EN
GÅNG. — EN EGENDOMLIG VÄG UPPTÄCKES.

I den mån sällskapet en efter annan kom fram
ur djungeln, mötte dem den angenäma utsikten över
ett öppet lågland, här och var bestrött med dungar
av gideaträd. Men värdefullare än allt annat var
åsynen av en rad gummiträd på knappt en mils 

avstånd, hos vilka befintligheten av vatten tydligt
bevisades genom de vita »corellas», som kretsade
ovanför dem.

Det dröjde icke länge om, förrän hela sällskapet
var bekvämt lägrat vid ett lämpligt anbragt vattenhål
medan hästarna fråssade på saftigt blått mitchellgräs.

Brown satt just och njöt som bäst av sin ständigt 
blossande pipa, då Billy, som strövat runtom
lägret, närmade sig och yttrade:

»Inte vila här.»

»Vad står nu på?» frågade Brown.

Billy sträckte ut fingret mot en skogsdunge i
närheten och gav den andre ett tecken att följa.

Brown lade nu märke till att trädtopparna föreföllo 
att vara ovanligt täta och tunga, men först när
han kommit närmare, fick han förklaringen härtill.
Så gott som vartenda träd uppbar nämligen ett slags
klumpigt åstadkommen ställning av grenar, och på
varje sådan ställning låg fastbundet antingen ett
vitnat skelett eller ett mumietorrt lik. Marken därunder
var beströdd med ben och dödskallar, som fallit ned.
Brown tillkallade de återstående två i sällskapet, och
samtliga betraktade med hemska känslor denna
egendomliga begravningsplats.

»Jag har många gånger förut sett döda upphängda
på detta sätt», yttrade Morton, »men aldrig i så stort
antal som här. De måste finnas i hundratal.»

»Flera än två och två sammanbundna har jag aldrig 
påträffat», förklarade Brown. »Så egendomligt»,
fortsatte han efter en närmare undersökning, »samtliga 
kroppar, som ha sitt torra skinn fastsittande i
pannan, ha även ett rött märke målat på samma
ställe.»

»Inte stanna här», påyrkade alltjämt Billy. »En
död efter annan stiga upp och vanka omkring.»

Hans inpass bidrog till att skingra den dystra
stämning, som framkallats vid åsynen av så många


döda, men Billy blev också föremål för åtskilligt
gyckel. Det var emellertid påtagligt, att hans
fruktan var äkta, fastän den verkliga anledningen därtill
lika litet kunde lockas ur honom som ur vildar i
allmänhet.

Inga andar besökte dock lägret denna natt, och
alla sovo utröttade mäns sömn.

Charlie, som var uppe före dagningen, fann Billy
försänkt i en sund, dvalliknande sömn, helt vanlig
hos vildar vid denna tid på dygnet, och han fick
med detsamma en pojkaktig idé. Brown plägade
fuska litet med målning, och efter att hava letat fram
hans färgskrin bland bagaget, företog sig Charlie att
sätta en röd fläck på Billys panna, alldeles så som
mumierna uppe i trädtopparna voro målade.

»Hallå, Billy!» ropade Morton, då alla samlats
kring de muntert puttrande frukostpannorna. »Vad har
du smetat i skallen?»

»Titta här!» inföll Brown och tog fram en
fickspegel och höll den framför Billy. Denne kastade
en blick i spegeln och blev så vit i ansiktet som en
svarting möjligen kan bli.

»Han vara uppstigen!» skrek han och for upp,
pekande mot skogen, där de döda voro upphängda,
varefter han började se sig oroligt omkring, som om
han vart ögonblick väntat att få se något fördröjt
lik fortfarande vanka omkring.

»Säg honom hur det hänger ihop», uppmanade
Morton. »Jag är rädd, att ni skrämt honom, och i
så fall blir han istadig. Man bör aldrig driva gäck
med svartingarna.»

Charlie lydde strax, och sedan Billy förmåtts tvätta
bort färgen och därtill fått betrakta färgskrinet, blev
han något lugnare. Han vidhöll emellertid synbart
sin uppfattning, att ämnet icke lämpade sig för skämt.

Slagen av Billys så tydligt visade förfäran, gjorde
Morton ett nytt försök att locka hemligheten ur

honom och lyckades efter något besvär få veta, att
denne hört talas om människorna med det röda märket 
i pannan såsom på något sätt stående i ett slags
relation till det brinnande berget och att de vid
dagsljus föregåvo sig vara döda för att om natten åter
stå upp och vandra omkring.

»Det här tyder på, att vi äro på rätt spår», sade
Morton till Brown.

»Hm. Fint sällskap ni för oss in i! Emellertid
— döden eller äran! Låt oss lägga på sadlarna och
bryta upp med samma.»

Snart nog voro såväl det goda vattenstället som
den hemska dödsskogen där bredvid övergivna, men
på samma gång visade det sig, att den öppna
terrängen var av helt ringa utsträckning i den dittills
följda marschriktningen, och det dröjde icke heller
länge, förrän ryttarna åter voro intrasslade i den täta
snårskogen, vilken lade allt större hinder i deras väg.
Fram mot middagen började även den eljest mera
sangviniske Morton misströsta om möjligheten att
komma vidare, hur långsamt de än färdades, och han
umgicks redan med tanken på att återvända till den
nyss lämnade lägerplatsen för att därifrån slå in i
en annan riktning. Då solen stod på middagshöjd,
nödgades de göra halt; de hade ödemarkens
småskog framför sig och voro därmed stängda genom
en ogenomtränglig barriär.

Efter en hastigt undanstökad måltid vände sig
Morton till Brown med orden:

»Vad säger ni om mitt förslag, gamla gosse? Om
ni går norr ut ett stycke, vänder jag om sydvart,
och så få vi väl se om det finns något liknande en
öppning i dessa välsignade snår.»

»Jag står helt och hållet till ert förfogande, min
käre vän. Men tillåt mig framkasta, att det bleve
obeskrivligt mycket lättare för oss att komma fram
till fots.»

»Alldeles min mening också. Charlie, ni och
Billy få stanna kvar här med hästarna, tills vi
komma tillbaka.»

Det dröjde fulla två timmar, innan brakandet av
kvistar samt åtskilliga fula yttranden, allt i sydlig
riktning, läto Charlie och Billy förstå, att Morton var
på återväg.

»Hur gick det att komma fram?» blev första
frågan.

»Komma fram!» upprepade Morton i ilsken ton.
»Det lyckades inte alls. Jag torde knappt ha hunnit
en halv mil härifrån. Det var den värsta djungel
jag någonsin i mitt liv råkat in i, och mina händer
äro alldeles avbarkade. Om gamla Brown inte haft
bättre tur än jag, få vi nog gå och hugga honom
ut med våra yxor.»

Medan han ännu talade, lyfte Billy sin hand med
orden:

»Mitter Brown hörs komma.»

Några minuter senare syntes Browns resliga
gestalt träda fram ur dunklet.

»Jag ber att få anmäla, sir», sade han med låtsad
högtidlighet och vänd till Morton, »att stora
landsvägen till någonstans går fram omkring tre kvarts
mil härifrån i nordlig riktning.»

»Vad i all världen menar ni, karl?»

»Precis vad jag säger. Efter att ha kämpat mig
fram ett stycke genom den ohyggligaste djungel jag
någonsin träffat på kom jag fram till en förstklassig
öppen väg — med gaslyktor, milstolpar och förmodligen 
broar och hotell.»

»Då är det bäst, att vi omedelbart ge oss av dit.
Det förvånar mig endast, att ni vände om utan att
ha benådat något av hotellen med ett besök.»

»Jag såg inte precis allt det där, men jag tvivlar
inte på, att alltsammans finns», förklarade Brown.

»Skämt åsido, går där emellertid verkligen ett tydligt 
spår, men vi måste hugga en väg för hästarna.»

»Det där river ned alltsammans. Men det börjar 
bli sent, och vi göra klokast i att sätta i gång.
Charlie, ni och Billy få gå före med yxorna, så
komma vi efter med hästarna.»

Det krävde både tid, möda och tålamod att
tillryggalägga den av Brown angivna väglängden; men
ungefär en timme före solnedgången voro de — till
stor överraskning för åtminstone tre i sällskapet —
framme vid ett tydligt upptrampat spår av tillräcklig
bredd för en häst i sender. Morton undersökte
trädstubbarna och påpekade, att rödjningsarbetet utförts
medelst stenyxor. Billy snokade efter färska spår,
men inga sådana hade tillkommit efter det senaste
åskregnet.

»Det här pekar västvart», förklarade Morton. »Och
det torde vara riktigast att följa spåret, men något
sådant har jag inte förut sett. Hur tycker ni, Brown?»

»Framåt, gentlemän, medan vi ännu ha litet
dager!» blev svaret.

Marschen gick nu avsevärt lättare, ty spåret var
omsorgsfullt upprensat, och hästarna, vilka samtliga
voro gamla posthästar, följde varandra utan svårighet
en och en. Mörkret föll emellertid på, och djungeln
omslöt ånyo sällskapet från alla sidor.

Plötsligt bröts tystnaden av Brown med orden:

»Morton, jag har en idé.»

»Släpp inte den, gamla gosse! Det är den första
ni någonsin haft.»

»Försök inte att vara kvick!  Men det skulle inte
alls förvåna mig, om vi vilket ögonblick som helst
mötte en första klassens likprocession.»

»Ni är värre än Billy.»

»Billy hade inte så orätt. De där gamla 
mumierna, skelletten etc, som vi sågo där borta, ha 
allesamman forslats fram den här vägen från — till dit

vi ämna oss. Och detta är förklaringen till att
spåret är så väl uppröjt.»

»Sannerligen har ni inte rätt. Och vi kunde ha
träffat på den här vägen långt förut, om vi haft
ögonen med oss i stället för att trasa sönder oss i
djungeln och följa en kurs, parallel med spåret.»

»Den teorien har jag inte förut tänkt på, men
den förefaller mig nu fullt antaglig.»

»Det bleve allt en överraskning för dem i
liktåget, om vi helt oförhappandes törnade på dem i
nattens mörker.»

»Men det är just detta vi måste undvika. Vi ha
någonting framför oss, som det ännu icke lyckats
någon vit man att taga reda på, och om vi kunna
lista oss fram utan att bli röjda, så är det så
mycket bättre för oss.»

»Nå, vad föreslår ni då? Vi kunna inte ta ett
steg på sidan om spåret, och om till all olycka
något slags likbegängelse skulle försiggå i natt, är en
sammanstötning med processionen helt enkelt
oundviklig.»

»Vi måste fortsätta, tills vi komma ut i öppen terräng 
och där vika av och invänta dagsljuset.»

»Alldeles riktigt. Men våra spår skola tala.»

»Kan tyvärr inte hjälpas.»

Samtalet hade förts under pågående ritt, och marschen 
fortsattes därefter under tystnad, tilldess en låg
vissling från Morton hördes som ett tecken till att
man nu skulle lämna spåret.

*




Tredje kapitlet.

NATTLIGT LÄGER. — EN HEMLIGHETSFULL PROCESSION.
— PLÖTSLIG FLYKT. — ÖPPET LAND ÄN EN GÅNG
SAMT ÄNNU ETT MYSTERIUM UNDER FÄRDEN.

Så långt det var möjligt att i det halvmörker,
som rådde i djungeln, bilda sig en föreställning om
vägens beskaffenhet, hade de nu kommit till en smal
öppning i snåren. Morton styrde sin häst dit in, de
övriga följde efter, och snart gjorde hela karavanen
halt, enligt ledarens beräkning på omkring tvåhundra
meters avstånd från spåret. Morton utdelade helt
lågmält sina befallningar; en tryckande och hemlighetsfull 
stämning hade lagt sig över allas sinnen. Då intet
gräs växte på platsen, blevo hästarna helt enkelt
avlastade och bundna vid träden; männen sträckte ut
sig på sina filtar utan att hava uppgjort någon eld,
och med frånräknande av stampandet eller fnysandet
från någon häst då och då härskade i djungeln samma 
tystnad som rått där, innan de vita männen väckt
dess ekon till liv.

Men länge varade icke detta.

Brown trodde sig knappt ha hunnit somna, då
stillheten bröts av avlägsna klagande läten. Ingen i
lägret talade något; en var ansträngde sig att lyssna.
Klagolåten hördes ånyo, starkare, närmare och
härrörande från en hel kör av röster.

»Sådan otur!» viskade Morton. »Blott en dag
tidigare eller senare, och vi hade gått klara för det
här.»

Allt närmare hördes klagolåten, och snart syntes
brinnande bloss glimta i skogen. Våra äventyrare

kände sig helt underliga till mods, där de lågo
framstupa och orörliga på marken, lyssnande till ljuden
från denna fantastiska procession, som skred framåt
genom den dystra djungeln. De voro väl beväpnade
och kände sig trygga inför eventualiteten av ett möte
med aldrig så många infödingar, men den belägenhet 
de råkat i var så olik allt, som livet i skogarna
plägade bjuda på, att även så tränade vildmarksmän
som Brown och Morton började känna sig litet
nervösa. Charlie var helt naturligt mäkta uppskakad
medan Billy »kysste moder jorden» under ångestfylld, 
vidskeplig kallsvettning.

Infödingarna voro nu i höjd med dem och helt
nära, och av facklornas antal kunde man sluta sig
till, att skaran var talrik. Allt emellanåt höjde sig
den vilda, klagande sången, och under uppehållen
hördes tydligt ljudet av tassande bara fötter.

Processionen hade i det närmaste hunnit förbi
platsen, där de fyra männen lågo gömda, då dess
marsch plötsligt hejdades genom ett skärande rop från
ledarna. Därpå följde ett livligt pladdrande, blossen
samlades hastigt kring en gemensam punkt och släcktes 
därpå lika hastigt genom att kastas på marken.
Därpå hördes ljudet av fötter, som flydde bortåt
stigen. Snart nog dog även detta ljud bort, och
skogen låg åter lika tyst som förut.

»De ha upptäckt våra spår», sade Brown med en
suck av harm, därmed brytande den förtrollning, som
hållit dem fångna.

»Hur kunde de se dem i mörkret?» frågade
Charlie.

»De ha både känt och vädrat dem», upplyste
Morton. »Marken har hårdnat efter det sista åskregnet,
och våra hästar, som följt i fil efter varandra, ha
trampat upp skorpan. Med sina bara fötter ha vildarna
helt naturligt kunnat märka skillnaden. Dessutom
skulle vem som helst bland oss kunnat tydligt känna

lukten så här dags på morgonen. Vad är klockan?»

Brown strök eld på en tändsticka.

»Tre. Det börjar dagas strax efter fem. Vi få
stanna här till dess.»

»Varför då?» frågade Morton. »Vi kunna lika
gärna fortsätta, medan det ännu är svalt. Månen,
som är i nedan, går upp just nu.»

»Varför?» upprepade Brown hans fråga. »Jo,
därför att ni liksom jag tror, att det var ett
begravningståg. Och nu skulle jag önska veta vad de gjort
med liket. De ha aldrig kunnat ta det med sig
under en sådan brådska.»

»Inte att tänka på», höll Morton med.» Nå, låt
oss vänta då, tills det dagas, så torde vi få reda på
vad de kastat från sig. Nu göra vi upp eld och
laga vår frukost.»

Tiden gick fort under samspråkandet om den nyss
bevittnade sällsamma scenen och om utsikterna till
ett gynnsamt slut på företaget. Morton erinrade
Brown om hurusom M'Dowall Stuart påstått sig ha
sammanträffat med frimurare bland infödingarna i det
inre av landet, och Charlie, som icke deltagit i det
föregående samtalet, orienterades rörande innebörden
av det nyss timade.

Så snart det blivit tillräckligt ljust, vidtog den
överenskomna undersökningen. Tätt utmed stigen,
där tåget stannat, låg liket av en man, en högrest
äldre gestalt, fastbunden vid en grovt tillverkad bår
av björkgrenar. Den dödes panna var översmetad
med röd färg, och på hans mörka bröst syntes en
vit figur i form av en triangel.

Brown lät höra en låg vissling.

»Det här är något, som jag aldrig förr sett hos
de svarta», sade han.

»Inte jag heller,» försäkrade Morton. »Det är
en prydlig gammal man,» fortsatte han med en blick

på den döde. »Och vilket ovanligt långt vitt skägg
han har för att vara en neger.»

Kroppen var fästad vid båren medelst vidjor av
curragongbark. Efter att hava noga undersökt alla
detaljer ämnade man just lämna platsen, då Brown
lät förstå, att man först borde avlägsna liket från
spåret.

»Det torde hända», förklarade han, »att vi få
återvända samma väg under större brådska än processionen 
rörde sig med, och då riskera vi att snava på
den gamle mannen.»

Båren med dess börda flyttades alltså några steg
in bland snåren, och sällskapet fortsatte därpå under
spänning sin avbrutna färd.

Den öppning i skogen, där de gjort halt, betecknade 
början till djungelns glesnande i denna riktning.
Terrängen blev snart nog mera överskådlig, och i
samma mån blev även spåret, som de följde, allt
otydligare, ehuru fortfarande tillräckligt synbart för
en van bushman. Vid middagstiden påträffades — 
till stor lättnad för hästarna — en liten samling
regnvatten samt en fläck saftigt gräs. Här beslöt man
göra en längre halt.

»Frågan är nu», började Brown, sedan det
sedvanliga samtalsämnet upptagits, »var ha dessa svarta
haft sitt läger under natten? Här synas inga spår
efter dem. Hör nu, Billy, såg du spår efter några
kvinnor bland dem?»

»Nej», svarade den tillfrågade, »alla svarta män.»

»Då måste det finnas mera vatten längre fram»,
menade Morton. »Och jag hoppas det, ty det här
räcker inte en vecka till, och vi måste ha något
varaktigt i den vägen att lita till. — Nu ämnar jag gå
till väders på utkik.»

Charlie följde nyfiket hans rörelser, då han, efter
att hava slängt en kikare över skuldran och försett sig

med en yxa, gick bort till ett sällsynt högt blodträd
i närheten av lägerplatsen. Han avtog därpå sina
skodon, högg fästen för fötterna i trädstammen,
alldeles så som negrerna göra, då de klättra upp, och
var snart uppe bland de översta grenarna. Efter att
ha omsorgsfullt dolt sig tog han en överblick av
trakten runtomkring och lät slutligen kikaren stanna
i västlig riktning.                                                     

»Hallå där nere!» ropade han efter en noggrann
spaning.

»Ja, ja, sir!» svarade Charlie.

»Brown! Tror ni, att edra långa ben kunna
förpassa er oskadd hit upp?»

»Det går väl an att försöka.»

Brown var snart uppe hos vännen, och därpå
följde en allvarlig överläggning, vars långvarighet hårt
prövade Charlies tålamod. Efter att hava medelst
kompassen tagit ut riktningen mot en viss avlägsen
punkt nedstego de båda männen. Charlie, som
redan var barfotad, beredde sig omedelbart att äntra
upp, med den påföljd att han efter några få steg kom
skymfligt neddimpande under Billys hejdlösa
munterhet. Men med den svarta tjänarens bistånd och
efter åtskilliga sarkastiska vinkar från sin kusin och
Brown lyckades det honom till sist att nå de nedersta 
grenarna, varefter han snart nog befann sig uppe
i Mortons gömställe.

Och vad såg han nu där uppifrån?

Åt väster tog skogen snart nog slut, och där
bortom utbredde sig ett vidsträckt gråaktigt slättland,
begränsat av någonting, som Charlie icke förmådde fullt
klara ut och som synbarligen försatt även Morton
och Brown i bryderi. Det var icke vatten, fastän
det såg så ut; det tedde sig som ett brett bälte
i blekt blått, glittrande här och var i solens
strålflöden, och bortom detsamma syntes över den heta

dallrande luften något mörkt, liknande en avlägsen
bergås.

»Vad kallar ni det, Billy?» frågade Charlie den
svarte tjänaren, som klättrat upp till honom. »Vatten 
kanske?»

»Nej, Bal», svarade Billy i säker ton. »Vatten
finnas här helt nära», tillade han och pekade mot
skogens kant.

»Nå, vad är det för slag?»

»Mig mena det vara dy efter vatten, som gått
bort», förklarade negern, och med detta besked stego
båda ned från trädet.

»Nå, Charlie, vad får ni det till?» frågade Morton.

»Billy tror, att det är dy, som ligger kvar efter
det uttorkade vattnet», upplyste Charlie, som ej hade
någon egen mening i frågan.

»Och Billy har nog rätt, gissar jag. Det måste
vara bottnen av en uttorkad salt sjö. Men vi ska
fortsätta till skogsgränsen och slå läger där.»

Framkomna till slätten, påträffade de några friska
vattensamlingar, kring vilka växte gott bete för
hästarna. Men det avlägsna terrängföremålet kunde
numera icke upptäckas annat än från någon trädtopp.

Vid lagunernas stränder funno de täta spår efter
infödingar, tydande på att här var en ofta anlitad
lägerplats under vandringarna till och från
begravningsplatsen. Åtskilliga träd voro märkta med en
uthuggen triangel, något som gav de båda äldre männen
ett och annat att tänka på. Åsynen av det öppna
landskapet i förening med den rikliga tillgången på
vatten samt känslan av frihet efter vistelsen i den
dystra djungeln hade höjt stämningen hos sällskapet
och ingivit samtliga en känsla av trygghet.

Men varken Brown eller Morton voro män, som
åsidosatte vederbörliga försiktighetsmått, allra minst
nu, då de visste, att de sannolikt fientligt sinnade
infödingarna hade kännedom om deras närvaro i

trakten. De tre vita turade alltså om att hålla vakt
hela natten; Billy befriades från denna omsorg, då
man väl visste, att de svarta icke äro att lita på, när
det gäller att hålla sig vaken.

*



<chapter name="Fjärde kapitlet. KALKSTENSSLÄTTEN. — »DJÄVULENS SPÅR.» — ETT EGENDOMLIGT TECKEN.
">
Fjärde kapitlet.
KALKSTENSSLÄTTEN. — »DJÄVULENS SPÅR.» — ETT EGENDOMLIGT TECKEN.

Sällskapet var tidigt på benen efter en lugn natt
utan något som helst falskt eller verkligt allarm.
Marschen gick alltjämt utefter det svaga spår, som
förde i riktning rakt mot den mörka höjdkammen på
andra sidan det blåa bältet. Vad man trott vara en
uttorkad saltsjö hade ännu strax före soluppgången
kunnat tydligt urskiljas från lägerplatsen, men
försvann, samtidigt med att solen framträdde, för att
sedan icke åter visa sig förrän fram emot kl. 8. Vid
10-tiden voro ryttarna framme, och därmed var all
ovisshet rörande den förmenta sjöns verkliga karaktär 
skingrad. Ryttarna hade nämligen nått fram icke till
en uttorkad salt sjö utan till randen av en jämn,
oavbruten kalkstensslätt. Deras blickar träffade intet annat än
denna ändlösa yta av blågrå sten, över vilken en glödhet
luft dallrade. Den mörka silhuetten där bortom, som
tagits för att vara en bergås, hade utplånats, och den
vind, som över kalkslätten blåste emot dem, var så
upphettad, som om den kommit från en brinnande ugn.

Morton vände om sin häst och red tillbaka
utefter slättens kant till den punkt, där stigen mynnade

ut: de hade nämligen en kort stund förut lämnat
spåret. På hans vissling kommo de övriga framridande. 
Spåret pekade alltjämt rakt över kalkslätten,
men dess riktning var här utmärkt på annat sätt än
man förut iakttagit. I kalkstensytan hade nämligen
med yttersta omsorg skrapats och uthuggits
efterbildningar av en människas fotspår, fastän i förstorad
skala, i det att märkena hade mer än dubbla storleken 
av en mans fotspår med en antydan till att de
voro de båda ändpunkterna i ett och samma steg.
Följande varandra på omkring två meters avstånd,
tycktes de båda sällsamma märkena försvinna i den
dallrande luften.

»Jag har förr en gång sett något liknande i västra
Australiens granitberg», förklarade Brown. »Spåren
ha, som ni se, sex tår, och man anser dem vara
märken efter djävulens fötter.»

»Det måtte sannerligen ha varit ett strävsamt
arbete att hugga ut dem», menade Morton, »och säga
vad man vill om våra vänner där borta, men lata
ha de inte varit. Men vad är nu att göra?»

»Vi återvända till lagunerna, som vi lämnat. Bättre
lägerplats kunna vi aldrig få, och tiden räcker gott
till för oss. Låt oss hålla krigsråd i afton och
komma överens om ett bestämt program för kommande
dagar.»

»Alldeles min mening. Det gäller att gå lika
varligt som slugt tillväga, därest vi icke vilja råka i
verklig knipa.»

Man återvände alltså till lägerplatsen, och fram
mot aftonen upptogs frågan om vad som närmast
vore att göra.

»Ni Brown är längst och har alltså ordet», föreslog 
Morton.

»De där gökarna hålla till på andra sidan
kalkstensfältet, eller hur?»  började Brown.

»Instämmer.»

»De torde vara de mest fredligt sinnade och
välvilliga individer, som finnas till, eller också vilda
kanaljer. Jag lutar mest åt den senare uppfattningen.»

»Även jag, fastän jag icke kan anföra något verkligt 
skäl därför. I alla händelser voro de snara att
ta till benen sista natten.»

»Så göra alla svarta, då de plötsligt bli
uppskrämda. Hurusomhelst göra vi klokast i att
betrakta dem som fiender.»

»Säkert!»

»I morgon rida vi några mil på var sin sida om
spåret för att taga reda på huruvida det finns ännu
något annat spår, som vildarna begagna sig av. Finns
det bara ett, nåväl, då veta vi från vilket håll vi ha
att vänta dem.»                                                        

Morton var av samma mening, men framkastade,
att två av sällskapet borde följa spåret över
kalkstensfältet.

»Nej, ni är för het på gröten, gamle gosse»,
invände Brown. »Vi äro alltför få för att tänka på
någon splittring av våra krafter. När vi ge oss över
kalkfältet, följas vi åt och taga våra risker.»

»Jag håller med er», förklarade Morton. »Och
i morgon följas vi två åt på en rekognosering
utefter fältet, medan Charlie och Billy stanna hemma
och se till lägret och söka efter märken i träden runt
omkring, med ett ord snoka som spårhundar.»

»Och när vi passera fältet, måste vi göra det till
fots. Det går inte an att medtaga hästarna.»

»Helt säkert inte, och för övrigt betvivlar jag, att
vi kunna komma över vid dagsljus. Vi skulle bli
alldeles stekta, med solen över oss och med
kalkklippan under våra fötter och ingen skugga att pusta
ut i under hela vägen.»

»Hästarna äro i tillräcklig säkerhet här under vår
bortovaro. Och om nu de svarta använt blott detta
enda spår, ja, då kunna vi inte undgå att möta dem.»


Vakt hölls under natten, men lugnet stördes icke.
I svala morgonstunden uppbröto Morton och Brown,
lämnande åt Charlie att se till lägret. Billy hade,
iförd en lätt och luftig dräkt, bestående av en
läderrem runt midjan med däri instucken yxa, synbarligen 
bestämt sig för att njuta en dags uppfriskande
sportliv. —

»Slätten synes vara väl gräsbevuxen», förklarade
Morton, medan de redo framåt mot fältet. »Undrar
just hur långt den sträcker sig.»

»Det få vi nog reda på, innan vi vända om»,
menade Brown. »Men landet är inte mycket värt just
nu i dessa trakter, även om jorden är aldrig så god.»

»Nej, tyvärr. Vi två ha erfarenhet därav.»

Vid framkomsten till kalkstensfältet skildes de åt;
Brown fortsatte i nordlig riktning, medan hans kamrat 
red åt motsatt håll. Hållande sig utefter slättens
gräns, utan att följa dennas många inskärningar och
bukter, fortsatte Morton, tills han enligt sin beräkning
ridit ungefär sex mil. Slätten utbredde sig i
huvudsakligen samma riktning sydvart, men skogen jämte
fortsättningen av lagunerna skuro från var sitt håll
in i densamma på ett sätt, som tydde på att de så
småningom skulle mötas.

Morton red över till skogskanten och fann där
åtskilliga ännu väl fyllda vattensamlingar. Inga spår
efter de svarta syntes, ej heller kunde han upptäcka
några märken i kalkstensklippan; frånräknat de
outtröttliga gladorna var allt livlöst och ödsligt.
Under ritten tillbaka lade han emellertid märke till en
fågel högt uppe i rymden, viken med stadig flykt
sträckte mot väster. Han igenkände i den en örn och
såg snart till sin förvåning flera andra, vilka följde
den första, alla i samma riktning. Därpå träffades
hans öra av en kråkas missljudande läte, och snart
syntes en hel flock av dessa fåglar, meddelande sig
med varandra medelst det gutturala kraxande, som är

egendomligt för kråkorna, då de äro i flykt. Även
dessa togo samtliga västlig riktning.

»Jag kan hålla vad om, att hela nejdens asfåglar 
stämt möte någonstans där borta», mumlade
Morton för sig själv.

Han red vidare och träffade till sist på utsatt
plats Brown, som vänt om tidigare. Han hade
under de första få milen gjort ungefär samma
iakttagelser som Morton; därpå hade landskapet
undergått en förändring, i det att en låg, förkrympt
skogsudde skjutit fram österifrån, jämte det att marken på
samma gång blivit hård, stenbunden och kal med undantag 
för här och var med spinifexEtt stripigt, taggigt gräs, otjänligt till foder.  bevuxna
fläckar. Kalkklippan visade sig här ojämn och
sönderbruten, och det var påtagligt, att ryttaren
närmade sig gränsen för den terräng, de höllo på med att
genomströva. Efter allt att döma, menade han, borde
landskapet snart övergå i en med spinifex bevuxen,
vidsträckt ödemark.

»Vi kunde komma runt den här vägen utan att
behöva färdas över kalkslätten», anmärkte han.

»Bäst att hålla oss till spåret», tyckte Morton.
»Då veta vi åtminstone, att vi gå rakt åt det håll,
varifrån de där triangelmänniskorna komma.»

»Fann ni några spår efter svarta?»

»Inte ett enda. Jag tror mig knappast ha hört
eller sett till ett levande väsen av något slag, sedan
vi skildes åt.»

Morton berättade nu om de rovfåglar och kråkor, 
som han sett komma flygande, och de överenskommo 
under ritten tillbaka mot lägret att göra
en avstickare söder ut, innan de på allvar togo itu
med stenöknen och mysteriet bortom denna. Det
vore nämligen säkrast att väl känna till trakten,

innan man toge något avgörande steg; det vore
dessutom möjligt, att infödingarna, i händelse de finge
se de vitas spår peka mot söder, komme att slappna
i sin vaksamhet.

I Charlie och Billy hade icke påträffat något
annat anmärkningsvärt i lägrets omgivningar än ett
egendomligt märke i ett träd, något avvikande från
de förut iakttagna. För övrigt hade de fångat en del
fisk i den största lagunen, och Billy höll just som
bäst på med att steka en stor, vacker orm på glöden; 
ty om en svart har ett aldrig så gott kosthåll,
känner han emellanåt en stark längtan efter de
läckerheter, som han i sitt vilda tillstånd fått smak på.

Charlie utvisade för dem det nyupptäckta märket,
som var inhugget i ett översvämmat buxbomträd.
Det var gjort medelst en stenyxa i den grova
barken och måste hava krävt en hel del tid och arbete.
De båda äldre synade det från alla sidor utan att
vinna någon klarhet i frågan; men just som de tänkte
lämna stället, utbrast Morton:

»Om jag finge se det där tatuerat på en sjömans 
arm, skulle jag gissa på, att det föreställde ett
ankare.»

De båda andra funno strax likheten, och alla tre
enades om, att det var ett klumpigt försök att
efterbilda nämnda emblem.

»Mysteriet blir allt mera invecklats förklarade
Brown. »Skola vi kanske, när allt kommer omkring,
finna den så mycket omtalade inlandssjön för att där
påträffa en ras av sjöfarande människor?»

»Förd- invecklat det här», tyckte Morton. »För
mina ögon ter sig märket i trädet såsom gjort av en
obildad vit man, som förut varit sjöman. Det är
ganska behändigt uthugget, ungefär så som en
sjöman kunde tänkas göra det.»

»Jag vill gärna tro, att vi skola vinna klarhet i

alltsammans, innan den här färden är slutad», menade
Brown.

»Och i åtskilligt mera än vi nu kunna drömma
om.»

»Hade ni god utsikt åt söder och åt norr, när
ni var uppe i trädet?» frågade Brown.

»Nej, min uppmärksamhet vändes strax åt den
egendomliga kalkstensslätten.»

»På samma sätt med mig också. Jag föreslår,
att vi i afton gå upp i ett annat träd. Kanske vi
upptäcka något nytt.»

Då solen närmade sig horisonten i väster, äntrade
de upp i det högsta träd, som fanns i närheten. I
sydlig riktning kunde intet ovanligt upptäckas, men
norr ut syntes en låg rand på långt avstånd.

Det följde en fullkomligt ostörd natt, och
uppbrottet gjordes tidigt på morgonen.

*





Femte kapitlet.

VARMA KÄLLOR.  — EN DÖD SUMPTRAKT. —
YTTERLIGARE SPÅR EFTER INFÖDINGAR.

De första sex milens färd, som gick genom en
av Morton förut besökt trakt, erbjöd helt naturligt
föga av intresse. Därifrån började slättlandet
alltmera krympa tillsamman. Det system av laguner,
inom vilket lägret uppslagits, övergick i ett större
vattendrag, och den flacka kalkstensklippan förändrade
efter hand karaktär för att så småningom uppgå i en
basaltartad ås med sträckning västerifrån. Vid

middagstiden var slätten passerad, och färden gick nu
utefter ett bredare vattendrag med öppen skog på ena
sidan och en rad av basaltåsar, bildande ett slags
skrovlig och ojämn mur, på den andra.

Halt gjordes, för intagande av ett välbehövligt
mål, vid en vackert belägen lagun, översållad med
vattenliljor.

»Det är egendomligt att iakttaga», anmärkte
Brown, »huru dessa inlandsfloder försvinna. Det här
vattendraget förefaller vara mäktigt nog på detta ställe,
men jag kan hålla vad om, att det rinner ut i intet,
innan vi hunnit dagsresan till slut.»

»Säkerligen, och detta beror på, föreställer jag mig,
att regnperioderna äro så sällsynta, att när en sådan
inträffar, uppsuges och försvinner flodvattnet dels
genom avdunstning, dels genom bortrinnande i
sanden, innan det hunnit gräva ut en varaktig kanal.
Som ni vet, utfaller söder om oss intet vattendrag i
havet.»

»Nej, det är blott en räcka av klippor runt om
den stora havstrakten. Gick det inte någon historia
om att man funnit sött vatten där borta på något
avstånd från kusten?»

»Jag har hört någonting i den vägen. Det
förklarades komma från en underjordisk flod, men jag tror
icke, att saken kunnat bevisas.»

»Nåväl, om vi nu stöta på en flod av det slaget,
så bygga vi en kanot och skicka Charlie och Billy
ut att undersöka förhållandet. Vad säger ni om det
förslaget, Charlie?»

»Det torde hända, att man träffar på Jinkarras
där nere», anmärkte den tillfrågade.

»Har ni någonsin mött någon Jinkarra, Billy?»
sporde Morton.

»Nej. Men många hört dem.»

»Jag undrar just hur den där historien om en
ras, som lever under jorden, uppkommit.»


»Kan inte säja det. De ljud, som höras nattetid
och som de påstå härröra från Jinkarras, framkallas
av en fågel — ett slags vaktel.»

»Må så vara — men nu måste vi iväg. Packa
ihop sakerna, undomar!» uppmanade Brown. —

Vid 4-tiden på eftermiddagen varsnade man en
massa av tätt lövverk, som vid närmare skärskådande
visade sig tillhöra väldiga mullbärsträd med långa
nedhängande grenar, liknande tårpilars. Marken kring
dessa åldriga jättar var mjuk och sumpig, och ravinens
botten kunde snart nog icke längre urskiljas. Då
jordmånen var alltför lös för hästarnas hovar, slogs
läger, och djuren tjudrades.

Medan Billy fick stanna kvar för att göra upp eld
och vakta lägret, begåvo sig de tre vita männen till
fots in i den täta, ljusstammiga skogen. Marken blev
efter hand allt sumpigare, tills slutligen, just som man
upptäckte ett bälte av hög vass, allt vidare framträngande 
visade sig omöjligt, samtidigt med att vattnet
började bliva obehagligt varmt.

»Varma sodakällor», upplyste Brown. »Häri se
vi förklaringen till att träden omkring oss växa här.
Där ha vi ett, som man lätt nog kan klättra upp
i» — han utpekade en lutande stam. — »Låt oss
gå till väders och kasta en blick omkring oss!»

Uppklättrandet erbjöd inga svårigheter, och de
tre männen voro snart högt uppe i kronan. Bortom
vassen syntes en liten tjärn med klart vatten, men
så när som på ett rikt fransverk av säv kunde ingen
växtlighet av örter upptäckas, icke heller några änder
eller andra vattenfåglar.

»Vattnet är förmodligen för hett för levande
varelser att vistas uti», menade Morton.

Sceneriet tedde sig ovanligt och sällsamt. Solen
stod redan lågt, och varje annan plats än denna skulle
vid en så sen timme erbjudit ett rikt fågelliv, men
här var allt tyst och dött. Den lilla tjärnen med

sin skärm av vass, i vilken ingen öppning kunde
upptäckas, låg där med en lugn och obruten
spegelyta.

»Låt oss vända om till lägerplatsen», sade Brown.
»Det förefaller, som vi hamnat i ett livlöst hörn av
världen.»

Följande morgon kom man överens om att fortsätta 
utefter sumptrakten i västlig riktning för att taga
reda på huru långt den sträckte sig. Efter ett par
mils ritt kom man till en punkt, där basaltåsen
synbarligen förlorade sig i sumptrakten; övergången
förmedlades av några kringströdda stenrösen. Och ännu
litet längre fram påträffades ett väl upptrampat spår,
som kom från det håll, dit ryttarna ställt kosan, och
som följde kanten av det sanka bältet för att i
fortsättningen försvinna bland basaltklipporna. Efter att
hava följt spåret ett par mil stötte sällskapet plötsligt
på tvänne skelett, liggande vid sidan av vägen. På
de förtorkade benpartierna kunde här och var huden
ännu tydligt urskiljas.

»Trevlig trakt den här delen av Australien»,
anmärkte Brown, där de stodo och betraktade de
sorgliga kvarlevorna. »När vi väl klarat kyrkogårdar och
begravningståg, stöta vi på benrangel, som ligga
utkastade i vår väg. Undrar just hur de kommit att
ligga här.»

»I alla händelser beror det inte på vattenbrist»,
menade Morton. »Har kanske varit någon strid. De
tyckas, efter allt att döma, inte tillhöra de där
triangelmänniskornas släkte.»

»Men de måste ha legat här i månader», 
förklarade Brown. »Och eftersom vi inte kunna göra
något för dem, är det lika så gott att fortsätta.»

Sumptrakten krökte efter hand av mot söder, och
man förstod, att det icke skulle gå att fortsätta i den
riktningen. Ravinen, som de följt ända från
lagunerna, var redan, såsom Brown förutspått, utplånad.

Och söder ut mötte endast en stenig, ödslig skog av
förkrympta träd, under vilka marken var bevuxen med
spinifex. Egendomligt nog hade emellertid spåret, som
delvis gått runt om sumptrakten, delat sig och
pekade nu med en gren rakt mot söder. Man hade
inom sällskapet diskuterat frågan huruvida man borde
följa denna gren, men då det var påtagligt, att detta
nya spår och det gamla, som markerades av »djävulens 
fotspår», krökte av mot en gemensam punkt,
beslöt man sig för att först söka få gåtan rörande
lagunernas avlopp löst. Sumptrakten visade sig
emellertid vara av sådant omfång, att de först fram mot
solnedgången uppnådde sista nattens lägerplats; intet
utflöde från det vattendränkta området hade under
tiden kunnat påträffas.

Följande morgon enades man om, att det vore
klokare att återvända till platsen för det gamla lägret
vid lagunerna och att därifrån slå in på vägen förbi
»djävulens fotspår» hellre än att följa spåret utefter
basaltrösen.

De voro tidigt nog framme vid lägerplatsen och
vidtogo omedelbart anstalter att gömma reservprovianten, 
ammunitionen m. m. Det blev ett styvt arbete
för några timmar. Sadlar, matvaror, obehövliga
patronpaket och annat nedgrävdes omsorgsfullt, varefter
en eld uppgjordes över alltsammans, med beräkning
att askan skulle dölja spåren efter spadarna. Så snart
allt var färdigt, bröt man åter upp. Varje man
medförde gevär, revolver, ammunition, tre dagars
proviant, dricksflaska och vattensäck — en avsevärd
belastning för män, som eljest voro vana vid att städse
rida utan packning. Och samtliga önskade innerligt,
att de så snart som möjligt efter följande dags
inbrott måtte ha lämnat kalkstensslätten bakom sig.

*



Sjätte kapitlet.

NATTLIG MARSCH ÖVER KLIPPFÄLTET. — SAMMANTRÄFFANDE MED INFÖDINGAR. — HEMLIGHETEN MED DET BRINNANDE BERGET.

Trots all skyndsamhet hunno de först vid 12-tiden
fram till kalkfältet. Detta betydde emellertid föga,
då slättens yta först nu började svalna något; vid en
tidigare timme skulle den varit omöjlig att beträda.

Billy sändes i förväg barfota för att med hjälp
av den fina känseln i sina fötter kunna varsko, om
de avveko från spåret; han skulle då icke kunna undgå
att känna den mera skrovliga ytan i de uthuggna
fotspåren, medan kalkslätten för övrigt var nästan lika
slät som marmor.

Det blev en både tröttande och i viss mån
nervspännande marsch över kalkfältet vid den svaga
belysningen från stjärnorna och med det osäkra mörkret
runtomkring. Ingen kände sig hågad att säga något;
djup tystnad härskade överallt. Strax före dagningen
höjde sig en blek måne, i vars matta sken ryttarnas
gestalter kastade långa skuggor utåt den glittrande
kalkstensytan. En gemensam undran höll de tre vita
männens sinnen i spänning — vad skulle dagsljuset
komma att avslöja för dem? Billy knogade på
mekaniskt, för det mesta halvsovande under marschen.

Till sist började det då dagas, och så småningom
kom den mörka rand, som de iakttagit från trädtoppen, 
i sikte, synbarligen icke långt avlägsen. Och en
var i sällskapet kände sig tacksam över att icke
behöva utsättas för den glödande solen ute på den
nakna kalkklippan.


Sedan det blivit full dager, avtecknade sig i
kikarna den mörka randen som en rad av basaltåsar
med några buskar växande i rämnorna och med ett
flaskträd här och var på stenrösens krön.

»Vi måste vara framme där borta, innan det blir
för hett», yttrade Morton eftertänksamt, medan han
sköt ihop kikaren. »Alltså låt oss skynda på!»

De gjorde så och befunno sig mitt ibland
stenrösen, innan solen ännu nått avsevärd höjd. Spåret
ledde rakt mot en klyfta, vid vars ena sida ett större
stenblock, uppburet av tvenne andra, bildade ett slags
grotta, i vilken de uttröttade männen funno ett
efterlängtat skydd efter sin ansträngande marsch. Hålan
var tydligen ett rastställe för infödingarna, ty den
innehöll lämningar efter eldar jämte ett bränsleförråd,
vilket sistnämnda kom besökarna väl till pass, då
frukosten skulle tillredas.

Efter slutad måltid och sedan piporna tänts, tog
man läget i närmare skärskådande. Bakom sällskapet
låg den nyss passerade kalkslätten, och framför sig
hade våra äventyrare det okända. Härtill kom, att
de måste hålla skarp utkik efter lurande fiender. Faror
hotade vid varje steg i denna stenlabyrint; infödingarna 
hade kännedom om deras närvaro, och det var
påtagligt, att de överskridit gränsen till förbjudet
område. Expeditionens närmaste åtgärder måste därför
helt naturligt noga övervägas, och Brown och Morton
voro just inbegripna i en allvarlig överläggning
härom, då genljudet av ett starkt dån, liknande en
åskskräll, kom hela sällskapet att fara upp. Därpå följde
ett dovt mullrande, som tycktes komma klipporna att
skaka. Alla skyndade ut, men ingenting stod att
upptäcka, som kunde tänkas hava förorsakat det
egendomliga ljudet; himlen var molnfri, luften stilla och
tryckande.                                                                

Plötsligt sträckte Billy ut sin hand mot väster.

»Eld hoppa upp», sade han.


En pelare av vit rök eller ånga höjde sig på
synbarligen kort avstånd från dem. Under tystnad
iakttogo de hur den steg och upplöstes.

»Svartingarna här ha tydligen artilleri», anmärkte
Brown. »De ge honnörssalut i anledning av vår
ankomst.»

Då intet vidare avhördes, återvände de in i hålan,
sedan Charlie kvarlämnats vid ingången för att hålla
utkik.

»Om de där gynnarna inte veta något om verkan
av eldvapen, torde vi kunna sätta riktig skräck i dem»,
sade Morton. »De ha kanske hört talas om dem
endast genom andra stammar.»

»För min del tror jag inte, att de ha vidare
beröring med någon annan stam. Men å andra sidan,
om de hålla till endast bland de här klipporna, vad
i all världen livnära de sig på? Något vilt finns
här inte.»

»Huru som helst, vi ha intet annat att göra än
hålla våra ögon och öron öppna och vårt krut torrt
— vad står nu på?»

»Liket kommer här!» ropade Charlie och tumlade
bestört baklänges in i grottan.

Billy uppgav ett förfärat tjut, och de övriga hade
knappt hunnit komma på fötter, då en högrest
inföding helt lugnt inträdde i hålan och slog sig ned
på marken. Den besökandes yttre kunde med allt
skäl injaga fruktan hos alla i hålan, ty han liknade
vid första påseende i hög grad den döde, som
kvarlämnats i skogen. Vid ett noggrannare betraktande
framträdde emellertid vissa olikheter, vilka dessutom
antydde, att han var en jordinnevånare. På hans
bröst syntes den vita triangeln, och ett rött streck var
målat tvärs över hans panna. Mannen var naken
och obeväpnad och visade i sitt uppträdande intet
tecken till fruktan.

Sedan man hämtat sig något, körde Morton fram
Bill, i tanke att denne skulle kunna meddela sig med
den nykomne. Detta tycktes emellertid icke behaga
främlingen, ty han hasplade ur sig en våldsam svada
på något okänt språk, vilken avslutades med att han
häftigt spottade åt mr Billy Button. Denne for
förskräckt tillbaka, och med detsamma reste sig
infödingen, fattade Brown vid armen och förde honom
till hålans öppning. Genom att peka ömsom framåt,
ömsom bakåt sökte han göra klart för de vita, att
de icke borde fortsätta sin färd. Brown lät honom
då genom svarstecken förstå, att de måste fortsätta.
Den svarte skakade våldsamt på sitt huvud och höll
därpå upp handen till tecken, att de skulle lyssna.
Det starka dånet hördes ånyo, och en rökpust syntes
än en gång höja sig.

Till infödingens synbara överraskning visade de
vita ingen som helst oro, och Brown trädde ett par
steg tillbaka, tog geväret och avlossade ett skott i
luften. Den svarte spratt häftigt till och syntes darra
litet, men höll sig dock tapper. Därpå tycktes han
ha fått en idé; efter ett tecken åt Brown att stanna
kvar vände han sig om, lämnade hålan och försvann
bland klipporna.

»Tror ni, att han kommer tillbaka?» frågade
Brown.

»Sannolikt», menade Morton. »Det är en stilig
gubbe med gott gry.»

»Nå, då ge vi honom tjugu minuters nådatid - 
men se! där kommer ju karlen med alla sina systrar
och kusiner och tanter!»

Och där syntes verkligen mannen åter, åtföljd av
ett havt dussin andra, målade på samma sätt som han
och samtliga obeväpnade. Han yttrade några ord
till dem och pekade därvid på Brown, som blev
föremål för en allmän och nyfiken uppmärksamhet.



»Ni är tydligen mannen för dagen, Brown»,
utbrast Morton. »De ha visst någon utställning i
tankarna.»

Brown, som omladdat geväret, avsköt ännu ett
skott i luften. De nykomna visade därvid starkare
oro än den först uppträdande gjort, och några bland
dem kastade sig ned, skakande av fruktan.

»Det förefaller mig, Brown», anmärkte Morton,
»som om de ansåge er på något sätt ha fingrarna
med i det där bullret utanför.»

»Det ser verkligen så ut, och vi måste hålla denna
angenäma föreställning hos dem vid liv, eftersom de
lyckats narra oss in bland de här klipporna. Jag
undrar bara hur pass många de kunna vara allt
som allt.»

»Låt oss nu försöka komma vidare», föreslog
Morton.

Vid första tecknet till uppbrott ådagalades från
vildarnas sida stor tjänstvillighet, och på en vink från
honom, som först uppträtt på platsen, erbjöd sig
de övriga omedelbart att bära främlingarnas
packsaker.

Före uppbrottet presenterade sig emellertid de
båda patierna för varandra genom att uppgiva resp.
namn, något som allmänt anses leda till större
förtrolighet. Namnen Brown, Morton och Charlie —
eller Sarley — uppfattades snabbt; han, som tycktes
vara hövding, föreställde sig själv under namnet
Columberi, vilket av Brown strax ändrades till Columbus,
medan den äldste svartingen lät förstå, att han
kallades Yarlow.

Med Columbus som självtagen ledare satte man
sig nu i marsch utefter ett spår, som slingrade sig
fram ut och in bland klipporna på ett synnerligen
inkrånglat sätt. Så fortgick marschen nära fem mil,
medan den i verkligheten tillryggalagda vägsträckan,
därest den beräknats efter fågelvägen, knappt torde

hava uppgått till två, och till sist anlände sällskapet 
till en öppen plats, omgiven av flaskträd och som,
efter de många där befintliga av lera och gräs
uppförda »humpies»Infödingehyddor, uppförda av bark eller trädgrenar
och översmetade med lera. En sådan hydda benämnes
även »gunyah» eller »whizlie.»  att döma, synbarligen var
stammens huvudtillhåll. Här gjordes halt. Utanför
hyddorna syntes ett tjugutal svarta, vilka först visade
benägenhet att taga till flykten, men som genom rop
från Columbus förmåddes kvarstanna.

Efter att hava utvalt ett skuggrikt träd lät Brown
förstå, att bagaget skulle bäras dit. Sedan detta var
gjort, yttrade han:

»Vad skulle ni säga om ett mål mat nu och att
därefter låta Christoffer här visa oss knepet hur det
går till att äta?»

»Alldeles riktigt», tyckte Morton. »Vi måste ta
allting såsom helt naturligt och inte låtsas om någon
förvåning.»

Billy gjorde upp eld, och pannorna sattes på,
något som tycktes högeligen intressera åskådarna.
Brown tecknade åt Columbus att slå sig ned, varefter
han bjöd honom ett stycke sockrad choklad, samtidigt 
med att han själv tog en bit för att betaga sin
gäst alla misstankar. Vilden började äta betänksamt
och sakta, men tycktes snart finna sötsakerna
välsmakande och lät förstå, att han önskade mera.

I detsamma började vattnet i pannan koka och
bubbla med den påföljd, att de svarta läto höra ett
enstämmigt: »Ha!» samtidigt med att de pekade mot
väster; det kokande vattnet var tydligen för dem en
påminnelse om någonting, som befann sig i nämnda
riktning.                                                                   

Columbus drog nu med fingret en liten

halvcirkel i sanden och utstäckte därpå armen i den
riktning, därifrån sällskapet kommit.

»Han syftar på hästspåren, som de råkat på»,
förklarade Morton efter något funderande. Han
nickade förstående åt den gamle mannen, som fullföljde
sin pantomim genom att lägga sig på rygg och låtsas
vara död. Morton svarade med ännu en nick och
klappade marken med sin hand, jämte det att han
pekade i riktning bakåt för att antyda, att den döde
ännu låg kvar på samma ställe.

Columbus kallade därpå de övriga svarta avsides
för en överläggning. Efter en stunds pladdrande
försvann ett halvt dussin bland de omgivande
klipporna.

»Vi måste klara ut den här frågan om det
brinnande berget», yttrade Brown efter stutad middag.
»Och när nu gamla Columbus ordnat sina enskilda
angelägenheter, torde han visa oss vägen dit.»

»Ropa hit honom, så att vi kunna fråga om ett
och annat! Kanske han håller till godo med en
bit kött.»

Då hövdingen närmade sig, bjöd Brown honom
en skiva salt kött. Han undersökte den nyfiket och
åt så upp den med god smak och utan minsta tvekan.
Därpå pekade han på Charlie och utförde ett slags i
förstone obegriplig pantomim, alldeles som om han
ville skära något med en kniv.

»Minsann tror jag inte», utbrast Brown till sist,
»att han frågar huruvida ni är smaklig att äta.»

Charlie skakade emellertid på huvudet, och den
svarte svarade med en min av överraskning och
missräkning.

Man antydde nu en önskan att fortsätta marschen
åt det håll, därifrån det egendomliga dånet hörts,
och Columbus reste sig strax för att visa vägen. De
vita medtogo endast sina gevär, förlitande sig på att

infödingarna icke skulle visa något alltför närgånget
intresse för deras övriga tillhörigheter.

Det var blott ett helt kort stycke väg att gå. Efter
att hava rundat en skrovlig basaltås funno de framför sig
ett sällsamt och fängslande sceneri. Under deras fötter
utbredde sig en cirkelformig fördjupning av omkring
en mils omkrets och uppfylld med små vattenpölar
med kristallklart innehåll, skilda från varandra genom
smala bergsryggar. Mitt i fördjupningen reste sig en
låg kulle med platt hjässa. Intet spår till vegetation
kunde upptäckas vid vattensamlingarna; allt var endast
nakna klippan.

Utan att avbryta marschen förde vägvisaren sällskapet 
vidare utefter en av de smala bergsryggarna.

»Akta fötterna!» varnade Morton. »Jag har en
förnimmelse av att vattnet är skållhett.»

Sällskapet tog varningen i akt och fortsatte
försiktigt fram till kullen. Columbus steg upp till
krönet och sträckte därpå ut fingret i rikning nedåt.
Man hade kommit till randen av en krater. Icke
särdeles djupt ned syntes en massa såsom av
bubblande, sjudande dy. Kratern var på åtskilliga ställen
genomskuren av djupa rämnor, och på en av dessa
riktade nu Columbus våra äventyrares uppmärksamhet, 
samtidigt med att han tecknade åt dem att draga
sig tillbaka från randen. Vattensamlingen i rämnan
försattes plötsligt i en egendomlig rörelse, som om
den kommit i kokning, varpå den lika hastigt höjde
sig och flödade över kraterranden i den smälta massan
innanför. Ett bedövande dån följde, och klippan,
som sällskapet stod på, tycktes skälva. Ett moln av
ånga steg upp, och därpå blev allt åter lugnt.

Genom kraftig viljeansträngning hade det lyckats
de vita att bevara sitt lugn, och de följde utan
synbar rörelse fenomenets utveckling. Därpå avsköto de
på Browns uppmaning samtidigt sina gevär, ett tilltag
som nära nog kastat Columbus huvudstupa ned i kratern.

*


<chapter name="Sjunde kapitlet. - COLUMBUS FATTAR TYCKE FÖR CHARLIE. — KALKBERGETS HEMLIGHET. — EN KANNIBALFEST. — EN VIT MAN HOS DE SVARTA. — INSTALLERANDE AV
REKRYTER. — CHARLIE HAR ETT FÖRSLAG.">

Sjunde kapitlet.

COLUMBUS FATTAR TYCKE FÖR CHARLIE. — KALKBERGETS HEMLIGHET. — EN KANNIBALFEST. — EN VIT MAN HOS BE SVARTA. — INSTALLERANDE AV REKRYTER. — CHARLIE HAR ETT FÖRSLAG.

Med tillhjälp av teckenspråket fingo våra äventyrare 
klart för sig, att den bergstrakt, genom hvilken
de färdats, sträckte sig vida i alla riktningar. Ännu
en låg kulle, liknande en kalkstensklippa, iakttogs på
kort avstånd, men rörande denna kunde eller hellre
ville icke deras vägvisare, som nu hämtat sig efter
sin förskräckelse, lämna någon upplysning. Efter en
tidsödande undersökning av de egendomliga
omgivningarna återvände sällskapet till lägerplatsen, som
befanns vara övergiven av infödingarna. Columbus
visade emellertid inga tecken till att även han tänkte
lämna lägret; de vita uppslogo sina tält med iakttagande
av alla taktiska försiktighetsmått och inrättade sig för
natten så bekvämt som omständigheterna medgåvo.

»En sak skulle jag vilja ha reda på», sade Brown,
sedan alla förberedelser undanstökats, »och det är:
vad leva dessa infödingar på? Columbus, som smort
kråset med våra läckerbitar, gör ingen min av att
vilja lämna oss, men samtliga de andra ha givit sig
av, synbarligen för att skaffa sig föda. Inga kvinnor
synas till; måhända äro de ute på jakt, vilket jag
dock betvivlar, då det inom hundra mils radie inte
finns föda nog för en ekorre.»

»Jag förstår det inte heller», förklarade Morton,
»men det ger sig nog så småningom. Hör nu, Charlie, 
vår vän Columbus har tydligen fattat tycke för
er. Han kan ju inte ta' sina ögon från er person.»


Charlie tycktes inte vara road av skämtet och
han yttrade något om »en niggers fräckhet», men det
var i alla händelser tydligt, att vilden överflyttat sin
beundran från Brown till den unge mannen.

Medan samtalet och överläggningarna ännu
pågingo, hördes ett ljud, liknande sorlet från avlägsna
röster, och Columbus började visa tecken till en viss
oro. Ljudet kom från kalkstensklipporna och blev
allt starkare och tydligare. Morton och hans vänner
reste sig helt naturligt upp, trots det att vägvisaren
genom energiskt tecknande lät förstå, att de borde
hålla sig lugna. Efter en stund blev larmet stillastående; 
det innebar påtagligen icke någon antydan om
fientligheter, ty i sådant fall skulle man väl icke i förväg
ha givit en så högljudd och tydlig varning.

»Ska vi gå och ta reda på vad som står på?»
frågade Morton.

»I alla händelser ska vi klargöra riktningen»,
tyckte Brown, och så började de tillsammans klättra
upp för ett närbeläget klipparti, allt under Columbus'
ivriga protester mot företaget.

Uppe från krönet kunde de se topparna av
kalkstensklipporna och fastslå, dels att larmet verkligen
kom från det hållet, dels att kvinnliga stämmor gjorde
sig gällande bland de många rösterna. Då det
emellertid led mot solnedgången, beslöto Morton och
Brown efter en kort överläggning att uppskjuta
vidare undersökningar till följande dag och att strax
återvända till lägret.

Columbus, som tycktes erfara stor lättnad vid
de båda männens återkomst, tecknade nu åt Charlie
att följa med åt samma håll, och han gjorde därvid
ingen hemlighet av sin önskan, att den unge mannen
ensam lämnade lägret.

»Jag följer honom, Frank», förklarade Charlie,
vänd till Morton. »Låt mig bara hållas och förvärva
ära och berömmelse.»


De båda äldre svarade emellertid nekande, och
Brown lät Columbus förstå, att hans unga kamrat
vore villig att följa med dagen därpå, men att det
nu vore för sent på aftonen och att han behövde
sova. Härmed tycktes den svarte vara tillfredsställd.
Han önskade emellertid synbarligen själv få tillfälle
att avlägsna sig, och i ett ögonblick, då han trodde
sig märka, att sällskapets uppmärksamhet icke var
riktad på honom, försvann han lika hemlighetsfullt som
han kommit.

»Jag har inte kommit till bottnen ännu med den
här affären», sade Morton, »men i natt torde vi få
klarhet. Vad säger ni om ett besök vid de där
klipporna så snart det blivit kolmörkt? Jag är
orienterad i fråga om vägen dit.»

»Just vad jag tänkte föreslå. Charlie, det förefaller
mig, som om vår nye vän gärna ville pröva på hur
ni smakar stekt.»

»Vad menar ni?»

»Åh, jag tänkte bara på en älsklingsrätt hos vissa
infödingar, som lärt sig tycka om människokött.»

»Menar ni, att han är en kannibal?» utropade
ynglingen förskräckt.

»Jag förtalar ogärna en främling, men nog ser
det så ut.»

Så snart det blivit alldeles mörkt, bröt sällskapet
upp för att begiva sig till klipporna, som enligt
deras beräkning lågo på omkring en mils avstånd. Det
var kinkigt nog att bestämma kosan efter stjärnorna
i det mörker, som rådde mellan bergåsarna, men ett
tillfälligt sorl hjälpte dem framåt, och efter åtskilligt
trevande och snavande befunno de sig i närheten av
de lägre klippartierna. Här tillsades Billy att kläda
av sig för att rekognosera, och hans svarta gestalt
tycktes alldeles försvinna bland klipporna, innan han
knappast hunnit taga ett steg. Han var borta nära
en halv timme; en undertryckt vissling förkunnade

hans återkomst, och han meddelade nu Morton med
låg stämma resultatet av sin undersökning.
Fyra- eller femhundra steg från den punkt, där
de väntat på honom, fanns en håla i klippan, och
vildarna tycktes uppehålla sig där inne. Billy hade
smugit sig fram ända till öppningen, men endast
kunnat upptäcka ett svagt ljussken på avstånd, då
hålan enligt hans uppfattning »gick lång väg in».
Under Billys ledning nådde man snart hålan, som
emellertid befanns vara endast mynningen till ett slags
tunnel. Ett rödaktigt eldsken framträngde nämligen
bakom ett klipputsprång, och sorlet av tjattrande
röster kunde tydligt uppfattas.

»Ska vi fortsätta?» frågade Morton viskande.

»Vänta ett ögonblick», svarade Brown. »Det
förefaller mig, som om det skulle finnas ännu en ingång.
De torde nämligen ha en ordentlig brasa där inne,
men det känns ändock ingen vidare rök. Jag kan
bara känna lukten från elden, det är alltsammans, och
sannolikt finns det någon öppning upptill. Billy får
gå upp och se efter».

Klippans yttervägg var lätt att bestiga, då den var
uppfylld med stenblock, som rullat utför, och Billy
var snart tillbaka med det beskedet, »att elden komma
upp genom toppen.»

En efter annan klättrade nu äventyrarna upp och
befunno sig snart stående på en skrovlig bergsplatå,
genom vars många rämnor och håligheter ett klart
sken här och var lyste fram. Krypande försiktigt på
händer och knän, nådde de fram till en sådan
öppning, genom vilken de kunde utan fara blicka ned
över en av de mest sällsynta scener, som någonsin
bevittnats i Australien.

Grottan under dem, som synbarligen var av
ansenligt utrymme, upplystes av flera eldar, vilkas rök
i viss mån besvärade de osynliga åskådarna. Ett
långt större antal svarta än man förut iakttagit voro
samlade där inne, åtskilliga bland dessa beväpnade
och målade samt för övrigt utstyrda med det röda
strecket i pannan och med den vita triangeln på
bröstet. En större grupp bestod av tjugu till trettio
unga män och kvinnor utan några som helst yttre
utmärkelsetecken; dessa sutto hopfösta för sig själva
och föreföllo att vara ytterligt förskrämda.

Columbus igenkändes snart, sittande vid en eld
tillsammans med några av de äldre männen och i
likhet med alla andra utom de nyssnämda unga
männen och kvinnorna sysselsatt med att äta. Morton
kände sig plötsligt häftigt fattad vid armen, och
Browns stämma viskade hest i hans öra:

»Det är kött, som de förtära - men vad för
slags kött?»

Morton ryste till vid den framställda frågan;
sanningen hade med ens stått klar för honom. Vad de
voro vittnen till var en kannibalfest De beväpnade
infödingarna hade just återvänt från ett krigiskt
strövtåg, och den darrande och förskrämda gruppen i en
vrå av grottan utgjordes av dödsdömda fångar.

En beklämmande känsla av fasa grep de vita vid
tanken på deras egen belägenhet och fara. De
befunno sig i en otillgänglig bergstrakt, omgiven av en
vidsträckt ödemark, och deras öde kunde sägas ligga
i händerna på ett femtio- eller sextiotal vilda
människoätare. Ej att undra på därför, att deras första
tanke var att i skydd av nattens mörker tyst smita
undan samma väg som de kommit, lämnande åt
vildarna att ostörda leva i sitt andliga mörker.

Deras medfödda oförskräckthet tog emellertid snart
åter ut sin rätt. För ögonblicket voro de situationens
herrar; med sina bakladdningsgevär kunde de, därest
så påfordrades, nedskjuta ett tjog vildar i hålan under
dem. Men trots all den fasa, scenen där nere ingöt
hos dem, syntes händelserna ännu icke rättfärdiga ett
väpnat ingripande från deras sida. Åtnöjande sig med
att vara endast åskådare, fortforo de alltså att följa
vad som försiggick i grottan, och härunder nödgades 
de emellanåt kväva en och annan hostattack  som 
framkallades genom röken från eldarna.

För ännu en stund framåt fortgick måltiden under
det sorl, som är karaktäristiskt för ett infödingeläger
men så snart den avslutats, visade sig tydliga tecken
till att något utomordentligt var i görningen. De
äldre samlade sig efter hand omkring Columbus,
medan de övriga började krafsa ihop de spridda eldarna
till en jättebrasa i närheten av en av grottans väggar.
Det härigenom förstärkta eldskenet framkallade bilden
av en på klippväggen målad väldig figur, liknande
en människa så när som därpå, att den i stället för
ett runt huvud bar en klumpigt formad triangel.
Vid figurens fötter befann sig ett klippblock, och
medan gemene man bland vildarna grupperade sig
omkring elden, drogo sig Columbus och några andra
undan i mörkret ur sikte för åskådarna ovanför. Den
vid en  »corroboree» Orgie med dans hos Australiens infödingar.
vanliga sången uppstämdes nu,
och vildarna började röra sig runt elden i en långsam
dans, som emellertid plötsligt upphörde, varvid ringen
bröts till en halvcirkel, som med sin öppna del vände
sig mot den bistra figuren å klippväggen. Columbus
och hans sällskap visade sig nu åter, stödjande
mellan sig en vördnadsvärd gestalt - en gammal,
gammal man med snövitt hår och skägg och så
framåtlutad, att han, när han med stöd av två korta käppar
linkade framåt, tycktes likna något ovanligt djur, som
gick på alla fyra. Den orkeslösa varelsen fördes med
de andras hjälp fram till klippblocket under den
målade  figuren och placerades på detta. Hans
ledsagare slogo sig nu ned på marken, medan de svarta
i halvcirkeln förblevo stående stilla.

Den gamle mannen uppe på stenblocket var nu
klart synlig för de vita ovanför hålan, då skenet från
elden föll samlat på honom. Brown och Morton
vände sig mot varandra med samma halvt återhållna
utrop på läpparna:

»Herre Gud, det är ju en vit man!»

Trots det att mannen var i det närmaste lika mörk
som vildarna runtomkring och fastän han i likhet
med dessa bar det vanställande röda strecket över
pannan samt den vita triangeln på bröstet, kände sig
Morton och hans båda vänner fullständigt förvissade
om, att de framför sig hade en man av deras egen
ras. Den ålderstigne var synbarligen så gott som
blind, och hans huvud rörde sig oavlåtligt från ena
sidan till den andra. Från de svarta i halvcirkeln
hördes under tiden ett slags sång eller mumlande,
vilket lät som en refräng och återgav orden: »Mur!
Fee! — Mur! Fee!»

»Hör nu», viskade Brown, »vi befinna oss bland
landsmän. Det där låter fasligt likt Murphy.»

Ett förfärande oväsen uppstod nu, som om
hundratals gongonger börjat slamra. Fyra stycken vildar trädde
fram och hamrade ursinningt med sina stridsklubbor
på något, som liknade metallplåtar. Vid detta larm
syntes den gamle på klippblocket luta sig ned och
småle, medan han sträckte fram sina darrande händer,
som om han ville säga någonting. I detsamma reste
sig Columbus och gick, åtföljd av klubbärarna bort
till den förskrämda gruppen av fångar. Efter en kort
överblick utvalde han en ung kvinna och förde henne
vid handen fram till den gamle, alltjämt åtföljd av
de fyra klubbeväpnade. Den arma varelsen föreföll
att vara förlamad av fruktan och segnade, när hon
kommit fram till klippblocket, ned på marken,
skälvande i alla lemmar. Columbus drog sig därpå
tillbaka, medan de fyra uppförde en vild runddans,
alltjämt bearbetande sina gongonger. Plötsligt vände sig
en av dem mot kvinnan och tilldelade henne med
sin klubba ett fruktansvärt slag över pannan; de
övriga tre följde hans exempel, och i nästa ögonblick
låg den arma varelsen död på marken.

Verkan av denna scen på dem, som vaktade
ovanför grottan, var obeskrivlig. Charlie kastade geväret
till skuldran, men hejdades i tid av Morton från att
skjuta. Kvinnan var redan dödad, innan det var
möjligt att ingripa.

»Kom!» sade Brown. »Låt oss överlägga i lugn.
Jag blir sjuk av att se på dessa vilddjur.»

De smögo sig undan ett stycke, varpå Brown
åter yttrade sig.
»Det har kommit till en vändpunkt i vårt företag,
därom råder intet tvivel», sade han. »Vi måste taga
reda på huru det hänger samman med den vite
mannen, och så måste vi rädda de där arma satarna och
på samma gång ge kannibalerna en ordentlig läxa.»

»För att vara rättvisa mot vår vän Columbus»,
anmärkte Morton, »måste vi ihågkomma, att 'dessa
kannibaler' endast handla efter vad de en gång blivit
uppfostrade till och att de följaktligen icke kunna
känna något av avsky för de gärningar, som vi fasa
för. Men på samma gång är den man, som
lyfter sin hand — eller sin nulla-nullaStridsklubba hos Söderhavets vildar. — mot en
kvinna, ovärdig benämningen brittisk sjöman etc. etc.»

»Är ni övertygad om, att det är en vit man?»
frågade Charlie.

»Ja, men vem han är, det är en annan fråga.
Han synes vara både blind och döv och slö. Jag
gissar, att vi få gå tilbaka ända till Leichhardt för
att lösa gåtan.»

»Som ung och stående upprätt har han varit en
storväxt man, långt högre än Leichhardt», förklarade
Morton. »Men vi kunna likafullt antaga, att han tillhört
dennes expedition — han ser tillräckligt gammal ut.»


Brown lät höra en låg vissling.

»Hör nu, tänk om det var 'Murphy' de skränade!
Jag vill minnas, att det fanns en man med detta namn
i den förolyckade expeditionen.»

»Vi ska nog snart lista ut hemligheten, hoppas
jag. Men vad ska vi nu närmast göra?»

»Det vet jag», svarade Charlie. »Låt oss
återvända till lägret. Ni lovade Columbus, att jag skulle
göra honom sällskap i morgon. Nåväl, jag följer
med honom och tar reda på alltsammans.»

Morton lade sin hand på Charlies skuldra.

»Det är sannerligen ett oförfärat anbud, efter allt
vi nyss ha fått bevittna, men tror du, min gosse, att
jag skulle tillåta något sådant? Du kunde bli både
stekt och uppäten, innan du visste ordet av.»

»Stopp ett ögonblick!» avbröt Brown. »Jag har
en idé. Låt mig tänka den till slut. Det ligger
något i Charlies förslag.»

»Nå, så kläck ur er orakelsvaret, så snart som
möjligt!» uppmanade Morton.

»Ja, jag må nu ha rätt eller orätt, men jag har
en känsla av, att Columbus inte ämnar äta upp
Charlie. De ha försett sig med proviant för en månad
framåt. Efter min mening ha de behållit den gamle
mannen hos sig som ett slags fetisch. Nu förstå
Columbus och några andra kloka bland de äldre, att
han snart kommer att dö, och det är deras avsikt
att låta Charlie intaga hans plats.» Brown tystnade,
liksom triumferande.

»Jag tror verkligen, att ni träffat huvudet på
spiken», sade Morton. »Ni borde ständigt vistas här,
i betraktande av den intelligens ni förmår utveckla.»

I detta ögonblick trängde ett förnyat larm upp
från grottan, och sällskapet smög sig tillbaka för att
taga reda på anledningen. Gongong-slagarna,
Columbus och dennes höga råd hade ställt upp fångarna,
och åskådarna ryste vid åsynen av de hemska
kvarlevor efter festen, vilka lågo kringströdda över hålans
sandiga golv. Vid detta tillfälle utvaldes en vacker
ung man och fördes fram till den gamle på
stenblocket. Männen med stridsklubborna drogo sig
tillbaka, och Columbus med följe trädde fram för att
översmeta ynglingens panna med röd färg och
anbringa den hemlighetsfulla triangeln på hans bröst.
Därpå fördes han undan i ett mörkt hörn, där han
ej längre kunde ses av åskådarna.

Brown lät höra en undertryckt ed.

»Det är just vad som satt mig myror i huvudet»,
yttrade han, vänd till Morton, »hur de bära sig åt för
att hålla befolkningssiffran uppe. Nu förstår jag;
de rekrytera sig genom att utvälja de bästa elementen
bland fångarna.»

»Se där! nu ämna de plocka fram en annan!»
viskade vännen. »Jag håller två rullar tobak på, att
de taga den där långe med håret uppknutet i en
truls.»

»Och jag håller på den mera klumpige bredvid
honom.»

Brown förlorade. Den högväxte utvaldes för att
förses med insignierna till det hemliga broderskapet.

Columbus och ett par andra hjälpte nu den gamle
mannen att kravla sig ned, medan de övriga dels
slogo sig ned vid elden, dels gjorde upp nya brasor
på marken.

»Vi återvända till lägret», föreslog Morton.
»Ridån har gått ned över aftonens skådespel.»

De smögo sig, under iakttagande av den största
försiktighet, ned för berget och voro snart åter på
lägerplatsen, som de funno i samma skick som de
lämnat den.




ÅTTONDE KAPITLET.
CHARLIE ANVÄNDES SOM FÄLLA. — DEN GAMLE
VITE MANNENS DÖD. — STRIDEN I GROTTAN.
— EN KATASTROF.

Uttröttade som de voro efter sina ansträngningar
natt efter natt, njöto de en god sömn och funno, då
de vid dagningen vaknade, lägret så lugnt och ostört,
som om aldrig någon tragedi av det hemska slag,
de nyss bevittnat, utspelats i deras närhet.

»Förfärligt kvavt, eller hur?» tyckte Morton.
»Beror förmodligen på att bergmassan magasinerat så
mycket värme.»

»Det syns på luften. Se, så tjock den ser ut!
Jag tror aldrig, jag känt en sådan hetta förr vid denna
tid på dygnet. Vad säger ni om en promenad till
kratern ovanpå frukosten?»

Charlie anmälde i detsamma, att måltiden var
färdig, och medan man åt, avhandlade man och
enades om planen för dagens arbete.

Vid framkomsten till kratern funno de denna i
livlig verksamhet; vattensamlingarna voro i beständig
rörelse och flödade oavlåtligt över i krateröppningen,
varvid ett mullrande dån framkallades.

Då männen återkommo till lägret, hälsades de där
av Columbus och ett par tre andra infödingar,
samtliga lika milda och vänliga i uppsynen som om de
levde endast på mjölk och vatten.

»Titta på den gamla slyngeln!» sade Morton.
»Det vattnas honom i munnen att se oss stekas på
glöden.»

»Jag misstänker, att han endast önskar bli kvitt

oss och narra oss att kvarlämna Charlie», höll Brown
före. »Vi ska pröva honom.»

Skenbara förberedelser till uppbrott vidtogos nu
och Charlie lät därunder Columbus förstå, att han
ämnade göra sin svarte vän sällskap. Vilden visade
sig över måttan belåten härmed, och då tidpunkten
för uppbrottet var inne, förmådde varken han eller
de andra återhålla sina glädjeutbrott. Morton, Brown
och Billy slängde nu ränslarna på sina skuldror och
begåvo sig från platsen samma väg som de kommit
vid avskedet livligt viftande åt Charlie.

De hade emellertid nätt och jämnt kommit utom
synhåll från lägret, då Morton och Billy smeto in
bland klipporna på sidan om spåret, medan Brown
fortsatte, under gåendet framkallande så mycket buller
som möjligt. Under nära en fjärdedels mil behöll
han samma riktning, varefter även han tog av åt
sidan och lugnt gömde sig bakom ett stenrös. Efter
fem minuters väntan hörde han ljudet av fotsteg, och
en inföding närmade sig, synbarligen med uppdrag
att förvissa sig om huruvida de vita männen
verkligen lämnat trakten, ty mannen kom ensam och
obeväpnad. Han var alldeles inpå Brown, innan han
upptäckte denne, och vände sig då med ett rop
hastigt om för att fly. Men det var försent. Brown
grep tag i honom och slängde honom med anlitande
av sina ovanliga krafter häftigt in bland klippblocken,
där han förblev liggande stilla, bedövad. Brown
väntade tåligt en stund, men ingenting hördes;
mannen hade tydligen skickats ensam på sitt uppdrag.

Brown dolde nu sin ränsel på ett säkert
gömställe och fortsatte därpå försiktigt i riktning mot
kalkklippan, omsorgsfullt undvikande att visa sig. Efter
en mödosam marsch var han framme vid grottans
ingång, där han efter en noggann rekognosering lät
höra en svag vissling. Intet svar följde, men röster
hördes i närheten, och då Brown försiktigt tittade fram,
fick han se Columbus, Charlie och tre andra närma
sig och inträda i hålan. I detsamma hördes en lång
vissling helt nära, vilken han ögonblickligt besvarade,
och inom några minuter kommo Morton och Billy
smygande och slöto sig till honom.

»Förträffligt», sade Morton. »Columbus tog
Charlie med sig in bland klipporna och gav därpå någon
signal med den påföljd, att samtliga svarta samlades
på den öppna platsen, där vi höllo till. Därpå
avlägsnade sig Columbus och tre andra, medtagande
Charlie, som de höllo omsorgsfullt dold, och såvitt
jag förstår, äro dessa de enda, vi ha att göra med.
Alltså framåt nu, ty jag kan inte under några
förhållanden lämna gossen längre ensam bland dem,
även om han för tillfället torde vara utom all fara.

»Vi ränna på de där fyra och ta oss sedan tid
att undersöka platsen och förhöra den vite mannen,
eller hur? Men hur vi därefter skola handla kan jag
ännu inte klara ut»

»Bäst att lita på vår tur och på våra gevär»,
menade Morton. »Vi reda nog ut frågan. Men fort nu!»

Ljudlöst smögo de sig genom den trånga tunnel,
som förde till hålans inre, och spejade därpå
försiktigt inåt grottan för att äga full kännedom om
lokalen, innan de vågade anfallet. Fångarna och de tre äldre
svarta befunno sig där inne, men Columbus och Charlie
hade försvunnit. »Fort nu!» viskade Brown och rusade
på en vilde, medan Morton fällde en annan med en
nulla-nulla, som han påträffat. Den tredje uppgav ett
gällt rop och störtade mot ingången, men möttes där
av Billy, som, antingen gripen av fruktan eller av någon
annan orsak, avlossade sitt gevär mot den flyende
med den påföljd, att denne föll ned död.

Varskodd genom ljudet samt knallen från geväret,
kom nu Columbus framrusande från en mörk vrå i
hålan. Hans mörka ögon blixtrade, och den vilda
kannibalnaturen tycktes väckt till liv i honom.

»Slå den här göken i skallen!» ropade Brown
och släppte sin sprattlande fånge för att kasta sig över
den nya fienden.

Morton tilldelade vilden ett bedövande slag med
sin waddy
Infödingeklubba av hårt träslag., och vände sig därpå om för att hjälpa
sin vän. Huru stark Brown än var, skulle det dock
ha blivit svårt nog för honom att utan hjälp komma
till rätta med den rasande Columbus. Nu var denne
snart övermannad och fängslad med remmar.

»Var är Charlie?» ropade Morton och ilade i
riktning mot det skumma hörnet av grottan. »Det
har bestämt hänt honom något.»

»Ingen fara, gamla gosse! Här ä' jag!» svarade
Charlie och trädde fram från ingången till ännu en,
längre in belägen håla.

Efter att först hava tillsagt Billy att stanna kvar
för att bevaka fångarna och nedskjuta dem, därest
de försökte fly, följde nu de båda vita sin unge
kamrat, därvid lämnande bakom sig en sällsam scen —
Billy Button på post vid ingången till hålan, de båda
vildarna liggande utsträckta på marken och de för
kannibalfester dödsdömda fångarna, vilka hela tiden
iakttagit en hopplös likgiltighet, alltjämt
sammanträngda i en klunga.

Inne i en trängre grotta än den de nyss lämnat
och vilken i likhet med denna erhöll sitt sparsamma
ljus genom rämnor i taket, påträffade de den gamle
mannen, sittande på marken och med halvt slocknade
ögon stirrande på de ovanliga gestalterna, vilka han
synbarligen med möda förmådde urskilja. Med några
hastigt framviskade ord anförtrodde Charlie sina
vänner, att han talat till den gamle och att denne
måhända kunde höra vad som yttrades till honom.

»Försök omigen!» uppmanade Morton ivrigt.

Charlie lutade sig ned och ropade i den gamles
öra: »Engelsman! vit man!»


En svag antydan till att han uppfattat orden lyste
upp den stackars varelsens drag, och han sträckte
ivrigt fram sina darrande händer. De nykomna följde
riktningen av hans fingrar och upptäckte i ett mörkt
hörn av hålan en mängd upptravade föremål, som
Brown strax gick att närmare undersöka, medan de
båda andras uppmärksamhet ägnades den gamle, som
föreföll att vara djupt uppskakad. Han gjorde ett
försök att resa sig och tala, men kom icke längre än till
en fruktlös ansträngning. Det var pinsamt att iakttaga
hans förvridna drag vid tanken på vilka hemligheter
som han sannolikt bar inom sig, hemligheter som
han under en lång följd av år varit förhindrad att
yppa. Till sist reste han sig medelst en våldsam
ansträngning till hälften upp och ropade med tydlig
fastän darrande och hes stämma:

»Ja, ja! engelsman! vit man!»

Därpå föll han efter några flämtande andetag
tillbaka död.

Gripna av fasa och medlidande, betraktade
främlingarna den olycklige mannen, som framsläpat en så
lång tillvaro bland vildar. Det kunde icke längre
råda något tvivel på, att de framför sig hade en av
medlemmarna i Leichhardts förolyckade expedition,
vars öde så länge förblivit en hemlighet Och nu
tycktes deras ankomst hava givit honom ett slag,
som träffat alltför hårt! han hade dött inför deras
ögon, innan ett ord om hans historia nått dem.

»Se här!» sade Charlie, som lutat sig ned över
den dödes mörka bröst.

Där syntes, fastän knappt skönjbart på grund av
hudens mörka färg, en grovt taturerad bild av ett
skeppsankare.

Plötsligt avbrötos emellertid deras iakttagelser
genom knallen från ett gevär, åtföljd av upprepade vilda
tjut från den yttre hålan. Alla rusade ut och funno
snart anledningen till oväsendet. Medan Billys
uppmärksamhet dragits till en av de kvinnliga fångarna,
hade Columbus passat på att obemärkt frigöra sig
från de i all hast åtdragna remmarna. Den första
känning Billy erhöll av vad som skett var ett
slag av en klubba, och i nästa ögonblick hade han på
måfå och utan verkan avlossat sitt skott efter en figur
som flydde mot hålans öppning och som strax därpå
hördes genom högljudda rop och tjut kalla sina
kamrater till platsen.

»Klara med gevären!» skrek Brown. »Nu gäller det!»

Medan hans stämma ännu ljöd, hördes bullret av
fötter och röster vid ingången till grottan.

»Skjut! skjut!» kommenderade Morton, själv
föregående med ett exempel, som omedelbart följdes av
de andra, tills hålan var nästan fylld med vit rök.
Som rasande dårar störtade vildarna in i den trånga
gången, men de möttes av fyra bakladdningsgevär,
vilkas förfärande, hemlighetsfulla blixtar och knallar
nedmejade de främsta bland de anstormande, två till
tre i sänder och på en gång. Deras anfallsförsök var
dömt att misslyckas, och de nödgades vika, lämnande
allt åt tystnaden för några ögonblick.

»Tak! tak! se upp!» skrek plötsligt Billy, ej en
sekund för tidigt.

Vildarna hade äntrat uppför klippans väggar, tills
de nått platån där uppe, och sökte nu bana sig väg
in i hålan genom de många sprickorna och rämnorna
i taket. Hastigt lämnande sin ställning och hoppande
över de nyss nedskjutna, hunno de vita med knapp
nöd fly ut i fria luften. Till sin överraskning mötte
de här intet motstånd av kannibalerna, vilka samtliga
sökte komma upp på grottans tak för att den vägen
bereda sig tillträde till dess inre.

»Hur är det?» ropade Morton till Brown. »Ni
ser ut som ett spöke. Är ni sårad?»

»Nej, inte såvitt jag vet, men det kväljer mig
— och ni ser sjuk ut. För himlens skull, fort
härifrån till klipporna!»

En pinsam känsla av äckel och yrsel hade
plötsligt gripit alla. Raglande bort mot klipporna i
närheten av grottan, kastade de sig ned bakom vad skydd
de kunde finna, fullständigt likgiltiga för sina fiender.

Luften var mättad med en glödande hetta, de
dånande skrällarna från kratern följde nästan utan
avbrott på varandra, och marken tycktes darra och
skälva. Från grottans mynning framträngde ljudet
av en klagande sång, dödssången över den döde vite
mannen.

Genom en kraftig ansträngning lyckades det
Morton att hämta sig så pass mycket, att han förmådde
klart överblicka vad som var att vänta.

»Följ med!» ropade han och reste sig för att
stappla bort till en framspringande klippa, som
tycktes kunna erbjuda något skydd. Med svårighet följde
de andra hans steg. Medan de, fullständigt uppgivna,
kröpo ned bakom skyddet, kände de huru marken
våldsamt darrade under dem. Därpå följde en
bedövande knall, som om själva klipporna rämnat, och
luften fylldes med tät ånga och upphettat slam. Under
nära tio minuter rådde dödstystnad. Så höjde Brown
sitt huvud och lät höra en djup suck.

»Alle man ombord?» ropade han. »Är någon
skadad?»

Den ene efter den andre svarade, reste sig och
såg sig omkring.

»Hett nog, medan det pågick», förklarade Morton.
»Vi ha fått en erfarenhet, som icke är alldaglig. De
där gynnarna inne i grottan kommo lättast ifrån
alltsammans.»

»Gjorde de?» ropade Brown hetsigt. »Store Scott!
se bara!»

Han pekade mot klippan, och alla uppfattade med
detsamma vad som hänt. Grottans ingång var
försvunnen, och bergets hela utseende hade förändrats.
Det jordskalv, som nyss försiggått, hade nedbrutit
grottans tak, och de svarta med deras olyckliga fångar
lågo begravna under massor av sten. Dödssången,
som hörts, hade tillika varit begravningshymnen över
en hel stam. Kannibalerna och deras offer lågo i en
gemensam grav.

»Och den vite mannens hemlighet ligger också
jordad där», sade Morton efter en lång stunds
tystnad.

»Det hoppas jag, att den inte gör», genmälde
Brown. »Jag har tagit med mig något från
skräphögen, som han visade oss på.» Och han framtog
ur sin rock en gammaldags anteckningsbok i
skinnband.

Ingen var emellertid vidare angelägen att strax
granska bokens innehåll; alla hade bråttom att
komma från platsen för de senaste händelserna för att i
det egna lägret få släcka den brännande törsten.

Vid framkomsten till lägerplatsen funno de, att
någon större förändring i de närmaste omgivningarna
icke försiggått. Sedan en eld uppgjorts, slogo de
sig ned för att äta och vila ut.

»Stackars gamle Columbus, jag kan inte hjälpa,
att jag känner medlidande med den gamle skojaren.
Han saknade inte kurage. Tänk bara hur ogenerat
han trädde in till oss på morgonen, då vi
kommo hit.»

»Sant, och när allt kommer omkring, hade vi bra
liten anledning — åtminstone efter deras uppfattning
— att blanda oss i deras ceremonier och plägseder.
De behandlade oss på ett vänskapligt sätt.»

»Tur hade vi i alla händelser, och vi ha
jordbävningen att tacka för att vi ännu äro vid liv. Ty
inne i det här stenramlet hade vi inte under några
förhållanden kunnat reda oss under en strid.»

Efter slutad måltid och sedan de vilat något,
föreslog Morton en promenad till kratern för att se
huru där stod till. Alltsedan utbrottet med det
uppkastade slammet hade nämligen icke något mullrande
eller någon knall hörts från det hållet.

Platsen hade undergått en märkvärdig förändring.
Kratern eller vad de antogo vara en krater hade
sjunkit undan, och utför dess sluttning flödade nu vatten
i en oavbruten ström. Slammet, som kastats
omkring, samt vattnets grumliga beskaffenhet voro de
enda synliga spåren efter den sista naturrevolutionen.

»Alltså», förklarade Brown, »har det brinnande
berget, sådant det stod där, för alltid gått sin kos,
och vi äro de enda levande vita män, som skådat
det och som någonsin skola skåda det.»

»Alldeles riktigt —» började Morton, men hann
icke längre, förrän han avbröts av fotsteg bakom dem.
Alla vände sig hastigt om.

Sönderriven, blodig och svedd, stod Columbus
där, en ömkansvärd företeelse och den ende
överlevande av sin stam. Han riktade en hjälplös och
bedjande blick på de vita — tydligen tillskrev han
den nyss inträffade olyckan deras makt — och trädde
därpå närmare med en förkrossad och hopplös min,
allt emellanåt kastande en sorgfylld blick åt det ställe,
där kratern befunnit sig.

Brown gjorde ett tecken åt honom att komma
närmare. I detsamma gåvo Charlie och Billy
högljutt tillkänna, att vattnet var statt i sjunkande. Så
var det också; den grumliga massan höll på att snabbt
rinna undan, kvarlämnande en virvlande pöl mitt uti,
alldeles som om något hål öppnats nere i jorden vid
den sista omvälvningen. Under tystnad betraktade
de huru vattnet virvlade runt allt snabbare och
snabbare, under ett strävt bubblande ljud. Inom kortare
tid än en halvtimme var hålan tömd, och endast en
fuktig ånga uppsteg därifrån. Så småningom
förflyktigades denna, och bottnen låg där blottad — en
kaotisk massa av stenblock, övertäckta med gyttja,
och mitt i alltsammans en mörk rämna, genom
vilken hela kratern kunde tänkas ha sjunkit ned.

»Är det någon, som känner sig hågad att gå ned
där?» frågade Morton.

»Inte för ögonblicket», tyckte Brown. »Bäst att
det först får svalna litet.»

Vattnets försvinnande tycktes giva Columbus ett
sista dråpslag. Han följde utan invändning med till
lägerplatsen och erhöll där någon föda, som han
begärligt slukade, icke utan obehagliga föreställningar
hos de vita vid tanken på hans närmast föregående
måltid.

Trots alla ansträngningar, som de varit utsatta för,
voro de alltför angelägna att komma ifrån den dystra
ödemarken för att onödigtvis uppskjuta med avfärden
därifrån, och mot solnedgången bröto de alltså upp
för att återvända till lagunerna. Ex-hövdingen fick
följa med, då de beräknade, att han kunde bliva
nyttig för dem under deras fortsatta efterforskningar.

Tidigt följande morgon voro de framme vid
lägerplatsen, uttröttade, men belåtna med att hava
återkommit till mera tilltalande omgivningar. Hästarna
betade lugnt på platsen och tycktes hava haft
angenämare dagar än deras herrar, och allt befann sig för
övrigt i samma skick som då de lämnade stället. De
gjorde flera försök att avlocka Columbus en
redogörelse för hans flykt och lyckades efter åtskillig
missuppfattning å hans sida räkna ut, att han, när han
påträffade den gamle som död, fått för sig, att de
andra vita dödat honom, varför han rusat ut efter
dem. Så snart han hunnit utom grottan, hade han
emellertid träffats av ett slag och visste därefter icke
mera än att alla de övriga måtte ha blivit begravna
under den sammanstörtande klippan.

»Men de där då, som skickades tillbaka att hämta
liket?» inföll plötsligt Morton.

Genom fortsatt förhör med Columbus lyckades
det dem att få fram, hurusom sex vildar begivit sig
åstad utan att ännu hava återkommit.

»Jag hade alldeles glömt dem», yttrade Brown.
»Tur, att de inte hunnit hit och stuckit ned våra
hästar, medan vi voro borta.»

*



NIONDE KAPITLET.
INNEHÅLLET I DAGBOKEN GENOMGÅS. — EN
INTRESSANT UPPTÄCKT. — MÅHÄNDA ÄNNU EN
ÖVERLEVANDE AV LEICHHARDTS EXPEDITION. —
CHARLIE FRAMLÄGGER ETT NYTT
FÖRSLAG.

Då lägerplatsen erbjöd dem åtskilliga förmåner
och alldenstund de behövde tid på sig för att
överlägga om sina närmaste planer, bestämde de sig för
att kvarstanna några få dagar.

Medan Brown och Morton slogo sig ned för att
genomgå den gamla dagboken, begåvo sig Charlie
och Billy åstad för att fiska och skjuta vilt ävensom
att under tiden roa sig med att lära Columbus rida.

Dagboken befanns innehålla åtskilliga blad med
urblekt skrift, som det skulle komma att taga
åtskillig tid att uttyda. Vissa avdelningar voro ännu
läsliga nog, medan andra tagit skada genom att fläckas
av vatten och rök. Lyckligtvis var handstilen
tydligen en bildad mans, varför de, så snart de blivit
litet förtrogna med densamma, borde utan svårighet
kunna få det hela att gå ihop.

Det tog dem nära på hela dagen att ordna bladen


i riktig följd efter dato, och medan de höllo på
härmed, förskaffade de sig en ytlig uppfattning av
innehållet. Journalen befanns vara författad av en utav
tre överlevande i doktor Leichhardts expedition vid
namn Stuart. Han och två andra — Kelly och
Murphy — hade någon tid vistats hos en
vänskapligt sinnad stam väster ut. Kelly hade sedan blivit
dödad i en strid med den kannibalstam, vars
undergång man nyss bevittnat. Journalen gick fram till
tidpunkten för Kellys död och några veckor
därutöver, man gav intet besked angående de
överlevandes senare öden. En av dessa — häri voro Brown
och Morton ense — måste vara den vite gamle
mannen, som dött i grottan, men det fanns ingen
anledning att antaga, att han vore journalens författare.
Mera sannolikt var det då, att den skrivits av Stuart,
och denne mans öde väckte de båda läsarnas odelade
intresse och nyfikenhet. Befann han sig ännu i livet
hos den vänskapligt sinnade stammen väster ut?

Den frågan torde sannolikt och sorgligt nog kunna
besvaras endast nekande. Närvaron av hans
följeslagare, den gamle vite mannen, efter allt att döma en
fånge sedan lång tid tillbaka hos kannibalerna, samt
befintligheten av den på ett så egendomligt sätt
förvarade, oavslutade journalen pekade oavvisligt hän på
ännu en strid, i vilken Stuart dödats och Murphy
tagits till fånga.

»Men», invände Morton förhoppningsfullt, »om
nu dessa fångar, som hitförts, kommit från den där
fredliga stammen, bör ju denna ännu finnas till. Och
varför skulle icke då även Stuart kunna tänkas befinna
sig hos stammen i fråga?»

»Jag ville gärna hoppas det, men kan icke finna
det sannolikt», svarade Brown. »Vad slags karl anser
ni honom ha varit, efter den ytliga föreställning hans
journal bibragt oss?»

»En präktig man med en god portion självtillit.»

»Just så. Och därför menar jag, att om han ännu
vore vid liv, skulle han ha fått stammen till att taga
upp strid med dessa kannibaler och antagligen för
längesedan ha sopat bort dem och räddat sin
kamrat.»

»Jag måste erkänna, att ert resonnemang förefaller
riktigt, men icke förty fasthåller jag vid hoppet att
finna honom vid liv.»

»Jag också, fastän det är att hoppas mot alla
sannolikheter.»

»Vi måste försöka lista ur Columbus huruvida
den här sista smältan fångar kommit från Stuarts stam.
Han bör också veta huruvida Stuart lever eller ej.»

Samma afton blev Columbus — som under sina
ridlektioner gjort åtskilliga kullerbytter, till Billys stora
förnöjelse — utfrågad rörande den där stammen
väster ut. Det framgick av hans svar, att det fanns två
stammar, som kannibalerna plägade hemsöka, en i
väster och en söder ut. I nordlig riktning funnes
icke några infödingar. Det sista strövtåget hade gällt
stammen väster ut, som bodde vid en sjö. Ett
fortsatt förhör bragte i dagen, att Murphy tillfångatagits
för mycket länge sedan ävensom att det fanns en
annan vit man, som dödat en mängd kannibaler och
injagat stor skräck hos dessas stam; men detta hade
också skett för lång tid tillbaka, och sedan dess hade
kannibalerna gjort två eller tre nya hemsökelser hos
stammen utan att dock påträffa den vite mannen.
Columbus visste även att förtälja, att mannen i fråga
vistades än här, än där, ty vid ett tillfälle hade han
synts till hos stammen söder ut och dödat åtskilliga
av Columbus' kamrater, då dessa gjort en påhälsning
i den riktningen. Den stammen hade sina hyddor i
närheten av ett berg.

Sådant var i stora drag innehållet i de
meddelanden, som efter åtskilligt bryderi å ömse sidor
avlockades kannibalhövdingen.

Men härigenom hade frågan endast blivit än mer
invecklad. Var fanns nu Stuart, väster ut eller i
sydlig riktning? Och vilken riktning borde man alltså
slå in på? Vid förnyad prövning av frågan enades
man om, att den sydliga riktningen torde erbjuda
mindre svårigheter; det framgick nämligen av Stuarts
journal, att man väster ut hade att räkna med ett
brett bälte av ödemark, som måste genomkorsas.

»Vi ha i alla händelser ett par dagar på oss att
övertänka saken», menade Morton. »Under tiden taga
vi ett par läsliga avskrifter av journalen, och jag
föreslår, att Charlie och jag behålla var sitt exemplar,
medan ni förvarar originalet. På detta sätt torde vi
ha gjort vad vi kunna för oförutsedda händelser.»

»Och medan ni hålla på härmed», inföll Charlie,
»kanske jag kan gå och undersöka hålet, där kratern
försvann?»

»Du ensam?» utbrast Morton.

»Nej, Billy och Columbus få göra mig sällskap.»

Och antag, att de där sex saknade infödingarna,
som skickades i väg för att transportera den döde
till begravningsplatsen, antag, att de dyka upp, just
som du befinner dig mitt ibland klippblocken! Vad
skulle du och Billy förmå emot dem, särdeles om
Columbus lämnade er i sticket?»

»Jag skulle nog dra försorg om, att Columbus
icke finge tillfälle att handla förrädiskt», svarade
Charlie litet elakt.

»Vad säger ni, Brown? Ska vi låta honom få sin
vilja fram?»

»Först vill jag fråga», invände Brown, »hur
tänker ni praktisera er ned genom rännan?»

»Vi klättra förstås», tyckte Charlie.

»Du torde inte finna Billy eller Columbus vidare
hågade för den färden», menade Morton. »Hade vi
bara ett ordentligt tåg, vore det en annan sak, men
nu ha vi inte annat än tältsträcket, och det håller inte.»


»Men jag tänker vara försiktig», lovade Charlie.

»Det tror jag visst, men om du skulle råka att
slinta och åka ned en tio eller femton meter, kunde
ingen makt på jorden få dig helskinnad upp igen.»

Charlie såg icke övertygad ut.

»Vi skulle nog kunna hålla utkik efter de sex
infödingarna», medgav Brown, »ty de måste ändock
komma den här vägen, föreställer jag mig.»

»Skulle inte Columbus kunna förmås att ge dem
något tecken att stanna?»

»Knappast troligt, fruktar jag. De svarta ha
visserligen utvägar att meddela sig med varandra på
långt håll — ni har väl sett deras hemliga
'yabber-stichs' — men jag befarar, att vi inte kunna göra
begripligt för Columbus vad vi önska, och för övrigt
torde han inte gå med på saken, även om vi kunde
göra oss förstådda.»

»Nå, får jag gå eller ej?» frågade Charlie.

»Jag vill sova på saken», förklarade Morton. »Jag
vet nog, att du är karl att taga hand om dig själv,
och Billy är så pålitlig som en svart kan vara, men
du måste komma ihåg, att jag har ansvar för dig
och att om något skulle hända dig, bleve det jag som
finge sitta emellan.»

Och härmed måste Charlie låta sig nöja till
följande morgon, medan Morton och Brown sutto uppe
ännu en god stund vid elden, samtalande och
rökande.

»Ämnar ni släppa honom i väg?» frågade Brown.

»Jag tänkte det, vore det bara inte för de där sex
svartingarna i närheten. De kunna smita förbi oss i
mörkret och komma över Charlie och Billy, när de
minst vänta dem. Nog för att jag tror, att Charlie
under vanliga, jämnspelta förhållanden skulle kunna
klara sig med Billys hjälp, men de kunna bli
överrumplade där inne bland stenbråten och kanske få
svårt nog att reda sig.»

I detta ögonblick hördes ett klagande rop på långt
avstånd, och de båda männen vid elden rusade upp.
Ljudet liknade fullständigt den klagolåt, som de hört
inne i djungeln.

»Det här klarar ut en del av frågan», sade Brown.
»De svarta äro på återväg. Ge Columbus en spark
och låt honom möta dem.»

Morton följde strax tillsägelsen.
Kannibalhövdingen hörde ropen och besvarade dem, varefter han
begav sig i väg för att möta sina landsmän. Det
var tydligt, att han berättade för dem om den stora
katastrofen, som ägt rum under deras bortovaro, ty
helt plötsligt hördes ett samfällt, högljutt klagoskri.
Snart syntes Columbus åter, framträdande med sitt
sällskap i eldsljuset, en grupp av sex stycken vildar
med frånstötande skurkfysionomier. Det var
emellertid tydligt, att Columbus ingivit dem vederbörlig
respekt för de vitas makt och vrede, som han
tillskrev den olycka, som träffat deras stam. Alla sågo
även mycket ödmjuka och slagna ut.

Charlie, som väckts av sorlet utanför, kom ut ur
sitt tält och gav dem mat, varefter de gjorde upp en
eld litet avsides och slogo sig ned kring denna under
uppsikt av Columbus, som varnats för att låta dem
smyga sig bort under natten. Då samtliga vildar
voro obeväpnade och på detta sätt ställda under
direkt uppsikt, ansåg man sig icke behöva utsätta någon
vakt; vänner och forna fiender sovo lugnt utan att
på något sätt störas

*




TIONDE KAPITLET.

STUARTS DAGBOK. — UNDERRÄTTELSER OM DEN
FÖROLYCKADE EXPEDITIONEN. — CHARLIE BEGER
SIG ÅSTAD.

Följande morgon meddelade Morton Charlie,
att han nu, eftersom de sex vildarna återkommit,
kunde fullfölja sin önskan att undersöka kratern, men
att han måste vara tillbaka inom tre dagar.
Columbus underrättades om, att hans landsmän måste
kvarstanna i lägret, för såvitt de icke ville dela sina
kamraters öde. Då det fanns riklig tillgång på fisk,
änder, duvor och annat vilt, borde de kunna utan
svårighet livnära sig utan att inkräkta på de vitas
förråd. Och då Charlie ämnade bryta upp först en
timme före solnedgången, hade han god tid på sig
att vidtaga nödiga förberedelser. Under tiden gingo
de båda äldre med allvar till arbetet med att skriva
av journalen, vilket tog större delen av dagen i
anspråk. Resultatet blev som följer.

Stuarts dagbok.

»September 1848. — Det har lyckats oss att komma
över en vattenrik flod, men —» (Här var manuskriptet
nedfläckat och oläsligt).

»12 september. — Alltjämt denna planlösa färd
not väster över slättland, som äro ofruktbara, torra
och så sönderspruckna och upprivna av fåror, att vi
i varje försök att komma vidare förlora några av
våra djur. Till all lycka ha vi floden, som rinner
från norr mot söder, att återvända till, därest så blir

nödvändigt. Folket är mycket missnöjt; utsikterna
te sig också allt annat än lovande.

16. september. — Ytterligare två hästar ha störtat
under detta envisa framträngande i en ödemark.
Klausen och jag ha i afton nödgats göra allvarliga
föreställningar.

16. september. — Det har gudskelov lyckats oss
att få doktorn att inse sin dårskap, och vi äro nu
på marsch norr ut för att slå in på hans gamla spår
och komma runt det hållet. Allting går nu bättre.

20. september. — Landet alltjämt rikligt
bevattnatt, och marschen går lätt framåt. Vi vänta att —»
(Journalen var här oläslig hela sidan utför och
fortsättningen daterad mer än en månad senare.)

2. november. — Vi befinna oss alltjämt på
doktorns gamla väg runt viken, men fastän det finns
god tillgång på vatten och bete, avtyna våra hästar
och ha icke samma goda hull som de hade under
marschen genom det torra landet

3. november. — I går litet krakel med
infödingar, då vi gingo över ett vattendrag. Måste ge eld
på dem ett par gånger, innan de flydde. Klausen
fick armen genomstungen av ett spjut, försett med
hullingar, vilket måste skäras ut.» (Här var ännu
en lucka i manuskriptet.)

15. december. — Vi äro fortfarande lägrade vid
floden, som doktorn under sin första resa givit
namnet »Roper». Såret i Klausens arm hindrar oss att
fortsätta. Inflammation har tillstött, och jag fruktar
för hans liv. De svarta äro mycket oroliga.

16. december. — Klausen dog i natt. Vi begrovo
honom i dag på morgonen. Lämna nu doktorns
Port-Essington-spår och följa floden uppåt i
sydvästlig riktning.

20. december. — Åter inne på uttorkat land med
besvärlig djungel. Vi äro knappast i stånd till att
bana oss väg till fots —» (Här var journalen
åtskilliga sidor framåt så nedsmutsad och skadad av
vatten, att endast en och en annan rad kunde
urskiljas. De läsliga ställena tycktes antyda, att
expeditionen beständigt uppehållits av djungel och
förtorkat land ävensom att några av dess medlemmar
angripits av skörbjugg.)

»Ni har ju varit i Quensland, Brown», avbröt
Morton, då de kommit till detta ställe i texten.
»Hur har ni tänkt er deras färd?»

»Den ligger som en uppslagen bok för mig.
Stuarts journal — åtminstone den delen, som vi nu
syssla med — börjar, såvitt jag förstår, vid vad som
numera benämnes Diamantinafloden. De vidsträckta,
uttorkade slätter, han talar om, ligga väster om nämnda
flod och äro under den torra årstiden otillgängliga
för den, som inte känner landet. Genom att följa
floden uppåt skulle de utan svårighet kunnat passera
vattendelaren och fortsätta fram till Carpentariaviken
för att den vägen komma in på Leichhardts gamla spår.»

Brown tog fram en karta och visade på denna
hur han tänkte sig färden.

Nästa sammanhängande del av jouraalen tycktes
vara nedskriven efter någon olyckshändelse.

»24. april 1849. — Nu återstå blott fem av oss.
Två — doktorn och Hentig — äro sjuka. De andra
båda måste ha omkommit under marschen genom det
torra landet, eftersom de icke återkommit och sannolikt
hindrats av de svarta. Jag har sedan några dagar tillbaka
icke varit i tillfälle att fortsätta mina anteckningar, och
då doktorn är urståndsatt att skriva, har ingen som helst
redogörelse kunnat lämnas. Vi hålla just på med
att packa in våra saker för att lämna den stenfyllda
vattensamlingen i djungeln, där vi varit lägrade några
dagar, då de svarta anföllo oss från alla håll. De
voro så talrika och funno så god betäckning i
snåren, att vi icke hade annat val än att ge oss iväg
bäst vi kunde utan vatten och utan vart bagage.
Medan vi som bäst sökte hålla dem från livet på oss,
sprang ett gevär sönder och förstörde nästan doktorns
ena hand. Detta nödgade oss att påskynda vår
reträtt för att bringa honom i säkerhet, och vi måste
därvid kvarlämna några hästar och mulåsnor.
Omedelbart efter det att vi kommit ut ur snårskogen
befunno vi oss i en öppen, förkrympt skog, där
marken var betäckt med taggigt gräs. Vi höllo
sydvästlig kurs till fram mot aftonen och vilade så en
stund, då doktorn och Hentig icke förmådde färdas
vidare. Vi hade ridit mycket långsamt, och då vi
slogo läger, frågade mig Kelly hur lång väg jag
ansåg att vi färdats. Jag beräknade ungefär tio mil.
Han föreslog då, att vi skulle taga de bästa hästarna
och vända om för att försöka hämta något vatten,
då de svarta, även om de befunne sig i vårt förra läger
vid vattenstället, antagligen borde vara försänkta i
sömn vid vår framkomst. Jag gick med på hans
förslag, ty det föreföll oss hopplöst att utan vatten
komma fram genom den uttorkade skogen. Emellertid
framhöll jag, att vi borde medtaga Murphy och
samtliga djuren samt försöka att om möjligt sätta skräck
i de svarta.

Efter att ha kvarlämnat de båda andra att se till
de sjuka och att underhålla en eld begåvo vi oss
åstad kort efter midnatt och hade en ovanlig tur, i
det att vi funno de svarta insomnade i vårt läger
nära vattenstället. De hade kalasat på hästarna, som
vi nödgats kvarlämna. Några stycken vaknade
emellertid, vilket för oss blev signalen att rusa in i lägret,
hojtande och skjutande. Vildarna flydde
besinningslöst, kvarlämnande det mesta av sina vapen, som vi
kastade i elden. Vi hade nog tur att finna två större
kaggar som vi måst lämna efter oss. Dessa jämte
de katrtiner, vi medtagit, fylldes med vatten, varefter
vi skyndade därifrån, innan infödingarna hämtat sig
från sin förskräckelse. Kort efter soluppgången voro
vi åter hos våra vänner, och vi hade endast den
lyckliga utgången av vårt strövtåg att tacka för att
vi ännu äro vid liv, ty den förtorkade skogen
fortsatte utan förändring eller avbrott dag efter dag. Vi
sparade litet vatten för de sjukas räkning och
försökte hålla dem uppe på sina hästar, men jag
kommer icke ihåg något från den sista dagen, ej heller
hur de båda andra skildes från oss. Murphy påstår,
att de färdades efter vad de envisades tro vara en rök
men som enligt Murphys uppgift var blott en
virvelvind, som blåste över den brända marken. Kelly
fann denna vattensamling genom att giva akt på två
vita papegojor, vilka tidigt på morgonen kommo
flygande i riktning därifrån. Den befinner sig på
skogsgränsen, och väster därom utbreder sig ett
vidsträckt slättland, betäckt med samma taggiga gräsart.
Det finns ännu litet strävt foder för de få djur, vi
ännu ha kvar, men vattnet i hålan är tjockt och dyigt
och håller på att hastigt torka ut

25 april. — Vi ha vänt om ett stycke för att
om möjligt finna de två saknade, men utan framgång,
och nu måste vi stanna här —» (nytt avbrott i
berättelsen, beroende på att papperet synbarligen blivit
svett av eld.)

Då nu timmen för Charlies uppbrott var nära,
avbröto de båda äldre sitt arbete för att hjälpa honom
i väg. Då lyckligtvis Columbus fanns tillhands, kunde
packningen avsevärt lättas därigenom att denne fick
sin beskärda del därav. Morton skildes från sin
unga släkting icke utan en viss oro; han tyckte
emellertid om hans mod och ville icke hålla honom
tillbaka.

Vid tidpunkten för solens nedgång voro de tre
männen synliga endast som små prickar i fjärran på
den vida slätten.

De sex infödingarna föreföllo att vara fullt
belåtna med att kvarstanna i lägret; Morton och Brown
voro emellertid fast beslutna att hålla ett vaksamt
öga på dem. Därest de visade något tecken till att
försöka komma undan, vore det en lätt sak att på
hästryggen taga fatt dem, innan de hunnit över slätten.

Då morgonen inbröt, visade det sig, att
farhågorna för rymningsförsök av de svarta varit
obefogade, och Brown och Morton återupptogo arbetet
med dagboken.

*



ELFTE KAPITLET.

FORTSÄTTNING PÅ STUARTS DAGBOK.

Berättelsen blev nu mera sammanhängande och
redogjorde för doktor Leichhardts död samt för de
tre överlevandes räddning genom vänskapligt sinnade
infödingar. Ävenså omnämnde den Stuarts upptäckt
av vissa egendomliga grottmålningar, vilka efter allt
att döma voro utförda av en ras, stående på en
högre grad av kultur än landets nuvarande vilda
inbyggare.

Fortsättning på Stuarts dagbok.

»— Alltsedan doktorn skadade sin hand genom
att geväret sprang sönder, har han haft anfall av
feber och tidtals återkommande sinnesförvirring, vilket
allt i hög grad ökat det hopplösa i vår belägenhet.
Jag har vid upprepade tillfällen sökt få bestämt
besked av honom rörande hans avsikter, men det
förefaller, som om han icke förmådde gå in på några
detaljer, och jag befarar, att vi kommit fruktansvärt

galet i vår räkning. Hentig lider alltjämt förfärligt
av skörbjuggen.

1 maj 1849. — Sedan jag sist gjorde någon
anteckning, ha vi begravt Hentig, och doktorn kommer
snart att följa efter. Om vi bara kunde komma genom
detta uttorkade bälte, som vi ha framför oss, skulle
vi nog kunna fortsätta, men sedan vår proviant nästan
tagit slut och de flesta hästarna äro döda för oss,
ser det ut, som om vi skulle nödgas lämna våra ben
kvar här i ödemarken, ty någon återvändo gives icke.
— Doktorn betydligt försämrad. — Kelly meddelar,
att det finns vatten i hålan för endast två dagar till,
och ännu syns intet tecken till regn. Temperaturen
är i fallande.

2 maj. — I morgon före soluppgången äntrade
jag upp i ett högt träd i utkanten av slättlandet och
såg tydligt en svag rök uppstiga i västlig riktning
eller just åt samma håll, där Kelly trodde sig ha
iakttagit den, när vi först kommo hit. I morgon
sätta vi oss i marsch med röken som mål; det är
det enda vi kunna göra. Men hur vi skola få
doktorn med oss förstår jag inte, ty han är alldeles
hjälplös och frånvarande. Vi ha nu fyra hästar och
två mulåsnor kvar. Förutom doktorn, som jag
betraktar som en död man, återstå nu endast Kelly,
Murphy och jag själv (Stuart). Hentig är begraven
under trädet med ett utskuret kors uti. Klausen dog
vid Roperfloden fem månader senare. — Jag skall
lägga en avskrift av detta i en krutflaska och
deponera den i Hentigs grav tillsammans med doktorns
papper».

(Här förekom ett påtagligt avbrott i berättelsen).
»Jag har under flera dagar varit alltför sjuk för
att skriva, hur länge vet jag inte, ty vi ha tappat
bort tidräkningen. Och först nu börjar jag minnas
något av vår färd genom denna fasans ödemark. Vi
började i riktning mot röken, som jag iakkttagit,
sedan vi i lägret, där Hentig begrovs, givit djuren
allt vattnet intill den sista droppen. Vi turade om
att hålla doktorn kvar i sadeln, men några timmar
efter uppbrottet kände han sig mycket dålig, och
när solen börjat bränna hetare, bad han oss lyfta
ned honom för en kort stund. Alla våra kantiner
voro fyllda med vatten, och Kelly hade förfärdigat
en säck av kalikå och översmetat denna med getfett
så att den höll skapligt tätt. Vi gåvo doktorn att
dricka så mycket han önskade, men han kände sig
icke bättre därav, och fram mot middagen dog han.
Han hade talat för sig själv en hel del på tyska,
men tycktes hava förlorat allt minne både av oss och
av den trakt, där han befann sig, jämte åtskilligt
annat. Vi kunde icke uppehålla oss med att begrava
honom, ty det gällde för oss att komma vidare, och
så lämnade vi honom på den öppna slätten, där
näppeligen någon levande varelse torde visa sig
efter oss.

Det var på andra dagen därefter som vi kommo
ut på fältet med det taggiga gräset och djup röd
sand, och då nu våra hästar började tröttna,
nödgades vi vandra till fots och försöka driva fram djuren.
Men de voro alltför törstiga och ville icke hålla
sig tillsammans, varför vi måste göra halt för att
rådgöra om läget. Kelly och jag enades om, att det
klokaste vi kunde göra vore att lasta av djuren och
att själva taga med oss så mycket vatten och
proviant som vi förmådde bära och därpå fortsätta, i
hopp om att påträffa vatten, då vi kunde vända om
och hämta djuren. Murphy var av annan mening.
Han föreslog, att vi efter mörkrets inbrott skulle till
fots driva på hästarna och mulåsnorna; men det
lyckades oss att överbevisa honom om, att vi hade
rätt, och så strävade vi framåt ensamma. Vi höllo
på länge, sedan det blivit mörkt, och så lade vi oss
på sandslätten och somnade i taggräset; vi hade icke,
alltsedan vi lämnade lägret, sett skymten av något
träd. Under natten väckte Kelly mig för att visa
mig på ett ljussken väster ut, synbarligen reflexen
från en större eld. Och på morgonen mötte vi elden,
ty en vind hade under tiden blåst upp. Det var
tur för oss, att trakten, där vi mött elden, var så
gott som ofruktbar, ty i annat fall skulle vi ha blivit
brända till döds. Nu stannade det vid att vi blevo
nästan kvävda av hetta och rök. Under hela dagen
och den därpå följande natten kunde vi iakttaga
eldskenet bakom oss, där det gick fram genom
tagggräset, som vi nyss passerat. Det hade nu blåst upp
till starkare vind, och vi förstodo, att våra hästar
med sadlar och annat tillbehör samt doktorns kropp
skulle bli uppbrända, utan att någon människa skulle
få se platsen. Det var därför med sorgsna hjärtan
vi fortsatte vår vandring. Samma dag såg jag några
träd på avstånd, och vi vände —» (Skriften var här
utplånad, som det tycktes av vatten, men intet av
vidare betydelse syntes vara uteslutet).

»Murphy var den svagaste bland oss, men vi
hjälpte honom så gott vi kunde under denna
förfärliga marsch genom det avbrända landskapet. Mot
morgonen började Kelly yra litet, och jag kände
snart symtom till något liknande. För övrigt
kommer jag icke ihåg mycket mer; alltsammans förefaller
mig som om jag drömt; att vi raglade framåt,
hjälpande varandra och allt emellanåt samtalande
med de spöken, som vi alla tyckte oss ha i sällskap.
Så kom jag delvis till sans igen under ett enkelt
skjul av grenar; framför mig utbredde sig en stor
sjö, och jag förstod endast av lukten på platsen och
utan att jag sett mig omkring, att jag befann mig i ett
infödingeläger, Kelly och Murphy levde och kände
sig kryare än jag gjorde. De berättade något om huru
vildarna fört oss tillbaka till vattnet, som vi gått förbi
utan att lägga märke till —» (Ny lucka i manuskriptet.)

Juni. — Jag skriver juni, ty såvitt jag kan
beräkna bör det nu vara denna månad. Då varken Kelly
eller Murphy är skrivkunnig, ha de under min sjukdom
ej kunnat hålla reda på datum. Infödingarna visa
sig mycket vänskapligt sinnade, och Kelly, som är
född i skogslandet inom södra delen av kolonien,
har förvärvat sig stort inflytande över dem,
företagsam som han är och dessutom fullt förtrogen med
sättet att använda deras vapen. Jag har gjort en tur
runt sjön; den är nära sextio mil i omkrets men
särdeles grund utom i den vik, vid vilken vårt läger
är uppslaget. Infödingarna ha meddelat mig, att den
vid vissa tider torkar ut med undantag för den djupa
hålan här bredvid. Vildarna ha kanoter, som äro
förfärdigade av bark och som de manövrera med stor
färdighet, stående upprätta i båten och stakande eller
roende sig fram med sina spjut. De känna icke till
några andra stammar, undantagandes en enda öster
ut, för vilken de synas hysa stor fruktan. För övrigt
äro de ett enkelt och stillsamt folk, som lever gott,
då det finnes god tillgång på fisk och vildfågel.

Kelly och Murphy ha gjort sig fullt
hemmastadda här, men huru annorlunda är det icke med
mig! När jag tänker på mitt eget folk och vet, att
jag är dömd att leva och dö bland vildar, fruktar
jag nästan för mitt förstånd. Därest icke någon
annan vit man kommer häråt, måste jag dö på denna
plats — och vem skulle väl ge sig ut i denna
förfärliga sandöken? Om blott doktorn levat, skulle vi
väl kunnat finna någon möjlighet att slippa härifrån,
men både han och våra hästar och sadlar och allt
äro uppbrända. — Vad gagnar det till att fortsätta
denna dagbok? Ingen människa kommer någonsin
att läsa den. Nej, jag vill bli en vilde, likadan som
alla här omkring mig, och glömma vad jag en gång
varit.

Juli. — Jag måste skriva, ty annars glömmer jag

bort mitt eget språk, och detta måste jag underhålla,
så länge livet varar.

I dag inträffade något sällsamt. En gammal man,
Powlbarri, kom för att låta mig veta, att han hade
något att visa mig, om jag följde med honom. Jag
efterkom hans uppmaning och följde honom till åsen
med de stora sandstensklipporna. Han förde mig
genom en klyfta, som var så trång, att vi med möda
förmådde pressa oss igenom. Snart nog voro vi
inne i en rymlig grotta, som tycktes sträcka
sig in i bergets innandöme. På ena sidan funnos ett slags
skrank av kalksten samt några få stalaktiter. Ljuset
föll dämpat in genom sprickor och remnor i taket.
Men när mina ögon hunnit vänja sig vid mörkret,
studsade jag av häpnad och förfäran, ty delvis
ovanför, delvis framför mig syntes en egendomlig jättelik
gestalt med ena handen utsträckt. Jag ryggade i
första ögonblicket ett par steg tillbaka, men fann snart,
att jag misstagit mig; det hela var endast en
målning, utförd på hålans sluttande tak. Den hade ingen
likhet med infödingarnas vanliga grova
framställningar. Jag betraktade den närmare och sökte locka
fram ur gubben vem som utfört målningen. Han
lät mig förstå — så gott detta nu lät sig göra —
att figurerna alltid funnits där, åtminstone för längre
tid tillbaka än de svarta hade reda på. Gestalten
hade, som sagt, jättelika proportioner och strängt
regelbundna drag; huvudet var omgivet av en gloria
eller turban och kroppen höljd i ett slags klumpigt
tecknad klädning. Hela figuren hade ett allvarligt
utseende och påminde starkt om målningar, som jag
sett, föreställande egyptiska avgudar.

Den gamle gav mig ett tecken, att jag borde
draga mig tillbaka, vilket jag utan saknad efterkom,
då jag gärna önskade i ro övertänka saken; det var
för övrigt min avsikt att tillsammans med Kelly och
Murphy återvända till platsen för att göra en

grundligare undersökning. Vi lämnade alltså grottan, men
hade knappt hunnit tränga oss genom klyftan, då
våra öron träffades av ett gällt, missljudande skrik av
förfäran från lägret. Med ett rop till svar ilade min
följeslagare med utomordentlig snabbhet från mig,
och jag följde efter. Det rådde föga tvivel om vad
som hänt; den fruktade stammen i öster hade
överraskande anfallit lägret. Då jag anlände till platsen,
hade striden just börjat antaga större dimensioner.
Kvinnor, barn och gubbar hade utan svårighet
övermannats och en del dödats, andra gjorts till fångar.
I detsamma hade ett jaktparti återvänt, i vilket
befunno sig mina båda kamrater, nakna liksom
infödingarna och nästan lika mörkhudade som dessa.
Kelly, som torde ha blivit en käck och dugande
soldat, därest ödet så velat, kastade sig omedelbart
in i den tätaste hopen, följd av Murphy, som var
litet långsammare i sina rörelser. Åsynen av dem
förvirrade fienderna, som buro frånstötande
utmärkelsetecken i form av ett rött streck över pannan och
en på bröstet målad triangel. De samlade sig
emellertid på nytt, men Kellys insats, som så väsentligt
skilde sig från de svartas vanliga stridsmetoder, hade
synbarligen gjort dem förbluffade. Jag stod just i
begrepp att sluta mig till de våra, då jag erinrade
mig, att så gott som det enda, som räddats av vårt
bagage, var min dubbelpistol jämte en ammunitionspåse.
Jag hade aldrig använt denna, utan sparat den för
vårt eget skydd, men ilade nu till min hydda för att
snart vara tillbaka med vapnet laddat. En högrest
svart var invecklad i strid med Kelly, då jag skyndade
till och sköt vilden. En allmän bestörtning följde
på skottet och vid avlossandet av även det andra
skottet, flydde de anfallande hals över huvud, och
även våra vänner tycktes vara sinnade att följa deras
exempel.

Men, ack! vår seger blev dyrköpt. Kelly hade

fått bröstet genomborrat av ett spjut, och jag såg 
strax, att såret var dödande. Så var det även, och
den stackars gossen dog inom några minuter med
huvudet i mitt knä. Vi begrovo honom samma
afton, och jag har aldrig känt mig mera sorgsen till
mods än när jag för alltid sade farväl till min
präktiga unga kamrat, som, fastän utan bildning, hade
många vackra egenskaper och som —»

(Här var en större del av skriften alldeles oläslig;
de få rader, som kunde urskiljas, tycktes hänsyfta på
något besök i grottan i Murphys sällskap.)

»Hemligheten med målningarna i grottan bereder
mig alltjämt bryderi. De övriga mindre figurerna,
vi upptäckt, äro högst egendomliga och peka
oförtydbart hän på andra mästarhänder än infödingarnas.
På många ställen förekomma tecken, liknande
bokstäver i en skrift, och särskilt avbildningen av dräkten
antyder asiatiskt ursprung.»

(Nytt avbrott.)

»Jag saknar alltjämt Kelly. Murphy är slö och
halsstarrig; han har sjunkit ned till sin vilda
omgivnings ståndpunkt. O, Gud! hav förbarmande med
mig, ty jag kommer aldrig mer att återse mina
landsmän. Omgiven av ödemarker, vilka jag icke kan
genomvandra, måste jag framsläpa mitt liv här i hopp
om att räddningen till sist skall komma.»

(Här var berättelsen avbruten, oaktat åtskilliga blanka sidor förekommo i dagboken.)

*




TOLFTE KAPITLET.
CHARLIES ÄVENTYR.

»Nå, hur blir det», frågade Brown, »söder eller
väster?»

»Efter vad Columbus påstår, vistades Stuart hos
stammen i söder sista gången de sågo till honom,
vilket påtagligen är mycket länge sedan.»

»Och han tillägger, att vägen söder ut är lättast
att färdas. Jag anser, att vi böra först försöka på
det hållet.»

»Och sedan på det andra. I alla händelser måste
grottorna, som han talat om, undersökas.»

»Ja visst! Hästarna befinna sig nu i förträffligt
tillstånd. Vi bryta upp, så snart Charlie återkommit.»

»Borde vi inte göra en tur till Hentigs grav och
ta reda på de där papperna?»

»Vårt arbete har blivit avbrutet. Tur för oss, att
vi medtagit tillräcklig proviant.»

De sex svarta tycktes hava slagit sig till ro för
att invänta Columbus. De visade ringa intelligens,
och det lyckades icke de båda vita att inhämta vidare
upplysningar från dem.

»Hur skall det gå med de där landstryckarna, när
vi lämna dem åt sitt öde?» framkastade Brown. »Vi
måste ta Columbus med oss som vägvisare.»

»Här finns gott om vilt, och om de följa
vattendraget upp och ned, torde de kunna anständigt
livnära sig», menade Morton. »De äro numera inte
tillräckligt många för att återgå till sina kannibaliska
vanor.»


»Om nu bara Charlie ville komma tillbaka. Jag
är trött på att göra ingenting.»

Den för Charlies återkomst bestämda tidpunkten
närmade sig, utan att något avhördes av de tre
frånvarande. Morton spanade hela dagen utåt slätten,
oförmögen att dölja sin oro och förebrående sig själv,
att han låtit sin unga släkting få sin vilja fram.

Äntligen syntes, strax före solnedgången, en ensam
figur närma sig. Morton fick hastigt fram sin
kikare.

»Columbus — ensam!» utbrast han och tog med
en suck ned kikaren.

De båda vännerna avvaktade ängsligt infödingens
ankomst. Instinktivt anade de, att någon olycka
inträffat.

Så snart Culumbus kommit inom hörhåll, började
han upphäva klagotjut, som högljutt besvarades av
de sex svarta. Detta pågick med korta avbrott,
tilldess Columbus var framme vid lägret. Utan att
avvakta några frågor höll han upp två fingrar och
pekade därpå mot marken. Charlie och Billy befuno
sig synbarligen i någon farlig belägenhet under
jorden. Brown antydde, att man omedelbart borde
begiva sig till platsen i fråga, vilket också synbarligen
var vad Culumbus menade.

»Vi ta med oss alla packgjordarna», föreslog
Brown. »Om vi knyta dem tillsammans, få vi ett
tillräckligt långt rep, som nog skall bära Charlies vikt»

»Columbus har skickats hit för att skaffa hjälp,
och den gamle strykaren har haft bråttom, det syns
på honom. Vad säger ni om att medtaga två av de
andra gökarna?»

»Jag hoppas bara, att de återstående inte plundra
lägret under vår bortovaro», anmärkte Brown.

»Nej, därtill äro de för litet civiliserade. — Och
låt oss nu göra vårt bästa att hinna fram!»

Columbus instruerades att tillsäga två av de svarta


att följa med samt att förklara för dem vad som
inträffat Detta utförde han medelst några snabbt
framhasplade haranger, och inom några minuter voro alla
redo för färden. De vitas utrustning var lätt nog,
bestående endast av deras revolvrar, lyktor,
packgjordarna, litet proviant samt något konjak, varav de
medfört ett ringa förråd; detta allt tillsammans med
vattensäckarna borde vara tillräckligt, beräknade de.

De gingo hela natten nästan utan någon rast och
prisade sin förtänksamhet att hava medtagit de svarta,
då de utan dessas hjälp näppeligen skulle kunnat leta
sig fram i den stenuppfyllda terrängen.

Ungefär en timme före dagningen befunno de sig
än en gång vid randen av den öppning i
jordskorpan, genom vilken kratern försvunnit. En avgjort
elak lukt uppsteg från hålet, tydligt förnimbar vid
denna tid på dygnet.

Morton lutade sig ned över randen och ropade så
högt han förmådde:

»Hallå där nere!»

Det var tyst för en sekund eller två, och så
hördes ett dovt svar:

»Där nere!»

»Eko», sade Brown.

Morton upprepade försöket med samma resultat,
Brown avsköt sin revolver, men erhöll intet annat
svar än bullrande ekon.

»De måste ha blivit förgiftade av den dåliga
luften», framkastade Morton i en ton av djupaste sorg.

»Vi få kanske vänta, tills det blir dager», tyckte
Brown.

»Jag fruktar det. Det kunde annars gå galet även
för oss, och då vore det slut med alltsammans.
Emellertid tror jag, att jag skulle kunna utan fara
praktisera mig ned till randen av rännan, om ni och de
båda svarta hålla i repet.»

Förberedelserna voro snart undanstökade, varefter
Morton kravlade sig ned utefter branten med dess
dyiga stenblock, hållande sig fast vid läderrepet. Det
gick långsamt nedåt, då ljuset, som han medtagit,
spred endast ett svagt sken. Till sist nådde han dock
rännan i hålans botten. Här stannade han för att
lyssna. Plötsligt förnam han, just som en kall
vindpust nedifrån varit nära att släcka ljuset för honom,
ett sällsamt klagande ljud, som om någon jätte suckat
nere i djupet.

»Hör ni något där uppe, Brown?» ropade han.

»Inte ett knyst, Är ni på jämn mark, så att vi
kunna släppa efter på tåget?»

»Ja, släpp efter! Men tror ni, att ni kan lämna
tåget åt de svarta och själv komma hit ned? Jag
möter er med ljuset.»

»Jag försöker i alla händelser», svarade Brown
och var inom kort vid vännens sida.

Morton omnämnde det egendomliga ljud han hört,
och båda stodo andlöst lyssnande. Efter några
minuter kändes åter ett kallt vinddrag, och därmed
fördes ånyo det hemlighetsfulla, klagande ljudet upp
genom hålans mynning.

»Det där kommer varken från någon människa
eller något djur», förklarade Brown. »Det låter
snarare, som om luft eller vatten trängde sig fram
någonstans.»

»Atmosfären känns inte så dålig längre»,
anmärkte Morton. »Jag förmodar, att det var
kontrasten med den rena luften ovanför som gjorde sig
så starkt gällande.»

»Det började ljusna i öster, just som jag var på
nedvägen, och kanske det var så gott att vi
inväntade fullt dagsljus — en halvtimme mer eller mindre
bör inte kunna betyda så mycket.»

»Den kan betyda mycket», tyckte Morton.» Men
det är nog ingenting att göra här ändå.»

Ett plötsligt skrik uppifrån hördes i detsamma.



»Vad står nu på?» ropade Morton och började
kravla sig upp igen. Strax därpå hördes ett kraftuttryck 
från honom. Då han skulle taga stöd av repet,
gav detta efter och kom i bukter ned för branten;
de svarta hade släppt taget. Strax därpå hördes de
tjattra alldeles framme vid randen. Morton ropade åt
dem och kastade samtidigt bukten av repet upp till
randen. De tycktes ha förstått vad han ville, ty repet
kändes åter stadigt, och Morton klättrade upp och
hjälpte därefter kamraten.

Dagern tilltog hastigt. Under tiden gjorde de
båda svarta vissa tecken, pekande först på lyktan, som
Morton alltjämt höll i handen, och därpå ned mot
klipporna i hålan. Och samtidigt pratade de hejdlöst
i munnen på varandra.

»De mena bestämt, att de sett något ljussken i
den där riktningen», gissade Brown. »Vi kunna inte
se det nu för dagerns skull.»

»Ska vi gå dit bort eller undersöka denna delen
av hålan först?»

»De måste ha sett något, att döma efter deras
beteende. Bäst att gå dit över först.»

Vägledda av de båda infödingarna, som hade lättare
att taga sig fram bland klippor och stenrammel,
klättrade nu Morton och Brown bort till den igenrasade
grottan, som de hoppats aldrig mer behöva återse. I
den mån de närmade sig platsen, möttes de av en
vidrig lukt, härrörande, efter vad de kunde förstå, från
de många döda, som lågo begravna under klipporna.
De svarta pratade under tiden oavbrutet, synbarligen
avhandlande de nya scener, som mötte dem.

Väl framkomna, stego de båda äventyrarna upp
på en klippa och ropade därifrån med sina lungors
hela styrka. Till deras överraskning och glädje hördes
ett klart tydligt svar, som icke var något eko.

»Det är Charlie!» ropade Morton överlycklig.
»Var ä' du?»


»Här!» kom svaret alldeles under deras fötter.

»Inne i den gamla grottan?» frågade Morton.

»Nej, men inte långt ifrån. — Det luktar inte bra
här nere.»

»Hur ha ni kommit dit?»

»Genom en underjordisk passage. Men tro ni
er om att kunna hjälpa oss ut här, eller måste vi
återvända till kratern?»

»De svarta ha sett skenet från en lykta, och alltså
måste det finnas någon större öppning här i
närheten. Se er noga omkring — det är fullt dagsljus nu.»

Det blev tyst för en stund, och så hördes
Charlies röst litet längre bort:

»Här finns en större rämna, men för trång för
oss att komma igenom.»

Männen ovanför gingo i riktning efter ljudet och
funno snart rämnan.

»Det skulle behövas dynamit för att öppna den
här», sade Brown och lade sin hand på det
klippblock, som bildade klyftans ena sida. Morton lade
sig på knä på hällen mitt emot och stack sin hand
ned i öppningen.

»Hurra!» utropade han. »Det här är endast ett
löst stycke, som vi torde komma tillrätta med.»

Så var det också. Det lyckades de fyra männen
att med förenade krafter delvis upplyfta klippblocket,
varefter Morton påpassligt kilade under en större sten,
som kvarhöll det hela i dess läge. Och så blev det
möjligt för Charlie att kravla sig ut, åtföljd av Billy.

»Se här! tag en klunk, innan du säger något!»
uppmanade Morton och blandade till litet konjak och
vatten i en bägare. Charlie drack och lämnade
en skvätt åt Billy, som föreföll att vara helt
uppskakad.

»Och hur länge ha ni kryssat omkring där nere
bland jordens inälvor?» frågade Brown.

»Alltsedan i går natt eller tidigt i går morgse. Jag



gick inte ned i hålet omedelbart efter hitkomsten,
eftersom jag lovat att vara försiktig. Jag var emellertid
den förste, som klättrade ned, och samlade därpå ihop
r litet torrt löv från det gamla flaskträdet, som jag
tände på och kastade ned. Vid skenet kunde vi se,
att det inte fanns några väggar under hålet; det
tycktes vara slaget tvärs genom taket i en tunnel. Vi
funno dock till sist ett ställe, där några block lågo
uppstaplade på varandra, och jag tänkte, att jag med
hjälp av Billy skulle kunna komma ned på dem. Jag
gjorde så och fann, att jag utan äventyr borde kunna
komma vidare ned på bottnen i hålan. Så återvände
jag för att hämta Billy, som förhjälptes ned av
Columbus; då det plötsligt hördes ett hemskt ljud, till
hälften ett skrik och till hälften en suck, vilket till
den grad skrämde Billy, att han måtte ha släppt sitt
tag, ty han kom neddimpande på mig med den påföljd
att tyngden av våra kroppar lossgjorde klippblocket,
som icke låg vidare stadigt. Till all lycka blev
ingendera av oss skadad, men Columbus måtte ha trott,
att vi dödats på kuppen, ty han försvann från platsen
och —»

»Kom lyckligtvis raka vägen bort till vårt läger»,
avbröt Morton.

»När jag märkte, att han var borta», fortsatte
Charlie, »tänkte jag, att vi skulle kunna taga oss upp
igen genom att stapla upp stenblock att stiga på. Men
det fanns inte några av lämplig storlek; de voro
allesamman för stora för oss att rubba. Vi väntade där
nere och hojtade och ropade, och allt emellanåt hörde
vi det där suckande ljudet —»

»Vi hörde det också», inföll Morton.

»Billy skälvde av fruktan för varje gång och gjorde
mig nästan lika uppskakad som han själv var. Till
sist beslöt jag mig för att undersöka platsen, där vi
befunno oss; men det var inte något lätt göra att
hålla Billy lugn, ty passagen ledde just i den
riktning, varifrån ljudet kom, och Billy frambesvor alla
tänkbara fasor. Lyckligtvis hade jag kvar ljuspaketet,
och vi behövde således inte vara i mörker.»

»Kändes luften förskämd?» frågade Morton.

»Det förnams en egendomlig fuktig lukt, men
ljusen brunno klart, och vi hade inga obehagliga
känningar. Tunneln var skapligt jämn under våra
fötter men tämligen låg, så att vi nödgades gå
nedlutade utom på ett och annat ställe, där vi hade
tillfälle att räta ut ryggarna. Ljudet hördes allt starkare,
och till sist blev Billy så besvärlig med sin
förskräckelse, att jag, när utrymmet tillät det, måste sätta ned
ljuset och ge honom en handgriplig avbasning.»

Brown och Morton brusto ut i skratt. Charlies
påhitt att nere i mörkret i en underjordisk gång helt
enkelt klå upp Billy för att sätta kurage i honom var
alltför originellt.

»Plötsligt kommo vi till ett ställe, där tunneln
delade sig, och ljudet hördes nu tydligt som ett
riktigt tjut från den ena grenen. Ingenting kunde
förmå Billy att följa med åt det hållet; han kastade sig
ned på marken och tog emot mina sparkar utan att
röra sig ur fläcken.»

»Var ni inte rädd att gå själv?» frågade Brown.

»Jag måste hålla skenet uppe», anmärkte Charlie
blygsamt. »Vi fortsatte utefter den andra grenen,
som snart nog började stiga och därvid visade sig
vara söndersplittrad och belamrad med stenbråte.
Slutligen efter åtskilligt krypande och andra
besvärligheter kommo vi upp till den plats, där ni funno oss.
Det var mörkt, när vi kommo dit, men jag förstod
av den friska luften, som mötte oss, att det måste
finnas några rämnor någonstans, som ledde till den
övre världen, och av lukten gissade jag mig till, att
vi kommit i närheten av den gamla grottan. Så
återvände vi ett stycke och lade oss ned att sova, och
när vi vaknat, fortsatte vi åter hit upp för att vara
klara att försöka komma ut, så snart det dagades.»

»Gudskelov, att allt nu är överståndet», yttrade
Morton. »Jag har varit mer än orolig, och Brown
och jag ha gått hela natten. Men vi ämna inte lämna
platsen, förrän vi undersökt anledningen till det
hemlighetsfulla ljudet.»

Då det ännu fanns en del vatten kvar i
klipphålorna omkring kratern, blev det möjligt för
sällskapet att tillaga frukosten på platsen.

Charlie höll före, i liket med de båda äldre, att
det sällsamma ljudet härledde sig från luft eller vatten,
som någonstädes trängde fram mellan klipporna.
Såväl ljudets regelbundenhet som själva dess natur tycktes
tyda härpå.

*



TRETTONDE KAPITLET.

UNDERSÖKNING AV DE MYSTISKA LJUDEN. — RITTEN
SÖDER UT. — EN ÖDELAGD BY. — STUARTS
INITIALER I EN KLIPPA PÅTRÄFFAS.

Så snart måltiden var undanstökad, klättrade de
tre vita ned i rännan, medan Billy bestämt avböjde
erbjudandet att vara dem följaktig. Med tillhjälp av
de medförda hopknutna läderremmarna praktiserade
de sig ned i den hålgång, som förut besökts av
Charlie och Billy och som tycktes hava varit en
underjordisk kanal för vattnet under den tid, då de varma
källorna voro i verksamhet.

Efter en stunds vandring voro de framme vid den

förgrening av tunneln, där det hemlighetsfulla ljudet
hörts, och fortsatte nu med yttersta försiktighet framåt
denna. Plötsligt öppnade sig framför deras fötter en
gapande svart rämna, som kom dem att tvärstanna.
Varsamt prövande markens bärighet, kröpo de fram
till randen och försökte se ned i djupet. Mörkret
var ogenomträngligt, men genom att hålla ett ljus ut
över kanten lyckades det dem att åstadkomma en
svag belysning, som tycktes reflekteras från bottnen,
som om strålarna återkastats från en vattenyta. Helt
plötsligt försvann denna, och det starkt suckande ljud
eller »regelbundna tjut», som Charlie kallat det,
trängde upp från djupet. Så bortdog detta för att följas
av ett upprepat piskande ljud, ungefär som när
vattnet träffar en klippa. Morton lät ljuset rinna av för
att få lågan större och släppte det därpå ned i det
mörka svalget. De kunde tydligt följa lågan, tills
denna med ett fullt hörbart väsande släcktes i
vattenytan.

»Det är sannerligen ett gott stycke väg dit ned»,
sade Brown, »och jag tror inte, att vi ha något att
göra här vidare, för såvitt inte Charlie känner sig
manad att klättra dit ned.»

»Nej, tack! min vetgirighet är redan fullkomligt
tillfredsställd.»

Alltså återvände de lika försiktigt som de kommit
till platsen, alltjämt följda av det mystiska ljudet från
underjorden.

»Det är vattnet som framkallar det», förklarade
Brown. »Ty efter allt att döma befinner det sig ännu
icke i vila, utan sättes med regelbundna uppehåll i
rörelse och pressas då fram genom något trångt
hål.»

»Anser ni, att det står i något slags förbindelse
med det varma träsket och med sjön där borta
söder ut?»

»Ja utan tvivel. Och när vi komma tillbaka till
sjön är denna kanske alldeles utrunnen.» -

Sällskapet lämnade nu hålan för att med hjälp av
läderrepet, som hölls fast av de båda svarta där uppe,
återvända till dagsljuset. Återstoden av dagen
ägnades åt vilan, och först när aftonkylan började inställa
sig bröto de upp för att vända tillbaka till vad de
numera betraktade som sitt huvudläger. Columbus med
de fyra andra svarta var på platsen, och allt befann
sig i samma skick som de lämnat det.

»Det här var snyggt!» utbrast Brown.

»Vad nu då?»

»Jo, under brådskan att komma Charlie till hjälp
lämnade vi dagboken och avskrifterna liggande framme
i tältet. Om nu gräset fattat eld, eller om de svarta
plundrat lägret, skulle allt vårt arbete varit gjort
förgäves.»

Efter en dags rast bröto de tidigt upp och ställde
kosan mot söder. En provisorisk sadel hade
iordningställts för Columbus, och då man färdades
tämligen långsamt, gick det skapligt nog för denne att
följa med.

Sumptrakten uppnåddes vid ungefär samma tid
på dagen som förra gången, och de kunde vid första
anblicken icke iakttaga någon förändring i terrängen.
Det visade sig emellertid snart, att den icke var så
vattenrik som förut, och då de togo en överblick av
trakten från det träd, som de förr en gång använt
för samma ändamål, funno de, att vattnet i sjön
märkbart fallit, kvarlämnande ett fransverk av rör och vass
utefter stränderna.

»Tror ni, att alla dessa vackra träd komma att dö,
om vattnet torkar ut?» frågade Charlie.

»Säkerligen. Men då deras rötter gå djupt ned,
torde de stå sig ännu åtskiliga år.»

Följande morgon visade Columbus dem på det
spår, som de en gång förut följt, och snart hade de
lämnat sumptrakten bakom sig. Landskapet var
utomordentligt monotont, och de kunde icke upptäcka
något avbrott i skogens enformighet förrän fram på
eftermiddagen, då de helt oväntat påträffade en ravin,
samtidigt med att landet började visa sig bördigare
och rikligare försett med gräsväxt. Läger uppslogs
för natten vid första vattendrag, som kom i deras
väg. Columbus lät förstå, att den ravin, vid vilken
de nu slogo sig ned, var densamma som de förut
kamperat vid; och då de yttre kännemärkena tycktes
överensstämma bra nog, tog man för givet, att han
hade rätt. De fingo vidare en antydan om att de
borde följa ravinen, eftersom där fanns gott om
vatten hela vägen. På deras fråga huru långt det kunde
vara till berget beräknade han, att de borde vara
framme inom två dagar.

Mot andra dagens afton voro de inne i mera
bruten terräng med samma yppiga gräsväxt, och ravinen
hade därjämte i hög grad vidgats. Vid passerandet
av en högre bergsrygg utpekade Columbus för dem
det på långt håll synliga berget.

Under följande dags marsch rörde de sig inom
ett vildare landskap, i vilket ravinens lopp
betecknades genom en rad av trånga pass. Berget utgjorde
det högsta naturföremålet i trakten, och runt dess fot
slingrade sig ravinen fram.

Morton fäste Browns uppmärksamhet på det
förhållandet, att samtliga de lägerplatser de passerade
voro av gammalt datum samt att inga färska spår
voro synliga. Och så nådde de till sist ett område
av mera öppet land, över vilket berget höjde sig med
en rätt uppstigande pik. Utefter ravinens rand funnos
några förfallna hyddor, uppförda av lera och vidjor
och av samma typ som infödingarnas bostäder vid
Coopers creek. I ravinens botten påträffades en
långsträckt vattensamling, synbarligen av ansenligt djup.
Ben och hela skelett av människor lågo kringströdda
på platsen, tydande på, att en väldig massaker
försiggått där för lång tid tillbaka.

»Kannibalerna måtte ha utrotat hela stammen
under sin senaste påhälsning», framkastade Brown.

»Och om de förfarit på liknande sätt med
stammen väster ut, torde de numera vara hänvisade att
leva på varandra.»

Sedan bagaget avlastats och hästarna tjudrats,
företogs en grundlig undersökning av platsen i avsikt att
utröna huruvida där kunde finnas några spår efter
Stuart; men ingenting påträffades, som gav en
antydan om att någon vit man någonsin besökt trakten.
Columbus, som tillspordes i saken, visade då hän
på berget, som låg knappt en fjärdedels mil avlägset.
På vägen fram till detta fann man ett slag barrikad,
grovt uppförd av stenar, ett arbete som ingen i
sällskapet förr sett åstadkommet av infödingar. Detta
var emellertid allt, som stod att upptäcka den
aftonen.

Tidigt följande morgon bestego de bergets topp,
som tydligen var kontinentens högst belägna punkt i
denna trakt och från vilken de hade en vidsträckt
utsikt åt alla håll. I söder och öster utbredde sig
en vidsträckt ocean av djungel utan något som helst
avbrott ända till horisontens linje. Ravinens
fortsättning kunde följas ett kort stycke bortåt, varefter den
blev allt otydligare för att till slut alldeles försvinna.
Åt väster avbröts djungeln av öppna bälten och
gläntor för att längre bort övergå i ett grått slättland,
för vilket ingen gräns kunde skönjas innanför
horisontens rand. Och i norr utbredde sig det kuperade
landskap, genom vilket de nyss färdats. Berget
bestod av granit, och på en slät yta av klippan
påträffades inhuggna och tydligt läsliga bokstäverna C. N. S.
samt årtalet 1861.

»Stuart har alltså verkligen varit här», sade Morton.
»Nu är frågan bara vart han begivit sig härifrån.»

»Han har i alla händelser aldrig återvänt till
bebyggda trakter, ty då skulle vi hört av honom.»

Columbus, som gjort dem sällskap, skakade på
huvudet vid alla frågor rörande landet i syd och i
väst. Till yttermera visso utförde han en pantomim,
föreställande en man, som faller ned död, varmed
han ville låta förstå, att trakten i fråga var
otillgänglig. Allt talade således för att Stuart omkommit
under något försök att nå civiliserade bygder.

Brown strök eld på en sticka och tände sin pipa.

»Nu ha vi alltså kommit till möjligheternas gräns
i denna riktningen», sade han.

»Jag undrar just åt vilket håll sjön ligger.
Kannibalerna ha säkerligen något spår dit från berget,
och som Stuart gått den vägen till fots, böra vi kunna
komma fram på hästryggen.»

Columbus, som nu tillfrågades rörande den
riktning, i vilken sjön borde ligga, utsträckte armen mot
norr eller åt samma håll, varifrån sällskapet nyss
kommit.

»Detta är typiskt för infödingarnas sätt att angiva
en orts läge», förklarade Brown. »De utpeka alltid
det ställe, varifrån de senast brutit upp, ty de ha
ingen föreställning om riktning i större skala. När
vi återvänt till vår förra lägerplats, kommer han att
peka åt ett annat håll.»

Columbus visade sig fullständigt okunnig i fråga
om vägen till sjön, för såvitt de icke ville återvända
samma väg, som de kommit, och därefter slå in på
det spår, som han kände till. Morton och Brown
beslöto emellertid att försöka leta sig fram fågelvägen
till sjön.

En dag anslogs åt ett besök i ravinen, som
befanns alldeles förlora sig bland småskog och sand.
Något ytterligare tecken till Stuarts vistelse på platsen
kunde emellertid icke anträffas, lika litet som
någonting tydde på, att där skulle finnas några överlevande
efter massakern, hur övertygad Columbus än tycktes
vara härom.

Utgående från att sjön borde ligga rakt väster ut
från kraterklippan, beräknade de att påträffa den i
nordvästlig riktning från den plats, där de nu
befunno sig. Och även om de icke komme direkt fram
till sjön, borde de alltid under vägen finna någon
ledning till målets nående.

Första delen av färden gick genom de bälten av
djungel, som de iakttagit från bergets topp. Det var
till största delen snårskog, vilken i så hög grad
hindrade deras ritt, att de först fram emot middagen
nådde gränsen till det öppna slättlandet. Gräsväxten
var riklig nog, men vatten för hästarna saknades, och
det var, efter vad det visat sig, icke stor utsikt att
finna sådant följande morgon. Solen hade passerat
zenit, då de lagt slätten bakom sig och redo in i
skogen på dess andra sida. Skogen var gles, och på
en öppen plats en eller ett par mil längre in nådde
de en uttorkad lagun. På dess grunda botten
påträffades en brunn, som infödingarna grävt. Genom
att rensa och fördjupa denna erhöll man en
tillräcklig mängd vatten. Det tog emellertid en god stund
att tillfredsställa de törstiga hästarna, då vattnet endast
i ytterst små kvantiteter kunde upphämtas ur brunnen
för att därefter uppsamlas i ett slags hink, som för
tillfället improviserats av ett stycke vattentätt tyg.
Tillloppet var dock ymnigt, vittnande om att det fanns
gott om fluidet under bottnen. Runtomkring
lagunen växte saftigt gräs, som gav djuren gott bete; det
ena med det andra ingav goda förhoppningar
rörande fortsättningen av färden.

Columbus hade synbarligen ingen kännedom om
den trakt, dit de nu kommit; kannibalerna måste hava
begagnat sig av något särskilt spår, då de företogo
sina människojakter.

*




FJORTONDE KAPITLET.
I SPINIFEXÖKNEN. — ANKOMST TILL SJÖN. —
KVARLEVORNA AV EN NEGERSTAM.

Skogslandet sträckte sig ytterligare åtskilliga mil
framåt, varefter ännu en större slätt vidtog. Ett par
timmar före solnedgången iakttogo ryttarna några
grovstammiga träd så gott som alldeles i deras väg. Det
visade sig vara en dubbel rad av guttaperkaträd med
en öppen landremsa mellan raderna. Träden växte
på låga sandåsar, i vilka förekommo oräkneliga
mängder av tunna snäckskal; det hela tycktes vara en
grund flodbädd, som emellertid nu var betäckt med
låga buskar. De båda raderna av träd fortsatte bortåt
som en ändlös allé, och då denna gick i ungefär
samma riktning som ryttarnas väg, beslöt man att
följa den. Ett par uttorkade vattenhålor passerades,
kringgärdade upptill av buskage av polygonum, allt
vissnat och förkrympt Det började bliva sent på
dagen, och då hela trakten tycktes vara förtorkad och
livlös, föreslog Morton en överläggning rörande
färdens fortsättning.

Medan man som bäst diskuterade vad som vore
klokast att göra, drog en flock brokiga papegojor
över platsen, flygande i samma riktning som färden
gått och tydligen på väg mot sitt vanliga
vattningsställe. Detta satte nytt liv i en var, och ritten
fortsattes omedelbart. Vid skymningens inbrott fingo de
sin belöning, i det att man påträffade en vattenhåla,
som var något djupare än de förut upptäckta.
Innehållet var emellertid tillräckligt endast för deras
behov för tillfället, och hålan, som snart var tömd,

kunde icke påräknas giva något vid deras återkomst
framdeles.

Ritten fortsattes följande morgon utefter allén av
guttaperkaträd, och Morton började hoppas, att
ravinen skulle visa sig vara en ränna, som förde vatten
till sjön. Härutinnan misstog han sig dock, i det att
träden började bliva färre och mera avlägsnade från
varandra, till dess de slutligen alldeles upphörde vid
gränsen till ännu en ändlös slätt.

Landskapet förändrades nu helt plötsligt till det
sämre; markytan bestod av sand, som var tätt bevuxen
med det avskyvärda spinifexgräset, och såväl Morton
som Brown började känna sig tveksamma rörande
marschens fortsättande, då det icke fanns någon
möjlighet att förutsäga huru pass vidsträckt denna öken
kunde vara.

Man bestämde sig emellertid för att fortsätta, så
mycket hellre som det icke var något annat att göra.
Och därmed vidtog den tröttsammaste och besvärligaste
ritt, som dittills under färden förekommit, ritten
genom djungeln icke undantagen. Gräsets nålvassa
taggar sårade hästarnas hovar och ben, så att man
endast med största svårighet kunde få djuren att gå
fram. Så fortgick det timme efter timme, och
alltjämt kunde ingen förändring iakttagas utefter
horisontens obrutna linje.

»Det förefaller mig, som om kannibalerna skulle
finna det mindre tilltalande att vandra över en sådan
sträcka som denna», yttrade Brown.

»Sannolikt avbränna de gräset utefter det spår, som
de följa», menade Morton.

»Och hur måste icke den stackars Stuart och hans
följestagare ha känt det, då de strävade igenom denna
ödemark?»

»Sant! vi finna det svårt, men vad är det mot de
lidanden, som hungrande män till fots måste ha
genomgått?»

Natten överraskade dem, medan de ännu befunno
sig i öknen. För sitt eget behov hade de tillräckligt
med vatten i sina säckar, men deras hästar nödgades
undvara såväl vatten som föda.

»Det här börjar se konstigt ut», sade Morton, då
de höllo på med att göra sig redo till uppbrott.

»Ja, och värre blir det, om vi icke lyckats komma
ur trasslet före nattens inbrott.»

De hade knappt hunnit sitta upp, förrän Billy och
Columbus höjde ett gemensamt rop, samtidigt med
att de pekade mot väster. En egendomlig mörk
massa syntes hastigt röra sig tätt över horisontens
linje och därpå plötsligt dyka ned och försvinna.

»Hurra!» ropade Brown. »Det är en svärm
duvor, som äro ute för att dricka. Sjön måste ligga där
borta.»

Upplivade av synen, gåvo ryttarna sina hästar
sporrarna, och djuren tycktes förstå lika bra som deras
herrar vad man hade att vänta i den nya
marschriktningen. Spinifexgräset började nu förekomma
sparsammare samt ersättas av annan växtlighet;
jordmånen, som förut varit sand, övergick i bördig,
chokladfärgad mylla, och längre fram utbredde sig en lång
rad av dyner, bevuxna med mitchellgräs och andra
närande örter.

Helt plötsligt och så gott som omedvetet hade
de passerat krönet av en nästan omärklig höjd, och
framför dem låg målet för deras förväntningar.
Påverkade av gemensamma känslor, stannade de för att
betrakta platsen, där den man, vars dagbok de nyss
läst, tillbragt så många och långa år i landsflykt.

Ett mera tilltalande sceneri torde ej kunnat
uppletas i det inre av Australien. Framför dem låg
utbredd en blå vattenyta, åtskilliga mil i längd. De
låga, svagt sluttande stränderna voro klädda med
saftigt gräs, som hölls friskt genom sugningen från sjön.
Väldiga coolibah-träd av jättelikt omfång och med
konstigt förvridna grenar växte utefter vattenbrynet,
och de mjukt sluttande dynerna å ömse sidor voro
beströdda med dungar av den vackra »gråtande
akasian» och skuggrika »bauhinia»-träd. Vid sjöns
närmaste ända syntes en liten kulle, vars topp var
belamrad med stora granitblock.

»När allt kommer omkring», filosoferade Morton,
»måtte ändock den omgivande naturen utöva ett visst
inflytande på människornas sinnesbeskaffenhet. De
infödingar, som bo här, äro eller voro enligt Stuarts
uppgifter en fromsint och finare stam, medan
däremot de, som höllo till bland de vilda klipporna där
borta vid de varma källorna, voro bland de värsta
kanaljer jag någonsin träffat på.»

»Men hur går det månne nu med Columbus?»
inföll Charlie. »Om det finns några infödingar kvar
häromkring, torde de bjuda till att döda honom.»

»Utan tvivel komma de att göra det hett för
honom, men han tyckes inte ta saken allvarsamt, sedan
han lagt alltsammans på våra skuldror. Han får
emellertid ta riskerna själv.»

De redo framåt under en viss dämpad munterhet,
fasthållande trots allt vid ett svagt hopp, att Stuart
ännu måtte finnas på platsen.

»Vad är det där för slag?» ropade plötsligt
Morton.

Det föremål han åsyftade var det nakna,
förtorkade och halvt upplösta liket av en svart.

»Det här är ett verk av någon bland edra vänner»,
sade Brown med en blick åt Columbus, som grinade
belåtet.

Sjöns stränder visade sig vara fasta och hårda,
och de törstiga hästarna travade ivrigt fram till vattnet
och började lystet dricka. Uppe i träden snattrade de
vita »corellas» och brokiga fåglar av andra arter, och
på andra sidan vattnet syntes en grupp föremål,
liknande infödingarnas gunyahs eller hyddor. När
hästarna druckit sig otörstiga, red sällskapet vidare runt
sjöns ända.

Icke ett ljud hördes, ingenting syntes röra sig, då
de nalkades hyddorna, ej heller kunde någon rök
upptäckas. Asfåglar med uppsvällda strupar samt
örnar lyfte, då de kommo närmare, och flaxade
motvilligt undan, enligt sin natur högljutt protesterande
mot att på detta sätt störas. Några hökar tittade
förnärmade ned från grenarna i de närmaste träden.
En förpestad lukt fyllde atmosfären, och man fick
snart reda på anledningen därtill, ty runtomkring ett
hemsökt läger låg åtminstone ett tjog döda
människokroppar, samtliga i samma stadium av förgängelse
som den, vilken kort förut påträffats. De tycktes till
övervägande antalet vara äldre män och kvinnor, men
här och var syntes även barnkroppar bland de
slaktade föräldrarnas lik. Brown och de övriga drogo
ett djupt andetag, då de betraktade denna hemska scen.

»Det är då en välsignad sak att veta», sade han,
»att alla de uslingar, som utfört detta, nu ligga
begravna under klipporna där borta vid kratern».

»Ja», höll Morton med, »och jag skulle inte göra
mig mycket samvete över att låta den här gråhårige
gamle syndaren göra dem sällskap».

Hans känslor tycktes delas av de andra, ty
Columbus fick mottaga många hotfulla ögonkast, och
till och med Billy betraktade sin landsman med allt
annat än vänliga blickar, samtidigt med att han
började fingra på sitt gevär på ett sätt, som tycktes
antyda, att han med nöje skulle vänt det mot den svarte.
Den gamle kannibalen föreföll emellertid att vara
fullständigt okunnig om de känslor, han väckt till liv,
och han endast smålog belåtet, som om han
förevisat en högst intressant liten utställning.

»De måtte ha dödat eller bortfört hela stammen»,
framkastade Morton, och det finns tydligen intet hopp
om att påträffa Stuart.»

»Säkerligen icke, befarar jag. Det klokaste vi
kunna göra är att uppsöka en lägerplats så långt i
lovart som möjligt om dessa stackars varelser.»

I detsamma lät Billy höra en vissling, och då
hans herre vände sig åt honom, antydde han med en
rörelse av huvudet den riktning, i vilken kullen med
granitblocken låg. Från dess baksida syntes en fin
rökpelare höja sig.

Morton gav med viskande stämma Charlie
tillsägelse att taga Billy med sig och rida runt kullen
till dess baksida, medan handhästarna släpptes att beta
i gräset vid sjöstranden. Själv red han tillsammans
med Brown raka vägen över kullens krön och fick
därvid se något, som skulle föreställa ett mänskligt
samhälle. En ömklig kvarleva, som undgått
massakern, hade krupit ihop bakom några klippor. Den
utgjordes av två gamla män, ett halvt dussin kvinnor
och barn samt en svårt sårad yngling. Fullständigt
överraskade och alltför uppskrämda för att göra något
försök till flykt, stodo de där i en klunga, darrande
av fruktan. Charlies och den svarte tjänarens
ankomst tycktes endast stegra deras oro.

Brown satt av och gick fram till dem. I
detsamma hördes från de äldre männen ett utrop av
överraskning och belåtenhet, och båda två började
hoppa omkring under skratt och livliga åtbörder.
Som en blixt slog det de vita, att infödingarna
sannolikt togo dem för reinkarnationer av deras
landsmän, som vistats på platsen och som nu togo nya
gestalter i de tre främlingarna. Morton och Charlie
hade just suttit av för att sluta sig till Brown, då
plötsligt en häst utan ryttare visade sig. Saken var
den, att när Columbus lämnats ensam, hade mellan
honom och hans springare uppstått en
meningsskiljaktighet, som slutade med fullständig förödmjukelse
för ryttaren, vilken nu följde linkande efter hästen.

De äldre infödingarna, som strax igenkänt sin
fiende, lade sina känslor i dagen genom att stampa,
rasa och spotta omkring sig. Den ene av dem fick
fatt i ett spjut och slungade detta med sådan
träffsäkerhet mot Columbus, att endast ett påpassligt och
flinkt hopp åt sidan räddade denne från att bliva
genomborrad. För sin del återgäldade han med
intresse deras glåpord, och sedan kvinnorna blandat sig
i meningsbytet, följde en fullständig orkan av ord.
Morton, som tydligt såg, att ingenting var att göra,
förrän han och Brown blivit ensamma med
infödingarna, tillsade då Charlie att gå och samla ihop
hästarna för att därpå med hjälp av Billy och Columbus
föra djuren längre uppåt sjön samt ordna lägret på
stranden, där Morton och Brown senare ämnade
inträffa.

Så snart deras förmenta fiender väl voro ur sikte,
lugnade sig de svarta, och en av dem började låta
sin svada flyta, varvid han, vänd till Brown, tilltalade
denne med namnet »Tuartee» (Stuart), något som
tydde på att han i Brown såg en ny uppenbarelse av
den försvunne upptäcktsresanden. Efter åtskilligt
besvär lyckades det de vita att göra begripligt för
vildarna, att man icke ämnade lämna dem, utan att man
hade för avsikt att slå sig ned vid sjön. Med löfte
om att snart återvända redo så de båda vännerna bort
till Charlie och dennes sällskap.

Efter en uppfriskande simtur i sjön slog man sig
ned kring den uppdukade måltiden, varefter Morton
och Brown infriade sitt löfte att besöka de svarta.

*




FEMTONDE KAPITLET.

COLUMBUS' SLUT. — UNDERSÖKNING AV GROTTAN. —
STUARTS GRAV. - SLUTET AV DAGBOKEN
ANTRÄFFAS.

De båda vita männens ankomst till byn hälsades
med ropet: »Tuartee», och främlingarna sökte nu göra
begripligt för de äldre bland de svarta, att man
önskade vägvisare till grottan. De svarta tycktes
emellertid, för såvitt de nu uppfattat tillsägelsen, anse all
hjälp fullständigt obehövlig för ett par återkomna
andar, som väl själva borde veta allting. De
efterhärmade de åtbörder och rörelser, som gjordes av de
vita och pekade med utsökt uppmärksamhet i samma
riktning som dessa pekat, men detta var också allt
som kunde avlockas dem.

Uttröttade efter den långvariga och mödosamma
ritten, beslöto sig då de båda resande för att tidigt
följande morgon på egen hand företaga expeditionen
i fråga; efter att hava utdelat några småsaker bland
vildarna återvände man därför till lägret, där en
måltid av nyss infångad fisk smakade förträffligt. Man
hade klart för sig, att några dagar måste ägnas åt att
grundligt undersöka grottorna samt att om möjligt få
visshet om vilket öde som drabbat Stuart.

»Ja, nu äro vi här gott och väl», utbrast Brown,
medan han ordnade sitt läger för natten, »men om
det så gällde mitt skinn, kan jag inte säga hur vi ska
komma tillbaka härifrån.»

»Nej, nog blir det en både lång och torr ritt, ty
den där vattenhålan, som vi senast kamperade vid,
den kommer att vara uttorkad i morgon.»


Allesamman lågo snart försänkta i djup sömn;
man hade icke ansett nödigt att utsätta någon vakt,
då ingen fara rimligtvis kunde tänkas hota från de
stackars svarta borta vid kullen.

Fram mot morgonen vaknade Morton vid att
någon lätt vidrörde hans skuldra. Då han såg upp,
stod Charlie lutad över honom.

»Jag är säker på, att någon smyger omkring
lägret», viskade den unge mannen. »Jag har haft en
sådan där egendomlig förnimmelse, ni vet, av att
det inte står alldeles rätt till här på stället Det var
något ljud, liknande ett slag av en stör eller av en
käpp som brytes, som väckte mig.»

Morton reste sig i sittande ställning, såg sig
omkring och lyssnade. Allt föreföll fullkomligt lugnt
och fredligt. Eldarna hade brunnit ned, och endast
stjärnornas ljus upplyste svagt scenen. Vattenytan
utanför låg blank och återkastade som en spegel
bilden av den tätt stjärnbeströdda himlen. Icke ett ljud
hördes, icke ens någon nattfågels eller ands läte. De
båda männen lyssnade ansträngt under några minuter,
varefter Morton lågmält yttrade:

»Det måste ha varit inbillning, Charlie. Det kan
inte finnas någon annan i närheten än de där arma
satarna borta vid kullen.»

»Nej, det är inte inbillning», vidhöll Charlie. »Jag
är säker, på, att någon rörde sig här utanför, annars
hade jag inte väckt er. — Hör!»

Högljudda rop från infödingarnas läger trängde
plötsligt till deras öron. Morton rusade upp.

»Nu är f-n lös!» utbrast han, efter att ha lyssnat
några ögonblick. »Den där gamle Columbus är ute
igen i något kannibalärende. Se efter, om han ligger
där ute!»

Billy och Columbus plägade uppgöra en särskild
eld, vid vilken de lågo och vilade, hopkrupna så som
de svarta ha för sed. Uppskrämd av ropen, som nu
hördes klart och tydligt i den stilla nattluften, stod
Billy halvsovande redan på fötter.

»Här ligger Columbus», upplyste Charlie och gav
den av oväsendet oberörde hövdingen en spark.
»Vakna, gamla gosse!» ropade han.

Men Columbus rörde sig icke.

»Det är något på tok», sade Charlie och drog
sig tillbaka med en rysning.

Morton och Brown ströko samtidigt eld på var
sin sticka.

Det var verkligen något på tok; en enda blick
var tillräcklig för att finna hur det hängde ihop.
Columbus låg där död; hans huvud hade krossats
medelst en tung stridsklubba, som kvarlämnats bredvid
liket. Ropen, som hörts, voro yttringar av glädje
över att hans bödel eller bödlar återvänt efter väl
förrättat värv.

De vita betraktade under tystnad den döde
mannen, och en var kände en kall kåre utefter ryggraden
vid tanken på huru lätt de allesamman kunnat råka
ut för samma öde.

»Vedergällning!» yttrade slutligen Morton. »Han
förtjänade sitt straff, men jag kan ändock inte hjälpa,
att jag känner ett visst medlidande med den gamle
syndaren. — Billy, tänk om den där svartingen
begått ett litet misstag i mörkret och i stället knackat
dig i skallen!»

Billy skakade på huvudet liksom för att förvissa
sig om, att det satt på sin plats.

»Detta härniriga landet inte gott», sade han. »Mig
tänka bäst vända om till stationen.»

»Som vanligt, min kära Billy, träffa dina
anmärkningar huvudet på spiken, och dina förslag äro
proppfulla med sunt förnuft», inföll Brown. »Men allt
blir bättre, bara solen hinner upp. Gör nu upp eld
och låt oss få frukost! Det dröjer inte länge, förrän
det dagas.»

Ungefär samtidigt med att måltiden avslutades
började de första solstrålarna lysa fram. Charlie och
Billy skickades att hämta hästarna, varjämte de
anbefalldes att flytta lägret till en träddunge på något
avstånd från sjön. Vidare skulle de flytta Columbus'
döda kropp till den plats, där offren för hans
stamfränders mordlystnad lågo samlade; där vore platsen
för honom också. För sin del begåvo sig Morton
och Brown åstad för att uppsöka grottan, i
förbifarten avläggande ett besök i vildarnas läger. Mordet
på Columbus var endast en akt av hämnd från
infödingarnas sida och borde alltså icke kunna inverka
störande på förbindelserna med dessa, av vilka man
hade att motse många värdefulla upplysningar.

De svarta visade ingen fruktan vid främlingarnas
ankomst till lägret, utan hälsade dem på det mest
vänskapliga sätt. Utan att förspilla tiden på fruktlösa
försök till samtal togo Morton och Brown omedelbart
itu med sina efterforskningar. Lyckan gynnade dem
redan i början. De hade utvalt två väldiga
klippblock, vilka tycktes bäst motsvara beskrivningen i
dagboken, och vid närmare undersökning påträffades
en mycket upptrampad gångstig, vittnande om att de
kommit på rätt spår. Efter att hava trängt sig
igenom den trånga öppning, som beskrivits av Stuart,
befunno de sig inne i grottan med den jättestora
figuren målad på väggen. Huru väl förberedda de än
voro på gestaltens skrämmande utseende, förmådde
de dock ej undertrycka en viss känsla av fruktan vid
dess åsyn, men samtidigt hade de fullt klart för sig,
att vad de sågo ej kunde vara ett verk av de nu
levande australiska infödingarna.

Någon rörelse bakom dem kom Morton att
hastigt vända sig om. En av de äldre vildarna hade
helt tyst smugit sig efter dem och stod där nu
endast några steg från dem. Då han märkte huru
Brown efter en första blick på den målade figuren
nyfiket såg sig omkring, steg han fram, gav den vite
mannen ett tecken att följa och förde honom åt
grottans ena sida, där dagern från en rämna i taket klart
belyste en viss fläck på grottans vägg. I den släta
bergytan hade med stor omsorg inhuggits denna
inskription:

»Charles Neil Stuart anlände
hit 1849. Död —»

Därpå följde en med svag hand utförd
datumanteckning, som befanns vara årtalet 1870.

Med huvudena blottade betraktade de båda
vännerna under känslor av vördnadsfull sorg sin
olycklige landsmans sista viloplats. Fastän de aldrig på
allvar hoppats finna honom bland de levande, var
dock en djup saknad den förhärskande känslan vid
upptäckten av att deras värsta aningar besannats. De
skulle velat giva mycket för att hava kunnat i tid
bringa hjälp åt denne stackars ensling, vid vars grav
de nu befunno sig.

Deras svarta ciceron stack nu sin hand in i en
rämna i klippan och framtog ett paket, inlagt i ett!
stycke torkat skinn av något mindre pungdjur och
ytterst skyddat genom ett omhölje av bark. Han
räckte det under tystnad åt Brown, som mottog det,
men avstod från att omedelbart öppna det. Först
sedan de slagit sig ned på en lämplig plats, togo de
itu med en undersökning av det värdefulla föremålet.
Innehållet bestod av en gammalmodig dubbelpistol,
ett kruthorn, en kultång, mycket sliten och illa
medfaren, samt en rulle lösa pappersark, fullskrivna med
en halvt urblekt skrift. Tillsammans ögnade de
flyktigt igenom dessa blad, som innehöllo berättelsen om
denne förolyckade mans liv. Bladen befunno sig i
långt bättre ordning än innehållet i den först
upptäckta dagboken, beroende därpå att de icke varit
utsatta för så vårdslös behandling som denna, och
den berättelse, de innehöllo, fortlöpte utan avbrott.
Den handlade om Murphys vistelse bland
kannibalerna, förlusten av dagboken och annat mera, Stuarts
fåfänga försök att undkomma söder ut, hans
sammanträffande med den sedermera utrotade stam, som
höll till vid foten av berget, samt hans återkomst efter
upprepade och misslyckade försök att taga sig fram
genom djungeln och sandöknen, som skilde honom
från bebyggda trakter. Man hade gjort ett fynd, värt
guld.

Männen återvände därpå till lägret för att använda
återstoden av dagen på att taga avskrifter av
originalet i avsikt att så långt möjligt vore trygga dettas
bestånd. Medan Morton dikterade, arbetade Brown
och Charlie med pennan. Berättelsen lydde som
följer.

*



SEXTONDE KAPITLET.

FORTSÄTTNING PÅ STUARTS DAGBOK. —
OFFERKAMMAREN.

»Jag är numera ensam och vet icke huruvida min
kamrat lever eller är död. Det var ett år efter Kellys
död — efter min beräkning, som jag fullföljt genom
att göra märken i en klippa inne i grottan — som
jag, åtföljd av tre infödingar, begav mig till en djungel
omkring tio mil härifrån i avsikt att hämta ett
särskilt slags trä att förfärdiga pilbågar utav. Ty sedan
jag nu fått fullt klart för mig, att jag aldrig skulle
återvinna friheten, tyckte jag det vore lämpligt att

lära de svarta bruket av pil och båge, så att vi kunde
draga ut mot den stam, som de fruktade så och som
dödat Kelly, samt om möjligt vinna varaktig fred.
Det fanns icke något passande träslag i närheten av
lägret, men på den beskrivning, jag erhållit av
infödingarna, trodde jag mig finna sådant i en av dem
angiven snårskog. Där fanns tillgång på vatten, och
vi stannade i två dagar, varunder vi skuro och
avskalade de unga träden för att göra dem lättare till
hemtransporten. Då vi icke hade andra verktyg än
våra stridsyxor, gick arbetet långsamt.

På andra dagens afton hörde vi på avstånd
klagorop och jämmer av en kvinna, som närmade sig vårt
läger. Mina svarta följeslagare upphörde med sitt
arbete och gingo henne till mötes under upphävande
av liknande rop. Jag förstod, att någonting var på
tok och följde dem. Och snart fick jag höra
sorgliga nyheter, förfärande nyheter. Warlattas, såsom den
fientliga stammen benämndes, hade om natten
överfallit lägret, dödat eller sårat en mängd samt bortfört
ett stort antal fångar, bland dem Murphy, som var
tungsövd och som icke kommit i tillfälle att försvara
sig. Jag visste, att dessa Warlattas voro kannibaler
och att fångarna således antagligen skulle bli uppätna.

Vi återkommo till lägret mitt i natten, och
morgonen därpå sökte jag förmå de överlevande männen
att följa med mig på jakt efter kannibalerna, men de
voro alltför skräckslagna för att våga något sådant,
och det hjälpte icke, att jag visade dem min pistol
och fyrade av ett skott. Jag försökte på egen hand
att spåra upp mördarna, och om det lyckats mig,
skulle jag hava följt efter dem, men jag tappade bort
spåret och var nära att omkomma av törst.
Warlattas hada tagit med sig nästan alla de saker, vi lyckats
rädda undan, bland dem min anteckningsbok; dessa
få blad, som jag nu skriver på, ha sedermera blivit
hopsamlade i lägret.

1853. - Detta är efter min räkning. Under hela
den gångna tiden har jag icke gjort några
anteckningar, då jag måste hushålla med papperet och för
övrigt var mycket nedstämd efter Murphys
försvinnande. Jag hade de svarta att uppföra en
stenbyggnad — ett slags barrikad att vila bakom nattetid —
och väl var det, ty Warlattas återkommo; men tack
vare barrikaden och min pistol lyckades det oss att
kasta dem tillbaka, utan att vi förlorade en enda man;
infödingarna ha nu fått större tillit till sig själva och
torde icke släppa Warlattas inpå livet på sig.

Jag har gjort flera försök att få dem att följa mig
till Warlattas' boplatser, allt i det hoppet, att Murphy
ännu kunde vara i livet och att jag skulle kunna
befria honom, men de ha städse ryggat vid blotta
tanken härpå samt envist vägrat att lyssna till mina
förslag i den vägen. Vid en undersökning av de fallna
fiendernas kroppar fann jag dem samtliga försedda
med samma målade tecken, ett rött streck över
pannan och en vit triangel på bröstet. Detta
sammanställt med något visst i deras utseende har kommit
mig att undra huruvida det icke funnes något
samband mellan detta egendomliga folk och de målade
figurerna i grottan. Efter att länge ha funderat
häröver undersökte jag grottan grundligt både innan och
utan och kom slutligen att göra en säregen upptäckt,
som gav mig anledning att återupptaga mina
dagboksanteckningar i det svaga hoppet, att någon
civiliserad människa en dag skall finna och läsa dem.

Medan jag genomsökte grottan, som innehöll den
målade figuren, påträffade jag en gång, som tydligen
ledde längre inåt. Den gick utefter marken, där
klippan upphörde på ett par fots avstånd från gruset,
och när jag lutade mig ned i gången, tyckte jag mig
känna en kall luftström där inifrån. På min
förfrågan svarade de svarta, att ingen av dem varit inne
i öppningen; de hyste en vidskeplig motvilja —

knappast besläktad med fruktan — för grottan. Då
öppningen var alltför låg för mig, fick jag en smärt
inföding att undersöka den. Han kom snart krälande
ut igen med det beskedet, att det fanns ännu en stor
grotta innanför, men att det var för mörkt där inne
för att urskilja något. Jag tillkallade ytterligare några
infödingar, som jag lät skrapa undan gruset, tills
öppningen blev stor nog för mig att komma igenom.
Vi medtogo bark, bränsle och brinnande stickor, och
väl inkomna i den inre grottan, gjorde vi upp en
eld. I detsamma lågorna höjde sig och lyste upp
rummets vinklar och vrår, höjdes ett vilt rop från
mina unga följeslagare: 'Warlatta! Warlatta!' och
inom ett ögonblick voro de försvunna som en svärm
svarta råttor genom hålans öppning. Jag såg mig
undrande omkring och fann snart anledningen till
deras beteende; på väggen mitt framför mig syntes
en målad vit triangel, det tecken som i deras
föreställning städse påminde om mord och människorov.

Sedan jag lagt mera bränsle på elden, fortsatte
jag mina undersökningar. Under triangeln befann
sig ett väldigt block av vitgul sandsten, vars yta
emellertid på ett ställe bar en hemsk röd fläck.
Stenblockets ändamål stod i ett ögonblick klart för mig
— i forna dagar hade man här haft en offerplats.

Elden flammade under tiden upp livligare, och
jag hade god belysning för vidare undersökningar,
särdeles som röken avleddes genom rämnor i taket
och luftväxlingen visade sig vara förträfflig. Spår
efter utbrunna eldar syntes överallt på golvet, vilket
utgjordes av ljus sandsten med rödaktiga fläckar här
och var. Vid närmare letande påträffade jag i ett
hörn en kniv eller dolk av stål (jag har sedermera
funnit den vara så skickligt härdad, att dess egg
knappt kan göras slö mot den hårdaste sten).
Handtaget, därest något sådant funnits, hade under
tidernas lopp förstörts. Vidare fanns där en bräckt ring
av något slags metall och tydligen en gång en länk
i en kedja, och på väggarna syntes bokstäver, skrivna
med röd färg men på något språk, som jag icke kan
erinra mig hava gjort bekantskap med. Detta är vad
jag upptäckte under mitt första besök i grottan.

Ljudet av röster utanför sade mig, att infödingarna
nu hämtat sig från sin förskräckelse och att de
väntade på mig. Jag ropade åt dem, och uppmuntrade
av att höra min stämma och av skenet från elden,
vågade sig nu några stycken åter in till mig. Det
visade sig, att de icke haft någon kännedom om
denna klipphåla, och i hopp om att finna ytterligare
något rum satte jag dem till att noga leta efter ännu
någon öppning i väggarna, men utan framgång.
Medan de höllo på med att genomsöka vrårna, råkade
en av dem att häftigt stöta emot stenaltaret, med den
påföljd att detta började vagga, varvid ett
genomträngande och klagande ljud som från en människa
i nöd träffade våra öron och fyllde oss med bävan.
De svarta kastade sig ned på stengolvet, och det
dröjde om något, innan jag själv hunnit samla tillräckligt
mod att gå fram och undersöka stenblocket.
Vaggandet upphörde så småningom, och de sällsamma
ljuden avtogo i samma mån som blockets rörelse
minskades. Jag fann nu, att blockets läge var så
omsorgsfullt avvägt, att den svagaste stöt måste
försätta stenen i gungning. För att finna vad som
framkallade ljuden i fråga hade jag måst undanvälta
massan, som emellertid helt säkert vägde åtskilliga ton.

Jag slöt mina ögon för några sekunder och tyckte
mig se upprullas för min inre syn det fasansfulla
drama, som upprepade gånger måste hava utspelats
i denna dödens kammare — de vilda prästerna, det
fjättrade offret, blodströmmarna, de skälvande
fångarna och till allt detta de hemska ljuden från det
vaggande stenblocket, vilka blandade sin klagolåt med
den dömdes jämmerrop för att slutligen tystna med
dessa. Vilken förfärande uppfinningsförmåga kunde
hava utkonstruerat denna stegring i scenens fasor?

Så småningom lyckades det mig att få de svarta
åter lugna, men det verkade nästan löjligt att se med
vilken skyndsamhet de lämnade platsen, så snart jag
gav signalen därtill.

1862. — Jag har gjort ett förtvivlat försök att
komma härifrån, men har misslyckats och måste
kvarstanna för att dö här. De svarta hade vid några
tillfällen låtit mig förstå, att det i syd-sydvästlig
riktning skulle finnas vatten inom en dagsresas avstånd;
men då detta endast skulle föra mig längre in i denna
obebodda vildmark, hade jag aldrig känt mig hågad
att göra något försök åt det hållet. Nu slog det
mig, att jag från platsen i fråga måhända skulle kunna
komma runt ändpunkten av den stora sandöknen och
därifrån lätt nog leta mig fram till nybyggena, som
borde ha utvidgats i riktning hitåt under den tid jag
varit levande begraven här.

Jag hade lärt de svarta bruket av pil och båge
samt sättet att bygga något så när trygga bostäder.
Warlattas hade två gånger anfallit oss efter sitt första
nederlag och vid båda tillfällena lidit allvarsamma
förluster, medan vi icke hade en man sårad. Nu
hade de icke på åtskilliga år synts till; pilbågarna
hade förmodligen avskräckt dem. Mina infödingar
hyste icke heller samma fruktan för dem som förut, sedan
de under tiden lärt sig att lita på egen kraft. Under
sådana förhållanden ansåg jag mig kunna våga lämna
dem; jag kunde nämligen icke förlika mig med
tanken på, att de än en gång skulle bliva ett värnlöst
byte för den grymma Warlatta-stammen. En av de
äldre männen, som förut besökt sjön, samt en ung man
vid namn Onkimyong blevo mina följeslagare. Jag hade
klargjort för mina svarta vänner vad de hade att göra,
därest Warlattas åter visade sig, och så hade jag
lovat dem att snart årerkomma; det var nämligen min
avsikt att, därest försöket lyckades, återvända med en
expedition för att dels undersöka grottorna, dels
utrota Warlattas. Egendomligt nog ha de svarta
ingenting emot att färdas vartsomhelst i västlig eller
sydlig riktning, medan de däremot icke kunna förmås att
följa med ostvart.

Första dagens marsch gick genom skoglöst land
med saftigt gräs, här och var avbrutet av sträckor
med stickande gräs, ett bevis på att vi icke voro
långt avlägsnade från gränsen till sandöknen. Vi
hunno icke fram till sjön den aftonen, men då vi
medfört ett par fyllda coolamen 
Kärl som infödingarna förfädiga av korallträdets
(Erythrina) mjuka ved och som användas att bära vatten uti
under längre färder., ansågo vi icke
nödvändigt att påskynda färden. Vi voro framme tidigt
följande morgon; sjön befanns vara en långsträckt
och smal lagun med vatten av mjölkliknande färg.
Runtomkring utefter stränderna syntes spår efter flera
infödingeläger. Jag frågade den äldre av mina
följeslagare huruvida han visste vilken stam som plägade
hålla till där. Han hade vid något tillfälle
sammanträffat med några av dess medlemmar och beskrev
dem som vänligt sinnade infödingar, helt olika
Warlattas.»

*



SJUTTONDE KAPITLET.
FORTSÄTTNING PÅ DAGBOKEN. — EN HOPPLÖS
BELÄGENHET.

»Vi kvarstannade hela den dagen vid sjön och
hade mot aftonen turen att få besök utav några av

infödingarna. I början visade de sig skygga, men
då mina båda vägvisare lyckades göra sig förstådda
av dem, vunno vi så småningom deras förtroende.
De hade aldrig förr sett en vit man — om jag nu
så brynt av solen som jag blivit, skall kallas vit.
Mina båda infödingar visade med mycken stolthet
prov på sin färdighet med bågen och berättade för
de andra, hurusom Warlattas, vilka tycktes hava vänt
sin uppmärksamhet även åt våra gästers stam, blivit
avvisade och dödade.

Främlingarna meddelade, att de höllo till vid en
liten flod i sydostlig riktning, och när jag fick höra
detta, kände jag mig säker om att till sist nå mitt
mål. Då den äldre av mina svarta vänner fått klart
för sig varifrån främlingarna kommit och att jag
hade för avsikt att göra dem sällskap, vägrade han
att följa med längre, och ingenting kunde förmå
honom att avstå från sin föresats att strax vända om
hemåt. Onkimyong däremot, som var mycket fästad
vid mig och som, tack vare sin ungdom, icke var
så bunden av vidskepliga föreställningar, förklarade
sig ämna kvarstanna hos mig och följa mig, varthelst
det än bure hän.

De svarta, som varit ute på en jaktexpedition,
hade nu kommit till sjön för att fiska. Vi dröjde
hos dem några få dagar, och under tiden återvände
den äldre av mina följeslagare till sjön.

När vi åter bröto upp, ställde vi kosan mot
sydost. Landskapet förändrade hastigt karaktär och blev
kargt samt beväxt med risig buskskog. Den natten
lägrade vi oss vid en saltsjö, men hämtade
dricksvatten, en smula kärvt i smaken, från en av infödingar
utgrävd brunn ett stycke bakom oss. Följande dag
fortsattes färden genom ytterst magert och ofruktbart
landskap. Medan vi togo oss en timmes rast,
upptäckte jag ett kvartslager. Min roll innom
expeditionen hade skenbart varit geologens, och jag gick nu
att undersöka lagret, ty innan expeditionen bröt upp,
hade det gått svävande rykten om att guld upptäckts
i södra delen av kolonien. Med tillhjälp av en större
sten knackade jag loss en del kvarts och fann, att
den var guldförande. Upptäckten gjorde emellertid
intet intryck på mig, ty om jag funnit ett helt berg
av guld, vad värde hade det haft för mig?

Under fortsättningen av marschen påträffade vi
vatten ännu en gång samma natt, efter allt att döma
en mindre sugkälla. Infödingarna hade sagt åt
Onkimyong, att vi andra natten skulle kampera vid en
liten bäck med salthaltigt vatten, att vi aftonen därpå
skulle finna vatten i en lerbrunn samt att vi tredje
aftonen skulle vara framme vid deras lägerplats. Detta
allt slog även in, och vi funno platsen för deras
läger på stranden av ett vattendrag, som rann utefter
foten av en hög kulle. Jag betraktade numera min
räddning som säker, då denna jämförelsevis
vattenrika bäck med all säkerhet borde rinna söder ut mot
odlade trakter och jag utan svårighet borde kunna
följa dess lopp. Men, ack! missräkningens dom
väntade mig.

Warlattas, som någon tid icke visat sig, hade —
till sin egen ofärd — utsett den andra natten efter
vår ankomst till bäcken för ett anfall.

Det var klart månsken, och de svarta hade till
vår ära anordnat en corroboree, då en av kvinnorna
hördes ropa, att Warlattas voro över oss. Deras bloss
syntes hastigt närma sig, och de hade synbarligen
räknat med att kunna taga lägret genom
överrumpling. Jag hade varit mycket sparsam med min
ammunition, men ansåg, att jag nu kunde offra ett par
skott. Jag tillkallade Onkimyong och lät honom säga
inföddingarna, att de icke behövde hysa någon fruktan.
När så Warlattas anryckte, tjutande och skränande,
gav jag eld mitt i högen. Verkan av skotten blev
ögonblicklig — anfallet avstannade med ens. Det
tycktes vara en fullständig överraskning för dem att
finna mig på detta ställe. Men innan de hunnit
hämta sig från sin bestörtning, voro Onkimyong och
jag i full verksamhet med våra pilpågar. Detta satte
kronan på verket; de vände och togo till flykten.
Onkimyong ropade åt våra infödingar att följa, och
själv rusade han efter fienden, åtföljd av några stycken,
som repat mod efter den första förskräckelsen. Jag
gjorde dem ej sällskap, men tror förvisso, att de
gjorde sin sak ordentligt.

Det blev stort jubel över fiendernas nederlag, och
jag kände mig glad över att anfallet kommit just när
det kom. De hade påtagligen, sedan de avvisats borta
vid sjön, riktat sin uppmärksamhet åt denna stackars
värnlösa stam.

Följande dag besteg jag kullen och kunde från
dess topp se, att i den riktning jag önskade gå fanns
icke annat än ändlös djungel. Vattendraget tycktes
dessuton snart försvinna, sedan det passerat kullen;
jag skulle snart finna, att så verkligen var händelsen.
Bäcken rann bokstavligen bort i en buskbeväxt
sandöken. De svarta försäkrade mig, att den icke vidare
kunde återfinnas samt att det varken i sydlig eller
västlig riktning fanns något vatten och att ormar
voro det enda levande, som kunde trivas där. Jag
gjorde det ena försöket efter det andra, men
nödgades städse återvända, halvdöd av törst och trötthet.
En gammal svart sade sig hava hört talas om en
större klippa söder ut med en vattensamling i berget.
Men detta var, föreställer jag mig, endast en lös
tradition, eftersom jag från kullens topp icke kunnat
upptäcka något berg och dessutom, vart jag vände
mig, städse mötte samma uttorkade djungel och sand.
Efter att sålunda ha sett mina ansträngningar i såväl
sydlig som ostlig riktning gäckade trodde jag mig
böra följa vattendraget uppåt för att på denna väg
nå något trafikabelt land. Att döma av dess riktning
borde vattendraget, därest det fortsatte tillräckligt långt
upp, flyta öster om öknen med det taggiga gräset.

Då Warlattas alltid plägade följa floden, kunde
jag icke förmå någon av infödingarna att följa mig.
Till och med Onkimyong hyste fruktan för vägen
i fråga. Föga aktande på mitt eget öde, begav jag
mig därför åstad ensam. Jag följde vattendraget ett
långt stycke och fann, att det var rikligt nog samt
att ett tydligt spår följde på sidan om detsamma.
Snart vek emellertid detta av, och då jag fortfarande
höll mig utefter floden, var spåret alldes försvunnet.
Jag vände därför om för att följa det vidare. Så
småningom ledde det mig till en sumptrakt med
högväxta teträd, kring vilken spåret fortsatte. Efter att
hava halvvägs rundat sumptrakten vek spåret ånyo
av och ledde bortåt några klippartier. Dessa, som
voro basaltartade, övergingo efter hand till att bilda
en sammanhängande ås, där jag fullständigt förlorade
spåret. Jag försökte gång efter annan att återfinna
det, men den skrovliga basalten sargade mina fötter,
och spåret kunde icke följas över klipporna. Det blev
nödvändigt för mig att rasta litet för att sköta om
mina fötter, och till all lycka fanns det gott om vilt
vid floden, vilken norr om sumptrakten åter blivit
fullt synlig. Jag beslöt mig nu för att åter följa
flodbädden uppåt, vilket jag även gjorde, tills den
slutligen utplånades i en ödemarksskog. På ett ställe
fann jag en del träd märkta, synbarligen av Warlattas.
Jag gjorde åtskilliga avstickare öster om flodbädden,
men möttes städse av tät, ogenomtränglig djungel.

»Stackars man!» utbrast Brown vid detta ställe i
anteckningarna. »Att tänka sig honom ha varit så
nära sin kamrat Murphy utan att dock kunna
sammanträffa med denne!»

»Väl kan jag fatta det omöjliga i att komma fram
över basaltklipporna», menade Morton, »men däremot

kan jag icke förstå, att han ej såg Warlattas' spår
vid lagunen med de märkta träden.»

»Om ni drar er till minnes», svarade Brown, »så
var spåret icke vidare tydligt utefter lagunen.»

»Till sist nödgades jag förtvivlad släppa taget»,
fortsatte dagboken, »och efter bästa förmåga leta mig
tillbaka till berget. Huru länge jag höll på härmed
vet jag inte, ty jag hade förlorat tidräkningen. Det
föreföll mig ha varat i veckor, men räckte sannolikt
omkring fjorton dagar.

Jag var fullkomligt övertygad om det hopplösa i
min belägenhet och beslöt mig för att återvända till
lagunen och sluta mitt eländiga liv bland vildarna
därstädes, ägnande mina återstående dagar åt att lära
dem så mycket som möjligt.

Onkimyong var överlycklig vid återseendet. Jag
kvarstannade någon tid på platsen, då jag hade några
saker att ombestyra. En bland dessa var att lära
infödingarna att uppföra en stenbarrikad, en annan
uppgift blev att inrista mitt namn på något ställe, där
det borde bliva synligt för någon vit, som kunde
komma att besöka platsen. För barrikadens
uppförande utsåg jag en remsa mark vid foten av kullen,
där de svarta sattes att arbeta under uppsikt av
Onkimyong. I betraktande av kullens läge och höjd
ansåg jag, att de vita, som möjligen kunde komma
att besöka stället, borde helt naturligt bestiga berget
för att erhålla en god överblick av den kringliggande
trakten. Jag inristade därför initialerna till mitt namn
samt årtalet i en klippa uppe på toppen, varvid jag
använde den kniv, som jag funnit i grottan. Ännu
någon tid dröjde jag kvar i hopp om att Warlattas
skulle göra en ny påhälsning, vilket de även gjorde
natten innan vi skulle bryta upp.

Lyckligtvis blev deras ankomst upptäckt i god tid,
och jag hade alla mina män väl gömda bakom
barrikaden. Warlattas framtyckte med stor försiktighet;
av deras förra självtillit fanns icke mycket kvar. Vi
läto dem komma oss inpå livet, innan vi grepo till
våra bågar och pilar. Så snart jag såg dem vackla
och stanna, gav jag en förut överenskommen signal,
varvid infödingarna svärmade ut och anföllo dem med
sina klubbor och spjut. Ingen syntes tveka vid detta
tillfälle, och Warlattas togo mangrant till flykten.
Förföljandet blev också desto mera verkningsfullt som
anloppet varit så mycket kraftigare. Och jag hoppas,
att Warlattas nu fått sig en ny och ordentlig läxa.

Följande dag bröto vi upp, Onkimyong och jag,
därvid följande vårt gamla spår, då jag var nyfiken
på det guldförande berglagret. Jag undersökte det
noga och fann det vara, så vitt jag kunde bedöma,
omätligt givande. Men jag endast skrattade högt åt
alltsammans. Här låg en fabulös förmögenhet
framför mina fötter, och den hade icke större värde för
mig än om alltsammans varit ett lager av flinta. Det
var rikedomens, lyckans ironi!

I sinom tid anlände vi till sjön, där vi hjärtligt
välkomnades av dem, som ansett oss förlorade. Jag
hade befarat, att Warlattas skulle under min bortovaro
ha gjort en ny påhälsning, men man hade icke sett
skymten av dem. 

Jag har nu förlorat allt hopp om att genom egna
ansträngningar komma härifrån, och det återstår mig
endast att önska, att någon annan expedition med
större tur än den vi haft må anlända hit, innan jag
dör.

*





ADERTONDE KAPITLET.
SLUTET PÅ STUARTS DAGBOK. — UNDERSÖKNING
AV OFFERKAMMAREN. — DE FÖRSTA
AUSTRALIERNA.

»Jag har ej gjort flera upptäckter efter min
återkomst, och alla mina försök att uttyda skriften i
grottan ha visat sig fruktlösa. Jag kan endast fastslå,
att dessa minnesmärken äro av mycket hög ålder
samt att såväl de gamlas tro som vissa av deras
plägseder, särskilt kannibalismen, fortleva hos Warlattas,
vilka äro uppblandade och degenererade avkomlingar
av den gamla rasen. Mitt skrivpapper började taga
slut, och jag måste spara på det lilla, som finns kvar,
för oförutsedda behov. Om någon skulle få fatt i
dessa rader, låt då kopiera skriften i grottan, ty det
finns måhända någon, som förstår att uttyda den.

1865. — Jag har invigt mina återstående dagar
åt att förbättra villkoren för denna stam, som jag kan
sägas ha adopterat. Så t. ex. har jag lärt dem att
bygga bättre hyddor och att göra sig kläder av skinn.
Warlattas' överfall ha fullständigt upphört. Infödingarna
här ha lärt sig odla yams, och några bland de unga
männen förstå bokstäverna. En sak har jag med
allt mitt inflytande hos dem icke kunnat förmå dem
till, nämligen att låta några stycken följa mig öster
ut för att uppsöka det spår, utefter vilket Warlattas
taga sig fram genom den stora sandöknen. Någon
vidskeplig fördom, som jag icke förmått komma
tillrätta med, håller dem tillbaka.

Jag skulle kunnat uträtta mycket mera, därest jag
icke på sista tiden varit så gott som förlamad av

reumatism. Jag har givit infödingarna i uppdrag att
begrava mig under en inskription, som jag anbragt
i grottan — mitt namn samt datum för min ankomst
hit. Då jag känner slutet nalkas — för såvitt det
nu icke kommer att ske genom olyckshändelse
ämnar jag försöka inrista även den sista dagens
datum; den får angiva mitt dödsår. Därest mina
kamrater ännu funnits i livet, torde vi kunnat bereda oss
väg tillbaka till nybyggena, men ensam — åh, det
är hopplöst att försöka. Jag känner, att slutet är nära,
men jag sörjer icke däröver, sedan allt hopp om hjälp
är ute. Och jag tackar Gud för att jag, som vistats
så länge bland dessa vildar, dock icke nedsjunkit till
att antaga deras levnadsvanor, utan snarare lärt dem
en hel del goda saker. Och så till sist min hälsning
och min välsignelse åt den vite man, som kan
komma att finnna dessa blad...»

*

»Åh, vad skulle jag icke velat giva för att ha
kommit hit tids nog att rädda honom!» utbrast
Brown. »Han förtjänade det sannerligen.»

Följande morgon överlämnade sällskapet ännu
några gåvor åt infödingarna vid kullen, och de båda
gamla männen gjorde en rond med sina gäster för
att visa dem de numera taklösa stenhyddorna, den
halvt raserade barrikaden samt lämningarna efter andra
förbättringar, alltsammans nu endast ruiner. Stuarts
död syntes hava givit signalen till en återgång till
infödingarnas förra levnadssätt; hans vistelse bland
dem hade icke varit tillräckligt långvarig för att lämna
varaktigare spår efter sig.

Till och med bågarna och pilarna voro bortlagda,
och det syntes tydligt, att Warlattas återupptagit sina
krigiska påhälsningar och detta med sådan framgång,
att hela den hemsökta stammen blivit så gott som
fullständigt utrotad. Morton sökte göra begripligt för
dem, att deras fiender nu voro döda, men icke ens
de äldre männen tycktes förstå honom.

Man bestämde sig för att omedelbart besöka den
inre grottan, och försedda med ljus begåvo sig våra
äventyrare åstad. Sanden hade hopats framför
ingången till hålan och i någon mån tilltäppt denna
men hindret var snart undanröjt, så att de kunde
kräla in som ormar. Ett halvt dussin ljus tändes
och kastade sina strålfloden runt väggarna — och
med överraskande tydlighet framträdde den vita
triangeln ovanför offerstenen. Brown försatte blocket
i vaggning, och strax ekade genom grottan det gälla,
halvt mänskliga klagoljudet till icke ringa förfäran
för Billy. Ingen undersökning förmådde lösa gåtan
rörande ljudets uppkomst, lika litet som stenblockets
befintlighet på platsen kunde förklaras annorlunda än
som en naturens nyck.

»Nu har jag det dock», utbrast slutligen Morton.
»Stenen är en del av klippan och har blivit lossgjord
från denna underifrån. Det måste ha krävt ett
oerhört arbete, men så har det i alla händelser tillgått.»

»Nå men det där kvidande lätet då?»

»Ja, det är mer än vi kunna utfundera, därest vi
icke avlägsna stenen, och det arbetet låter sig icke
utföra med mindre än att vi kvarstanna här en
månad eller två för att bit för bit hugga bort den.»

»Några dynamitskott vore tillräckliga, och nästa
gång jag ger mig ut på en så'n här expedition, skall
jag medtaga sprängämnen.»

»Men vad anser ni då, att dess ändamål varit?»
frågade Charlie.

»Ja, det kom just för mig något nu», svarade
Brown. »Som ni vet, ingår det i åtskilliga vilda
stammars religiösa föreställning, att en slagen fiende
måste förmås att högljutt klaga, när han avlivas. Nu
låter det ju tänka sig, att en eller annan av de arma
satar, som förts upp på stenen, haft styrka nog att
lida utan klagan eller också, att han av smärtorna
förlorat medvetandet, eller kanske, att han icke
tillfredsställt bödlarnas krav på nöje av skådespelet —
nog av, stenen har då satts i rörelse för att utfylla
programmet. Vad anser ni om den teorien?»

»Den förefaller högst sannolik och ger en god
föreställning om deras djävulska grymhet, som passar
bra i styck med åtskilligt annat av deras vanor.»

»Jag förmodar», fortsatte Charlie, »att stackars
Stuart genomsökt grottan så fullständigt, att vi icke
torde ha mycket nytt att upptäcka. Men det skadar
ju inte att se efter. Billy, du som har goda ögon,
använd dem nu!»

Medan de båda yngre undersökte väggarna och
golvet, avtecknade Morton och Brown omsorgsfullt
hieroglyferna samt togo en skiss av grottan, utvisande
stenens läge, platsen för triangeln m. m. När allt
var färdigt, var det tid för sällskapet att äta middag,
varför man återvände till lägret.

»Det kan icke råda något tvivel om», anmärkte
Morton, »att vi träffat på minnesmärkena efter ett
forntida folk, men vad jag inte kan förstå är, att de,
om de varit tillräckligt civiliserade att bära kläder
och om de haft en jämförelsevis utvecklad religiös
uppfattning — låt vara nog så förvildad —» (»Inte
värre än kartagernas», inföll Brown) — »och om de
känt till järnet och förstått att härda det, att de inte
då även uppfört fasta byggnader, av vilka åtminstone
ruinerna borde finnas kvar.»

»Lera, min hedersvän, lera!» inföll Brown. »Tänk
på hur många folk som försvunnit från Amerikas
jord och som numera kunna spåras endast genom
de krukmakeriarbeten och de gravhögar, som de
lämnat efter sig. Det forna Mexikos jättestora städer
voro uppförda av tegel, som så småningom återvände
till moder jorden, sedan byggnaderna en gång
övergivits.»

»Men smältungnarna då för bearbetande av
järnet?»

»Ja, där står jag som ett levande frågetecken. Men
vi måste leta rätt på den där kniven. Den är
måhända nedlagd i Stuarts grav.»

»En av de gamla svarta har lämnat Billy något
föremål, men jag vet inte vad det var», sade Charlie.

»Billy, vad har den gamle givit dig för slag?»
frågade Morton.

Den svarte tjänaren gjorde en grimas och framtog
ur vecken på sin blus den kniv, som stått omnämnd
i Stuarts dagbok. Den hade ett egendomligt format
blad, ungefär en fot långt, något krökt och ganska
brett. Trots den behandling, Stuart låtit den undergå
genom att pröva dess egg mot klippan, var dock
kniven lika vass som en vanlig slipad kniv.

»Det är ett malajvapen», förklarade Brown efter
att ha undersökt kniven. »Vilka än de gamla
australierna varit, ha de dock kommit hit norr ifrån. Jag
föreställer mig, att vi måste giva oss till tåls, till dess
vi fått skriften uttydd, därest det nu finns någon, som
är kunnig nog att göra det.»

Vid närmare undersökning befanns, det, att å
knivens blad var den hemlighetsfulla triangeln
ingraverad. Denna beständigt återkommande symbol ledde
till vissa funderingar över huruvida infödingarna, när
allt kom omkring, icke varit en utgrening av
frimurare, som i en avlägsen forntid kommit över till
Australien. Men då Charlie sinnrikt nog påpekade,
att de i så fall icke efterlämnat några som helst
byggnadsverk, övergavs teorien i fråga.

»Och vad ha vi nu närmast att göra?»
framkastade Morton. »För min del känner jag mig mest
livad för att uppsöka Hentigs grav och de papper,
som gömts i denna.»

»Och sedan återvända efter den väg, som Stuart
följt till berget med guldfyndigheten!»

»Ingen oäven idé, så mycket mer som det torde
bli bästa vägen hem igen.»

Samma afton hade Billy tillsammans med den
ene av de gamla infödingarna påträffat en kanot, som
låg något litet under vattenytan, samt dragit upp och
öst farkosten. Det kom nu i dagen, att Warlattas
vid sitt sista besök sänkt samtliga kanoterna. Den
nu funna var ett större exemplar, försett med
utriggare och nära nog alldeles tätt. Charlie hade snart
en mast färdig, tillverkad av två hopsurrade spiror
och försedd med segel av en filt, och han förklarade
sig nu hågad att trotsa djupets faror. Morton erbjöd
sig att följande morgon göra honom sällskap på en
upptäcktsfärd runt sjön, medan Brown föredrog att
stanna hemma för att fullfölja undersökningen av
skriften i grottan.

På morgonen blåste en fin bris, och Morton samt
Charlie voro snart redo att sätta av från land. Brown
återigen begav sig över berget till grottorna, sedan
han tillsagt Billy att söka för infödingarna klargöra
naturrevolutionen i det brinnande berget

Åtskilliga mindre grottor tilldrogo sig hans
uppmärksamhet, men blott en av dem syntes lova något
resultat av undersökningen. Han ägnade därför denna
sitt intresse och fann där några inskriptioner, liknande
de förut upptäckta i fråga om bokstävernas utseende,
men avvikande från dem genom skrivtecknens
inbördes anordning. De voro på detta ställe placerade
utefter två parallella linjer i lodled.

Efter att hava avtecknat skriften stod han en stund
försänkt i tankar, varunder han mekaniskt stötte i
gruset med en käpp, som han höll i handen.
Gruslagret på marken i denna håla tycktes vara endast
några få tum tjockt, och Brown väcktes plötsligt ur
sina drömmerier därigenom att käppen, utan att röna

något motstånd, på ett ställe gick ned mer än en
fot. Han undersökte omedelbart förhållandet och fann
att en fåra i golvet gick rätvinkligt mot klippväggen
och mitt under skriften. Brown lämnade då grottan
och ropade högt på Billy och några andra svarta,
som stax infunno sig. De sattes i arbete med att
krafsa bort gruset från fåran, som snart visade sig
vara en med människohänder gjord grav i klippan,
omkring tre fot lång och en fot bred.

Med så pass många händers tillhjälp hade man
snart nått ned till tre fots djup, utan att göra någon
vidare upptäckt; men nu kommo de arbetandes
fingrar i beröring med någonting hårt, och strax därpå
framträdde i ljusskenet en metallplåt, noga passande
till urtagningens väggar. Brown fann strax, att den
liknade de plåtar, vilka använts i det brinnande berget
att trumma på. I högsta grad intresserad, trots sitt
vanliga lugn, satte han sin käpp under plåten och bände
upp denna.

*



NITTONDE KAPITLET.

EN URGAMMAL GRAV. — MORTON LÄMNAR
SÄLLSKAPET. — CHARLIE INSJUKNAR.

De mörka skuggor, som grottans väggar kastade
över golvet, hindrade Brown att genast se vad slags
skatt han bragt i dagen, men en närmare
undersökning beredde honom icke någon särskild
tillfredsställelse. Det föreföll, som om det icke skulle finnas
något annat under metallplattan än en mängd fuktig,
multnad jord, som gav från sig en frän stinkande
lukt. Brown drog sig tillbaka under känslor av

illamående och tillsade de svarta att rensa upp graven,
medan han själv gick ut för att hämta en näsa frisk
luft.

Inom några minuter var han åter på platsen. En
hög av multnad jord utmed den nu tömda graven
sade honom, att arbetet var färdigt. De svarta lågo
framstupa, ivrigt undersökande några föremål, som
de påträffat i graven och som Billy nu räckte åt
Brown. Det första var en kedja med små stållänkar,
ett synnerligen vackert arbete, som uppbar ett
hängsmycke i form av en liten triangel av samma metall.
Därpå följde en metallplatta, nära en fot i fyrkant
och uppfylld med hieroglyfer, liknande dem, som
inristats på väggen. Slutligen fanns där en dolk av
samma slag som den förut påträffade men försedd
med fäste eller vad som skulle föreställa ett sådant,
omvirat med fint spunna trådar av guld. Detta
var allt.

Brown sysselsatte för en stund sina tankar med
dessa reliker och begav sig därefter upp till krönet
av höjden för att se efter hur det gick för de
sjöfarande. De hade tydligen haft vad man kallar
käringvind, ty kanoten var på återväg med slappt fladdrande
segel. Färden hade varit intresselös; sjön var
utomordentligt grund överallt med undantag av den vik,
där de nu befunno sig och där djupet överallt var
betydande. Brown berättade nu om sina upptäckter,
och kort därpå avlades ett nytt besök i grottan.

»Min uppfattning är», sade Morton efter en
grundlig besiktning av vad som kommit i dagen, »att detta
är en grav och att mullen här bredvid är vad som
återstår av en människokropp, som sannolikt bränts
före jordandet. Halskedjan, metallplattan och dolken
äro de prydnader och vapen, som burits av mannen
vid tidpunkten för hans död. Han torde hava varit
präst av någon högre rang.»

»Jag har kommit till ungefär samma uppfattning»,
förklarade Brown. »Metallplattan har varit en
bröstplåt, sådan som vi läsa om att gamla testamentets
präster buro.»

Frågan om att besöka Hentigs grav upptogs nu
till behandling. Och till sist enades man om att
Morton och Billy skulle företaga färden, medan Brown
och Charlie fortsatte undersökningen av grottan,
beredda att bringa hjälp, därest Morton behövde sådan.
Genom noggranna beräkningar tilltrodde de sig kunna
med säkerhet finna den väg, som de i dagboken
omnämnda tre vita följt från det sista vattenbeståndet
till sjön. Och med två packhästar, lastade med
vattensäckar, ansågo de sig kunna utan svårigheter göra
färden fram och åter, även om det icke skulle finnas
något vatten vid det märkta trädet.

Morton och Billy begåvo sig alltså åstad tidigt
följande morgon; natten skulle visserligen genom sin
svalka underlättat marchen genom spinifexöknen, men
å andra sidan hade de därmed riskerat att i mörkret
förlora vissa värdefulla vägmärken. Fyra dagar högst
var den tid, som Morton anslagit åt företaget; efter
förloppet av dessa borde Brown taga upp spåret, då
man i så fall kunde antaga, att det kommit något åt
hästarna.

Brown och Charlie, som sålunda stannat kvar vid
sjön, ägnade nu sin tid åt att undersöka platsen
närmare. Åtskilliga träd påträffades, märkta med ett
ankare i likhet med trädet vid lagunen, där de en gång
rastat; märkena voro påtagligt ett verk av Murphy,
som tycktes hava gjort denna symbol till sin. Ett
annat märke, ett grovt utskuret »K», iakttogs på ett
par ställen och antogs hava Kelly till upphovsman.

Grottorna genomsöktes noggrant än en gång
men utan nya resultat, och man ansåg därför, att intet
mera stod att finna.

Solen stod redan högt på tredje dagens morgon, då
Brown, som just återvänt från sin simtur i sjön,
överraskades av att finna Charlie ännu sovande, med en
stark rodnad över sitt ansikte. Brown ruskade upp
honom, och ynglingen satte sig upp och såg sig
omkring med osäker blick, hämtade sig emellertid snart
och steg upp. Han vägrade att intaga föda i fast
form, men drack så mycket mera te. Brown
betraktade honom oroligt.

»Hur står det till, gamle gosse?» frågade han.

»Inte så alldeles bra», blev svaret. »Jag reds av
maran i natt och det höll mig vaken efteråt närapå
till det dagades, och så försov jag mig.

»Även jag har varit ur gängorna. Sista natten
kunde jag ha råkat i gräl med min egen skugga.
Hoppas bara, att vi inte lössläppt någon ond ande
ur den där graven i grottan.»

»Säg inte så», inföll Charlie, »ty det är just vad
jag drömde. Besynnerligt, att ni skulle komma på
samma tanke!»

»Tala om vad ni drömde, unga vän! Vi ska
snart komma tillrätta med alltför närgångna andar.»

Charlie var synbarligen anfäktad av något, och
Brown kände sig obehaglig till mods vid blotta
tanken på att någon i sällskapet skulle angripas av
sjukdom.

»Jag drömde», började Charlie, »att jag befann
mig vid stranden av den här sjön. Jag var ensam
och kände mig uppskakad av någon oförklarlig
fruktan. Jag tyckte, att ni båda två begivit er i väg och
lämnat mig ensam kvar. Så försökte jag ropa, men
kunde inte, varpå jag vände mig om i känslan av
att något fruktansvärt närmade sig bakom mig. Och
så var det även. Den där stora figuren i hålan stod
där och såg på mig med sina hemska ögon. På
bröstet bar han metallplattan, som vi funnit i graven,
och — jag kunde läsa vad som stod skrivet på
plåten —»

Charlie tystnade,

»Vad stod där då?» frågade Brown, gripen av
allvaret i den yngres ton.

»När jag sluter ögonen, kan jag se det. Det
lydde så: 'Det ondas ande finns överallt. Dyrka
därför endast den onde anden och fullgör hans
befallningar!' Medan jag såg upp för att läsa skriften,
log figuren hånfullt mot mig, och jag vaknade,
badande i kallsvett, och kunde icke somna mer.»

»Charlie, min vän», sade Brown, »vi ska
sedermera resonera om er dröm. Under tiden går jag
och blandar till en dosis kina och konjak; ni har fått
en släng av malariafeber. Och så skall jag anordna
en lövsal åt er; den blir svalare än tältet, och ni
måste hålla er stilla hela dagen.»

Brown hade snart en lövsal färdig, varefter han
anordnade en så god bädd som möjligt åt den sjuke
ynglingen samt stannade hos honom under återstoden
av dagen. Charlie, som hade hög feber, föll fram
mot aftonen i orolig sömn, som tillät hans
sjukvaktare att tända en pipa och sträcka litet på benen.
»Det här var månljust», muttrade han. »Hoppas bara,
att de där djävulska gamla påhitten inte måtte kräva
ännu ett offer. Drömde, att vi båda gett oss i väg
och lämnat honom ensam här!» Browns ögon blevo
fuktiga vid tanken på att ynglingens ord skulle kunna
besannas i den meningen, att han bleve kvarlämnad
i en enslig grav där borta vid sjön. »Om nu Morton
inte visar sig inom överenskommen tid, har han ställt
till det riktigt bra för mig, ty jag kan ju inte komma
härifrån.»

Det blev en orolig natt för Charlie, och mot
middagen dagen därpå började han yra. Morton borde
senast nu ha återkommit, men solen hann gå ned,
och Brown ansträngde förgäves sina ögon med att
spana utåt slätten.

Charlies yrsel nådde sin höjdpunkt under natten.
Han fantiserade alltjämt över att den där gestalten i
grottan stod hotande över honom.

Den femte dagen gick till ända, utan att någon
Morton syntes, och Brown var nästan söndersliten
vid tanken på att hans vän kanske befann sig i
trångmål, medan han själv icke kunde ens för en timme
lämna den sjuke. Han tillbragte ännu en natt vid
hans bädd, efter bästa förmåga sökande att lugna
honom och tåligt lyssnande till hans
osammanhängande tal. Klockan var ungefär tre på morgonen, då
Charlie, som förhållit sig lugn för en stund, föll i
sömn. Tystnaden, som följde, avbröts plötsligt av ett
ljud, mera kärkommet för Brown än något annat —
klingande av en hästbjällra långt borta. Det kunde
icke råda något tvivel om att hästarna snabbt
närmade sig från slätten, tydligen pådrivna; bjällrorna
voro påhängda, såsom vanligen plägar ske, när man
nattetid färdas med packhästar. Djuren nalkades i
skarp trav; de voro törstiga och visste var de skulle
få vatten. Brown lyssnade, tilldess han hörde dem
komma ned för stranden mitt emot och börja dricka.
Han igenkände Mortons och Billys röster och gick
ut föratt hälsa vännen välkommen.

»Är det ni, Brown?» hördes en röst.

»Ja. Det har varit omöjligt för mig att komma,
så som jag lovat.»

»Jag är glad däröver, efter vad som hänt. Men
hur står det till här?»

»Det skall jag tala om sedan. Kom bara hit nu,
men gå tyst!»

Brown gick dem till mötes ett stycke, och
hästarna befriades på stället från sina packningar, på
det att Charlie, som ännu sov, icke måtte störas.
Brown berättade med sänkt röst vad som hänt, och
de följdes åt in i lövsalen. Charlie låg och
mumlade halvhögt, alltjämt om figuren på klippväggen,
Så slogo sig de båda vännerna ned vid en eld
utanför, där de kunde höra minsta knäpp från lövsalen,
och Morton avlade sin berättelse över äventyren
under färden.

*



TJUGONDE KAPITLET.

MORTONS BESÖK VID HENTIGS GRAV. —
ÄNNU EN UPPTÄCKT.

»Då vi lämnat sjön på morgonen», började
Morton, »hade vi naturligtvis först några mil
lättframkomlig terräng med sanddyner att passera, innan vi
nådde sandöknen. Sedan var det endast att hålla
rak kurs ända till aftonen, då vi slogo läger i
spinifexgräset. Nästa afton kommo vi rakt på vattenhålan.
Det var mera tur än skicklighet, och jag hade aldrig
kunnat vänta något sådant Det fanns gott om vatten
i hålan och friskt gräs däromkring, varför vi också
hade det ganska bra. Jag fann trädet, där Hentig
begravts, men korset, som Stuart skurit i trädet, var
nästan utplånat. Bleckdosan för krut, i vilken han
förvarat anteckningarna, hade lagts på endast ringa
djup, varför råttorna krafsat upp den, med den
påföljd att den nu var så gott som sönderrostad och
förstörd. Innehållet fanns där, men skriften är så
gott som oläslig, sedan papperet synbarligen
upprepade gånger blivit genomblött. För såvitt jag kan
se, är det av Leichhardts egen hand och således av
högt värde.

Och nu kommer jag till vad som uppehållit mig.

Billy, som blivit tillsagd att ha ögonen på alla träd
runtomkring vattenstället, för den händelse det skulle
finnas flera träd med märken i, påträffade tre stycken,
försedda med utskurna initialer. Barken hade
naturligtvis så småningom vuxit igen, så att bokstäverna
kunde spåras endast som sprickor i trädet Jag tyckte
mig kunna läsa bokstäverna L. F. Som ni minns,
säger Stuart, att de två förlorade medlemmarna av
expeditionen aldrig kommo fram till vattenstället, men
en av dem måtte i alla händelser ha kunnat taga sig
fram dit, sedan Stuart lämnat det Jag säger en,
eftersom samma initialer förekomma upprepade. Länge
nog låg jag vaken och funderade över hur det
hängde ihop. När Stuart och hans sällskap lämnade
platsen, fanns intet vatten i hålan; de hade förbrukat
allt intill den sista droppen. Mannen ifråga måste
ha återvänt dit, efter det att regn fallit, sannorlikt några
månader efteråt, ty han kan icke ha uppehållit sig
där för att rista in sina initialer i träden däromkring
utan att ha haft tillgång på vatten. Han måste ha
funnit sådant någon annanstans, men var? Kunde
jag bara få tag i detta, torde också annat nytt komma
i dagen.

På morgonen skickade jag Billy ett stycke tillbaka
samma väg som vi gått med några ord, skrivna på
en papperslapp, som fästats i klykan i en käpp.
Denna skulle stickas ned mitt i spåret för att
underrätta er om, att det fanns vatten i hålan och att ni
därför kunde fortsätta. Billy hade befallning att rida
till middagen, då han skulle sticka ned käppen med
en vidfästad näsduk och därpå återvända. Han
gjorde också vad han blivit tillsagd att göra, medan jag
snokade omkring på mitt håll. Vattenhålan låg vid
kanten av slätten, alldeles som lagunerna som vi
stannade vid. Jag red först åt norr och påträffade
plötsligt ett slags vattendrag, som följde skogskanten.
En eller två gånger kom jag till hålor, som bort
innehålla vatten, men fann dem alla uttorkade. Till
sist fick jag dock min belöning. Jag kom nämligen
till en medelstor lagun med änder och andra
vattenfåglar simmande omkring på ytan. Inga tecken
tydde på, att platsen livligt besökts av infödingar;
åtminstone kunde jag att börja med icke se andra
spår än efter mycket gamla läger. Vid motsatta
ändan av sjön syntes det yttre skalet till ett
gummiträd, ett av dessa öknens träd, som kunna uppnå
en mycket hög ålder och därunder bli alldeles ihåliga.
Medan jag betraktade trädet, såg jag något röra sig
där borta, och vid noggrannare undersökning iakttog
jag en fin blå rök, som ringlade sig uppåt. Jag
skyndade naturligtvis dit så hastigt som möjligt,
under vägen undrande huruvida jag skulle stöta på en
vit man. Framkommen till trädet, såg jag en liten
eld brinna, och inne i trädet satt en gammal kvinna
hopkrupen. Hon var nästan blind och tycktes just
nätt och jämnt uppfatta, att någonting rörde sig i
hennes närhet, ty hon började mumla något och med
sin svaga hand häftigt stöta omkring sig med en
käpp. Åh, vilken rar liten gumma!

Jag ansträngde min hjärna med att söka utfundera
vad hon levde av, ty hon var tydligen för svag för
att röra sig och alltför blind för att kunna urskilja
något. Nog fanns det tillräckligt av fjäderfä omkring
henne, men hon skulle aldrig kunnat fånga något
villebråd.

Plötsligt började den gamla damen, alltjämt
mumlande för sig själv, krypa på händer och knän mot
elden, därvid tydligen begagnande sig av luktsinnet
till ledning. Medan hon slog sig ned där, lade jag
hästens tyglar om en gren och gick fram för att
närmare betrakta hennes ide. Där funnos en stålyxa,
fästad vid ett skaft av de svartas modell, en
enkelpipig bössa samt för övrigt allehanda skräp. Den
överlevande av de två männen torde ha funnit
åtskilliga saker i det övergivna lägret vid Hentigs
grav.

I detsamma gjorde min häst en häftig ristning på
kroppen, varvid sadeln knarrade till. Då den gamla
kvinnan hörde detta, gav hon till det värsta skrik
man kan tänka sig. När hon lugnat sig litet, hördes
någon i närheten ropa åt henne, och jag fick strax
därpå se en ljust färgad neger komma linkande mot
oss. Han stannade och betraktade mig länge, innan
han fortsatte, men då jag höll upp båda händerna
till tecken på vänskap, trädde han utan fruktan
närmare. Jag såg då, att han var halvblod samt halt.
Hans ena ben hade tydligen för länge sedan blivit
avbrutet och var nu kortare än det andra samt
betydligt snedvridet. Att han var en ättling till den
saknade vite mannen, var ställt utom allt tvivel, men
kvinnan föreföll alltför gammal för att kunna vara
hans mor. Han gick fram till mig, tydligen mycket
belåten, när jag tilltalade honom, och yttrade därpå
upprepade gånger: »Lee-lee», varvid han pekade på
sig själv, liksom för att därmed antyda, att detta var
hans namn. Jag nämnde i gengäld mitt namn, vilket
han strax uppfattade.

Han förde mig därpå till trädet, tog fram
geväret, lade det till skuldran och härmade med rösten
knallen av ett skott, därmed låtande förstå, att han
ofta sett vapnet användas. Jag pekade på hans
fjädrar, och han visade mig då några lätta bomeranger
samt ett fisknät. Så försökte jag locka ur honom
huruvida han hade reda på sjön här, men han
tycktes vara alldeles okunnig om dess befintlighet. Då
jag därpå låtsades vara död för att göra begripligt
för honom, att jag önskade veta vad det blivit av
hans fader, förde han mig till ett ställe, där han lät
förstå, att fadren blivit begraven; jag kunde
emellertid icke upptäcka ett spår av någon grav.

Han kände några engelska ord — vatten, bössa,
träd och fågel — och jag antar, att han förut haft
reda på långt flera men så småningom tappat bort
dem efter fadrens död, en man av sannolikt samma
intellektuella kaliber som Murphy och fullständigt
obildad. Genom tecken gjorde han begripligt för
mig, att hans ben brutits, då han som liten gosse
sökt klättra upp i ett träd. Det slog mig plötsligt
att det kanske fanns flera medlemmar i familjen, och
efter något besvär lyckades han klargöra för mig,
att så även var fallet, men att de medföljt stammen
på någon vandring norr ut. Han började nu linka
omkring med tunga steg liksom för att låta mig förstå,
att han kvarlämnats, därför att han icke kunde röra
sig tillräckligt hastigt, och jag kom till den
slutsatsen, att den gamla kvinnan icke var någon släkting
till honom, utan fått stanna kvar, endast därför att
hon var för svag för att följa med.

Lee-lee föreföll att vara särdeles klok och
företagsam, i betraktande av de ogynnsamma
förhållanden, under vilka han levde, och jag beslöt mig för
att taga honom med mig hit till sjön. I början
tycktes han emellertid icke vara vidare angelägen att följa
med, men då jag visat på hans obrukbara gevär, som
han föreföll att vara mycket stolt över, och lät honom
förstå, att jag, därest han gjorde mig till viljes, åter
kunde göra det verksamt, blev han synbart angenämt
berörd. Lyckligtvis fanns det bland hans
tillhörigheter en ask knallhattar — våra gevär ha ju
bakladdningsmekanism. Han kände till vattenhålan, där
jag uppslagit mitt läger, och lät förstå, att han
ämnade infinna sig följande morgon.

Allt det här hade tagit tid, och det var långt lidet
på natten, då jag återkom till lägret, där jag fann
Billy gråtfärdig vid tanken på, att jag icke skulle
komma tillbaka.

Lee-lee inställde sig mycket riktigt morgon därpå,
och Billy försökte komma till tals med honom men
med ringa framgång. Han trodde sig ha märkt, att
vissa av orden voro desamma som användes av
infödingarna här vid sjön. Lee-lee hade ingen
kännedom om Warlattas; och om ni minns, så uppgav
den avlidne Columbus, att det icke skulle finnas
några infödingar norr ut. Jag gav honom litet
socker, som han satte stort värde på; därpå sadlade vi
upp och redo till hans lagun, som efter min
beräkning låg ungefär femton mil därifrån; han torde
således ha brutit upp i ganska god tid om natten för
att hinna fram i tid på morgonen till vårt läger. Han
fick nu sitta upp på en av packhästarna och klarade
sig skapligt nog som ryttare.

Skogen sträckte sig i västlig riktning, och jag
hade för avsikt att rida kortaste vägen hit från
Lee-lees lagun. Svårigheten gällde endast vad vi skulle
göra med den gamla kvinnan; lämnades hon åt sitt
öde, måste hon dö av hunger, och jag såg ingen
möjlighet att föra henne genom sandöknen. Jag
utlade saken för Lee-lee, och han tycktes förstå mig.
Plötsligt fick han en ljus idé. Han tog fram sin
nulla-nulla och lät förstå, att bekvämaste lösningen
av frågan vore att giva den gamle ett slag i huvudet
med klubban. Mitt något vredgade motstånd mot
denna lättvindiga metod tycktes förvåna honom, och
jag har anledning att tro, att Billy delade hans
uppfattning.

Och eftersom ni i allmänhet på senare tiden haft
så lyckliga idéer, tänkte jag, att vi skulle kunna
tillsammans hitta på någon utväg att få den gamla
kvinnan välbehållen genom öknen och att sedan få
Lee-lee och infödingarna här att bli goda vänner, så att,
om vi bestämma oss för att ta honom med oss, hon
icke må behöva fara illa eller svälta, då det finns
gott om livsmedel här på platsen. Jag lät Lee-lee
förstå, att jag skulle vara tillbaka inom loppet av tre
dagar, men detta går naturligtvis inte; vi måste först
ha Charlie på benen. — Och nu, gamle gosse, ni
har ju inte fått en blund i ögonen på två nätter.
Nu sitter jag här hos Charlie, så att ni kan ta er en lur
tills det blir dager. Att vaka är mycket tröttsammare
än att rida.

Då Brown verkligen kände sig en smula
uttröttad, antog han erbjudandet och drog sig tillbaka till
sin filt.

Charlie kände sig icke kryare mot morgonen,
och Morton tänkte med bävan på det öde, som i allt
bestämdare gestalt tycktes hota hans avhållne unga
släkting. Fram mot middagen reste sig plötsligt
Brown, liksom påverkad av någon ny idé. Han
begav sig åstad i riktning mot kullen, där de svarta
hade sitt tillhåll, och Morton såg icke till honom på
nära två timmar. Vid sin återkomst förklarade han,
att han endast varit borta för att se huru negrerna
hade det, och han föreföll tankspridd och ordkarg,
tills mörkret föll på, då han övertalade Morton att gå
till vila, medan han själv vakade hos den sjuke.

Morton, som ridit och vakat hela natten förut,
sov länge. Då han vaknade, såg han Brown stå vid
elden, rökande sin pipa.

»Hur mår han?» frågade han och tog sin
handduk för att gå till sjön och bada.

»Bättre, skulle jag tro. Han har sovit hela natten
utan att prata. När han vaknar, torde han känna sig
kryare.»

»Goda nyheter», tyckte Morton. »Jag gläder mig
åt att få se honom på fötter igen. Vilken välsignad
sak var det inte, att det här inträffade på en lugn
lägerplats med gott om vilt på alla håll? Vi måste
göda Charlie nu.»

Brown bolmade på, där han stod och stirrade i
elden.

»Jag gissar, att ni kommer att anse mig vara en
tokstolle för vad jag gjort», sade han stutligen. Men
jag kan inte hjälpa, att jag tror mig ha bidragit till
Charlies sjukdom genom att öppna den där graven
och medtaga den infernaliska metallplattan. Jag har
haft samma dröm som Charlie haft och kunde se
plåten med inskriften rörande den onde anden. Och
jag tror, att om jag inte gjort vad jag gjort, skulle
ingen av oss kommit med livet härifrån.»

»Och vad är det då?» frågade Morton,

»Jag tog den med mig tillbaka till graven i går
och fyllde igen alltsammans, och nu har
Charlie börjat krya på sig. Hur lyder domen?»

»Hm — jag tänkte just ge er betyg på att ni är
en ovanlig gammal idiot, men i betraktande av
omständigheterna får det anstå därmed. Det måtte ha
varit en stam av djävulsdyrkare, som ursprungligen
slagit ned sina bopålar här.»

»En börda är nu lyftad från mitt bröst Jag
trodde, ni skulle blivit förargad, ty reliken är
tvivelsutan värdefull. Men vi ha ju avskrifter av
alltsammans.»

Charlie vaknade vid full sans och började snart
bli så mycket bättre, att de kunde upptaga frågan om
att hämta Lee-lee.

*



TJUGUFÖRSTA KAPITLET.

LEE-LEE FÖRES TILL SJÖN. — CHARLIE TILLFRISKNAR.
— MAN LÄMNAR PÅ ALLVAR SJÖN.

Frågan hur man skulle kunna föra den gamla
orkeslösa kvinnan genom öknen vållade åtskilligt
huvudbry. Charlie som börjat hastigt återvinna sina

krafter, föreslog, att man skulle låta Billy och några
andra svarta forsla henne på en bår av vidjor. Brown
erinrade då om att Stuart icke kunnat förmå
infödingarna att färdas åt öster, varför man säkerligen
icke heller i detta fallet kunde påräkna någon
framgång.

»Vi måste nog på något sätt fastgöra henne vid
en häst», menade Morton. Och därvid fick det
bliva.

Charlie hade ännu icke återvunnit tillräckliga
krafter för att tåla ansträngningarna under en långvarig
ritt, men han kände sig fullt tillfredsställd med att
stanna kvar med Billy ensam till sällskap. Morton
och Brown begåvo sig alltså åstad, sedan man
kommit överens om, att Billy skulle på en viss dag
möta dem med utvilade hästar.

Lee-lee, som under tiden oroligt väntat på
Morton, syntes mycket förvånad över att få se två vita
män. Därjämte tycktes Browns resliga gestalt väcka
hans odelade beundran, såsom den i allmänhet
imponerat på de svarta.

Morton hade medtagit litet krut och kulor, som
han erhållit genom att plundra en del patroner, allt
med beräkning, att en sådan gåfva, varigenom
Lee-lees gevär åter bleve användbart, skulle göra denne
mera medgörlig i fråga om förflyttningen till sjön.

»En egendomlig ödets lek», yttrade han under
ritten, »att dessa tre vita män skulle nödgas leva så
skilda från varandra, fastän de dock hade möjlighet
att träffas.»

»Jag vet just inte det», invände Morton. »Det är
icke någon lätt sak för en vit man att färdas till fots
i detta land, och kom dessutom ihåg, att vi ha
utvilade hästar att räkna med och känna till var det
finns vatten.»

Vid framkomsten undersökte Morton Lee-lees
gevär. Det var försett med en grov laddstock, som
han med tillhjälp av sin kniv lyckades få loss.

»Hoppas, att bössan tål ett skott», sade han,
varefter han laddade vapnet till Lee-lees odelade
förtjusning. Den gamla kvinnan, som var okunnig om
deras närvaro, satt hopkrupen alldeles inpå elden.

En kråka flög kraxande över deras huvuden och
slog ned i ett närstående träd. Lee-lee gjorde
ivriga tecken åt fågeln till, och Morton lyfte geväret
och tryckte av. Kråkan föll ned under häftigt flaxande,
och den gamla svarta tumlade med ett vilt skrik
framstupa i glöden.

Medan Lee-lee linkade bort för att taga upp
fågeln, drogo de båda vita männen gumman hastigt
ur elden, som till all lycka var nästan slocknad, och
skakade av henne askan.

»Ni har väl aldrig träffat henne!» utbrast Brown
oroligt.

»Nej, för såvitt inte det här muskedundret
skjuter om hörn. Det var den plötsliga förskräckelsen,
som kastade omkull den stackars gumman.»

Hon nedlades varsamt i skuggan av ett träd,
varefter de båda vännerna följdes åt på en promenad
runt lagunen. Vid deras återkomst gjorde Lee-lee
ivriga tecken i riktning mot den gamla, liksom om
han erfore livlig tillfredsställelse över något särskilt.
Hon hade själv löst alla svårigheter rörande
transporten genom sandöknen. Hon var död!

»Gevärsskottet blev för mycket för henne»,
yttrade Morton i sorgsen ton. »Men det var kanske
bäst för henne; hon kunde inte ha levat länge till.»

Efter att ha lämnat Lee-lee hjälp vid jordandet
av den döda sadlade de upp och redo till Hentigs
lägerplats. Brown önskade nämligen se stället, och
Morton var angelägen om att tillvarataga innehållet i
den gamla krutflaskan, något som han vid sitt
föregående besök försummat. Därpå upprensades med

yxans tillhjälp korset, som var uthugget i trädet vid
Hentigs grav.

De anlände kort efter mörkrets inbrott till
Lee-lees lagun och använde ett par timmar på att plocka
fram de många sällsamma saker, som så länge legat
hopsamlade därstädes. Följande morgon bröto de
upp i mycket god tid, väl vetande, att de måste
färdas långsamt, då halvblodet var fullständigt
främmande för ridkonsten. Läger slogs för natten i
sandöknen, och fram mot middagen följande dag mötte
de Billy, som kom med nya hästar. Han kunde
meddela, att Charlie nu var så gott som fullt
återställd samt att allt stod väl till i lägret vid sjön.
Sent på eftermiddagen, just som de fått sjön i sikte,
hörde de något rop bakom kavalkaden. Vändande
sig om, sågo de Lee-lee i full fart linka bortåt,
förföljd under högljudda skrattsalvor av Billy. Saken
förklarades med att Lee-lee, som nu för första
gången såg en större vattenyta, blivit så förskräckt, att
han tumlade ned från hästen och försökte löpa sin
kos. Han lugnade sig emellertid snart och följde
sedan sällskapet utan invändningar.

Charlie var uppe på benen, nästan lika kry som
någonsin förut, och välkomnade vännerna med en
god anrättning på fisk och änder. Lee-lee syntes
litet överraskad vid mötet med ännu en vit man, men
tog för övrigt allt, måltiden inbegripen, som ganska
naturliga saker.

På morgonen avlade de, åtföljda av Lee-lee, ett
besök hos de svarta. Den unge mannen, som blivit
sårad, repade sig snart, sedan Morton och Brown
åtagit sig skötseln av hans sår. Det visade sig snart,
att det fanns föga gemensamt i de båda stammarnas
språk med undantag för ett fåtal enstaka ord, som
användes nästan överallt i det inre av landet
Stammarna hade levat och dött generation efter generation,
omedvetna om varandras tillvaro.
»Nu ha vi fått reda på allesamman i Leichhardts
expedition så när som på en enda», sade Morton,
»och han torde ha omkommit efter det att de två
skilde sig från huvudgruppen.»

»Han torde knappast ha kunnat taga sig tillbaka
till det ställe i djungeln, där de anföllos av
infödingarna», menade Brown, »och om han å andra sidan
slutit sig till sin kamrat, borde de tillsammans ha
påträffat vattnet. Nej, han måste ha omkommit
innan dess.»

»Och vad ska vi nu göra med Lee-lee?»

»Jag föreslår, att vi stanna här, tills Charlie blir
fullt kry. Under tiden kan Lee-lee öva upp sig litet
i ridning, så att vi kunna ta honom med oss till
stationen. Vad säger ni om det?»

»Förslaget synes mig gott. Vi återvända samma
väg som Stuart tagit och försöka att få fatt i hans
guldfyndighet.»

»Och så måste vi ta reda på huruvida någon av
de båda gamla har någon kännedom om hålan; de
borde åtminstone ha det.»

»Låt oss gå dit och fråga redan i eftermiddag.»

De gjorde så och funno, att en av de gamla
kände till hålan, som han en gång i sin ungdom
besökt. Han hade icke någon invändning mot att
göra dem sällskap, och bestyrkte därigenom i viss
mån innehållet i Stuarts dagbok.

De frågade även efter Onkimyong, men lyckades
icke strax, måhända på grund av sitt felaktiga uttal
av orden, att göra sig förstådda. Till sist uppfattade
emellertid en av de gamla namnet och uttalade det
så som han var van att göra det. Infödingarna
började då livligt peka åt det håll, där de döda
kropparna lågo i det gamla lägret, och de vita förstodo
nu, att Stuarts trogna följeslagare fått sitt öde
beseglat av de vilda Warlattas, vilka han så många
gånger varit med om att bekämpa. Morton och Brown
hade i det längsta hoppats, att han måtte vara bland
de överlevande så att de av honom skulle kunnat
erhålla fullt tydliga uppgifter om den väg, Stuart
följt under sina fruktlösa försök att återvinna
friheten.

De försökte även att av de gamla erhålla någon
beskrivning på Stuarts personliga yttre, men dessa
hade föga att meddela utöver det att mannen var
lång till växten som Brown samt att han hade grått
skägg.

Den lediga tiden användes nu på förfärdigandet
av en tillfällig sadel för Lee-lees räkning; denne
fortsatte alltjämt med sina ridlektioner och förvärvade
sig allt större säkerhet på hästryggen. Han var
mycket stolt över tillåtelsen att avskjuta sitt gevär några
gånger om dagen och lyckades vid ett tillfälle träffa
en fågel.

Tidpunkten för deras avresa närmade sig nu. De
kunde icke göra något vidare för infödingarna; men
då dessas fiender nu voro döda och då de levde i
en trakt, där det fanns fullt upp med livsmedel,
förelåg det icke någon anledning att befara, att
stammen icke skulle åter repa sig, därest den finge leva
ostörd.

Infödingarna visade sig fullständigt likgiltiga
inför förberedelserna till de vitas avfärd. Sannolikt
trodde de, att främlingarna skulle återvända, såsom de
gjort förr en gång.

Då vägstycket till det första vattenstället icke var
avsevärt långt, allraminst för dem som sutto till häst,
gick det lätt nog för den gamle mannen att följa
med. Då han emellertid icke hade någon kännedom
om trakten på andra sidan lagunen, var hans
sällskap av ringa värde, så mycket mindre som ryttarna
tilltrodde sig att med ledning av Stuarts dagbok
kunna följa spåret. Morgonen därpå gåvo de honom
därför en yxa, som de hade till överlopps, och läto
honom draga sina färde, sedan Brown, som han
alltjämt betraktade som »Tuartee», måst lova att en gång
återkomma.

Lee-lee hade rett sig gott under första dagens
ritt, och inga svårigheter tycktes vara att vänta från
det hållet. Han var fortfärdig och flink i vad han
hade för händer, och då härtill kom, att han och
Billy började förstå varandra, hoppades man att snart
få höra hans historia fullständigt. Då de hade
framför sig en torr landsträcka med endast sparsamt
förekommande vattenställen, kvarstannade de ett par
dagar vid den vita lagunen, så som de i anledning av
vattnets mjölkliknande utseende benämnde sjön.

Den första dagens väg genom den tröttande
ökendjungeln var beskriven i Stuarts dagbok. De hade
beräknat på ett ungefär hur stor väglängd en lång
dagsmarsch till fots representerade, men då de
tillryggalagt detta avstånd, kunde de icke upptäcka en
skymt av den salta sjön.

»Dessa salta insjöar ha icke några tillflöden»,
Upplyste Brown; »de äro endast fördjupningar, mot
vilka den omgivande terrängen sluttar koncentriskt.
Vi kunna komma en sådan sjö en fjärdedels mil nära
utan att upptäcka den.»

»Vi måste i alla händelser finna den, om vi så
ska återvända till lagunen under en hel veckas tid
för att slå läger», svarade Morton.

»Nåja, vi ha ännu ett par tre timmar kvar,
innan solen går ned, och här finns gott om vatten för
denna natten. Om ni skulle rida norr ut, medan jag
vägen åt söder! Charlie och de svarta stanna
kvar och underhålla en eld med duktig rök, så att
vi kunna ha riktningen fullt klar, därest någon av
oss skulle påträffa den salta sjön.»

»Det är jag med om. Norrstrecket är ert
lyckostreck; allså rider jag åt andra hållet.»

De begåvo sig av i motsatta riktningar. Charlie
och Billy lastade av packhästarna och bundo dem
med sadlarna kvarliggande, vid några träd, eftersom
det icke fanns något bete på platsen.

Morton fortsatte söder ut under nära en timmes
tid utan att finna någon förändring i landskapet
Under återvägen tog han av korta stycken åt öster och
väster, men alltjämt utan att hava lyckats lösa gåtan
rörande den salta sjöns läge.

Brown hade haft samma otur, ända tills den
omisskännliga lukten av brinnande djungelved
träffade hans näsborrar, just som han stod i begrepp att
vända om.

»Det där kan inte komma från lägret», tänkte
han, »ty den smula vind, som blåser, kommer
norrifrån.»

Han red på och var inom några minuter framme
vid en öppen slätt — och där låg sjön framför
honom.

Ett brett bälte av slamm omgav som en
cirkelring ett genomskinligt vatten, på vars yta en mängd
vildfågel, däribland svarta svanor och vildgäss, summo
omkring. På sluttningen ned mot dyn växte ett
frodigt, kort gräs, och helt nära såg han uppkastad jord,
som antydde befintligheten av en av infödingar grävd
brunn. Han red fram dit och fann, att den innehöll
en riklig myckenhet vatten. Detta var visserligen
svagt saltaktigt, men borde dock duga för deras
hästar, då det i alla händelser var vad man kallar
»gott grundvatten.»

Han såg sig nu omkring efter elden, vars lukt
han nyss känt, och upptäckte snart, på kort avstånd
en rök, som ringlade uppåt från ett snår i djungeln.

»Kanske de där sex Warlattas», tänkte han. »De
bli kanske näsvisa, om de få se mig så här ensam.»

Han lossade geväret ur dess rem vid sadeln, lade
tyglarna om ena armen och red vidare framåt.

*



TJUGUANDRA KAPITLET

I det att han närmade sig platsen, såg han ett
par tre mörka figurer fara upp, som om de först nu
upptäckt honom. Befarande att de skulle springa
sin väg, ropade han åt dem och sträckte samtidigt
upp en hand. En äldre inföding kom omedelbart
fram till skogskanten. Han höll sin flata hand över
ögonen, medan han spejade åt Brown till, ty solen
stod honom i ansiktet. Därpå gav han till ett rop:
»Tuartee! Tuartee!», med ett uttal så fullständigt
liknande de svartas vid sjön, att Brown började tro,
att några av dessa gjort honom sällskap. Detta kunde
emellertid icke gärna vara möjligt, det insåg han,
och dalmannen där borta föreföll att vara av ett
vänligt sinnelag, red han oförfärat på. Tillsammans
voro de svarta blott fem, en äldre man samt fyra
ungdomar. Dessa drogo sig skyggt undan, men den
äldre skrattade åt dem, medan han förtroligt strök
med handen utefter Browns knä, gång efter annan
upprepande sitt: »Tuartee.» Det kunde icke råda
något tvivel på, att dessa voro ännu en eländig
kvarleva, som lyckats rädda sig undan Warlattas'
mordiska hemsökelser hos deras landsmän borta vid sjön.
Stuart bevarades synbarligen i tacksamt minne hos
dem, som voro nog gamla att ihågkomma honom
såsom deras räddare vid två särskilda tillfällen.

Då det emellertid började bliva sent, lät Brown
dem förstå, att han skulle återkomma efter
solnedgången, varpå han red snabbt tillbaka till lägret.

Det tog icke lång tid att lägga bagaget åter på
hästryggarna, och fram mot skymningen voro alla framme
vid den salta sjön. Hästarna drucko vattnet
begärligt och voro snart i färd med att avbeta det späda
gräset. Samlingen av svarta hade ökats med två
kvinnor, vilka varit ute och grävt efter rötter på
andra sidan sjön, då Brown första gången visade sig.

»Jag har fått en briljant idé», sade denne efter
slutad måltid.

»Låt höra!» uppmanade Morton.

»De här stackarna ha tydligen sökt en tillflykt i
vildmarken undan sina fiender Warlattas. Så som
det nu ser ut, kan jag knappast finna valet av
boplats tilltalande. De se eländiga nog ut ändå.»

»Jag förstår vad ni vill säga», avbröt Morton.
»Vi ska ta dem med oss tillbaka till sjön och låta
dem slå sig ihop med de andra?»

»Alldeles så. Jag tycker, det låter inte oävet.
Och så ta vi den här platsen till huvudkvarter,
medan vi snoka rätt på guldfyndigheten. Tiden räcker
till för oss, och det är ingen brist på livsmedel, tack
vare allt viltet i sjön.»

»Och guldet finna vi inte på en dag», trodde
Morton, »Låt oss sova på saken.»

På morgonen hade Morton ett ändringsförslag.
Innan de svarta bröto upp — därest de nu kunde
förmå dem därtill — skulle de förmå den äldre
mannen att visa dem vägen till den källa, där Stuart
tillbragt natten, innan han påträffade guldfyndigheten.
Källan torde sannolikt ligga vid den väg, som i
allmänhet användes av de svarta, och därigenom borde
området för deras letande avsevärt minskas. Medan
detta påginge, skulle Billy, som lärt sig en del av
de svartas tungomål, klargöra för dessa fördelen av
förändringen.

»Vi tyckas utnämna oss själva till ett slags särskild
försyn för denna del av världen», yttrade Morton.

»Och ännu räcker tiden till för oss att hinna till
källan redan i dag, om vi blott kunna göra
begripligt för den gamle vad vi mena.»

Detta lyckades dem efter något besvär, men det
var påtagligt, att infödingen icke fann sig tilltalad av
förslaget att färdas i den angivna riktningen. Han
gav emellertid slutligen med sig, då han förstod, att
de båda vita skulle göra honom sällskap. Då de
efter sin beräkning hunnit ungefär halvvägs, skildes
Morton och Brown åt, den förre i avsikt att
fortsätta tillsammans med den svarte, den senare för att
under några timmars tid undersöka trakten
däromkring och därpå återvända till lagunen. Han
påträffade emellertid ingenting, som lönade honom för
hans möda.

Brown var följande dag tidigt på benen; hans
åldrige följeslagare hade visat sig vara en duktig
fotgängare. Han hade funnit källan vara väl försedd
med friskt vatten, men förgäves hade han sökt pumpa
ur sin vägvisare något om en hög vita stenar
någonstädes i grannskapet till det spår de följde. Brown
tilltrodde sig dock att med ledning av terrängens
utseende omkring källan kunna återfinna vägen dit.

»Nå, hur långt har ni kommit med de här
gynnarna rörande planen på deras förflyttning?» frågade
han Charlie efter återkomsten till lägret »Den här
gamla gossen har bra nog reda på sjön, fastän han
aldrig torde ha varit där.»

»Åh, Billy har skött saken förträffligt. Han har
gestikulerat och eldat upp deras inbillning genom
förespeglingar om tusentals vildänder och miljontals
fiskar», svarade Charlie.

»Och vem skall följa med dem för att föreställa
dem för deras blivande kamrater?»

»Jag är alldeles kry nu», försäkrade Charlie.
»Billy och jag kunna ju lotsa dem dit.»

»Vägen är god ända fram, och jag tänker du
klarar ut affären», menade Morton. »Men Lee-lee då?»

»Vi måste ta honom med oss, när vi ge oss åstad
att söka efter guldfyndigheten. Om han lämnas
ensam här, rymmer han sin kos», svarade Brown.

»Han är en påhittig kamrat, som kan bliva oss
till god hjälp, om han bara får klart för sig vad vi
vilja. För vårt läger och hästarna har det ingen
fara; hela trakten är bra nog avfolkad i alla
riktningar.»

Förberedelserna voro snart undanstökade, och
följande morgon bröto infödingarna upp för att under
konvoj av Charlie och Billy begiva sig till det land,
där det vimlade av fågel och fisk. Enligt
infödingarnas plägseder voro kvinnorna belastade med det lilla
husgeråd och annat, som fanns i lägret, medan
deras herrar och män ledigt rörde sig,
beväpnade med endast bomerangen och det lilla
kastspjutet, utan vilka attribut en svart med självaktning
icke gärna visar sig. Charlie utjämnade emellertid
missförhållandena genom att bereda kvinnorna tillfälle att
lägga en del av bördorna på packhästarna.

Morton, Brown och Lee-lee begåvo sig av i
motsatt riktning. Under loppet av den första dagen
gjorde de noggranna undersökningar ett gott stycke
på ömse sidor om det spår, som Brown och den
gamle följt, men hade, då de voro halvvägs till
källan, icke funnit något, varför de återvände till den
salta lagunen. Följande dag föreslog Brown, att de
skulle färdas raka vägen till källan. Så skedde ock;
en packhäst, lastad med livsmedel, medtogs, och en
papperslapp med behövliga upplysningar lades för
Charlies räkning på ett i ögonen fallande ställe, för
den händelse att de bleve uppehållna och han komma
tillbaka före dem.

Källan låg vid foten av en liten kulle, som var
översållad med stenblock. Ryttarna sutto av och
fortsatte til! fots i avsikt att om möjligt följa den
linje i terrängen, utefter vilken klippan låg i dagen.
Detta lyckades dem även, tills det blev på tiden att
vända om. Följande morgon togo de sina hästar
och redo till det ställe, där de dagen förut vänt om.
Mot middagen sutto de av för en stund,
uppmuntrade av att hava här och var påträffat bälten av kvarts
och skiffer, vilka genomskuro graniten.

Medan de efter måltiden rökte sina pipor, kom
Lee-lee, som strövat omkring på egen hand, tillbaka
med den underrättelsen, att han i vägens fortsättning
sett en mängd vita stenar. De båda männen reste
sig och kunde, efter att ha gått endast några steg,
iakttaga en utlöpare av kvarts på omkring hundra
meters avstånd. De skyndade vidare och voro snart
i full färd med att sönderhacka och undersöka stenen.

De förstodo snart, att de påträffat Stuarts
guldförande kvartsgång eller åtminstone en utlöpare av
denna. Fyndigheten föreföll dem vara fabelaktigt
rik; en del av densamma var starkt bemängd med
guld.

»Här synes mig finnas en hel förmögenhet eller
två», yttrade Brown, sedan undersökningen var
avslutad. »Men den ligger långt bort från all ära och
redlighet.»

»Jag undrar just hur långt vi hunnit över
gränsen till västra Australien?»

»Ett gott stycke, gissar jag. Under återvägen
måste vi orientera oss noga.»

»För tillfället ha vi kommit så långt vi kunnat
önska oss. Nu ta vi några av de bästa fynden
med oss.»

»Och vända tillbaka raka vägen till den salta
lagunen och invänta där Charlie.»

Efter att hava lagt några utvalda och särskilt
vackra prov på packhästen begåvo de sig med
ledning av kompassen fågelvägen tillbaka till sjön.

Charlie syntes ännu icke på ett par dagar, men
då de sagt honom, att han icke behövde göra sig
någon brådska, hyste de ingen oro för honom.

Han hade lyckligt framkommit till sjön med sin
konvoj och vederbörligen föreställt resterna av de
båda stammarna för varandra. Billy och han
kvarstannade en dag för att förvissa sig om, att
vänskapliga förbindelser voro inledda, varefter de, då allting
föreföll fredligt och tillfredsställande, lämnade stället.

Uppbrott gjordes nu för ännu en ritt till källan.
Brown, Billy och Lee-lee med packhästarna togo raka
vägen, medan Morton tog Charlie med sig omvägen över
guldfyndigheten för att visa honom dess rikedom.

Från krönet av kullen bakom källan tedde sig
landskapet ödsligt och täckt med småskog. Utsikten
var emellertid ej särdeles vidsträckt, och av det berg,
som utgjorde deras mål, syntes ingenting. Det bleve
nödvändigt att iakttaga en viss förtänksamhet vid
färdens fortsättning, då landet framför dem tycktes vara
mycket torrt oeh riktningen till ravinen med det
salthaltiga vattnet var särdeles svävande.

Mycket stod nu också på spel — det gällde att
trygga besittningen av Stuarts dagbok med dess
upplyssningar rörande Leichhardt-mysteriet samt läget av
guldfyndigheten. De önskade därför minst av allt
att på hemvägen råka ut för något vidrigt äventyr.

»Det är inte någon vidare tjusning att betrakta
vägen», sade Brown, då de tagit en föga
uppmuntrande överblick av detta hav av dystra, gråa
trädtoppar», men jag hoppas dock, att den är en smula
bättre än den avskyvärda öknen.»

»Vi taga vägen under vårt beskydd, för den
händelse att vi någonsin komma tillbaka hit Och jag
föreställer mig, att vi en vacker dag slå ned på revet
för att se huruvida det bär oss eller sjunkerOrdlek. Engelska ordet »reef» betyder såväl »rev»
som »guldförande kvartslager»..»


»Om vi nu ha sett det bästa, torde guldet bli dyrt
nog, innan vi få det med oss hem; men om det finns
gott om det, torde ni snart nog få skåda en väg hit
ut och ett helt stadssamhälle därtill.»

»Gå på bara! en järnväg också och gaslyktor och
broar och annat, som ni såg där borta i djungeln!»

»Varför inte? Både ni och jag ha förr en gång
sett sådant framtrollas här i Australien.»

»Gott! och nu hoppas jag, att vår goda stjärna
skall i morgon lysa oss på spåret till ravinen.»


*



TJUGUTREDJE KAPITLET.

DEN TORRA RAVINEN. — BROWN ENSAM UTE. —
ETT MYSTISKT LJUSSKEN.

»Det är otur för oss», yttrade Morton följande
morgon, medan de gjorde sig redo till uppbrott, »att
Stuart inte lämnat någon beskrivning över ravinen
eller över det vattenställe, där de slogo läger natten
därpå. Ja, det är som att leka blindbock, ty de kunna
lika väl ha gått norr som söder om den raka linjen.»

»Hur långt uppskattar ni avståndet till berget
kortaste vägen?» frågade Brown.

En provisorisk karta, tillökad varje afton med
tillhjälp av död räkning, hade förts alltifrån uppbrottet,
och Morton hade kvällen förut arbetat på densamma.

»Mer än etthundra mil», sade han, »och om det
är djungel hela vägen med sand under, kunna vi
gott räkna det som etthundrafemtio.»

»Ingen nytta alltså till att söka komma
fågelvägen till berget, litande under tiden på att slumpen
skall skaffa oss vatten?»


»Alltför riskabelt. Vi måste i alla händelser på
ett eller annat sätt leta rätt på denna salthaltiga ravin.»

»Vi kunna inte komma tillbaka samma väg till
sjön, ty vattenstället, som vi senast kamperade vid,
måste vid det här laget vara alldeles uttorkat.»

»Om vi skulle ta omvägen om Hentigs grav?»

»Ja, vi få försöka det som en sista utväg. Lee-lee
kan inte hjäpa oss, ty jag misstänker, att han inte
varit många steg från den lagun, där ni fann
honom.»

»Låt oss lita på vår lyckliga stjärna och sätta
i gång, vart det nu än må bära», sade Morton och
svingade sig upp i sadeln. Strax därpå rörde sig
filen av ryttare framåt genom djungeln.

Snårskogen bestod av mulga med underliggande
vegetation av täta, elastiska buskar, som mycket
hindrade marschen. Härtill kom svårigheten att hålla
rak kurs bland så många hinder. Men med
undantag därav att djungeln föreföll att vara tätare än
någon annan, som de dittills ridit igenom, kunde
ingen förändring iakttagas förrän vid tvåtiden på
dagen, då de kommit fram till en liten öppen plats,
som gav Charlie anledning förklara, att de kommit
till en kyrkogård.

Öppningen i fråga var en liten slätt av vit lera,
sparsamt bevuxen med spinifex och översållad med
myrstackar, som voro ungefär tre fot höga och hade en
slående likhet med gravvårdar.

Sällskapet gjorde nu halt dels för att hålla
rådplägning, dels för att få något till livs. Morton, som
var först färdig med sin måltid, satt upp och red
bort i sydlig riktning med löfte om att han snart
skulle vara tillbaka.

»Djungeln är tätare åt sydost», förklarade han vid
återkomsten, »och längre bort såg jag en likadan
öppning i skogen som denna. Jag röstar för att vi ändra
kurs för några mil framåt. Denna förändring i
landskapet tyder kanske på, att ravinen finnes någonstans
här i närheten.

Då Brown var av samma mening, satte sig
kavalkaden åter i rörelse.

Efter att hava ridit genom ett nytt bälte av djungel
kommo de fram till ännu en slätt, liknande den förra
men något större. De fortsatte genom sträckor av
glesare snårskog, tills terrängen blev varaktigt öppen
alltjämt uppfylld med myrstackar.

Plötsligt syntes Morton peka i riktning framåt,
där en rad av gummiträd av oansenlig höjd utefter
en ravin visade sig för deras blickar. Utefter
ravinens båda kanter lopp en sandslätt, bevuxen med
grovt gräs. Vattenrännan var grund och här och
var avbruten av tvärvallar av sandsten; den låg nu
så uttorkad, som om där icke funnits något vatten på
åratal. Riktningen var östlig.

»Det här var en livlig anblick!» utbrast Morton.
»Ska vi nu följa ravinen nedåt dess lopp eller slå
läger här, medan en av oss rider nedåt och en annan
uppåt?»

»Ja, finna vi inte något vått, ha vi intet annat val
än att återvända till källan i morgon.»

»Instämmer. Men om vi allesamman rida nedåt
ravinen och inte påträffa något vått, som ni säger,
ha vi kanske kommit för långt för att vända om.»

»Men kommer inte den här ravinen ungefär från
samma håll som vi själva?» inföll Charlie.

»Jo, för såvitt den i övrigt har samma riktning
som här», svarade Morton.

»Vi ha lika stor utsikt att träffa på vatten uppåt
som nedåt», fortsatte Charlie; »men om vi följa
ravinen uppåt, komma vi närmare källan i stället för att
avlägsna oss från den, och om vi inte finna något
vatten i ravinen, blir det en lätt sak för oss att taga
fågelvägen till källan.»

»Och så ha vi därtill mycket gynnsammare
terräng utefter den här sandremsan. Charlie, min vän
vi ska göra en förstklassig skogslöpare av er, innan
vi hunnit hem, var viss därpå! Första klass, försedd
med kopparbultar, i Lloyds!»

Charlies förslag vann odelat gillande, och
sällskapet ställde åter kursen västvart, uppåt ravinen. Morton
föredrog att följa bädden, medan de övriga höllo så
rak kurs som möjligt utefter sandremsan ovanför.

Ravinen höll sig allt fortfarande lika torr, och
inga fåglar av något slag visade sig — ett dåligt
förebud. I likhet med de flesta raviner i det inre
slättlandet visade även denna allt emellanåt tecken
till att fullständigt försvinna. Till sist blev den
emellertid trängre och djupare, och Morton upptäckte en
grupp av gummiträd, något högre än de, som
kantade banken. Tvärs över rännan gick en smal
tvärvall av klippor, och då de ridit över denna,
upptäckte de en liten vattensammling, inramad i vass.
Vattnet föreföll ovanligt klart, då Morton närmade
sig randen; hans häst sänkte huvudet för att dricka,
men kastade strax åter upp det med en fnysning av
ogillande.

»Aha, jag förstår», tänkte Morton och satt av.
Han lutade sig ned och hämtade upp litet vatten i
skålhanden.

»Bah!» Det var ettrigt som saltlake.

Han satt upp igen och red upp på brinken för
att ropa efter de andra, som svagt syntes ett stycke
längre bort. De inväntade honom.

»Det blir nog bäst att rida tvärs över till källan»,
sade han. »Det finns visserligen vatten där nere, men
det är saltare än Stilla havet.»

»Men vi ha god ridväg här uppe», invände Brown,
»och det förefaller mig vara klokast att hålla på här
så långt som möjligt, innan vi bryta av mot källan.
Det betyder inte så mycket, om vi finna vatten eller
ej nu, då källan i alla händelser inte kan vara många
mil härifrån.»

»Ni kunna ju följa utmed ravinen ett stycke till,
eftersom ni tyckas ha bättre tur än jag. Det gör
inte mycket till saken, som ni säger, huruvida här
finns vatten eller inte, men det skulle roa mig att
undersöka huruvida pölen där nere innehöll även sött
vatten.»

Morton vände om ned i ravinen, medan de andra
fortsatte uppe utefter dess kant, tills Brown
beräknade, att tre mils ritt genom djungeln, som gick
parallelt med deras väg, skulle föra dem till källan.
Han hojtade efter Morton och avsköt sin revolver,
och sedan vännen väl hunnit upp dem, bröto de av
och voro vid skymningens inbrott åter vid källan.

»Detta är första turen baklänges», filosoferade
Morton, medan de packade upp. »Jag undrar just
huru många gånger till vi ska behöva återvända hit.»

»Tur för oss att ha en så god lägerplats att lita
till», menade Brown. »Vi kunna i alla händelser ta
oss fram till sjön härifrån.»

Vad de nu närmast hade att överlägga om var
följande dags marsch. Morton framkastade en
antydan om, att lerans befintlighet måhända hade den
inverkan, att vattnet i ravinen så småningom skulle
visa sig vara, om än icke alldeles sött, dock endast
lindrigt salthaltiga

»Jag tvivlar därpå», invände Brown, »ty de här
lerformationerna äro i allmänhet saltförande.»

»Det vore bäst, att en av oss toge med sig Billy
och ett par hästar, lastade med vattensäckar. Låt
Billy följa med ungefär tjugu mil, och så får hans
häst ett par vattensäckar, medan de återstående hängas
upp i något träd för att vara till hands, när den, som
följt med Billy — vem av oss det nu blir —
kommer tillbaka.»                                                         
»Ja, det blir nog det enda riktiga», höll Brown
med. »Vem skall följa honom, ni eller jag?»

»Ni har tur med er.»

»Nej. Det var ni, som fann Lee-Lee. Låt oss  
dra lott!»

»Gärna» sade Brown leende. »Men vi ha inte
en kopparslant att singla, fastän vi äro ägare till ett
rikt guldfält.»

»Vi lägga ett par lotter i en hatt!» föreslog Morton

Han tog ett blad ur sin anteckningsbok, rev det
itu, gjorde ett märke på den ena pappersbiten, rullade
ihop båda och lade dem i sin hatt Brown drog
den märkta lappen och var därmed utsedd att lämna
sällskapet.

»Spring nu inte bort med min andel i
guldfyndigheten, medan jag är borta», sade han, då han tidigt
på morgonen tog sin häst för att, åtföljd av Billy
med två hästar, begiva sig åstad. Snart var han ur
sikte i djungeln.

»Vi kunna likaså gärna rida bort till guldfältet
och roa oss där», föreslog Morton. »Det är ändock
ingenting att göra här, förrän han kommer tillbaka.»

De sadlade upp och redo åstad för att använda
återstoden av dagen på att bryta loss och knacka
sönder kvartsklumpar. Mot aftonen återvände de till
lägerplatsen, medförande åtskilliga vackra fynd att
läggas till dem, som de förut insamlat.

»Om vi nu vid hemkomsten visa de här proven»,
sade Charlie, »kanske någon drar sina misstankar och
följer våra spår tillbaka hit.»

»Ja, om vi äro nog dåraktiga att visa dem»,
svarade kusinen, »men vi ska nog se till, att vi inte
göra det, förrän vi äro klara att själva ge oss i väg
och ha ställets läge fullt klart för oss. Om Brown
inte är tillbaka i morgon bittida, göra vi en ny tur
till fältet och genomsnoka det ytterligare.»

Billy återvände med hästarna strax före
skymningens inbrott. Han hade följt Brown några mil
förbi den punkt, där de vänt om, men utan att finna
någon förändring i ravinen, så långt de ridit.

Brown återigen fortsatte efter skilsmässan från den
svarte tjänaren ravinen nedåt. Denna fortfor att
ömsom vidga, ömsom tränga ihop sig, så som det
plägar vara vanligt med inlandsströmmarna, utan att
dock något vatten, sött eller salt, kunde upptäckas.

Tystnaden och ensligheten i förening med
grannskapet av den dystra djungeln på ena sidan verkade
helt naturligt tryckande på hans sinne, och då natten
föll på, stegrades hos honom känslan av ensamhet.
Då det var lönlöst att söka komma vidare i mörkret,
bestämde han sig för att unna sin häst några
timmars vila och att därpå återvända mot lägret.

»Klockan tolv går månen upp», sade han för sig
själv. »Om jag bryter upp då, är jag i dagningen
tillbaka vid vattensäckarna.»

Han tjudrade hästen, slog sig ned vid roten av
ett träd med sadeln till ryggstöd och tände sin pipa.
Ödemarkens djupa stillhet drog sig tillsammans
omkring honom och verkade tryckande genom sin
tystnad. Icke ett blad rörde sig, ingen nattfågel lyfte sin
vinge. Skramlandet från hästens kedja och det
knaprande ljudet från hans tänder, då han avbetade gräset,
voro välkomna avbrott i den ödsliga tomheten. Ingen
förstår fullt vilket sällskap man har i en häst, förrän
han tillbragt några nätter ensam i den obefolkade
djungeln i det inre av landet. Så småningom började
Brown känna sig sömnig.

»Jag vågar nog lura till ett slag», tänkte han.
»Det blir inte långvarigt, då jag sitter rätt så
obekvämt.»

Hans huvud föll tillbaka mot sadeln, och snart
var han djupt insomnad. Plötsligt vaknade han med
en förnimmelse av att han frös och kände sig ruskig.
Han sprang upp och lyssnade efter hästen; allt var tyst

»Jag dåre, som somnade!» tänkte han. »Min
gamla grålle har förstås knallat i väg tillbaka uppåt
ravinen, och nu får jag lunka till fots tillbaka till
lägret Undras vad klockan kan vara.»

Han tog uret ur fickan. Ljuset från stjärnorna
var för svagt, och han rev eld på en tändsticka. I
detsamma blev han angenämt överraskad av att höra
ett högljutt fnysande helt nära intill, och hans häst,
som lagt sig och somnat, reste sig på benen och
skakade sin kropp. Brown kände sig så lättad till
sinnet, att han började klappa och stryka djuret.

»Jag tänkte nästan, att du övergivit mig i all
tysthet, gamla gosse», sade han och drog upp tyglarna
över djurets hals, eftersom det var nära midnatt och
han lika gärna kunde bryta upp i god tid. Just som
han rätade upp sig, efter att ha dragit upp
tjuderpålen, väcktes hans uppmärksamhet på en ljusning
över horisonten i öster.

»Det är månen som går upp», tänkte han och
ledde hästen till trädet, där sadeln låg.

Han lade på sadeln och stod i begrepp att sitta
upp, då han lade märke till, att ljusskenet ej tilltagit
i styrka men väl erhållit en mera rödaktig färgton.

»Månen är litet långsam av sig», mumlade han,
medan han stod där och väntade på att få se
himlakroppen framträda. Men den vägrade envist att
visa sig.

*




TJUGUFJÄRDE KAPITLET.

BRAND I ÖSTER. — BROWN ÅTERVÄNDER TILL
KÄLLAN. — FLERA TORRA RAVINER
UPPTÄCKAS.

Brown väntade tåligt ännu några minuter, och så
slog sanningen honom. Det var icke den uppgående
månen utan en skogseld på långt avstånd.

»Förd— trevligt!» puttrade han, medan han tog
fram kompassen och rev eld på en sticka för att taga
ut riktningen till ljusskenet. »Detta är för långt bort
för mig för att göra något åt saken, därest jag nu
vore hågad därtill, vilket jag icke är. — Vad nu då!
Vad är det för slag?»

Ett skarpt ljus blänkte plötsligt fram genom
träden litet söder om det andra skenet. Detta var
emellertid verkligen månen, och Brown vände sin villiga
hästs huvud i riktning mot lägret, undrande mycket
över vad han sett.

»Skogseldar kunna gå fram hur långt som helst
i dessa obebodda trakter», tänkte han, »och den här
kan redan ha hunnit hundra mil.»

Han nådde trädet med vattensäckarna vid
soluppgången och gav sin häst bådas innehåll, varefter han
fäste de tömda säckarna vid sadeln och red vidare
mot lägret, dit han anlände vid middagstiden.

Morton kunde inte lämna annan förklaring över
eldens förekomst än Brown gjort; den torde hava gått
fram över en lång sträcka, och den förvisade varje
förhoppning på att vatten skulle finnas i dess väg.
För övrigt hade Morton att meddela, att de påträffat

ännu en utlöpare av guldfältet en fjärdedels mil
sydligare. Den nya fyndigheten hade förefallit att vara
lika rik som den förut upptäckta.

Framför dem låg emellertid ödemarken alltjämt
i sitt djupa allvar.

»Jag undrar just», sade Morton, »huruvida det
sydligare finns ännu en ravin, som denna utmynnar
uti, eller kanske vi ha någon norr ut.»

»Sannolikt finns det någon på ena eller andra
hållet, ty den här creeken, som nu drivit gäck med
oss så länge, förefaller icke att vara huvudfåran. Den
försvann nästan fullständigt flera gånger under
gårdagen, och på det ställe, där jag rastade, såg den
mycket obetydlig ut.»

»Vi kunna utan svårighet få frågan avgjord på en
enda dag. I morgon rider en av oss söder ut,
medan den andra beger sig av åt norr — alldeles som
förra gången.»

»Får jag vara med denna gång?» frågade Charlie.

»Ja, ni kan rida norr ut, medan jag knackar sten
vid den nya fyndigheten», föreslog Brown.

Man enades härom och tillbragte därpå
eftermiddagen under allmän sysslolöshet.

Om morgonen begåvo sig Morton och Charlie
åstad i motsatta riktningar, medan Brown satt upp
för att undersöka den nya fyndigheten.

Charlie, som erhållit noggrann instruktion att
endast lita till kompassen, höll kursen rakt nordlig genom
en djungel av tio till tolv mils djup. Därefter kom
han ut på en remsa öppen terräng och upptäckte till
sin glädje en rad av träd, tydande på befintligheten
av en ravin. Vattenrännan i fråga var helt olik den,
som de förut följt, i det att denna snarare hade
karaktären av en kedja av grunda laguner, samtliga
uttorkade och förbrända. Charlie följde ravinen ett
stycke bortåt för att därefter, då ej ett tecken till
fuktighet stod att upptäcka, vända om mot lägret, belåten
med att ha åtminstone något att inrapportera. När
Morton snart nog inträffade på platsen, hade även
han egendomligt nog påträffat en lika uttorkad
flodränna. Brown skisserade upp de olika ravinerna på
en bit papper.

»Det slår mig», sade han, »att dessa båda, därest
de nu fortsatta i de riktningar de hade, när ni
upptäckte dem, torde sammanlöpa med den, som jag
gjort bekantskap med, icke synnerligt många mil från
ett ställe, där jag hade mitt nattläger.»

»Om vi skulle dela på oss», föreslog Morton.
»Ni och Charlie med reservhästarna följa till
exempel den flodränna, som Charlie påträffat, medan jag
tar de svarta samt de återstående hästarna med mig
åt det andra hållet. Om er teori håller streck, böra
vi då åter mötas, där ravinerna sammanlöpa. Det
parti, som först kommer dit, inväntar det andra.»

»Men om det inte skulle finnas vatten i
någondera rännan?»

»Så kunna vi vända om hit.»

»Och om er ravin stöter till vår på ännu något
ställe högre upp än där vi träffa på en
föreningspunkt eller tvärtom, hur skall då det partiet, som
gjort halt vid den längre ned belägna
föreningspunkten kunna veta huruvida det andra partiet väntar på
något ställe högre upp?»

»Hm, det där vänder upp och ned på
alltsammans», puttrade Morton. »Men jag föreställer mig,
vi kunna klara ut saken genom att följa ravinen
ett stycke till uppåt eller nedåt.»

»Gott, det låter höra sig», tyckte Brown. »För
övrigt äro vi väl inte sådana perukstockar, att vi
förlora känningen av varandra, därför att vi ridit några
mil åt skilda håll.»

På morgonen blev den dryftade planen omsatt i
handling, i det att sällskapet lämnade källan, som de
hoppades för sista gången. Den ravin, som Brown
och Charlie följde, visade sig vara särdeles slingrande
i sitt lopp. Medan de bestodo sig med en kortare
middagsrast, tog Brown ut avståndet medelst död
räkning och kom därvid till det resultat, att de, medan
de tillryggalagt mer än femton mil, dock icke hunnit
mer än tio mil fågel vägen. Alltjämt pekade
emellertid ravinen i huvudsaklig riktning mot den andra
flodrännan, som de beräknade att träffa på fram mot
aftonen.

Allt efter som de redo framåt, vidgade sig den
öppna remsan, samtidigt med att vattenhålorna
förekommo sparsammare; allt gav emellertid samma
intryck av ihållande torka. Vid fyratiden på
eftermiddagen kom den andra ravinen i sikte, men ej en
skymt av vännerna kunde upptäckas.

»Undrar just hur det gått för er kusin», yttrade
Brown till Charlie. »Hurra! där ha vi honom!»
utropade han plötsligt, då en ryttare syntes närma sig
från banken i den gamla creeken.

Morton, som nu upptäckt dem, höll in sin häst
för att invänta dem.

»Nå, hur är det med vattnet?» frågade han, då
de kommit närmare.

»Inte så mycket som en droppe! Jag tror knappt,
att där funnits något alltsedan Noaks syndaflod. Hur
har det gått för er då?»

»Det fanns ingenting i den ravinen, som vi följt,
men där den förenar sig med den här, omkring två
mil uppåt, härifrån räknat, påträffade vi en mindre
vattenhåla.»

»Salt?»

»Nej, fullt drickbart — med en svagt sötaktig
smak.»

»Jag föreställer mig, att där är mera vatten nu än
när Stuart besökte stället; de där hålorna bli saltare
i den mån de torka ut. Anser ni, att det är samma
vattenhåla som han omnämner?»

»Jag tror det», svarade Morton, medan de vände
för att rida uppåt ravinen. »Och nu torde vi kunna
ta oss fram till berget, även om det inte skulle
lyckas oss att komma över lerfältet.»

»Det låter i alla händelser gott. Kunde ni se
skogselden.»

»Det såg ut att vara en tung bank av rök i öster,
och vi måste få fatt i något träd i afton med god
utkik.»

Lägerplatsen var jämförelsevis god, även om
gräset däromkring var något uttorkat. Efter något letande
funno Brown och Morton ett gummiträd, i vilket de
äntrade upp; trädet var emellertid icke tillräckligt
högt för att bereda dem god utsikt över den
omgivande trakten. Det lyckades dem dock att fastslå, att
en våldsam skogseld rasade i öster, och sedan det
blivit mörkt, syntes skenet från elden fullt tydligt.
Brown påstod, att det nu icke lyste så starkt som
när han först såg det, något som tycktes tyda på att
elden var mera avlägsen.

Följande dag inslogo de rak kurs utefter ravinen
mot berget samt redo hela dagen genom en
ofruktbar trakt, bevuxen med djungel. Under natten måste
hästarna stå bundna vid trädstammar, då det fanns
varken gräs eller vatten åt dem. Man kände sig i
alla händelser säker om att följande dag hinna fram
till ravinen.

»Vi böra snart nog ha hunnit fram till den stora
slätten», yttrade Morton, medan de på morgonen
gjorde sig redo till uppbrott. »Det vill säga, om
var beräkning av våglängden är något så när riktig.»

De hade ridit en knapp halvtimme, då de helt
plötsligt kommo ut ur djungeln på öppna slätten,
På långt avstånd framför dem syntes berget, som var
deras mål, avteckna sig mot en mörk bakgrund av
rök. Elden hade tydligen tagit sin väg bortom
berget, alldenstund slätten, som var bevuxen men lättantänt
torrt gräs, icke ens var avsvedd.

Sedan de väl sluppit ut ur djungeln, kunde de
färdas snabbare, och fram på eftermiddagen voro de
ännu en gång framme vid foten av berget. Hela
östra sidan av ravinen var avbränd, och när de
bestigit berget, kunde de se huru elden härjat
spinifexdjungeln och bränt landskapet norr ut. Allt
föreföll ännu torrare än förut, ty hettan från lågorna
hade svett löven på de lågväxta träden, så att endast
en vidsträckt yta av förtorkat lövverk utbredde sig
under dem.

Lyckligtvis fanns det gott bete för deras hästar
såväl utefter branterna av ravinen som på öarna i
dennas botten, och då de två sista dagarna hade
varit nog så ansträngande, bestämde de sig för att
rasta några dagar samt se sig om litet i den
kringliggande trakten, huru ringa lockelse denna än
erbjöd. De föredrogo i alla händelser att stanna kvar,
där de voro, framför att återvända till deras gamla
lägerplats vid lagunerna, där gräset sannolikt nu vore
avbränt. Det första man hade att göra var att på
kartskissen lägga ut hela vägen, som de färdats,
sedan de lämnat lagunerna, samt att i övrigt korrigera
skissen, något som nu lät sig göra, sedan de
kommit tillbaka till en känd punkt. Det visade sig nu,
att deras döda räkning varit riktig nog samt att
arbetet i sin helhet utförts på tillfredsställande sätt.

En utflykt följande dag nedåt ravinen övertygade
dem om, att denna hopplöst förlorade sig i den
sanddjungel, som sträckte sig åt ost och söder.
Morgonen därpå var Morton uppe i daggryningen och
på väg upp för berget i avsikt att nå toppen före
solens uppgång, den lämpligaste tidpunkten för att
kunna se på långt avstånd. Öster ut brann elden
alltjämt långt borta, fastän den nu tycktes hava något
avtagit i styrka. Morton hade medtagit sin kikare
och började nu omsorgsfullt spana runt horisonten.
Till sist fästes hans uppmärksamhet vid en särskild
punkt i söder. Han tog ut riktningen på
kompassen och steg därefter nedför berget. De övriga i
sällskapet voro på benen, färdiga att börja sin
frukost.

»Jag har sett klippkullen», sade Morton.

»Vad för slag! Den som den gamle svartingen
omnämnt för Stuart, efter vad denne låtit förstå?»

»Jag tror det. Ni kan skönja den med blotta
ögat, men i kikaren ser jag den fullt tydligt. En kal,
brunfärgad kägla, som skjuter upp ur djungeln.»

»Hur långt är det dit?

»Knappt mer än femton mil, skulle jag tro. Det
förvånar mig, att ingen av de svarta kunde visa Stuart
dit.»

»Tycker ni, att vi ska försöka?»

»Ja, jag vill gärna bese platsen grundligt, innan
vi bege oss hemåt.»

»Nåja, ni kan räkna på mitt sällskap, gamla gosse.»

På morgonen satte de sig i marsch efter
Mortons kompasstreck. Avståndet var ungefär det, som
han uppgivit, och ritten gick raskt undan.

Omgiven av en smal remsa öppen terräng, reste
sig en koniskt formad pik till en höjd av omkring
etthundrafemtio fot och med släta och nakna sidor
av granit. Efter att hava lagt hästarnas tyglar om
stammen på ett mindre korkträd klättrade de båda
männen upp till toppen. Brown, som förut besökt
västra Australien, hade sett dessa granitbildningar,
äro egendomliga för nämnda koloni, men för
Morton voro de något alldeles nytt. Utsikten uppe
från toppen var för övrigt vidsträckt. I öster och i
söder utbredde sig djungeln för blicken. Plötsligt
iakttogo de båda två samtidigt i väst till syd en
öppen fläck, i vilken det syntes något lysande, alldeles
som en reflex av solen. Morton riktade kikaren
ditåt.

»En salt sjö», förklarade han.

Brown tog kikaren.

»Ja, utan tvivel en salt sjö», sade han. »Vi ska
ta riktningen och det ungefärliga avståndet; det kan
vara så gott att ha allt sådant undangjort.»

De stego därpå ned från toppen samt redo runt
om berget för att se efter huruvida det fanns några
hålor vid dess fot, såsom ofta nog plägar vara
händelsen. Ett par tre stycken sådana påträffades, men
små och uttorkade.

»Jag kan inte se någon fördel i att vi fördjupa
oss i den där djungeln öster ut», yttrade Morton,
under det de redo tillbaka. »I övermorgon bryta vi
upp.»

De nådde lägret i god tid.

*



TJUGUFEMTE KAPITLET.

ANFALLNA AF DE ÖVERLEVANDE WARLATTAS. —
LEE-LEES DÖD. — DE SISTA KANNIBALERNA.

Dagen därpå togo de sig ledigt. Vid elvatiden
på förmiddagen föreslog Morton, som stod och
pratade med Brown i skuggan av ett träd, att de skulle
döda några timmar med en ridtur uppåt ravinen.
Han ropade åt Billy att leda fram ett par hästar.
Charlie, som befann sig inne i tältet, svarade, att den
svarte tjänaren gått ut på jakt tillsammans med
Lee-lea. Deras kläder lågo nämligen kastade på marken

— en svart försummar aldrig att taga av sig
kläderna, när tillfälle därtill lämnas.

»Jag går och hämtar hästarna», fortsatte Charlie,
när han hörde vad kusinen önskade. »De äro nere
i ravinen.»

Han tog ett par betsel och gick. Under tiden
gjorde Morton och Brown sadlarna i ordning.

Hästarna voro icke långt borta, och Charlie
syntes snart, ledande ett par stycken. Han var nästan
framme vid lägerplatsen, då ett gällt rop av
förskräckelse hördes i närheten.

Billy syntes komma rusande ur skogen, hojtande
och gestikulerande, och bakom honom linkade
Lee-lee. Man behövde icke fråga vad som stod på;
bakom dem kommo mörka figurer med höjda spjut,
ivrigt förföljande de båda andra.

»Warlattas!» skrek Brown och rusade efter
gevären. Charlie stod som fastnaglad av bestörtning.
Två kannibaler voro redan med sina spjut inpå
flyktingarna, medan de övriga trängde på så ivrigt, att
de icke lade märke till de vita männen. För
Charlie gick alltsammans undan med blixtens hastighet.
Spjuten flögo åstad, och gevären knallade så tätt på
varandra, att det lät nästan som blott ett skott. Billy
och Lee-lee föllo, samtidigt med att de båda
Warlattas stupade raklånga på marken. Hejdade av
skotten, stannade de övriga och vände för att fly. Men
magasinsgevären hördes än en gång, och en
Warlatta föll med sönderskjutet ben; en annan hade fått
en spetskula mellan skulderbladen och låg orörlig
som en sten.

»Fort!» ropade Morton. »Inte en enda får
komma undan!» Han och Brown nappade tyglarna ur
Charlies hand, kastade sig upp och galopperade
därifrån barbacka likt rasande furier för att upphinna
de två återstående flyktingarna.

»Se till Billy!» ropade Morton åt Charlie, medan
han hetsade sin förvildade häst framåt.

De svarta sökte sin räddning inåt skogen, men
det var för sent för dem att nå betäckning med två
av Centralaustraliens bästa ryttare i hälarna, törstande
efter deras blod. Medan Charlie sysslade med Billy,
såg han sin kusin jaga efter den ena flyktingen,
varefter båda försvunno bland träden; knallen från en
revolver talade emellertid strax därpå sitt allvarliga
språk. I nästa ögonblick hördes ytterligare två skott,
kommande från det håll, däråt Brown setts rida.

Billy hade rest sig i sittande ställning, då Charlie
närmade sig honom; han hade fått ena benet
genomborrat av ett spjut. Den stackars Lee-lee var
redan död. En Warlattas spjut hade gått genom
hans hjärta.

Mortons och Browns röster hördes nu närma sig.
Ryttarna stannade vid den sårade vilden, och Morton
gled ned ur sadeln. Charlie vände bort sitt huvud,
anande vad som skulle följa. Intet förbarmande med
kannibalerna! Han hörde en revolver knalla, och
Lee-lee var hämnad.

Morton närmade sig nu, ledande hästen vid
tygeln, medan han stack revolvern tillbaka i bältet.
Båda männen voro upphetsade, och deras ögon
flammade ännu av stridens vilda eld.

»Stackars Lee-lee!» yttrade Brown, där han stod
lutad över den döde. »Vi tyckas ha varit hans onda
genier.»

»Vi ha också varit det för Warlattas, Gudskelov»,
sade Morton bistert. »Nu äro de i alla händelser
bortsopade.»

Sorgespelet hade gripit dem alla djupt, och de
beklagade det öde, som drabbat halvblodet, då denne
så oförmodat mött sin död, just när allt föreföll som
mest lugnt och fredligt

Billys tillstånd krävde emellertid deras
uppmärksamhet. Lyckligtvis var spjutet icke försett med
hullingar, och det hade för övrigt genomträngt endast
den köttiga delen av låret. Det var lätt nog
utdraget och såret förbundet, varefter Billy kände sig
jämförelsevis kry.

Han berättade hurusom han och Lee-lee varit på
väg mot lägret, då de upptäckte Warlattas, vilka
synbarligen lurat på dem en stund. Därest Billy varit
försedd med eldvapen, torde han hava skrämt dem
på flykten, men då han nu hade endast en yxa i
handen, ansåg han försiktighet vara det bästa beviset
på mannamod och gav sig till att fly, därvid i sin
upphetsning förgätande, att Lee-lee, som var halt,
icke förmådde följa honom.

De begrovo denna sista påminnelse om
Leichhardts till undergång dömda expedition vid foten av
berget; Warlattas' döda kroppar lämnades däremot
åt kråkor och örnar.

»Det är kanske bäst som skett, hur ruskigt det
än är», sade Morton. »Dessa sex demoner skulle
aldrig ha kunnat betvinga sin mordlust, och hade vi
icke gjort den här avstickaren, torde vi inte ha träffat
på dem. Och så hade de än en gång gjort en
påhälsning borta vid sjön för att avsluta sitt hemska
arbete.»

»Men varifrån hade de fått sina vapen?»

»Det måtte ha funnits några stycken kvarliggande
i flaskträdet vid basaltfältet. Vi tittade inte noga efter,
som ni kanske minns.»

»Nåja, nu är det väl också slut på alltsammans,
hoppas jag.»

»Ja, för såvitt icke någon träffar på Lee-lees
bröder och systrar hos stammen där nord på.»

Sällskapet var nu genom omständigheternas makt
nödgat att kvarstanna på platsen, till dess Billy åter
bleve i stånd att rida. Och det blev en tröttsam tid
för de andra. En utflykt till det varma träsket
visade dem, att vattnet under deras vistelse vid sjön
runnit undan och att moraset blivit så uttorkat, att
elden kunnat härja det, avbrännande trädens grova,
lättantändliga bark och slickande vassen runt omkring
den lilla sjön, som nu förvandlats till en enda yta
av förtorkad och sprucken dy.

»Det är en fråga, som städse står obesvarad för
mig», förklarade Brown, då de kommit till det ställe,
där Warlattaspåret ledde inåt basaltklipporna. »Tror
ni, att Murphy tvangs att deltaga i deras
kannibaliska måltider?»

»Jag också har tänkt därpå», svarade Morton, »och
kommit till den övertygelsen, att han icke tvingats
därtill, åtminstone icke så länge han ännu var vid
sina sinnens fulla bruk. När vi sågo honom, var han,
som ni minns, nästan blind och berövad sina
själsförmögenheter. Ankaret, som vi funno inristat i
trädet vid lagunerna, ger mig anledning att tro detta;
jag tror nog, att där fanns mycket mera jämte en
mängd märken, som de övriga gjort. Såväl uppåt
som nedåt ravinen fanns det gott om villebråd, och
han torde ha tillbragt det mesta av sin tid med att jaga,
tilldess han blev alltför svag för att lämna grottan.»

»Det gläder mig att höra detta, eftersom jag är
av samma uppfattning. Jag vill gärna tro, att varje
vit man, hur nedsatt han andligen än månde vara,
skulle föredraga döden.»

»Man har dock hört talas om män, som genom
hunger i öppen båt på havet mistat förståndet;
Murphy åter kan icke hava varit utsatt för en slik
prövning. Nej, jag tror och känner mig mest
tillfredsställd med den öfvertygelsen, att han icke hade
någon del i deras illdåd eller ruskiga ceremonier, så
länge han var tillräknelig för sina gärningar.»

»De torde icke ha tillåtit honom följa med på
deras rövartåg, av fruktan för att han skulle rymma
sin kos. Han var synbarligen i deras ögon ett slags
gudomlighet.»

Sällskapet satt av, band hästarna vid trädstammar
och tog en kort promenad inåt bland klipporna. Där
de gingo fram, försvunno efterhand alla tecken till
något spår, i det att hela terrängen var en enda
hopgyttrad massa av stenblock, uppstaplade det ena på
det andra, liggande huller om buller och upphettade
av en glödande sols strålar. Luftens starka värme i
förening med den ännu hetare utstrålningen från
klipporna gjorde, att de med glädje återvände till den
plats, där de kvarlämnat hästarna.

»Man kan inte undra på, att den stackars Stuart,
ensam och barfotad som han var, inte förmådde
komma vidare långt framåt», anmärkte Morton.

»Hur skulle det ha gått, om han mött Warlattas?»

»Han torde ha satt en hälsosam skräck i dem
och jagat dem på flykten. Och även om de lyckats
döda honom, vågar jag svära på, att en stor del av
dem dessförinnan blivit berövade sin andel i den
blivande festmåltiden på honom.»

»Det gör mig ont att tänka på, hurusom en
sådan man av ödet tvangs att tillbringa sitt liv bland
vildar.»

Billys sår läktes snabbt, såsom vanligtvis är
händelsen bland naturfolk, men han var ännu icke i stånd
att sitta till häst. Den skugga, som stackars Lee-lees
död brett över deras sinnen, gjorde dem angelägna
att få bryta upp och lämna den på dystra minnen
så rika lägerplatsen. Vädret hade varit oavbrutet
vackert, alltsedan de ridit hemifrån. Under aftonen i
fråga samlade sig emellertid ett åskväder, och mot
natten överdrogs himlen med moln, varefter hela
rymden blev ett enda eldhav av varandra korsande
blixtar, medan ett oavbrutet mullrande av åskan
hördes från alla håll och kanter. Man hade emellertid

vidtagit sina förberedelser och avvaktade nu med
intresse stormandarnas framfart.

»Undrar om inte det blir en torr sandstorm till
sist», yttrade Brown.

I öster kunde man vid varje blixt se ett lågt svart
moln närma sig.

»Det är stormen som kommer», förklarade
Morton, »och den för med sig all askan från det
avbrända landet. Vi komma att bli kvävda av sot och
stoft.»

Medan han ännu talade, lystes rymden upp av
ett bländande vitt sken, åtföljt av ett dunder, som
tycktes skaka själva berget i dettas grundvalar. En kall
vindstöt, som på sina vingar medförde aska och sand,
svepte över lägret och hade så nära bortsopat tältet.
Så kom regnet i ett enda våldsamt flöde. Under nära
en timmes tid fortfor skyfallet; de täta ljungeldarna
gjorde natten nästan ljus som dagen, och under tiden
dånade åskan oavbrutet. Därpå rullade ovädret bort
i västlig riktning, och stjärnorna började titta fram;
ett tropiskt åskväder hade nått sitt slut. På
morgonen var himmelen åter klar, och luften kändes
uppfriskad och angenäm att inandas.

»Jag vill bli hängd, om jag kan stanna kvar här
längre», förklarade Morton. »Billy, om du inte snart
blir kry, lämna vi dig ensam här.»

Den svarte såg helt förfärad ut, innan han
uppfattade, att hotelsen endast var ett skämt.

Brown, som tjänstgjort i egenskap av läkare,
menade, att de borde kunna åstadkomma något slags
bärstol åt den sårade och på så sätt färdas med korta
väglängder.

»Det går nog för sig», tyckte Morton. »Åskvädret
torde ha fyllt hålorna i granitklippan med vatten.
Hvad säger ni om en ridtur dit och sedan till den
salta sjön som vi sågo på avstånd?»

»Det kommer att döda tiden. Men vi bryta inte
upp förrän i morgon; det må gärna torka upp litet.
Under tiden laga vi till en spjälbur för Billys ben.»

*



TJUGUSJÄTTE KAPITLET.

BESÖK VID DEN SÖDRA SALTA SJÖN. — INLANDETS
FRAMTID. — FALSKT ALLARM. — UPPBROTT.

Billys bärstol eller »spjälbur» visade sig väl
motsvara förväntningarna, och sällskapet bröt alltså upp
på morgonen, medtagande några dagars förråd, för
den händelse man nödgades kampera på öppna fältet.
Marken var ännu något uppblött, dock icke så
mycket att ritten försvårades, och de framkommo i god
tid till granitklipporna. Eftersom de hade riktningen
till den salta sjön klar, behövde de icke klättra
uppför klippan än en gång, utan redo runt om dess fot för
att se efter huruvida vattenhålorna voro fyllda. De
visade sig vara fulla upp till randen, beroende på att
klippans starkt sluttande branter gjort samma tjänst
som ett hustak med att hopsamla och leda ned
regnvattnet. Härifrån fortsatte de till sjön, som de
uppnådde vid 1-tiden på middagen efter att hela vägen
ha färdats genom ökensand. Sjön var avsevärt större
än den de förut besökt norr ut, men den omgivande
terrängen var kal och ofruktbar. Så gott som inga
spår efter infödingar kunde upptäckas på platsen; icke
ens någon brunn syntes ha blivit grävd. Marken var
tydligen så bemängd med salt, att vattnet var
alldeles oanvändbart


»Vilken ödemark!» utbrast Brown och kastade en
blick runtom det ödsliga sceneriet.

»Ja, det är den mest hopplösa syn man gärna
kan tänka sig. Och likväl, om detta artesiska
vattensystem befinnes utsträcka sig till det inre av
landet, kommer det att med tiden förändra hela
skaplynnet hos denna del av Australien. Spinifexgräset
skulle inte kunna växa här, därest icke klimatets
torrhet lade hinder i vägen för all annan växtlighet; det
här ogräset trivs även utan någon som helst
bevattning. Nej, bränn av djungeln eller låt rödja bort
den på något annat sätt och anordna tillfredsställande
bevattning av jorden, och man skall få fram
hundratals värdefulla produkter ur marken.»

»Ni är optimist, Morton, i fråga om dessa saker.»

»Ja, det är jag rörande Australiens framtid. Jag
tror, att innan nästa århundrade gått till ända, skall
landet vara bebyggt från öster till väster.»

»Om man kunde fylla alla uttorkade laguner och
raviner, som vi passerat, med ert artesiska vatten,
skulle kanske klimatets stränghet mildras.»

»Säkert», menade Morton. »Och låt oss nu taga
en ridtur runtomkring denna inlandssjö i smått.»

»Lukten liknar i alla händelser havets. Jag är
övertygad om, att vattnet i sjön är starkt salthaltigt.
Och hela landet omkring är ju salt.»

»Det är tillfyllest bevisat, att dadelpalmen trivs
vid stränderna av salta sjöar. Dessa behöva alltså icke
nödvändigt vara ofruktbara.»

Då ingenting vidare av intresse stod att upptäcka,
återvände de till granitklippan, där de vattnade sina
hästar. Och eftersom det ännu skulle vara dager ett
par timmar, fortsatte de därpå ritten tillbaka mot
lägret.

»Tänk, om vi lämnat lägret på samma sätt utan
tanke på, att de där sex Warlattas ströko omkring i
buskarna!» utbrast Brown. »Vilket blodbad kunde
det icke ha blivit!»

»Ja, jag ryser vid tanken på vår obetänksamhet.
Ty vi hade bort ihågkomma vad vi hade att vänta
från deras sida.»

När mörkret föll på, befunno de sig ännu
omkring tre mil från lägret, och ritten genom djungeln
var betydligt försvårad. Plötsligt hördes, då de voro
i närheten av berget, ett gevärsskott, snart följt av
en annan knall, liknande skrällen av en hagelbössa.

»Herre Gud, vad står nu på!» utropade Morton.

Båda två avsköto sina revolvrar till signal, att de
voro i närheten, och skyndade framåt så hastigt de
förmådde. Så snart de nått öppna fältet, satte de
hästarna i galopp rakt mot lägret. Allt föreföll
emellertid lugnt, och Charlie tycktes förvånad över deras
brådskande ankomst.

»Vad sköt du på?» frågade Morton nästan
vresigt, förargad över att ha blivit narrad genom falskt
allarm.

»Jag vet det knappast själv», svarade Charlie.
»Jag hade upphört att vänta er i afton och satt här
ute med Billy, då han plötsligt ropade, att någonting
rörde sig bland klipporna där uppe. Då jag tittade
ditåt, kunde jag tydligt urskilja en mörk figur, som
strök omkring bland klipporna. Jag prejade honom,
och då intet svar följde, sköt jag ett skott i luften.
Vad det nu var för några, så försvunno de, men voro
där åter om några minuter, då jag sköt ett skott med
hagelbössan, med den påföljd att de ånyo försvunno.
Billy ropade, att det var Jinkarras, och drog filten
över huvudet — och förmodligen har han den ännu
kvar.»

»Hur sågo de ut?» frågade Brown.

»Det var för mörkt för att se tydligt, men det
var säkerligen inte några infödingar, för såvitt vi inte
träffat på något dvärgfolk.»

Billy, som förmåtts taga filten från huvudet,
försäkrade med bestämdhet, att det var Jinkarras de sett;
detta borde han bäst veta, som en gång, då han
var barn, blivit nattetid bortrövad av en sådan.

»Och hur kom du hem igen?» frågade Morton.

Billy började en lång harrang om hurusom han
en gång vaknat vid att finna sig gripen av en
kortväxt, luden man med röda ögon. Hans berättelse
slutade emellertid litet osäkert, i det att hans nästa
hågkomst gick ut på, att han befann sig hemma i
familjens läger, där han av sin moder trakterades med
häftiga slag med skaftet av en nulla-nulla. Han
framhärdade dock i sitt påstående, att det var Jinkarras
han sett och att dessa levde under jorden.

»Det skulle icke förvåna mig», utbrast plötsligt
Brown, »om denna legend rörande Jinkarras, vilken
är allmänt gängse i hela Centralaustralien, vore en
kvarlevande tradition, visserligen mycket förvanskad,
angående våra högt aktade gamla vänner
djävulsdyrkarna.»

»Inte alls osannolikt», menade Morton. »Och i
morgon ska vi ta närmare reda på de här Jinkarras.»

Före frukosten gick Charlie ut för att undersöka
marken, där han under natten sett figurerna; men
intet annat stod att upptäcka än några väldiga
stenblock, mot vilka han — det visste han med säkerhet
— icke avlossat något skott.

Morton var kort därefter på platsen och fann strax
anledningen till allarmet. Han ropade Charlie till sig
och utpekade för denne några spår på marken.

Detta är en typisk väg för klipp-kängurun»,
förklarade han, »med den skillnad blott, att askan efter
det avbrända gräset täckt spåren. Djuren ha under
natten sökt sig hit för att avbeta det späda gräset
på sluttningen av ravinen, vilket alltid spirar upp
strax efter ett regn. Några av dem ha förmodligen
hoppat omkring på stenblocken.»

Hans förklaring godtogs emellertid icke av Billy,
som alltjämt var övertygad om, att det varit Jinkarras,
och som därför även var angelägen om att komma
därifrån.

Man anordnade nu en spjälning kring hans
skadade ben och lät honom försöka sig på några korta
ridturer för att vänja sig vid rörelsen.

Det var med känslor av odelad belåtenhet som de
äntligen voro färdiga att på allvar bryta upp och
lämna ett slälle, som hade så obehagliga påminnelser
för dem. I avsikt att minska färdens besvärligheter
för Billy anslogo de två dagar åt ritten till lagunerna
och kamperade i överensstämmelse härmed första
natten vid ravinen ovanför vad som förut varit den
heta sumptrakten.

Följande natt tillbragtes på den gamla lägerplatsen
vid lagunerna, och sällskapet kände sig därmed
äntligen vara statt på hemfärd. Man hade förfärdigat
ett par kryckor åt Billy, som därigenom satts i stånd
att linka med på vad han kallade sina
»waddy-mun-doees.»

En dag anslogs åt välbehövlig vila, då det ännu
fanns gott bete på lagunens stränder, fastän
kringliggande trakt härjats av elden. Man tog itu med en
grundlig undersökning av träden såväl uppåt som
nedåt ravinen, och då man härvid fann ankarets
emblem inristat å ytterligare en del trädstammar, ansåg
man sig därmed ha fått en viss bekräftelse på sina
antaganden rörande Murphy.

Enär ovädret vattenfyllt den lilla håla, som de
stannat vid, när de första gången sågo slätten och
kalkklippan, gjorde de ett kortare uppehåll på platsen i
avsikt att bereda Billy någon lättnad i strapetserna.
Med den hågkomst de hade av terrängens skaplynne
kunde de icke vänta sig att finna något vatten utefter
spåret genom djungeln.

Om morgonen dagen därpå höllo de allesammans
utkik efter det ställe, där de första gången mött
Warlattas. Vid framkomsten dit funno de, att liket var
undanskaffat; de sex svarta, som sänts till platsen, hade
förmodligen fullgjort sitt uppdrag att föra den döde
till begravningsplatsen.

»Jag föreställer mig», sade Brown, »att det endast
var med framstående medlemmar inom stammen man
gjorde sig omaket att färdas så lång väg. Men var
ha de då gjort av alla de andra?»

»Jag har glömt alltsammans», utbrast Charlie.

De båda äldre sågo frågande på honom.

»När jag var nere i det där hålet, det första
nämligen, icke det som stod i förbindelse med tunneln»,
fortsatte Charlie, »såg jag bland klippblocken en del
ben och skallar. Och jag tror, att det var dessa som
gjorde Billy så förskräckt. Jag såg, som sagt, endast
en del, men där torde ha funnits tusental; allting
var överhöljt med dy, och våra ljus lyste dåligt.»

»Vid den brådska, som då rådde», menade
Morton, »torde gemene man ha kastats i den heta källan,
då de trängdes med varandra att komma ut.»

»Sannolikt», svarade vännen. »Men ni måste
knoga på; vi ha ett gott stycke väg framför oss.»

Hästarna rörde sig livligt framåt det upptrampade
spåret, och då Billy icke visade några tecken till
trötthet, gick färden snabbt undan. Såsom de väntat
sig, ledde spåret dem raka vägen till den öppna
terrängen med sanddyner, där begravningsplatsen var
belägen. Här väntade dem en överraskning. Elden
hade gått fram söder ifrån, och hela landskapet var
svart. Och än mera, de snikna lågorna hade
angripit de torra grenar och kvistar, vilka bildade
underlagen åt de döda kropparna, och vad som nu
återstod av dessa senare var endast halvt förkolnade
ben, kringströdda här och var.

»Det ser ut, som om ödet velat i ett enda slag
utplåna alla spår efter Warlattas», yttrade Morton,
medan de från sadlarna blickade omkring på
lämningarna efter kannibalernas kyrkogård.

»Men hur kan det komma sig, att icke detta
inträffat förr?» undrade Brown.

»Det förstår jag inte. De torde varje år ha fått
det nedbränt och av någon anledning icke brytt sig
därom. Hur som helst, sörjer jag inte därför, ty
om landet är likadant ett stycke söder ut, skall jag
nog taga itu med det.»

»Det låter höra sig. Och låt oss nu komma i
bivack, innan det är mörkt. Det finns tillräckligt
med obränt gräs vid vattenhålan för våra hästar.»

Detta visade sig även vara händelsen, och snart
flammade en munter lägereld, kring vilken sällskapet
slagit sig ned för att samspråka en stund.

»Om ni verkligen med allvar tänker på att taga
upp ett stycke land här», sade Brown, »kunna vi
lika så gärna ta det i skärskådande under
morgondagen, eftersom vi ju ändock äro här på platsen.
Och hästarna komma endast att vinna därpå för
återstoden av färden, ty kom ihåg, att, såvitt vi nu kunna
beräkna, finns det inte något vatten på hela vägen
härifrån till stationen — en sträcka på minst hundra mil.»

»Av traktens utseende att döma har ovädret gått
fram här, och det bör ha kvarlämnat något vatten i
de lerhålor vi passerade.»

»Åskväder äro icke mycket att lita på. I regeln
inträffa de på sådana platser, där man inte har något
gagn av dem. När vi bryta upp, göra vi alltså klokast i
att utgå ifrån, att det under hela vägen inte kommer
att finnas något vatten, även om jag som ni tror,
att vi ska påträffa något åtminstone.»

»Så som sakerna nu stå», sade Morton och drog
filten över sina skuldror, »ha vi knappast något annat
tydligt bevis för att Warlattas någonsin funnits till
än det här upptrampade spåret i djungeln.»

»Såret i Billys ben», mumlade Charlie sömnigt.

*




TJUGUSJUNDE KAPITLET.

ÅTER HEMMA.

Början av färden följande morgon tedde sig
lovande. Ravinen fortsatte med vattenrikt lopp
omkring femton mil framåt genom rikt gräsbevuxet land.
Eldens framfart hade givit åt den svärtade marken
ett allmänt intryck av förstörelse, men detta förmådde
icke helt dölja landskapets obestridliga fruktbarhet
och därav härflytande värde. Efter hand drog sig
djungeln, som ryttarna för någon kortare tid förlorat
ur sikte, tillsammans från båda sidor, och det var
påtagligt, att ravinen snart skulle alldeles försvinna,
sedan den väl kommit in i buskskogen. Sällskapet
var åter vid lägerplatsen tids nog att göra en
avstickare uppåt ravinen för att förvissa sig om, att
intet oroande fanns åt det hållet. Efter slutad måltid
företog Brown en undersökning av den närmaste
trakten i avsikt att utröna huruvida den var 
guldförande. Efter att ha förvarat en del fynd i
medförda bleckskålar yttrade han:

»Vi måste ge något namn åt den här fyndigheten, 
men vilket? Ni får rösta först, Charlie.»

»Warlatta-dynerna?»

»Bra», tyckte Morton. »Vi kunna inte hitta på
något bättre. Skål för Warlatta-dynerna!»

»Men guldfältet då?» sade Brown.

Det blev tyst en stund, medan en var funderade
över ett lämpligt namn.

»Om vi skulle uppkalla det efter Stuart, som var
dess förste upptäckare», föreslog Morton.


»Nå, Stuarts fält då — och så ett glas till hans minne!»

Skålen dracks under tystnad.

»Detta påminner mig om», anmärkte Brown, »att
den delen av dagboken, som handlar om upptäckten
av guldfältet, måste noga uteslutas ur såväl originalet
som våra avskrifter.»

»Vi ska strax sköta om den saken för att vara
säkra. Dagboken kan, om så skulle påfordras, när
som helst återställas i sitt ursprungliga skick. Under
tiden är det alldeles överflödigt, att vem som helst
lägger sin näsa i vårt fynd.»

Arbetet var snart undanstökat, och den borttagna
delen av dagboken gömdes omsorgsfullt.

»Ännu en natt och så hemma igen», yttrade
Charlie belåten, då de följande morgon sutto upp.
»Jag har inte under hela färden tänkt så livligt som
nu på den gamla hederliga stationen.»

Djungeln, som berett dem så mycket besvär under
färden hemifrån, måste än en gång passeras. Och
det var med saknad de lämnade Warlattas' väl
upptrampade spår. Till ryttarnas fördel hade ovädret
röjt upp en stor del av vägen, så att de utan vidare
svårigheter nådde hemmet.

»Vi ha inte förlorat en enda häst, trots det att vi
haft att färdas genom så uttorkat och ödsligt land»,
anmärkte Morton, medan de redo fram över de
välkända fälten några mil från stationen.

»Och det är något att vara stolta över», tyckte
Brown. »Våra långvariga raster här och var ha
räddat djuren åt oss.»

Deras återkomst till stationen samma afton väckte
stor glädje hos tjänstefolket. Karlarna hade börjat
bli otåliga och ängsliga och framkastat tanken på att
taga upp deras spår för att se till huruvida
någonting hänt dem.

Varje australisk bushman känner Leichhardts
historia, och när det blev känt, att gåtan rörande

hans och hans expeditions slutliga öde blivit löst,
tyckte man allmänt, att ett visst ryktbarhetens skimmer
utgjutits över stationen och vad till denna hörde.

Billy fick röna ett storartat mottagande från sina
landsmäns sida. Han förevisade sitt sår och lät förstå,
att han på egen hand utrotat Warlattas, trots det att
dessa voro jättar på mer än sju fot. Lyckligtvis
hade han ingen kännedom om guldfältet och kunde
således icke förtälja något om detta; men historien
om sjön och om grottorna i dennas närhet förlorade
icke på att berättas av honom. Han glömde
emellertid alldeles att omnämna sin förfäran i den
underjordiska gången.

Nyheten om expeditionens lyckliga färd och
intressanta upptäckter flög snart på telegrafens vingar
över landet. Den mottogs med entusiasm på vissa
håll, men med föraktfullt tvivel på andra, såsom
plägar vara vanligt i dylika fall. Brown beklagade
endast, att de icke medtagit en kamera och haft
några fotografier med sig hem; men alldenstund
äktheten hos de hemförda skriftliga dokumenten
sedermera blivit offentligt vitsordad, hava belackarna
nödgats nodstämma tonen.

För närvarande avvakta våra äventyrare lämplig
tidpunkt att återvända till guldfältet, som enligt deras
övertygelse skall genom en sammanhängande remsa
av guldförande land kunna anknytas till de rika
fyndigheter, vilka på sista tiden sett dagen i västra
Australien.

*








