DANSK
BIOGRAFISK LEXIKON,

TILLIGE OMFATTENDE
NORGE FOR TIDSRUMMET 1537-1814.

UDGIVET
AF
C. F. BRICKA.

XIII. BIND.
PELLI-RERAVIUS.

KJØBENHAVN.
GYLDENDALSKE BOGHANDELS FORLAG (F. HEGEL & SØN).
GRÆBES BOGTRYKKERI.
1899.



Pelli, Domenico (ogsaa nævnt som Damian), --1700-- ,
venetiansk Bygmester og Bygningsentreprenør, opførte 1690 og
følgende Aar de nu næsten fuldstændig sløjfede Fortifikationer om
Rensborgs «Nyværk » (&#596;: den syd for Ejderen liggende Del af
denne By), 1698 og følgende Aar Garnisonskirken paa St. Annæ
Plads i Kjøbenhavn, var 1702 sysselsat paa Gottorp, 1705 i
Ekernførde, byggede den monumentale (nu nedbrudte) Nyport (&#596;: den
mod Syd vendende Fæstningsport) i Rensborg, 1707-8 2 kongelige
Magasinbygninger i Rensborg og Glückstadt o. m. a., men
forsvinder fra o. 1710. -- Marcantonio P., Broder (?) til Domenico,
opførte 1704 sammen med Hans Wiedewelt Operahuset i Kjøbenhavn 
(nu Rigsdagsbygningen), var 1712 en forgjældet Mand og fik
kongeligt Moratorium til Værn mod sine Kreditorer, byggede 1720
og følgende Aar Fredensborg Slot i dets ældste Skikkelse, de 7
Fløje om dette og det for længst nedbrudte Porttaarn, var virksom
ved Udvidelsen af det ældste Frederiksberg Slot, opførte 1721
Rytterkaserner ved Antvorskov og efter Kontrakt af 1724 4 Fløje af det
under grundig Ombygning værende Kjøbenhavns Slot. Paa dette
arbejdede han endnu ved Byens Brand 1728, men var allerede den
Gang halvvejs fortrængt af J. C. Krieger (IX, 495). Strax efter
Branden nævnte Aar forsvinder han, er formodentlig vendt tilbage
til Italien.

Meier, Wiedewelt. 
R. Haupt, Bau- u. Kunstdenkmaler d. Prov. Schlesw.-Holst. 
Weinwich, Kunstner-Lex.

F. J. Meier.



Pelt, Abraham, 1695-1783, Legatstifter, var Søn af Hans
Peter P., der, efter at have været Sukkermester i Amsterdam,
havde faaet Privilegium paa et Sukkerraffinaderi paa 

Dansk biogr. Lex.    XIII.                    Jan. 1899.                                             I
Christianshavn, og Dorothea Kellinghusen. P. fødtes 11. Febr. 1695 og
traadte tidlig ind i samme Virksomhed som Faderen, der døde
1715. Efter Kjøbenhavns Ildebrand 1728 ombyggede han Moderens
store Gaard paa Gammeltorv og oprettede her et Sukkerraffinaderi.
Han ægtede 18. Nov. 1743 Maria Elisabeth Mushardt (f. i Christiania
13. Marts 1725, d. 1. Febr. 1760), en Datter af Generalmajor C. E. M.
(XI, 550) og Maria Elisabeth f. Maul. P. var en meget velstaaende
Mand og fra 1759-74 som Bankkommissær en af Kurantbankens
Ledere. Efter hans eneste Søns tidlige Død (1770) oprettede han
den Peltske Plejestiftelse i Larslejstræde. Han døde 14. April 1783.

Personalhist. Tidsskr. 2. R. IV, 24.

G. L. Grove.



Penninck, Cort (Conrad), --1555, Høvedsmand, var vistnok
af nedersachsisk Herkomst, men der vides ellers ikke noget om
ham, førend vi træffe ham som Høvedsmand for en Afdeling
Landsknægte paa Christian II's Tog til Sverige 1520. Han fik i Dec.
s. A. en Befaling paa Stockholms Slot under Diderik Slagheck og
blev vistnok her lige til Slottets Overgivelse 1523, hvorefter han 
synes at have begivet sig til Christian II; i alt Fald nævnes han
i den følgende Tid stadig blandt de Høvedsmænd, denne brugte
ved sine forskjellige Troppehvervinger i Udlandet. Han nød stort
Ry som en erfaren Krigsmand, og da Christian II i 1531 begav 
sig paa Toget til Norge, fik han Overkommandoen over Kongens 
Tropper. Hans Krigserfaring formaaede dog ikke at afvende
Nederlaget, og efter Afslutningen af den Overenskomst, der førte Kongen
i Fangenskabet, drog han tilbage til Tyskland. Han opgav nu 
Christian II's Sag og traadte, da Grevens Fejde udbrød,i 
Christian III's Tjeneste som Oberst. Han deltog i Slaget paa
Øxnebjærg 11. Juni 1535 og gik kort efter med Hæren til Kjøbenhavn,
hvor han blev indtil Byens Overgivelse. Efter Krigen vedblev han
at staa i dansk Tjeneste, og det er vistnok som Høvedsmand ved
det danske Hjælpekorps, der under Reinwald v. Heidersdorfs
Overkommando tjente paa fransk Side mod Kejser Carl V, at vi træffe
ham 1542 i den geldernske Marskal Martin v. Rossems Hær. Kort
efter traadte han dog ud af dansk Tjeneste og bosatte sig i
Hamborg efter et kort Ophold 1544 i Celle, hvorfra Kejseren havde
tvunget Hertugen til at udvise ham. 1545 traadte han i engelsk
Tjeneste og blev slaaet til Ridder af den engelske Konge, men
vendte allerede s. A. tilbage til Hamborg og blev Oberst for Byens
Tropper. 1546 tjente han i det schmalkaldiske Forbunds Hær som 
Oberst, og 1548-50 var han Anfører for et tysk Korps i engelsk
Tjeneste. Han synes dog stadig at have staaet i Hamborgs
Tjeneste, og i denne By døde han 5. Febr. 1555.

Zeitschr. f. hamburg. Gesch. V. 
Danske Mag. 4. R. III, 58 ff. 
Allg. Deutsche Biographie XXV.

L. Laursen.

Pentz, Adam Henrik, 1597-1657, fødtes 1. Maj 1597 paa
Warlitz i Meklenborg. Hans Forældre vare Joachim Reimer P. og
Dorothea Husahn. Efter endte Studier og Udenlandsrejser traadte
han i svensk Krigstjeneste og indtog ret betydelige Stillinger i
Pommern. 1631-34 var han Hofmester hos den svenske Dronning
Marie Eleonora, men med den Bevægelighed, der var betegnende
for mange af Trediveaarskrigens Mænd, skal han derefter have
tjent en af de meklenborgske Hertuger, Kurfyrsten af Sachsen, ja
Kejseren. Endelig vendte han sig til Danmark, hvor han 1639
kom ind i det tyske Kancelli og blev Hofraad. Det følgende Aar
fulgte han som Hovmester med den unge Kongesøn Grev Valdemar
Christian paa hans Rejse til Kejseren, og denne Stilling beholdt
han et Par Aar. 1642 deltog han i Hvervingerne i Hamborgs
Nærhed. 1643-45 var han med Valdemar Christian i Rusland
paa dennes uheldige Frierrejse. Fra 1646 til sin Død, 6. Dec. 1657,
var han Hofmarskal. Frederik III naturaliserede ham 1649 som
dansk Adelsmand, men ligesom man i sin Tid havde set med
skjæve Øjne til ham i Sverige, saaledes var den danske Adel ham
næppe heller gunstig sindet; det var sagtens den, der forhindrede
ham i at opnaa Len her i Landet. Paa Dronning Sophie Amalies
Vegne havde han Overtilsynet med Hørsholm. Ogsaa ved sit
Giftermaal tilhørte han Udlandet, i det han 1619 havde ægtet sin
jævnaldrende Landsmandinde Eva v. Bülow, der sad som ung Enke
efter et Par Maaneders Ægteskab med Volrath v. Bassewitz. Hun
døde 31. Maj 1667 i Kjøbenhavn. P. synes at have arvet Warlitz
efter Faderen.

Resenius, Inscript. Haffnienses S. 161 ff.
Danske Saml. 2. R. II, 63.

C. F. Bricka.



Pentz, Christian Rigsgreve, --1651, Søn af den ndfr.
nævnte Marqvard P., hørte til en meklenborgsk Adelsslægt, der
dog fra Begyndelsen af det 16. Aarhundrede tillige havde haft
Godser i Holsten. Hans Faders nøje Forbindelse med Christian IV
bevirkede ogsaa, at han paa sin Udenlandsrejse i sin Ungdom,
i alt Fald under sit Studieophold ved Universitetet i Padua 
1624, betegnede sig som dansk. Efter sin Hjemkomst blev han
Hofjunker hos Kongen 1627-29, og hurtig maa han, der var
ubemidlet, skjønt han havde arvet Godset Neuendorf i Holsten
efter sin Fader, men som havde erhvervet sig betydelige
Kundskaber og talte Fransk, Spansk og Italiensk, have vundet
Christian IV's Gunst. Omtrent 1629 blev han forlovet med Kongens
loaarige Datter med Kirstine Munk, Sophie Elisabeth, og blev
1630 Gouvernør i Glückstadt, i hvilken Stilling han tillige
fungerede som Statholder i Holsten, da selve Statholderskabet var
ubesat. Uvist naar blev han desuden Amtmand over Rensborg
Amt, hvilket han dog 1639 ombyttede med Steinburg Amt.
Imidlertid havde Kongen 10. Okt. 1634 fejret hans Bryllup med Sophie
Elisabeth midt under Festlighederne i Anledning af den udvalgte
Prins Christians Formæling. 1639 forøgede han sine Besiddelser
ved at erhverve den i Nærheden af Neuendorf liggende Stad
Lütjenburg; begge Dele afstod han dog 1640 til Kongen mod at
faa Godset Wandsbeck og 40000 Rdl.

Størst Betydning fik C. P. imidlertid ved den store Indflydelse,
han i en Række af Aar udøvede paa Christian IV's udenrigske
Politik. Han var den af Kongens Raadgivere, der stærkest drev
ham frem til en Tilnærmelse til Kejseren som Middel til at standse
Udvidelsen af Sveriges Magtomraade syd for Østersøen, og hans
Selvraadighed og Tilbøjelighed til udfordrende Skridt kom tilmed i
denne Henseende til at spille en betydelig Rolle. Første Gang, han
for Alvor traadte frem paa den politiske Skueplads, var, da han fra
Slutningen af 1631 til næste Foraar ledede Underhandlinger med
2 af den katholske Ligas Oberster som Repræsentanter for Kurfyrst
Maximilian af Bajern om Afstaaelse af visse Stykker af Bremen
Stift til Kongen, mod at denne lod dem besætte med Tropper for
at hindre et svensk Indfald; i Febr. 1632 gav han ogsaa Marqvard
Rantzau Ordre til at besætte Freiburg i Stiftet. Helt paa egen
Haand har han ikke ført disse Underhandlinger, men om Kongen
i alle Enkeltheder har været bekjendt med dem, kan være
tvivlsomt; i alt Fald vare de skjulte for den danske Kansler og
Rigsraaderne; det vovelige Forehavende førte dog ikke til noget paa
Grund af Sveriges Trusler. Et større Vidnesbyrd om P.s Indflydelse
bleve de Forhandlinger, han 1636 og 1637 førte med Kejseren, og
som berettige til for disse Aars Vedkommende at betegne ham
som Christian IV's virkelige Udenrigsminister. I Jan. 1636 sendtes
han til Kurfyrsten af Sachsen og Kejseren for at virke for 
Antagelsen af Kongens Fredsmægling og for Samtykke til Elbtolden,
og han medbragte et Tilbud om, at Kongen, naar dette Samtykke
tilstodes, vilde paatage sig Elbens Forsvar mod fremmede Magter.
Noget Løfte opnaaede han vel ikke, men Kejseren udnævnte ham
til Rigsgreve og gav ham ved hans Hjemrejse i dybeste Hemmelighed 
en Instrux til at forhandle med Christian IV om en nærmere
Forbindelse med de svenskes Fordrivelse fra Tyskland som Opgave.
P. gik ind paa det ejendommelige Hverv at være Kejserens
Afsending til sin egen Herre, og Følgen blev, at han paa ny sendtes
til Tyskland i Foraaret 1637. Efter Besøg hos Kurfyrsterne af Køln
og Sachsen i Bonn og Dresden kom han i Avg. til Wien. Videre
og videre vovede han sig her frem og afgav endelig i Nov., da
Kejseren havde antaget Kongens Fredsmægling, i dennes Navn og
rimeligvis ogsaa med hans Samtykke en Erklæring, der fik en ikke
ringe Betydning for de følgende Aars Politik, i det den gik ud
paa, at Christian IV var villig til en nærmere Konjunktion med
Kejseren, hvis Sverige ikke ved Fredsunderhandlingerne vilde gaa
ind paa billige Vilkaar. Dog skal han, da ved Afskeden Biskoppen
af Wien rakte ham Haanden med de Ord: «Bliver det saa ved
Diversionen?», have trukket sin Haand tilbage, og da han efter et
Besøg hos Kurfyrst Maximilian i München i Febr. 1638 kom
tilbage til Kejseren, fik han kun en køligere Modtagelse. Men i de
Underhandlinger, som derpaa 1638 og 1639 fandt Sted i og ved
Hamborg mellem ham som Christian IV's Repræsentant og Gesandter 
for de fleste evropæiske Magter om Fredens Tilvejebringelse,
stod han paa en saa fortrolig Fod med den østerrigske Afsending
Grev Kurtz, at den engelske Gesandt Sir Thomas Roe betegnede
ham som «helt solgt til det kejserlige Parti».

Men netop fra 1639 eller 1640 synes C. P.s Stjærne at have
været i stærk Dalen hos Christian IV, uden at Aarsagerne bestemt
kunne angives. Han træder tilbage fra Ledelsen af den udenrigske
Politik og optræder mest kun som Gouvernør i Gluckstadt
Fæstning. Maaske har dette staaet i Forbindelse med en uheldig
Forandring i hans Karakter og Personlighed, som af en samtidig
tilskreves hans Hustrus fordærvelige Indflydelse. Han blev
udsvævende og drikfældig, og hans tidligere Heftighed tiltog. I Juli
1644 førte han Forhandlinger med den kejserlige General Gallas
om dennes Indmarche i Halvøen til Hjælp mod de svenske Fjender,
men der opnaaedes kun ringe Enighed, og han kom 1645 til at
staa paa en meget spændt Fod baade med General Bauer (I, 608) 
og med Kongens Generalissimus, Hertug Frederik. Uenigheden
med den sidste forbandt sig med Følgerne af hans Stilling som en
af Kirstine Munks Svigersønner, og begge Dele frembragte hans
Fald ved Tronskiftet 1648. Efter Christian IV's Død vovede han
at tage Ed af Garnisonen i Gluckstadt i Rigsraadets og ikke i
Hertugen af Holstens Navn, og Frederik III tilgav ham ikke dette.
Han valgte ham som sit første Offer inden for sin Faders Svigersønner. 
Da en af P. krævet Retfærdiggjørelse for hans egenmægtige
Skridt ikke tilfredsstillede Kongen, erholdt han sin Afsked som
Gouvernør i Gluckstadt og Amtmand i Steinburg; dog fik han til
Erstatning Flensborg Amt, men rigtignok paa Betingelse af ikke at
maatte indfinde sig ved Hoffet og ikke opføre sig som tidligere.
De følgende Aar bleve ulykkelige for ham; hans P'ormuesforhold
vare slette -- 1645 havde han maatte sælge Wandsbeck til den
hamborgske Kjøbmand Albert Baltser Berns (II, 137) --, nu blev
han sindssyg og levede indespærret i et Værelse. Han kom dog
til sin Forstand igjen et halvt Aar før sin Død, der indtraf i
Flensborg i Sept. 1651.

Fridericia, Danm. ydre polit. Hist. 1629-60 I, 88 f. 219 ff.; II, 15 ff. 37 ff. o. fl. St. Fridericia, Adelsvældens sidste Dage S. 105. 150. 
Bobé, Af Ditlev Ahlefeldts Memoirer S. 58 ff. 204.

J. A. Fridericia.



Pentz, Ditlev, 1744-1821, Stiftamtmand, var en Søn af
Konferensraad Frederik Ludvig Christian P. (f. 1716 d. 28. Nov. 1770)
og Ane Margrethe f. v. Holstein (f. 1719 d. 30. Okt. 1770). Han
fødtes 16. Dec. 1744 paa Faderens Ejendom Fjellebro i Fyn, blev
allerede 1753 udnævnt til Kornet ved 3. jyske Kyrasserregiment,
1756 til Lieutenant og 1761, efter overstaaet Examen ved Akademiet
i Kjøbenhavn, til Sekondritmester ved samme Regiment, men tog
1767 Afsked fra Krigstjenesten og levede nu i nogle Aar som
Landmand, indtil han 1780 udnævntes til Amtmand over Nordre
Bergenhus Amt, hvorfra han 1781 forflyttedes til Hedemarkens Amt.
Under hans Virksomhed her lykkedes det ham at faa Samejeforholdet 
til en stor Skovstrækning hævet og derved at faa sat en
Stopper for den hidtidige hensynsløse Skovhugst. 1789 blev han
Amtmand over Dronningborg, Silkeborg og Mariager Amter, og
fra Begyndelsen af 1794 overtog han Stillingen som Stiftamtmand i
Aalborg og Amtmand over Aalborg Amt. I dette Embede forblev
han indtil Udgangen af Aaret 1815, da han tog sin Afsked og
flyttede til Aarhus, hvor han døde 10. Maj 1821. Som 
Stiftamtmand indlagde han sig ikke ringe Fortjenester af Aalborg By. Han
fik saaledes her gjennemført Opførelsen og Udbedringen af
forskjellige offentlige Bygninger, Havnevæsenets Omorganisation og
Salget af Aalborg Hospitals Bøndergods. 1766 var han bleven
Kammerjunker, 1773 Kammerherre, 1793 hvid Ridder og 1812
Gehejmekonferensraad. 25. Sept. 1767 blev han gift med Øllegaard
Rodsteen Sehested (f. 25. Avg. 1737, d. i Aarhus 12. Sept. 1817),
en Datter af Oberst Malte S. og Sophie Amalie f. Rantzau.

Thaarup, Fædrenelandsk Nekrolog 1821-26.
Erslew, Forf. Lex.
Tauber og Nielsen, Embedsmænd i Aalborg. 

G. Kringelbach.



Pentz, Gotfred, 1716-1801, Officer, var Søn af Valentin P.
til Bresewitz og Margrethe Cathrine f. v. Engel, begge af
meklenborgsk Adel; Faderen havde staaet i dansk Tjeneste ved Schacks
Infanteriregiment, hvorfra han 1699 tog Afsked med Kapitajns
Karakter. G. P. blev 1732 Fændrik ved fynske hvervede
Infanteriregiment, 1736 Sekondlieutenant, 1740 ved Kjøb Kapitajn ved
sjællandske hvervede Regiment, 1750 Major, 1760 Oberstlieutenant, 1763
Kommandør for oldenborgske nationale Bataillon, s. A. virkelig
Major ved Livgarden til Fods, 1765 ved Gardens Reduktion
«Kommandant» for samme, men maatte 1766 træde tilbage som Major,
i det han samtidig fik Obersts Karakter-, 1767 Kommandør for
holstenske Regiment, 1768 for Kongens eget Regiment. 1772 var
P. Medlem af den Domstol, efter hvis Kjendelse Ægteskabet mellem
Christian VII og Caroline Mathilde ophævedes (jvfr. III, 395), og
han var derefter udset til Overhofmester hos Dronningen, da
det paatænktes at lade hende tage Ophold paa Aalborghus. 1773
blev han Deputeret i Generalitets- og Kommissariatskollegiet og
var s. A. og 1784 Medlem af de store Kommissioner, der
nedsattes for at gjøre Forslag til Reformer i Hærens Ordning. P.
havde i sin Tid været anerkjendt for en særdeles dygtig Officer,
hvorimod Dommen om hans senere Virksomhed ikke lyder slet
saa gunstig. Han blev 1774 Generalmajor, 1781 Ridder af
Danebrog, 1787 Generallieutenant og fik 1795 Afsked med Karakter af
General. P., der efter Indfødsrettens Udstedelse 1776 var bleven
naturaliseret som dansk Adelsmand, døde 3. Dec. 1801. Gift med
sin Slægtning Beate Margrethe f. v. Engel, Datter af dansk
Kapitajn Hans David v. E. til Bressen i Meklenborg. 

H. W. Harbou.



Pentz, Marqvard, --1626. Denne Adelsmand, der ejede
Godserne Neuendorf i Holsten og Warlitz i Meklenborg, var fra 
1596-1603 Hofjunker hos Christian IV og fulgte ham i denne
Egenskab til Gulland 1597 og paa den bekjendte Nordhavsrejse
1599. 1603 blev han Amtmand i Segeberg og holstensk Landraad.
I Kalmarkrigen deltog han med Hæder og blev til Belønning 1616
Ridder af den væbnede Arm. 1623 var han Afsending til et
nedersachsisk Kredsmøde i Brunsvig og blev i Maj 1625 ved Kejserkrigens
Udbrud Generalkrigskommissær ved Kongens tyske Hær og tillige
Oberst for et Regiment. Han faldt i Slaget ved Lutter am
Barenberg 17. Avg. 1626. Han var gift med Anna v. Thienen og havde
i dette Ægteskab den ovfr. omtalte Søn Christian P.

Jahrbb. f. meklenburg. Gesch. X, 370.

J. A. Fridericia.



Perlestikker, Anders Pedersen, 1586-1629, Præst, var født
24. Nov. 1586 i Svendborg; Faderen, Peder Andersen, ernærede
sig som Perlestikker, hvoraf Sønnen fik sit Tilnavn, hvilket han
dog kun yderst sjælden selv brugte, medens han sædvanlig lod
sig kalde Maworm efter sin Moder. 7 Aar gammel kom han i
sin Fødebys Latinskole, og 1602 blev han «Løbedegn» for et
Landsbysogn. 1608 flyttedes han til Odense Skole, hvorfra han blev
Student 1613, altsaa i en Alder af 27 Aar; men allerede tidligere paa
Aaret havde han faaet Ansættelse som Hører ved Odense Skole,
hvor han altsaa samtidig var Lærer og Discipel, hvilket dog ikke
var noget enestaaende Tilfælde i hin Tid. Hans Studeringer ved
Universitetet indskrænkede sig til nogle faa Maaneder, men han
vedblev at være Hører i Odense til 1617, da han blev Rektor i
Nakskov, hvor han Aaret efter blev Sognepræst og gift med Johanne
Andersdatter, der overlevede ham og senere blev gift med Hans
Bosen, Borgmester i Nakskov. A. P. P. døde 15. Okt. 1629 som
en af de 441, der hint Aar i Nakskov bortreves af Pesten. Han
efterlod et med Flid og Nøjagtighed forfattet Haandskrift, hvoraf
der er udgivet en Del Uddrag («Nyt hist. Tidsskr.» V), som ved
at give Oplysninger baade om kirkelige og borgerlige Forhold i
Nakskov o. fl. St. have en ikke ringe kulturhistorisk Betydning.
Det synes, at der har været andre, nu forsvundne, litterære
Efterladenskaber efter ham.

Wiberg, Alm. Præstehist. II, 420. 
Nyt hist. Tidskr. V, 125 ff. 
Hundrup, Lærerstanden ved de lærde Skoler i Nakskov, Nysted og Rønne S. 3.

Vilh. Bang.



Peschier, Pierre, 1746-1812, Handelsmand. P., hvis Fader
var Apotheker, fødtes i Genf. Han oplærtes til Handelen og 
besøgte 1765-68 Portugal, Holland, England og Frankrig, hvorved
han erhvervede sig en betydelig Handelskundskab, særlig med
Hensyn til ostindiske Varer. Sidstnævnte Aar indkaldtes han til
Danmark af de Coninck (IV, 77), og efter at have arbejdet nogle
Aar for dennes Hus etablerede han sig selv, han fik Indfødsret
1776. Ved P.s store Dygtighed, Energi og Vovsomhed blev hans
Forretning snart en af «den glimrende Handelsperiodes» betydeligste,
men undergik rigtignok ogsaa, ligesom denne, adskillige Katastrofer.
Ved Siden af en udbredt Korn forretning førte P. navnlig Forretning
paa Rusland med ostindiske Produkter' af Asiatisk Kompagnis Varer
skal han i de 30 Aar 1773-1803 have afsat for gjennemsnitlig
2 Mill. Kr. aarlig! Han maatte imidlertid allerede faa Aar efter
at have etableret sig opgive sit Bo, men kom snart paa Fode igjen
og gav senere alle sine Kreditorer fuld Dækning. Paa ny i
Begyndelsen af Qoerne opgav han sit Bo, men naaede atter hurtig til
Vejrs, støttet dels af Asiatisk Kompagni, hvis bedste Kunde han
var, dels af Staten. I det hele stod P. i et meget intimt Forhold
til det offentlige. Han fik Forskud af Staten til sine Forretninger,
han var Finansministeren Ernst Schimmelmanns Protegé, og han
bistod til Gjengjæld Regeringen med Raad og Daad i de mange
Handels- og Finanssager, hvori den var interesseret. I hin Periode,
der ikke mindst faar sit Præg ved Regeringens, Storhandelens og
de storhandlendes indbyrdes nøje Forbindelse, hører P. paa sit
Omraade til en af Forgrundsfigurerne.

Den store Krise i 1799 ramte P. følelig, og den Hjælp, han
fik af Bankkontoret, udviklede sig efterhaanden til, at han blev
dets Debitor for et Beløb af 3/4 Mill. Kr. De forøgede 
Forretningsvanskeligheder i Aarhundredets Begyndelse svækkede yderligere 
hans Stilling, og i 1804 kom der en Ordning i Stand, hvorved Staten
associerede sig med ham. Han optog sin Neveu Agier i Firmaet,
der paa Bankkontorets Vegne tiltraadtes af Wexelsen. P. fik en
stærkt begrænset Myndighed i Forretningen, der mere og mere gik
over til at blive en egentlig Statsforretning. I de første Aar tjentes
en Del, senere kom der imidlertid store Tab. Af vidtrækkende
Betydning blev det, da Wexelsen i Husets Navn, men i Virkeligheden 
for Staten, i 1808 sendtes til Norge og her paabegyndte
omfattende Forretninger, navnlig i Tømmer- ved disse tjente Staten
gjennem sine Licenser og Toldintraderne, men de kom ikke Huset
P. videre til gode, og de endte med, at norske Skovejere bragtes
i et Gjældsforhold til Danmark, der var af et enormt Omfang og 
først sent og vanskelig likvideredes efter at have affødt ikke ringe
Bitterhed og Misnøje i Norge. -- I Aaret 1810 var L. N. Hvidt
{VIII, 200) traadt til for at skaffe Orden i Sagerne; han erklærede
den hele Forretning for «Hasardspil», men ansaa det dog for 
nødvendigt at holde den oppe, da den betragtedes som dreven for
kongl. Regning. I 1815 nedsattes en Kommission til Behandling
af Huset P.s Affærer, som derefter ved fornyet Støtte i Kontanter
og Kredit fra Statskassen endelig i de følgende Aar afvikledes.

Imidlertid var P. død 16. Jan. 1812. Han, der havde været
en af sin Tids Pengefyrster her hjemme -- Landmandsbankens
nuværende Bygning i Holmens Kanal var hans Bolig og Ejendom --,
døde som en fattig Mand, i de sidste Aar understøttet af Staten.
Men han fik det Eftermæle ikke blot at have været et stort 
Forretningstalent og en kundskabsrig Mand med betydelige almene
Interesser (man skylder ham et værdifuldt handelsstatistisk Exposé
fra Aarhundredets Begyndelse), men ogsaa en retskaffen og en
offervillig Mand. «Han var stedse virksom, god og velgjørende,
men ikke stedse lykkelig.» -- P., der tilhørte den franske 
reformerte Menighed, ægtede 1784 Marie Susanne Grodtschilling (d. 1816),
Datter af Kontreadmiral Fr. G. (VI, 204).

Manthey, Ridderes Levnetsløb 1809-17 S. 54 f. 
C. Bruun, Kjøbenhavn.
Rubin, 1807-14. 

Marcus Rubin.

 s. Peder.">

Peter, s. Peder.



Peter III af Rusland, d. 1762, s. Carl Peter Ulrik (III, 371).



Peters, Christian Carl, 1822-99, Billedhugger. P. er Søn af 
Papirmager Carl P. (f. 1791 d. 1822) fra Lauenborg og Anna 
Margrethe Helene f. Lütken (f. 1788 d. 1851) og er født 26. Juli 1822
i Daldover ved Vejle, hvor Engelsholms Papirfabrik laa. Da Faderen
døde kort efter P.s Fødsel, blev denne, 3 Aar gammel, Plejesøn
hos sin Morbroder Klokker O. D. Liitken i Odense, hvor han 
besøgte Kathedralskolen til sin Konfirmation. Den Lyst til Tegning,
som havde fulgt ham gjennem hele Opvæxten, bevægede nu 
Plejefaderen til at sende ham til Kjøbenhavn 1836, for at han kunde
blive uddannet ved Kunstakademiet, og faa Aar efter blev han
Elev hos H. V. Bissen. Allerede 1840 udstillede han sit første Arbejde, 
en Buste; samtidig med at han vandt den mindre 
Sølvmedaille (1845), vakte han Opmærksomhed ved en Gruppe, 
«Hercules som Barn dræber 2 Slanger», hvilken blev udført i Marmor 
til Kunstforeningen (1849). Den følgende Vinter, 1846-47, udførte
han saa vel en Figur for den store Sølvmedaille som et 
Konkursarbejde, «En Dreng, der spiller Terre», hvilket i 1847 belønnedes
med den Neuhausenske Præmie. Om Sommeren konkurrerede han
til den mindre Guldmedaille, men da Præmien ikke blev tilkjendt
ham, foretrak han i 1849 at søge Rejsestipendium fremfor at 
konkurrere paa ny. Dette (1200 Kr.) opnaaede han ogsaa, men kom
dog, paa Grund af Krigsurolighederne, først til at benytte det fra
1850 og var nu udenlands, navnlig i Rom og Neapel, til 1852. En
1853 udstillet, i Rom udført «Favn» fik vel Flertal, men ikke den
kvalificerede Majoritet til Udstillingsmedaillen. Fra Rejsen er ogsaa
en Buste af Professor Flor, som i 1854 i Marmor fik sin Plads i
Rødding Folkehøjskole.

P., som med særlig Forstaaelse jævnlig har benyttet Metallet,
baade de ædlere Metaller og Zink eller Bronce, har udført en hel
Række, for det meste mindre Broncefigurer, hvoriblandt «En 
dansende Favn, som spiller Fløjte» til Statens Musæum, «En dansende
Bakkantinde», som Kunstforeningen kjøbte, en Række Figurer og
12 Relieffer i forgyldt Bronce til Altertavlen i Viborg Domkirke
(1876), «Diogenes med sin Lygte», som tilhører Studenterforeningen,
«En dansende Fløjtespillerske» (1889), der blev kjøbt til Musæet i
Odense, «Søhelten Willemoes» og «Ahasverus». I overnaturlig
Størrelse udførte han Neptun og Mercur til Toldbodindkjørselen i
Esplanaden og 3 kirkelige Skikkelser, Paulus, Chrysostomus og
Gregor den store, til Marmorkirkens Tag samt 5 mythologiske 
Figurer til Galleriet i Frederiksborg Slotsgaard, hvilke alle støbtes i
Zink. Af andre store Billedstøtter modellerede han i Aarenes Løb
bl. a. en siddende Thorvaldsen i Gibs, som tilhører Udstillingsfonden 
(i Akademiet), «Abraham og Isak», en Gibsgruppe, som
1863 vandt den Eibeschützske Præmie, Evangelisten Johannes i
Marmor til Slotskirken, Digterne Ewald og Wessel i Marmor til
det kongl. Theaters Forsal, Søhelten Willemoes i naturlig Størrelse
i Gibs. I Relief udførte han en stor Frise i Gibs i Landbohøjskolens 
Forsal, forestillende «Husdyrene i deres Forbindelse med
Menneskene» (1859), «Diogenes, som søger Mennesker», ligeledes i
Gibs (tilhører Musæet i Maribo), en stor Fronton af græske Guder,
udførte i glasseret brændt Ler med Farver til det tekniske Selskabs
Skole i Ahlefeldtsgade, 2 Relieffer i Bronce, «Handelsvirksomhed»
og «Velgjørenhed», til Grosserer Th. Suhrs Gravmæle paa Gjentofte
Kirkegaard, «Tre Børn, som se Billeder» til Vesterbros Asyl. 
Endelig ogsaa en Del Buster, saasom af C. Hostrup, Lægen H. C.
Bendz o. fl.

Ved Siden af denne rige Virksomhed, hvoraf kun en Del har
kunnet nævnes, har P. udfoldet en betydningsfuld Virksomhed paa
Kunsthaandværkets Omraade. Allerede paa sin første Studierejse
havde P. faaet Blikket aabnet for dettes høje Standpunkt i
Oldtiden, navnlig ved flittige Studier i Neapels Musæer og i Pompeji.
Ved flere Rejser, dels paa ny til Italien, dels til Paris og London,
uddannede han sin Smag og Dygtighed paa dette Omraade, og
han har skabt en Række Værker, hvoraf mange, ved Siden af den
praktiske Anvendelse, hvortil de ere bestemte, have sandt
Kunstværd. Deriblandt kan nævnes 2 store Malmarmstager med Figurer
til Frue Kirke, en Broncekandelaber efter Const. Hansens Tegning
til Biskop Monrad, Bordopsats i Sølv og et dekoreret Bordservice,
som Staden Kjøbenhavn forærede Kronprinseparret til dets Bryllup
1869, en anden, som skjænkedes Grev Sponneck, en Sølvvase med
Relieffer til et Guldbryllup spar. Han har udført flere Drikkehorn,
et mindre i Guld, som skjænkedes til Digteren Ingemann, et andet
i Elfenben med Motiver af Sigurd Faavnesbanes Saga, der var
udstillet i Paris og blev kjøbt af Prins Napoleon; endnu et i
Elfenben med Figurer af Frithjofs Saga, udstillet 1866 i Stockholm, blev
kjøbt der som Gave til Prins Oscar; endelig et stort Drikkehorn
i Sølv (udst. 1872), som blev skjænket til Industriudstillingens
Formand, Grev Holstein-Holsteinborg. Desuden en Mængde dekorative
Arbejder, dels til Frederiksborg-Lotteriet, dels for Sølv varefabrikant
V. Christesen (III, 476), deriblandt en stor, 3 Alen lang
Borddekoration i oxyderet Sølv.

P. var i 1857 bleven agreeret af Kunstakademiet, men da dets
Forfatning strax efter omordnedes, blev han først dets Medlem i
1866; efter Bissens Død blev han 1868 Professor ved Modelskolen
og ægtede 13. Nov. s. A. Prebia Rasmussen (f. 1838), Datter af
Provst Ludvig August Frederik R. (f. 1808 d. 1889) og Simonine
Elisabeth f. Ploug (f. 1810 d. 1871). I 1870 fik P. det Anckerske
Rejselegat, i 1883 det Treschowske Legat, i 1889 tog han paa
Grund af Svagelighed sin Afsked som Professor og blev udnævnt
til Etatsraad.

Ligesom P. i sin Ungdom tidlig vakte Opmærksomhed ved sit
med stor Energi gjennemførte plastiske Genrebillede «Hercules som
Barn dræber 2 Slanger», saaledes bevarede han under hele sin
kunstneriske og kunstindustrielle Virksamhed en Rolighed og
Sikkerhed i Fremstillingen, paa samme Tid som han i de Æmner, han
selv valgte, viste snart en lunefuld Opfattelse, f. Ex. i sine 
bacchiske Figurer eller i sin «Diogenes», snart alvorlig fædrelandsk
eller kirkelig Følelse, som i Willemoes, i de 2 Digtere i Theatrets
Forsal eller i sine Apostle og Kirkefædre. Hvor vanskelig han
tilfredsstillede sig selv, kan man se af, at den store Billedstøtte af
Thorvaldsen, som var modtaget af Udstillingsfonden, omarbejdede
han 11 Aar senere (1877) fuldstændig. Med disse Egenskaber gjorde
han ogsaa udmærket Fyldest som Professor ved Modelskolen. Selv
»efter at han paa Grund af Svagelighed opgav sin Lærerstilling, er
der udgaaet friske og livfulde Arbejder fra hans Haand.
Han døde 17. Sept. 1899.

Weilbach, Nyt Kunstnerlex.

Ph. Weilbach.



Peters, Christian Heinrich Friedrich, 1813-90, Astronom,
fødtes 19. Sept. 1813 i Koldenbüttel i Slesvig, hvor hans Fader,
Hartwig P. (d. 1848), var Præst. 1832 dimitteredes han fra 
Flensborg Latinskole, og Resten af sit Liv tilbragte han i Udlandet.
Han studerede i Berlin, hvor han 1836 blev Dr. phil., og efter i
Kjøbenhavn forgjæves at have søgt astronomisk Ansættelse i 
Danmark studerede han videre i Gøttingen og tog 1838 til Sicilien og
Neapel, hvor han blev Astronom ved Gradmaalingen. Efter at
have deltaget i den sicilianske Opstand 1848-49 maatte han flygte,
tog derpaa til Tyrkiet for der at skabe sig en astronomisk Stilling,
men havnede saa efter Krimkrigens Begyndelse 1854 i Nordamerika,
hvor han 1858-90 var Professor og Direktør for Observatoriet i
Clinton N. Y. 19. Juli 1890 om Morgenen fandtes han død af
et Hjærteslag paa Vejen fra Observatoriet til sin Bolig. Som
Frugter af hans Virksomhed kan nævnes Opdagelsen af 48 
Smaaplaneter og 2 Kometer, Udgivelsen af Stjærnekort over Dyrekredsen,
kritiske Arbejder over ældre og nyere Stjærnefortegnelser. 1874
ledede han en Expedition til Ny Zeeland til Iagttagelse af Venuspassagen.

Astronom. Nachrichten CXXV, 127. 
Alberti, Schlesw.-Holst.-Lauenb. Schriftsteller-Lex.                                                                              

C. F. Pechüle.



Peters, Nicolai Hermannssohn, 1766-1825, Dyrmaler, 
var født i Frederiksstad i Slesvig, hvor Faderen, Hermann P. (f. 1742
d. 1805), ved Siden af sit Haandværk som Maler og Lakerer tillige
malede dødt Fjerkræ eller Fisk (Stillleben). Medens Broderen
Jacob P. blev Landskabsmaler, fulgte P. samme Retning som 
Faderen og malede med stor Naturtroskab og kunstnerisk
Farvevirkning Fugle, Pattedyr, Fisk, døde eller levende, Blomster og Insekter
i Vandfarve og Gouache. Den kongl. Malerisamling ejer «En
Hønsegaard» af ham. P. var født 10. Juni 1766, ægtede 1791 i
Kjøbenhavn Juliane Marie Lind og udstillede flere Gange her.
I 1810 flyttede han til Flensborg, hvor han døde 10. Jan. 1825.
Han var ogsaa Forfatter, saaledes til «Walmor u. Julie, ein
Trauerspiel» (1800).

Weilbach, Nyt Kunstnerlex.

Ph. Weilbach.



Peters, Wilhelm Karl Hartwig, 1815-83, Zoolog, 
var Broder til ovennævnte Astronom C. H. F. P. og blev født 22. April
1815 i Koldenbüttel i Sønderjylland. Efter at han 1834 havde
sluttet sin Skoleundervisning i Flensborgs lærde Skole, studerede
han Medicin og Naturvidenskab ved Kjøbenhavns Universitet, men
drog allerede det følgende Aar til Berlin, hvor han 1838 tog
Doktorgraden i Medicin. Sammen med H. Milne-Edwards tilbragte
han 1 1/2 Aar ved Middelhavet, ivrig samlende og studerende, og
tiltraadte 1842 sin store Undersøgelsesrejse til Afrika. Under mange
Gjenvordigheder trængte han 1844 ind til Tette, hvorfra han
medbragte højst interessante Samlinger; for øvrigt var det særlig Egnene
ved Mosambique, der vare Gjenstand for hans Efterforskninger.
1848 vendte han tilbage til Berlin, hvor han 1849 blev Docent,
1851 Medlem af Akademie der Wissenschaften, 1853 Professor
extraordinarius i Medicin, 1857 Direktør for det zoologiske Musæum og
1858 Professor i Zoologi og Direktør for den zoologiske Have.
1858 ægtede han Henriette v. Køhler og døde 20. (21.?) April
1883. -- P.s litterære Virksomhed omfatter et meget stort Antal
Arbejder og var stærkt paavirket af hans udmærkede Lærer, den
berømte Zoolog Joh. Muller. Foruden hans omfangsrige
Hovedværk: «Naturwissenschaftliche Reise nach Mosambique», der udkom
1852-82 i 6 Kvartbind med mange Tavler, og hvori P. selv har
bearbejdet Pattedyrene, Krybdyrene, Padderne, Ferskvandsfiskene
og Myriapoderne, foreligger der fra hans Haand ikke mindre end
126 Afhandlinger og Notitser om Pattedyr, 14 om Fugle, 145 om
Krybdyr og Padder, 48 om Fiske og et mindre Antal om lavere
Dyr. Exempelvis kan anføres: «Observationes ad anatomiam comparatam 
Cheloniorum» (Dissertation 1838), «Ueb. einige merkwürdige 
Nagethiere» (1861), «De serpentum familia Uropeltaceorum»
(1861), «Ueb. die an der Küste von Mosambique beobachteten  
Seeigel» (1853), «Ueb. die Chiropterengattungen Mormops u.
Phyllostoma» (1856) osv.

Allg. Deutsche Biographie XXV. 
Alberti, Schlesw.-Holst.-Lauenb. Schrift-steller-Lex. 

Jonas Collin.



Petersen, jvfr. Pedersen.



Petersen, Adolf Cornelius, 1804-54, Astronom, 
fødtes 23. Juli 1804 i Vester-Bov i Slesvig, hvor hans Fader var Landmand,
gik i Skole i Burkal og lærte derpaa Landmaaling. Medens han
1825 efter Stormfloden deltog i Dræningsarbejderne ved Tønder,
kom han i Forbindelse med Kapitajn Caroc og gjennem denne
med Professor Schumacher, der 1827 tilbød ham Plads som
Assistent ved Observatoriet i Altona. Her udfyldte han sine
mangelfulde astronomiske Kundskaber, deltog i Observatoriets Arbejder
og opdagede 4 Kometer. Hans talrige Iagttagelser og Beregninger
gaa gjennem 7.-38. Bd. af «Astronomische Nachrichten», hvor
han ogsaa paaviste, at Lalande allerede i 1795 havde iagttaget
Planeten Neptun, men antaget den for en Fixstjærne. P. arbejdede
tillige for den danske Gradmaaling, i det han f. Ex. knyttede den
paa Amager udmaalte Basis til Gradmaalingsnettet, og deltog i
Reduktionen af Bessels Deklinationsbestemmelser, i hvilken
Anledning han af Universitetet i Kønigsberg blev udnævnt til Dr. phil.
Efter Schumachers Død 1850 blev han først interimistisk, derpaa
1851 virkelig Direktør for Observatoriet i Altona og Redaktør af
«Astronomische Nachrichten». 1853 udnævntes han til titulær
Professor. Han døde 3. Febr. 1854.

Alberti, Schlesw.-Holst.-Lauenb. Schriftsteller-Lex. 
Allg. Deutsche Biographie XXV. 

C. F. Pechüle.



Petersen, Albrecht, 1706-61, og 
Sebastian Petersen (født 9. Sept. 1708 d. 28. Okt. 1755), Klosterstiftere. 
Brødrene P. vare Sønner af Hattestafferer Peter P. og Elisabeth Christine f. Bernhors.
De nedsatte sig som Silke- og Klædekræmmere i Kjøbenhavn, hvor de
vare barnefødte, og erhvervede, begge ugifte, en betydelig Formue. I
Overensstemmelse med sin yngre Broders sidste Vilje bestemte A. P.
kort efter dennes Død ved Testamente af 30. Dec. 1755 sin i
Vimmelskaftet over for, Helligaandskirken beliggende Gaard (Nr. 29)
til Bolig for et Antal Jomfruer af over 35 Aar, «som ej formedelst
et godt Ægteskab haver kunnet vorde forsørget». Adgangen til
«de Brødre Petersens Jomfrusæde eller -kloster», som Stifteren  
selv har kaldt det, tilkommer fortrinsvis Damer af Testators fædrene
og mødrene Familie, uanset deres Alder, og, i Mangel af Saadanne,
Døtre af «Kræmmer- og Kjøbmand- saa og af gejstlig Standen»,
der alle skulle tilhøre St. Petri tyske Menighed. Administrationen
bestaar af Patronen og Kirkekollegiet for St. Petri Kirke. Den
oprindelige Grundfond er i Aarenes Løb voxet til 240000 Kr.
Priorinden nyder 740 Kr. og hver af de øvrige 16 Konventualinder
640 Kr. aarlig.

F. F. Møller, Stamtavle ov. de til Brødrene Petersens Jomfrukloster
adkomstberettigede Familier (1884). 
H. W. Boldt, Samml. der Privilegien, Gesetze etc. die St. Petri Kirche betreff. (1883).

Louis Bobé.



Petersen, Alexis, s. Petersen-Studnitz.



Petersen, Anders, f. 1827, statistisk og personalhistorisk Forfatter. 
A. P. er Søn af Avisbestyrer Peter Nicolaisen og Marie
f. Bech og født 22. Dec. 1827 i Bjeverskov. Efter at have været
ved Væverprofessionen til 1849 og Underofficer til 1852 gik han
Lærervejen og dimitteredes fra Jonstrup Seminarium 1855. S. A.
blev han Hjælpelærer og 1857 Skolelærer i Valløby ved Kjøge,
søgte sin Afsked 1888 og har senere boet i Kjøbenhavn. Ægtede
12. Juni 1857 Olivia Anine Vilhelmine Ømann, Datter af
Underofficer i Artilleriet Ole Tønder Ø. Han har udgivet:
«Skolestatistik for Danmark» (1877 -- sammen med H. H. Mangor --, 1887
og 1897, indeholdende en Beskrivelse over Embederne ved
Folkeskolen efter de befalede 10aarige Omreguleringer med biografiske
Oplysninger om de ansatte Lærere og Lærerinder), «Den jonstrupske
Stat, personalhistoriske Meddelelser om det blaagaard-jonstrupske
Seminariums Lærere og Dimittender 1790-1884)) (1884) med Tillæg
til 1891, «Vallø og Omegn» (1877), «Kjøge Bys Historie» (1888) og
«Vej viser for Landet» (1889). Han har leveret personalhistoriske
Bidrag til forskjellige Tidsskrifter, redigerede 10.11. Aargang af
«Danmarks Lærerforenings Medlemsblad» og forbereder Udgivelsen
af «Sjællands Stifts Degnehistorie».

Joakim Larsen.



Petersen, Balthasar, 1703-87, Præst, blev født i Tønder 
7. Maj 1703 og var Søn af Kniplingshandler Peter P. Han
undervistes i sin Fødebys Latinskole og kom 1721 til Jena, hvor han
studerede Theologi, særlig under J. F. Buddeus, der fik blivende
Betydning for hele hans religiøse Retning som Modstander af
Pietismen. Han fuldendte sit akademiske Studium i Kiel og blev 
derefter 1724 Huslærer. 2 1/2 Aar senere drog han udenlands som
Hovmester for en ung adelig og hørte flittig juridiske og
medicinske Kollegier. Efter sin Hjemkomst valgtes han 1729 til
Sognepræst i Læk og ægtede sin Formands, Joh. Fred. Dørks, Enke,
en Datter af Præsten Peter Fabricius i Varnæs. 1739 blev han
Provst og Sognepræst i Sønderborg, og der fra kom han 1746 i
samme Egenskab til Tønder. Aaret efter blev han Konsistorialraad. 
Her i Tønder udfoldede P. en meget rig Virksomhed, som
har sat blivende Spor. Hans Hovedinteresse var Pædagogik, og
han besad ogsaa særlige Evner i denne Retning. Hans Hjem blev
en omfattende Undervisningsanstalt, som søgtes endog langvejs fra.
Han modtog de første Begyndere og beholdt dem saa, lige indtil
han kunde sende dem til Universitetet. Et Sammenstød med de
højere Myndigheder bragte 1762 P. til af egen Drift at standse
denne store Virksomhed. Rolig kunde han dog efter sin Natur
ikke blive. Han tog nu fat paa at uddanne Skoleholdere, hvortil
der den Gang i høj Grad fattedes passende Individer i Slesvig.
Gjerningen begyndte som et Privatforetagende, men fik senere ved
hans rige Dotation (en betydelig Pengesum og en Landejendom
ved Tønder) kongelig Stadfæstelse og blev Begyndelsen til det
tyske Seminarium i Tønder, som altsaa har P. til Stifter, men først
traadte i Virksomhed efter hans Død. P. var en grundtysk Mand
og lagde dette for Dagen ved forskjellige Lejligheder; men det er
da dobbelt interessant at faa Vidnesbyrd af ham om den Uret,
det danske Sprog led i Slesvig. Man har af ham en Lærebog
(«Erkenntniss Gottes fur Katecheten, Küster u. Schulhalter»), der
blev trykt paa hans Bos Bekostning og i lang Tid blev lagt til
Grund for Undervisningen paa Seminariet. End videre har han
forfattet «Das Leben u. Leiden Jesu Christi» (4 Bd., 1781-83) og
«Von der Seligkeit der auserwählten im ewigen Leben» (2 Bd.,
1784). Han døde som Jubellærer 1. Jan. 1787.

C. E. Carstens, Consistorialrat B. P. (Kiel 1886). 
Allg. Deutsche Biographie XXV. 
Allen, Det danske Sprog i Slesvig I, 302. 333. 
Falck, Archiv f. Gesch. u. Statistik d. Herzogthümer III, 338 ff.                                        

A. Jantzen.



Petersen, Carl, d. 1880, s. Petersen, Johan Carl Christian.



Petersen, Carl (Maglekilde), Forfatter, er født 25. Marts 1843
i Ruds Vedby ved Slagelse som Søn af Jærnstøber og Maskinfabrikant 
Ole P. og Johanne f. Holberg. Efter at have modtaget
privat Undervisning i Hjemmet kom han 11 Aar gammel i Slagelse 
Realskole, uddannedes derefter som Maskinist paa Faderens Fabrik
i Ruds Vedby og arbejdede senere nogle Aar i Kjøbenhavn. 1866
overtog han Faderens Fabrik og Aaret efter Maglekilde Jærnstøberi
og Maskinfabrik, som han afstod 1885. Derefter flyttede han til
Kjøbenhavn, tog Borgerskab som Grosserer og har siden væsentlig
drevet Maskinforretning. 4. Marts 1877 ægtede han Charlotte Boalth,
Datter af Fabrikant B. i Fredericia. -- Efter at «Maglekilde
Petersen» i en Aarrække havde været berømt i vide Kredse for den
Humor og den Dialektfærdighed, hvormed han fortalte sine utallige
snurrige Historier, udgav han 1894 under Titelen «Maglekilde
Petersens Fortællinger» et Udvalg af disse, der med rette gjorde
megen Lykke, og Aaret efter udkom en anden Samling. 1898
udgav han i Forening med «Peter Kronborg» «Humoristiske
Fortællinger». 

Sophus Bauditz.



Petersen, Carl August, 1822-92, Telegrafbestyrer, en Søn
af Skibsfører Peter P. og Anna Kirstine f. Munk, blev født i
Korsør 12. Avg. 1822. Efter i 1837-42 at have haft Plads paa
Korsør Byfogedkontor ansattes han fra 1843 ved den optiske
Telegraf i Korsør, ved hvilken han -- fraregnet 1849-52, da han var
konstit. Bestyrer i Nyborg -- forblev, indtil den elektriske Telegraf
traadte i Virksomhed 1853; han gik da over i dens Tjeneste, først
i Korsør, derefter fra 1856 som Bestyrer af Stationen i Odense,
endelig fra 1863 som Bestyrer af Fredericia Station, der, først som
Grænse- og Centralstation, dernæst som Knudepunkt for
Korrespondancen paa det store nordiske Telegrafselskabs Kabler,
efterhaanden opnaaede en saa stor Betydning under hans Ledelse, at
stadige Udvidelser bleve nødvendige. Disse gjennemførtes med
udmærket Dygtighed og Energi af P., hvis overordentlige Interesse
for sin Gjerning satte ham i Stand til ikke blot fuldt ud at følge
med Telegrafiens hurtige Udvikling saa vel i teknisk som i
administrativ Henseende, men tillige at uddanne og vejlede sit talrige
Personale. Han døde ugift i Fredericia 4. April 1892; begravet
paa Odense Kirkegaard, hvor der i 1894 rejstes ham et smukt
Minde af «Medarbejdere ved Statstelegrafen og det store nordiske
Telegrafselskab ».

Fredericia Avis og Berlingske Tid. 4. April 1892. 
Fyens Stiftstid. 12. April 1894. 

Karl Schmidt.



Petersen, Carl Georg Johannes, f. 1860, Zoolog. Johs. P.
er født 24. Okt. 1860. Hans Fader, E. H. B. P., ejede Vikkelsø i 
Odense Fjord, og her tilbragte Sønnen sin Barndom, indtil han
1871 blev sat i Odense lærde Skole. 1873 flyttede Familien til
Aarhus, og fra den derværende Latinskole dimitteredes P. 1879.
S. A. kom han til Kjøbenhavn og valgte kort efter Zoologien til
sit Specialstudium. 1881 knyttedes han til det zoologiske Musæum
som Medhjælper ved Studiesamlingen og senere som Assistent ved
Musæets 2. Afdeling. 1885 tog han Magisterkonferensen i
Naturhistorie med Zoologi som Hovedfag, men allerede 1883 havde han
paabegyndt en omfattende, planmæssig Undersøgelse af Kattegattets
Dyreliv. De særdeles gunstige Forhold, hvorunder han arbejdede,
i det Kanonbaaden «Hauch» var stillet til hans Disposition, bidroge
meget til Fremme af hans Undersøgelser, som paa adskillige Punkter
førte til interessante Resultater. Disse ere, dels af ham, dels af
andre, nedlagte i det af ham udgivne Arbejde: «Det videnskabelige
Udbytte af Kanonbaaden «Hauchs» Togter i de danske Have
inden for Skagen i Aarene 1883-86» (1889-93). Efter at han
1889 var bleven Forstander for den biologiske Station, fortsatte og
udvidede han sine favnistiske og biologiske Undersøgelser og har
med særlig Iver kastet sig over Fiskenes Biologi. 1888 disputerede
han for Doktorgraden («Om de skalbærende Molluskers Udbredningsforhold 
i de danske Have»). 6. Maj 1889 ægtede han Caroline Sofie
Thorsøe (f. 7. Jan. 1862), Datter af Konsul J. Th. i Frederikshavn.
Universitetsprogr. i Anl. af Regeringsjubilæet 1888.

Jonas Collin.



Petersen, Carl Ludvig, 1816-66, Gartner, er født i Lyngby
21. Sept. 1816 og er Broder til ndfr. nævnte Jens Peter P. (d. 1848).
20 Aar gammel tog han Gartnerexamen, var derefter Medhjælper
ved Fredensborg Slotshave i 2 Aar og arbejdede fra 1838-41 i de
mest ansete engelske Gartnerier. Han var dernæst Medhjælper
ved Rosenborg Slotshave i 4 Aar, i hvilken Tid han tog
Kunstgartnerexamen. Paa sin anden Udenlandsrejse besøgte han
Skotland, England, Frankrig og Tyskland. 1847 blev han udnævnt til
Slotsgartner paa Bernstorff, og efter Broderens Død blev han 1850
dennes Eftermand ved Rosenborg Slotshave. Fra at have været
en Enevoldsherskers Yndlingshave, hvorpaa der ikke sparedes, gik
Rosenborg Have nu over til at blive Statsejendom, og det var
derfor betydelig vanskeligere Forhold, han havde at arbejde under,
end Broderen, men dog maa det til hans Ros siges, at det lykkedes
ham at holde Haven omtrent paa det samme Standpunkt. -- 
3. Sept. 1847 ægtede han Henriette Christine Christensen (f. 20. Jan. 
1827 d. 1. Maj 1884), Datter af Husejer Mads Kofoed Lind i
Kjøbenhavn. P. døde 5. Juni 1866.

Tidsskr. f. Havevæsen 1,94. 
Brock, Efterr. om Rosenborg III, 175. 

L. Helweg.



Petersen, Carl Nicolai, 1802-76, Birkedommer, Politiker.
C. P., født 10. Juni 1802 i Kjøbenhavn, var Søn af Silke- og
Klædekræmmer Nicolai P. (f. 1758 d. 1811) og Gyde Kirstine f.
Hansen (f. 1774 d. 1845). Han blev 1820 Student fra Metropolitanskolen 
og 1824 juridisk Kandidat, 1826 Volontær i Kancelliet og
1828 Avditør. Han gjorde først Tjeneste i Aalborg, men blev
allerede næste Aar Garnisonsavditør i Kjøbenhavn; han havde som
saadan flere vigtige Sager at behandle og gjorde sig tidlig bekjendt
som en udmærket Forhørsdommer. 1838 udnævntes han til By- 
og Herredsfoged i Holstebro, forflyttedes 1847 til Hjørring og blev
endelig 1851 Birkedommer i Kjøbenhavns Amts søndre Birk. 
Desuden var han 1841 ledende Medlem i Kommissionen om den store
dronninglundske Sag og 1857 i Kommissionen om Besvigelserne
paa Odense Herredskontor; fik 1855 Sæde i Kommissionen om
Brandvæsenet paa Landet og havde som Birkedommer væsentlig
Del i Udarbejdelsen af de kommunale Vedtægter for Frederiksberg
saa vel som i at lede denne nye Kommunes første Udvikling.
1848 valgtes han i Holstebrokredsen til den grundlovgivende
Rigsforsamling; han blev Medlem af Værnepligtsudvalget og tog megen
Del i denne Sags Behandling, talte varmt for at sikre 
Embedsmændenes Uafhængighed, men hørte ellers i Grundlovssagen til
højre Side og stemte for en mere konservativ Ordning af
Landstinget. 1849 søgte han forgjæves Valg til Folketinget, men blev
valgt 1852 og gjenvalgt i Febr. 1853; som national-liberal stemte
han imod Toldgrænsens Flytning, men for Arvefølgeloven. 1855 
valgtes han paa ny i sin gamle Kreds og tog væsentlig Del i 
Behandlingen af Loven om Brand- og Bygningsvæsen paa Landet;
endelig 1865 til Rigsraadets Folketing, hvor han stemte for den
gjennemsete Grundlov. 1871 tog han sin Afsked og døde 9. Avg.
1876. Siden 1867 var han Etatsraad.  -- Han ægtede 15. Juni 1839
Augusta Alexandrine Flensborg (f. 8. Febr. 1816), Datter af
Kontreadmiral Chr. Peter F. (f. 1772 d. 1838).

Emil Elberling.



Petersen, Christian, 1701-75, Stiftamtmand, Søn af Passkriver 
Hans P., var født i Helsingør 27. Dec. 1701 og blev allerede
1722 ansat som Regimentskvartermester ved 1. oplandske 
Infanteriregiment; 1735 fik han Karakter af Kapitajn ved Infanteriet og
blev 1741 Zahlkasserer i Norge. Efter at han i 1748 havde erholdt
Oberstlieutenants Karakter, blev han 1760 udnævnt til Amtmand
over Oplandene, 1766 til Etatsraad og 1768 til Stiftamtmand over
Bergenhus Stift. Efter 50 Aars Tjeneste fik han Afsked 1772 og
døde 19. Sept. 1775. Hans Hustru, Anna f. Ramus (f. 1717 d. 1791),
med hvem han blev gift 20. Maj 1737, var en Datter af Lagmanden
i Frederiksstad, Assessor i Overhofretten Lars Michelsen (d. 1730) og
Johanna Ramus (d. 1717). C. P. omtales som en dygtig og nidkjær
Embedsmand og har efterladt en talrig Descendens i Danmark og
Norge fra et Par af de 6 Børn, der overlevede ham.

(Norsk) Hist. Tidsskr. 3. R. I, 51.

H. J. Huitfeldt-Kaas.



Petersen, Christian Poulsen Norbom, 1799-1873, Jurist,
var født 25. Nov. 1799; hans Forældre vare Styrmand Norbom og
Christine f. Poulsen, men han blev senere adopteret af sin
Stiffader, Justitsraad og Kontorchef under Hof- og Stadsretten Nicolai
Christian Petersen. Han blev privat dimitteret 1818, bestod i
Efteraaret 1821 den latinsk-juridiske Embedsexamen og disputerede 1825
for Licentiatgraden i Lovkyndighed. Det følgende Aar blev han
Avditør i Armeen, 1831 Overavditør, og 1839 udnævntes han til
Borgmester og Byfoged i Holbæk og blev s. A. Justitsraad, 1848
blev han Birkedommer i Kronborg vestre Birk, men entledigedes
1859 fra dette Embede paa Grund af paastaaede Misligheder i
Embedsførelse; dog blev der ved Højesteretsdom tilkjendt ham fuld
Pension. Han døde paa Frederiksberg 12. Dec. 1873. -- Han var
3 Gange gift: 1. (1826) med Karen Marie f. Lassen (d. 1826), 2.
(1829) med Emilie Scavenia f. Ringsted (separeret 1846), Datter af
Inspektør ved Frue Sogns Arbejdshus i Kjøbenhavn Peter R., og
3. (1847) med Signe f. Abildgaard, Datter af Skolelærer Jacob
Andreas A.

P.s Licentiatafhandling, der handler om Arveforskud («De
collatione bonorum, ad heredes ab intestato restricta, secundum
jus Romanum et patrium»), vidner om Flid og videnskabelig
Interesse, men har for den danske Rets Vedkommende væsentlig tabt
sin Betydning ved Arveloven. Alle de øvrige talrige Skrifter, han
har efterladt sig, ere af rent praktisk Natur og have sikkert ogsaa
været meget nyttige. Først maa her nævnes hans «Lovlexikon
ell. Repertorium over den danske Lovgivning» i 11 Bind (1837 ff.),
hvilket var det eneste i sin Art, indtil det afløstes af Iürgensens 
«Nye Lovlexikon». Af hans andre Skrifter maa nævnes hans
«Haandbog i den danske Militærret» (1820-43), «Den danske
Medicinallovgivning» (1833-36) og endelig en Fremstilling af den
danske Sportellovgivning (1834), som endnu anvendes i det
praktiske Liv, og som i en Indledning indeholder gode Bemærkninger
om Retsgebyrer.

Erslew, Forf. Lex. 

H. Munch-Petersen.

Petersen, Christian Ulrich Emil, f. 1856, Kemiker. Emil P.,
adopteret Søn af Kjøbmand i Odense Mads P. og Andriette Marie
f. Thrane, er født 12. April 1856 i Vejlby ved Middelfart. P.
deltog som frivillig Lærling i Marinens Togter 1870-71, bestod
Adgangsexamen ved Søofficersskolen med Udmærkelse 1872, var i 2
Aar Elev ved denne Skole, men søgte derpaa Afsked for at
studere ved Polyteknisk Læreanstalt, hvor han 1879 tog Examen i
anvendt Naturvidenskab. 1881 tog han Examen artium, 1884
Philosophicum og 1888 den filosofiske Doktorgrad. 1881-82 var han 
Assistent ved den polytekniske Læreanstalt, 1885-93 ved Universitetets 
kemiske Laboratorium, siden 1892 er han Artilleriets kemiske
Konsulent. Strax efter sin Kandidatexamen fik han Ansættelse ved
en Vanadinfabrik i Sverige, hvor han udarbejdede den Methode til
Fremstilling af Vanadinsyre af Friskslagge fra Taberg, som endnu
benyttes. Dette bragte ham ind paa videnskabelige Studier over
det sjældne Vanadin, der ogsaa blev Æmnet for hans smukke
Doktordisputats: «Vanadinet og dets nærmeste Analoger». Senere, 
og vel ikke uden Paavirkning af Jul. Thomsen, hvis mangeaarige
Assistent han var, har P. med stort Talent kastet sig over den
fysiske Kemi, og han er den eneste af vore yngre Kemikere, som
kan siges at repræsentere dette Fag. Han har ikke blot holdt
Forelæsninger derover ved Universitetet og den polytekniske
Læreanstalt og skrevet en Lærebog deri (1892), men leveret en anselig
Række dygtige Experimentalundersøgelser over herhen hørende
Æmner, Arbejder, der for største Delen ere offentliggjorte i 
Videnskabernes Selskabs Skrifter (et af dem belønnedes 1894 med
Selskabets Sølvmedaille) og alle i Ostwalds «Zeitschrift für 
physikalische Chemie». -- 22. Maj 1885 ægtede P. Hedvig Jensine
Caroline Johansen.

Universitetsprogr. til Reformationsfesten 1889.

S. M. Jørgensen.



Petersen, Clemens Christoffer Mathias, f. 1834, Æsthetiker.
Cl. P. er født i Svinninge i Ods Herred 2. Okt. 1834 og Søn af 
Mølleejer, Branddirektør, Kammerraad Peter P. (f. 1804 d. 1892)
og Elisabeth Kirstine f. Bentzen (f. 1808 d. 1879). Han blev
Student 1851 fra Roskilde, Cand. phil. Aaret efter og begyndte at
studere Theologi, hvilket han dog et Par Aar efter opgav for
æsthetiske Studier, som førte til, at han i 1857 tog Magisterkonferens 
i Æsthetik. Fra Studenteraarene havde han været Lærer ved
Kommuneskolerne og var fast ansat som Kommunelærer, da
Omstændighederne medførte, at han i 1868 ved sine Venners Hjælp
pludselig forlod Kjøbenhavn og efter nogen Omflakken havnede i
de nordamerikanske Fristater, hvor han siden har ernæret sig ved
litterær Virksomhed og har søgt at udbrede Kjendskab til danske
Forhold, navnlig ved Artikler til en Encyklopædi.

P., hvis sjælelige Organisation maaske tydeligst kan betegnes
som for stærkt feminin, havde et undertiden næsten hysterisk
Hang til Overdrivelse saaledes sammenvævet med en fremragende
kritisk Begavelse, at det i hans Arbejder var uhyre vanskeligt
at sondre, hvor hans skarpe Forstands Analyser sloge over snart
i et fantastisk Fejlsyn, snart i Tankeforskydninger, som skete
med bevidst Hensigt. Han var længe søgende over for sin Aands
Virkefelt; som ung Student skrev han Noveller, der viste, at hans
psykologiske Interesse ikke var forbundet med tilstrækkelig
Virkelighedssans til at kunne frembringe en sand kunstnerisk Udformning;
i 1856 forsøgte han dernæst at finde sine Evners rette Brug som
Skuespiller, et Forsøg, der mislykkedes, men førte ham ind paa
den kritiske Virksomhed, som laa bedst for hans Natur.
Bekjendtskabet med Bjørnstjerne Bjørnson, hvis frodige Digternatur, 
selv medens han som ung Student tilbragte Vinteren 1856 i Kjøbenhavn,
brød stormende frem, nedslog enhver Tanke om egen digterisk
Produktion hos P. Fra Efteraaret 1857 afløste han daværende
Kapitajn M. E. Fallesen (V, 57) som kritisk Anmelder ved
«Fædrelandet» og fortsatte denne Virksomhed lige til 1868. Allerede de
første Artikler, hvori hans paradoxe Udtryksmaade parredes med
en skarpsindig Sikkerhed i at gribe Punctum saliens, vakte stor
Opsigt ved deres slaaende Domme, men ogsaa Had ved deres
bidske Skarphed. Et Udvalg af hans Artikler udkom 1860 som
«Dramaturgisk Kritik». et Par Aar efter udgav han en Studie over
det græske Theater, og i 1867 udkom hans modneste Arbejde paa
Dansk: «Om Forholdet mellem det gamle og det nye ved
Oehlenschlägers Fremtræden». Hvor stærkt hans Domme ogsaa her ere
satte paa Spidsen, hvile de aabenbart paa et solidere Studium og 
et klarere Overblik end det, der kunde staa til hans Raadighed
ved Bladanmeldelser. Ved Siden af disse havde han i 1858 skrevet
en højtspændt Analyse af Grundtankerne i «Kong Lear» og i 1860
en smuk og for ham ualmindelig varm Nekrolog over J. L. Heiberg, 
til hvem han havde haft et personligt, efter hans eget Sigende
fortroligt, Bekjendtskab.

Husvennen  1892-93.

Ph. Weilbach.



Petersen, Cornelius, 1806-76, Politiker, født 13. April 1806
i Davinde ved Odense, Søn af Gaardejer Peder Corneliussen (f. 1761
d. 1829) og Karen Rasmusdatter (f. 1771 d. 1834). Han bestyrede fra 1830
sin Moders Gaard og fik 1832 selv Skjøde paa den. Allerede 1831 var
han bleven Fattig- og Skoleforstander, var 1842-44 og paa ny 
1851-55 Medlem af Sogneforstanderskabet samt 1851-68 af Odense
Amtsraad. Tidlig hørte han til den fynske Opvækkelse og optraadte
selv som Lægprædikant, men sluttede sig 1849 ligesom Jens Jørgensen
(IX, 33) til den grundtvigske Retning.  1848-49 havde han Sæde i den
grundlovgivende Rigsforsamling og stemte her med Bondevennerne;
men i Striden om Helstaten skilte han sig fra dem og søgte 1853
2 Gange forgjæves Valg til Folketinget i Nyborgkredsen imod deres
Kandidat. Derimod valgtes han i Sept. 1854 i Verninge (Odense
Amts 7. Kreds) og gjenvalgtes her lige indtil 1872, næsten stadig
ved Kaaring, og desuden til Rigsraadets Folketing 1864-66. Men
da Kredsen blev usikker, gik han 1872 over til Kjærtemindekredsen
og repræsenterede den indtil sin Død. I den første halve Snes
Aar hørte han til det national-liberale Parti, om end hans milde
og bløde Sind altid gjorde ham villig til at søge mindelig
Overenskomst under Partiernes Sammenstød. Men under Grundlovskampen 
1865 skilte han sig fra sine Partifæller, fordi han ikke
kunde finde sig i Landstingets Omdannelse. Til sidst gik han dog
som en af «de 7 vise Bønder» med til den endelige Ordning og
hørte senere til Mellempartiet. Han blev meget brugt i Udvalg,
dels om Kommunal- og Landboforhold, dels om Kirke- og 
Skolespørgsmaal, og han var en varm Ven af kirkelig Frihed. Han
døde 17. Dec. 1876. Han ægtede 1830 Gaardmand Ole Olsens
Datter Dorothea (f. 1809 d. 1891).

Erslew, Forf. Lex.
Barfod, Rigsdagskal.
Fyens Stiftstid. og Fyens Tid. 20. Dec. 1876.
Dansk Folketid. 1877 S. 15.

Emil Elberling.



Petersen, Daniel, 1758-1823, Præst, blev født i Broager i
Sundeved 6. Jan.  1758 og var Søn af Præsten Lorenz P. (d. 1785). 
Han blev Student i Kiel 1775 og tog theologisk Examen paa
Gottorp 1783. Hans første Præsteembede var i Holbøl mellem
Flensborg og Aabenraa; dertil blev han valgt 1786. Han
forflyttedes 1795 til Oxevad og Jels i Gram Herred, Aaret efter til
Fjelstrup ved Haderslev, 1800 til Bov ved Flensborg og endelig
1820 til Horst i Holsten, hvor han døde 12. Dec. 1823. Hans
Hustru, Botilla Helene f. Posselt, døde allerede 29. Jan. 1800. Han
udfoldede en ikke ubetydelig litterær Virksomhed, særlig for
Landalmuen; han har saaledes udgivet Læsebøger af opbyggeligt
Indhold, Andagtsskrifter og filanthropiske Afhandlinger. I det hele
hørte han blandt de mere fremragende Præster i Hertugdømmerne
i sin Tid.

Lübker u. Schröder, Schlesw.-Holst.-Lauenb. Schriftsteller-Lex. 
Thaarup, Fædrenelandsk Nekrolog 1821-26 S. 221.

A. Jantzen.



Petersen, Edvard Frederik, f. 1841, Genre- og Landskabsmaler, 
er Søn af Skibsbygmester og Tegnelærer ved Kunstakademiet
Zacharias P. (f. 1811 d. 1870) og Emilie Sophie f. Thorsen (f. 1818
d. 1876). Edv. P. blev født i Kjøbenhavn 4. Febr. 1841. Han
vandt Akademiets Sølvmedailler (1862-64) og har udstillet siden
1859. Han var næsten i 20 Aar væsentlig Landskabsmaler, hvortil
han uddannede sig under Paavirkning af Vilh. Kyhn; hans Arbejder
vandt snart almindelig Opmærksomhed, 2 Gange fik han den
Neuhausenske Præmie og 2 Gange den Sødringske Opmuntringspræmie.
Efter at have haft mindre Understøttelser til Studierejser i Indlandet
fik han i 1875 akademisk Rejsestipendium og opholdt sig nu i
Udlandet, mest i Italien, indtil 1880. Her fik han stedse stigende
Lyst til Figurmaleriet, saa at Menneskeskikkelsen, fra i tidligere
Arbejder at have været Staffage, mere og mere gik over til at
være Hovedsagen, selv om han stadig foretrækker Friluftsmotiver.
Efter at han havde faaet det Anckerske Rejselegat, var han 1883
-85 atter i Italien. «Fra Piazza dei Cappuccini» (1879), 
(«Sildetiden ved Højbro» (1882) og «Fra Grønttorvet» (1883) vare 
afgjort Genrebilleder med mange Figurer. I «Udvandrere ved Larsens
Plads» (1890) traadte en tydeligere Handling frem i de større
Figurer, og dette endnu mere i et Sidestykke dertil, «En Hjemkomst»
(udst. 1898). Paa det førstnævnte Billede vandt P. den første
Aarsmedaille; paa «Legende Børn under en Skrænt» blev han Aaret
efter Medlem af Akademiets Plenarforsamling og fik derpaa i 1892
ogsaa Sæde i Akademiraadet. Den kongl. Malerisamling ejer et 
Landskab, «Aften». Ikke faa Billeder har han solgt saa vel til
Kjøbenhavns som til Provinsernes Kunstforeninger. P. har raderet
adskillige Blade. I 1894 fik han Titel af Professor.

S. Müller, Nyere dansk Malerkunst.
Weilbach, Nyt Kunstnerlex.

Ph. Weilbach.



Petersen, Emil, s. Petersen, Christian Ulrich Emil (ovfr. S. 22).



Petersen, Eugen, f. 1840, Politidirektør. Han er Søn af 
ovennævnte Birkedommer Carl Nic. P. og fødtes 11. April 1840 i
Holstebro. Ved Faderens Forflyttelse i Begyndelsen af Halvtredserne
til Embedet som Birkedommer i Kjøbenhavns Amts søndre Birk kom
han i den v. Westenske Skole, fra hvilken han blev Student 1858, og
i 1864 blev han juridisk Kandidat. Han blev saa Fuldmægtig ved
søndre Birk. I 1872 konstitueredes han som Herredsfoged i Vestervig,
og s. A. blev han Fuldmægtig paa nordre Birks Kontor. Samtidig, fra
1869-77, var han ansat i Justitsministeriets 1. Departement, fra hvilket
han gik over som Vicepolitidirektør i Kjøbenhavn. Ved V. C. Crones
(IV, 114) Afgang udnævntes han i Avg. 1887 til Politidirektør. Til
dette Embede, et af de allervanskeligste i Landet, medbragte P.,
der allerede fra Studietiden var anset for et godt juridisk Hoved med
skarp og hurtig Dømmekraft samt en besindig og fast Karakter,
en særdeles god og alsidig praktisk Fordannelse, erhvervet dels
paa Birkekontorerne og dels i Justitsministeriet samt som
Vicepolitidirektør. Under hans Ledelse ere Politikorpsets Rammer blevne
udvidede og dets Kaar forbedrede, senest ved den i Marts 1898
vedtagne Lønningsreform. -- Han ægtede i 1881 Claudia Caroline
Cathrine Hansen (f. 6. Juli 1848), Datter af Provst Aleth Sophus H.
(VI, 578).

Nutiden Nr. 571.

C. Christensen.



Petersen, Frederik Christian, 1786-1859, Filolog, fødtes 
9. Dec. 1786 paa Antvorskov som Søn af Forpagter Hans P. og
Maria f. Willumsen. Han kom 1800 i Borgerdydskolen i 
Kjøbenhavn og dimitteredes 1803 til Universitetet, hvor han tog baade
Artium og 2. Examen med Udmærkelse. Han studerede derpaa
Theologi, men ved Siden heraf ogsaa Filosofi og Filologi; hans
omfattende Studier i Forbindelse med længere Tids Sygelighed
bevirkede, at han først 1811 kunde tage theologisk Attestats (med
Udmærkelse). Derefter var han 1 1/2 Aar Huslærer i Holsten hos
Grev Baudissin. 1814 disputerede han for den filosofiske 
Doktorgrad over en Afhandling «De Æschyli vita et fabulis» og holdt
derefter Forelæsninger ved Universitetet over Æschylus' «Prometheus»; 
1815 blev han ansat som Adjunkt ved det filosofiske
Fakultet og foretog 1817 en videnskabelig Rejse i Tyskland. 1818
udnævntes han til Professor extraordinarius i klassisk Filologi, men
maatte for øvrigt, da der indtraadte en Vakance i det theologiske
Fakultet, i Tiden fra Okt. 1819 til April 1821 holde Forelæsninger
og Øvelser over nytestamentlig Exegese og deltage i den
theologiske Embedsexamen. 1842 blev han Professor ordinarius i
Filologi og var det til sin Død.

Som filologisk Videnskabsmand udmærkede han sig ikke ved
Skarpsindighed eller Selvstændighed, og navnlig var exakt
grammatisk Forskning ikke hans Sag; men han var særdeles flittig og
omhyggelig, godt bekjendt med den tyske Litteratur, der drejede
sig om hans særlige Studier (græsk Arkæologi, Litteraturhistorie og
Mythologi), og havde som Universitetslærer, navnlig i de første 10
Aar, stor Betydning for Studenterne ved den Iver og Velvilje,
hvormed han vejledede dem ved deres filologiske Studier. Hans første
filologiske Hovedarbejde var «Almindelig Indledning til
Arkæologiens Studium» (1825), beregnet paa et større Publikum og
indeholdende en udførlig Levnedsbeskrivelse af Winckelmann; det blev
modtaget med megen Anerkjendelse og oversattes paa Tysk. Det
samme blev Tilfældet med hans «Haandbog i den græske
Litteraturs Historie» (1826-30), et meget flittigt og nøjagtigt, men tørt
skematisk Værk. Desuden har han i Universitetsprogrammer skrevet
flere mindre filologiske Afhandlinger, blandt hvilke hans 4
«Commentationes de Libanio sophista» (1827-28) især fortjene at nævnes.
Af Videnskabernes Selskab blev han Medlem 1826, og i dets Skrifter
har han leveret en dygtig Afhandling: «Om Epheterne og deres
Dikasterier i Athen» (1852).

1829 udnævntes han til Provst ved Kommunitetet og Regensen.
Under hans Forgænger, Rasmus Nyerup, havde Regensianerne nydt
en meget stor Frihed, og der havde indsneget sig en ikke ringe
Uorden; P. søgte nu i Modsætning hertil at indføre en «næsten
klosterlig» Disciplin og holde Regensianerne strængt til at sysle
med deres videnskabelige Studier; han havde heller ikke megen
Sympathi for Politikken, som den Gang begyndte at optage
Studenternes Interesse stærkt. Det kom derfor i den første Tid flere
Gange til stærke Sammenstød mellem ham og Regensianerne; men
efterhaanden bedredes dog Forholdet, da Studenterne maatte 

paaskjønne hans oprigtige Velvilje mod dem og ivrige Omsorg for
deres materielle Velvære, og han tillige gjennemførte sine
disciplinariske Anordninger med stor Upartiskhed. Sit Embede som
Regensprovst nedlagde han 1859 og udnævntes da til Konferensraad
(1847 var han bleven Etatsraad). -- P. stod i nær Forbindelse med
de fleste samtidige danske Videnskabsmænd og Digtere og havde
stor Interesse for den danske Litteratur. Han var Medstifter af
det Selskab, som udgav «Maanedsskrift for Litteratur» 1829-38,
og tog meget virksom Del i dets Udgivelse som Redaktionssekretær
og Medarbejder; efter at Selskabet havde opløst sig, fortsatte han
dets Virksomhed paa egen Haand som Redaktør af «Tidsskrift for
Litteratur og Kritik» 1839-42. -- Han ægtede 4. Maj 1821 Bolette
Sophie Bruun, f. Jürgensen (f. 1795 d. 1881), Datter af Dispachør
og Mægler F. C. J. og Dorothea Elisabeth f. Buntzen og Enke
efter Lektor R. E. B. Han døde i Kjøbenhavn 20. Okt. 1859.

Erslew, Forf. Lex. 
Tidsskr. f. Filol. og Pædag. I, 281 f. 
Madvigs Livserindringer S. 82. 
Hist. Tidsskr. 3. R. III, 391 ff.

M. Cl. Gertz.



Petersen, Friedrich, 1807-59, Præst, var født 18. Avg. 1807 
i Højer i Nordslesvig, hvor hans Fader, Christian P. (d. 1818), var
Præst. Studerede fra 1826 Theologi i Kiel og bestod, efter at
have tilbragt flere Aar som Huslærer, 1837 den theologiske
Embedsexamen paa Gottorp med Udmærkelse. Blev 1838 valgt til Præst
i Uge, da i Tønder, senere i Aabenraa Provsti. Oversatte paa
Dansk Generalsuperintendent Callisens «Bibelske Tankesprog paa
enhver Dag af Aaret» (3. Opl. 1847) og sluttede sig i et Skrift 1839
til Claus Harms i hans Strid mod Rationalismen. Da han havde
gjort sig bemærket som Ivrer for Tyskheden ved at formaa en Del
Beboere i Uge Sogn til at indgive Petition om tysk
Skoleundervisning, kaldte Hertugen af Augustenborg, der i ham saa et
brugbart Redskab for sine Planer, ham 1846 til Præst i Notmark paa
Als, hvor han blev Hertugens Raadgiver og Hjælper i Agitationen
imod Statsenheden og den danske Nationalitet. I April 1848 blev
han derfor suspenderet af den danske Regering og en Tid holdt i
Fangenskab. Frigiven ansattes han i Jan. 1849 af den slesvig-holstenske 
Fællesregering som Præst i Ullerup i Sundeved, hvorfra den
danske Præst N. L. Feilberg var fordreven. Men i Jan. 1850 maatte
han atter gjøre Plads for Embedets retmæssige Besidder, hvorpaa
han indtil Febr. 1851 fungerede som Feltpræst ved den
slesvig-holstenske Armé. Siden blev han Præst i St. Johann-Saarbrücken
i Preussen, hvor han døde 14. Maj 1859. 
I en Række Skrifter har han søgt dels at retfærdiggjøre sin
egen Adfærd, dels at forsvare det slesvig-holstenske Oprør og
endelig, og det ikke mindst, at holde Forbitrelsen mod Danmark
levende i Tyskland; det sidste ikke uden Held, da han førte en
let Pen og forstod at lægge Farverne tykt paa. 1851 skrev han
imod Professor Hengstenberg i Berlin, der havde udtalt sin 
Misbilligelse af de slesvig-holstenske Præsters Adfærd. Især kan dog
mærkes hans «Erlebnisse eines schlesw.-holst. Predigers in den
Friedens- u. Kriegsjahren 1838-50» (1856), der i forkortet 
Bearbejdelse af «W. B.» fik en vid Udbredelse ved Optagelse i Gelzers
«Protestantische Monatsblätter». End videre: «Der gegenwärtige
Zustand der Kirche u. Schule des Herzogth. Schleswig, nach neuester
eigener Anschauung» (1857) og «Sind Aufruhr u. Meineid im 
dänischen oder schlesw.-holst. Lager zu suchen?» (1858). -- P. var
gift med Amalie f. Pestel fra Heide.

Alberti, Schlesw.-Holst.-Lauenb. Schriftsteller-Lex. 
Allg. Deutsche Biographie XXV. 
Allen, Det danske Sprogs Hist. i Slesvig II, 330.

H. F. Rørdam.



Petersen, Fritz Ferdinand, 1816-1900, Genremaler og Malerikonservator. 
Han er Søn af Hørfabrikant Mads P. og Mette f. 
Hansen og er født i Kjøbenhavn 9. Dec. 1816. Efter at være
bleven Malersvend, medens han samtidig besøgte Kunstakademiets
lavere Skoler, arbejdede han nogle Aar som Dekorationsmaler.
Han lagde sig imidlertid efter Figurmaleriet og udstillede fra 
1845-60 Genrebilleder, mest Jagtstykker, samt Dyrstykker og et Par
Landskaber. Hans Hovedvirksomhed var imidlertid som 
Malerirestavrator, hvortil han fra 1839 havde uddannet sig under J. P.
Møllers Vejledning. 1855 blev han dennes Efterfølger som 
Konservator ved den kongl. Malerisamling og var meget skattet af N.
Høyen for sin Dygtighed. Ved sin Fratrædelse fra denne Stilling
1887 fik han Titel af Professor. -- P. ægtede 1855 Kezia de Garlieb 
(f. 1827 d. l890), Datter af Kurér Ch. G. Ph. de G. og Emma
f. Lewis. P. skjænkede 1895 sin værdifulde Portrætsamling til
Kunstakademiet og døde 11. Febr. 1900.

Weilbach, Nyt Kunstnerlex.

Ph. Weilbach.



Petersen, Georg Diedrich Asmus, 1820-1900, Handelsmand.
P. er født i Kjøbenhavn 2. Okt. 1820. Hans Forældre vare 
Grosserer Friedrich Erasmus P. og Caroline Wilhelmine f. Langreuter.
Efter at have faaet en god Handelsuddannelse saa vel i sin Faders 
Forretning som hos et stort Handelshus i Hamborg optoges han
1846 som Kompagnon i Faderens Firma, hvoraf han siden dennes
Død 1864 er Eneindehaver. Han har vedvarende forstaaet at hævde
Firmaets Navn som et af de mest ansete i Kjøbenhavn. P. var fra
1863-81 Medlem af Grosserersocietetets Komité. Siden 1860 er han
Medlem af Privatbankens Bankraad og siden 1886 Bankraadets
Formand. I denne Stilling har han ved sin Forretningsindsigt og
Interesse for Virksomheden ydet Bankens Direktion en væsentlig
Støtte. Af Betydning har ogsaa hans Stilling i Selskabet «de
private Assurandører» været, hvor han har været Delegeret fra
1870-84 og Kommitteret siden 1884. -- P. ægtede 27. Maj 1847
Caroline Weidemann, Datter af Bogholder W. Han udnævntes
1885 til Etatsraad og døde 20. Dec. 1900.

E. Meyer.



Petersen, Georg Peter, 1771-1846, Præst, blev født 16. Febr. 
1771 i Meden i Hedesognet Valsbøl, Flensborg Amt. Han studerede 
i Kiel fra 1791, men maatte fra 1793 paa Grund af Trang tage
en Huslærerplads (i Reinfeld) og naaede derfor først 1797 at blive
examineret paa Gottorp. S. A. blev han Præst i Grømitz ved
Østersøen (Cismar Amt), men forflyttedes 1800 ved Valg til det
store og overordentlig skjønt beliggende Kald Lensahn i Nærheden
af Oldenburg i Wagrien. Her henlevede han næsten et halvt 
Aarhundrede. Paa Grund af Alder og Svagelighed tog han Afsked
1844. Han flyttede da til Neustadt i Wagrien, hvor han døde
31. Okt. 1846. Han var ikke alene en vidt bekjendt Præst, der i
sit smukke og velhavende Hjem udfoldede en storartet Gjæstfrihed,
men var tillige fra Ungdommen og til sin høje Alderdom stærkt
litterært optaget. Han begyndte saaledes 1798 en udførlig 
Topografi over Reinfeld Amt; den blev oprindelig trykt stykkevis i
Tidsskrifter, derefter samlet udgivet 1801. Det af Aug. Niemann
1787-98 udgivne Tidsskrift «Schlesw.-Holst. Provinzialberichte»
fortsatte han fra 1811 som «Neue Schlesw.-Holst. Provinzialberichte»
og forstod ved sin Iver at skaffe sig gode Medarbejdere, saaledes
at det under hans Ledelse nød betydelig Anseelse. Ved Slutningen
af 1830 overlod han Udgivelsen til en anden, men det gik derefter
stærkt tilbage og maatte snart standse. P. skrev selv dertil en
Mængde økonomiske, historiske og topografiske Artikler. Kort før
sin Død paatænkte han paa ny at optage den afbrudte Traad og
havde ogsaa erhvervet Bevilling til Fortsættelsen; men det blev 
dog ikke til noget. Han var 2 Gange gift. Hans 2. Hustru, A. G. A.
f. Meyer, døde 1866.

Neuer Nekrolog der Deutschen 24. Jahrg. (1846) II, 736 f. 
Lübker u. Schröder, Schlesw.-Holst.-Lauenb. Schriftsteller-Lex.

A. Jantzen.



Petersen, Gottfried, 1733-1812, Vicekansler, var Søn af
Borgmester Jacob P. i Slesvig og fødtes 24. Juni 1733. Han
studerede ved Universiteterne i Helmstedt og Gøttingen og vendte
1755 tilbage til sin Fødeby, hvor han paatog sig at føre Sager for
Retterne. 1762 blev han Bysekretær og 2. Borgmester i Slesvig.
1777 udnævntes han til voterende Raad ved Overretten paa Gottorp
med Karakter af virkelig Kancelliraad. Ved denne Lejlighed giver
det tyske Kancelli ham Vidnesbyrd som en Embedsmand med
ypperlig Duelighed og grundige Kundskaber i Jura, stor
Retskaffenhed og Hjærtensgodhed. 1778 blev han Justitsraad, fik 1787
forlænget Tilladelsen til at beholde sit Borgmesterembede, udnævntes
1790 til Etatsraad og 1799 til Konferensraad. 1809 blev han
Vicekansler ved Overretten, 1811 Kommandør af Danebrog. P. døde
12. Maj 1812 i Slesvig. Landgreven af Hessen betegner ham som
en højt fortjent og værdig Embedsmand. P. var gift med Cathrine
Christiane f. Piper, Datter af Etatsraad Anton Frederik P. og Ide
Birgitte f. Voltelen.

Louis Bobé.



Petersen, Hans Gyde, f. 1863, Billedhugger. G. P. er født
7. Nov. 1863 i Vester Aast ved Vejle og Søn af Landmand Jens
Christian P. og Maren f. Gydesen. Fra 1882-88 gjennemgik han
Kunstakademiet, hvorefter han flere Gange var udenlands med
offentlig Understøttelse, i 1895 med det Anckerske Legat. Hans
betydeligste Arbejde er den store Gruppe «Gud kaldte» (Adam og
Eva), der, efter i 1896 at være bleven lønnet med den Eibeschützske
Præmie, blev kjøbt til Nationalgalleriet. P. ægtede 1893 Ingeborg
Kirstine Balling, Datter af Lærer Jens Christian B. og Laura Julie
f. Semler.

Weilbach, Nyt Kunstnerlex.

Sigurd Müller.



Petersen, Hans Mathias, 1819-80, Politiker, født 31. Maj
1819 i Holse ved Bogense, Søn af Bolsmand Peter Mathiasen
(f. 1783 d. 1860). Han blev 1845 Medejer og 1860 Eneejer af
Faderens Ejendom; var 1854 Medstifter af den fynske Brandforsikring
for Tyendeklassen og Formand indtil sin Død, desuden siden 1858
Næstformand i Repræsentantskabet for en anden Brandforsikring 
for Udflyttere. 1865-79 var han Medlem af Sogneraadet og havde
ogsaa andre Tillidshverv, ligesom han i Egnen brugtes meget til
at affatte retslige Dokumenter. 1853-64 og paa ny 1866-72 var
han Folketingsmand for Bogensekredsen og sad i de 2 mellemliggende 
Aar i Rigsraadets Folketing som Repræsentant for samme
Kreds. Oprindelig hørte han til Bondevennerne, men under
Grundlovskampen 1865 skilte han sig fra dem og hørte senere til
Mellempartiet. Han var vel begavet og godt oplyst og besad en
ejendommelig djærv Veltalenhed; med en stor Selvsikkerhed i sin
Optræden (fik derfor Spottenavnet «Hans Majestæt P.») forbandt han
megen Selvstændighed i sine Meninger. Han øvede ikke ringe
Indflydelse og havde Sæde i mange vigtige Udvalg, saaledes i det
politiske Udvalg om Krigens Førelse 1864-65, i Fællesudvalget om
Grundloven i Nov. 1865, i Forsvarsudvalget 1866-67 og i 11 Aar
i Finansudvalget. Særlig Iver viste han for at opnaa en Reform
af Stempelpapirsloven ag drev den frem ved gjentagne Gange at
fremsætte Forslag derom. Ogsaa var han en kraftig Forsvarer af
Rentefrihed, medens han i andre Spørgsmaal kunde være ret
konservativ (holdt saaledes paa Duelighedsprøver for Haandværkerne
og vilde ikke give Kvinder fuld Myndighed). Ligeledes var han
stundum smaalig i Bevillinger (uvillig mod forhøjet Tilskud til
Folkehøjskoler) og krævede tidlig Tilskud fra Kjøbenhavns
Kommune til det kongl. Theater. Han døde 25. April 1880, 20 Aars
Dagen efter Faderens Død.

Barfod, Rigsdagkal.

Emil Elberling.



Petersen, Harald Georg, 1819-98, Postembedsmand, fødtes
i Kjøbenhavn 20. Juni 1819 og var Søn af Skibsfører Peter P. og
Louise Marie f. Bauch; han blev 1834 ansat i den daværende
Generalpostdirektions Revisionskontor, forfremmedes i 1843 til Kopist
sammesteds og udnævntes 1850 til Postkontrollør i Kjøbenhavn med
Tjeneste ved Toldbod-Postexpeditionen; i 1857 konstitueredes han
som Postinspektør for Østifterne og Hertugdømmet Slesvig og fik
det følgende Aar kongelig Udnævnelse i dette Embede; 1876
overtog han efter Overpostbestyrelsens Opfordring Stillingen som
Overpostmester i Kjøbenhavn, fra hvilken han tog Afsked i 1897; han
udnævntes ved denne Lejlighed til Kommandør af Danebrog af 1.
Grad; Kommandørkorset af 2. Grad havde han modtaget ved sit
50aarige Embedsjubilæum i 1884. P. døde i Kjøbenhavn 5. Marts
1898. Han havde 1851 ægtet Hanna Maria Heitmann (f. 29. Okt.
1825 d. 6. Dec. 1854), Datter af Skibsfører Daniel Caspar H. 

P. anvendtes ved flere Lejligheder af Postbestyrelsen til
Udførelsen af særlige Hverv, saaledes overdroges det ham i 1852 sammen
med en anden Postembedsmand at indrette Brevsamlingssteder i
Landdistrikterne og i 1873 at ordne det særlige islandske Postvæsen,
ligesom han gjentagne Gange benyttedes som Underhandler over for
Udlandet ved Afslutning af Postkonventioner. Uden at opnaa nogen
ledende Stilling i Postbestyrelsen udøvede P. i mange Aar, navnlig
medens Grev Danneskjold-Samsøe var Generalpostdirektør og i et
Tidsrum, i hvilket Postvæsenet undergik en betydningsfuld
Udvikling, en bestemmende Indflydelse paa det indenlandske Postvæsens
Ordning; hans Virksomhed har navnlig haft Betydning paa
Landpostvæsenets, Personellets og den indre Tjenestegangs Omraade.
P. var knyttet til Ledelsen af forskjellige Institutioner og Foreninger,
deriblandt Laane- og Spareforeningen for Embeds- og
Bestillingsmænd og Nationaløkonomisk Forening, for hvilken han var
Formand fra 1892-98.

Aarbog f. d. danske Postvæsen 1896 og 1899. 
Nationaløkon. Tidsskr. 1898, S. 241 ff. 
Illustr. Tid. 10. Okt. 1897.

Jerichau Christensen.



Petersen, Henry, d. 1896, s. Petersen; Karl Nikolaj Henry.



Petersen, Holger, f. 1843, Handelsmand og Fabrikant. P.
er født 9. Juni 1843 paa Laagegaard ved Vejle. Hans Forældre
vare Proprietær Holger Wilhelm P. og Rosalie Wilhelmine f.
Philipsen. Han kom som Barn til Kjøbenhavn og fik efter endt
Skolegang Ansættelse hos en Morbroder, der var Manufakturhandler.
Efter at have deltaget som frivillig i Krigen 1864 var han nogle
Aar handelsrejsende. 1868 etablerede han en Manufakturforretning
en gros, som fra en beskeden Begyndelse efterhaanden udvidedes,
og 1878 anlagde han sammen med en Broder en lille Baandfabrik,
der blev Begyndelsen til industrielle Foretagender, som lidt efter
lidt fik et stort Omfang og kom til at omfatte Farverier,
Spinderier og Knapfabrikation. Senere udvidedes Forretningerne bl. a.
ved Anlæg af Filialer i Stockholm og Malmø. P. beklæder adskillige 
Tillidshverv af industriel og kommerciel Art. Bl. a. er han
Formand for «Foreningen for unge Handelsmænds Uddannelse».
1898 blev han Repræsentant i Nationalbanken. I Sept. 1898 valgtes
han ind i Landstinget, hvor han hører til Højre. P. har vist stor
Interesse for Hedesagen, bl. a. ved Indkjøb og Beplantning af
Hedearealer. Han har deltaget ivrig i de senere Aars Bevægelse
for Toldbeskyttelse og er Medlem af Bestyrelsen for Foreningen 
«det nationale Arbejde». -- P. ægtede 25. April 1872 Augusta 
van Aller (d. 1878), Datter af Konsul P. van A.

Hver 8. Dag 2. Okt. 1898.

E. Meyer.



Petersen, Jacob Julius, f. 1840, Medicinalhistoriker, 
Julius P. fødtes 29. Dec. 1840 i Rønne, Søn af Uhrmager, senere 
Folketingsmand, Jeppe Findanus P. og Kirstine Margrethe f. Tranberg, Student
fra Metropolitanskolen i 1861 med Udmærkelse, medicinsk Kandidat
i 1865, ægtede i 1866 Oliva Christine Munch (f. 15. Febr. 1840),
Datter af Kjøbmand, Konsul Marcus Jespersen M. og Johanne 
Christine f. Sonne. Siden 1866 -- dog med Afbrydelse i 1878-79, da
han var Stiftslæge paa Vallø -- har han virket som praktiserende
Læge paa Kjøbenhavns Nørrebro, var Læge ved Gasværket 1870-78,
Kommunelæge 1872-78. Han begyndte strax efter Embedsexamen
at dyrke Videnskaben, opnaaede 1867 Universitetets Accessit for en
Afhandling, erhvervede 1869 Doktorgraden, optraadte i 1874 som
Privatdocent, trak sig i en Del Aar tilbage til praktisk Virksomhed,
begyndte atter 1888 at holde Forelæsninger, antoges 1889 til 
midlertidig Docent ved Universitetet og ansattes 1894 som Professor 
extraordinarius i Medicinens Historie. Hans stærke videnskabelige 
Interesser drejede sig i Begyndelsen om fysiologiske, 
experimentalpathologiske og beslægtede Æmner (hans Disputats handlede om 
«Lungesvindsotens og Tuberkulosens omtvistede Kontagiositet og 
Inokulabilitet»), men i 1874, da han begyndte sin første Forelæsningsrække,
fandt han sit rette Felt, Medicinens Historie, der ved hans 
Virksomhed er bleven Gjenstand for levende Interesse baade i og uden
for Lægestanden her i Landet og har opnaaet en hidtil ukjendt
Position blandt Undervisningsfagene ved Universitetet, saaledes at
dette Omraade af dansk Aandsliv for Tiden nyder megen Anseelse
i Udlandet. Hans første Forelæsninger dannede Grundlaget for
hans Hovedarbejde: «Hovedmomenter i den medicinske Lægekunsts
historiske Udvikling», der udkom 1876, 1877 blev oversat paa Tysk
og vakte en betydelig Opmærksomhed i og uden for Danmark;
i elegant, aandrig Fremstilling, tilgængelig for dannede i alle Kredse,
gives her med genial Overlegenhed en Redegjørelse for de 
forskjellige medicinske «Systemers» Livsløb og deres Kjærne af blivende
Værd for Udviklingen.

Siden 1888, da han gjenoptog sin litterære Virksomhed, er der
fra hans Haand udgaaet en stor Række Afhandlinger, dels som
Artikler i Fagpressen og i ikke-medicinske Tidsskrifter, dels som 
selvstændige Værker: 1889 udkom «Hovedmomenter i den medicinske
Kliniks ældre Historie» (1890 i tysk Oversættelse), 1892
«Koleraepidemierne med særligt Hensyn til Danmark», 1893 «Den danske
Lægevidenskab 1700-50» (med Udsigt over de indvirkende
Hovedstrømninger I Udlandets samtidige Lægevidenskab), 1896 «Kopper og
Koppeindpodning, et medicinsk-historisk Tilbageblik i Hundredaaret efter
Jenners første Vaccination», 1898 «Bartholinerne og Kredsen om dem»
(Forelæsninger for Folkehøjskolens Lærere). Ogsaa til Udlandets
periodiske Fagpresse har han leveret talrige Bidrag, og til Udgivelsen af flere
større internationale Samleværker har hans Medvirken været søgt fra
Udlandet, er saaledes Medredaktør af «Janus, archives internationales
pour l'histoire de la médecine et pour la géographie médicale» (1896 ff.).

Fælles for alle hans Publikationer er den livlige Form og den
populære Fremstilling; i næsten alle faar man Lejlighed til at
iagttage 2 særlig fremtrædende Ejendommeligheder hos Forfatteren:
hans Evne til næsten som ved en Inspiration at gribe og udmale
den Baggrund af historiske Begivenheder eller af Strømninger i
Aandslivet, som netop hører til den Person eller den Begivenhed,
der skal skildres, paa hvilken Baggrund da Billedet tegnes med
levende Farver, ved hvis Valg den mest aarvaagne Kritik maaske
ikke altid er medvirkende, -- og hans Tilbøjelighed til at stille
sig uden for Kredsen af begejstrede Tilhængere af de nu herskende
Anskuelser og Arbejdsmethoder, dreje og vende disse i den historiske 
Forsknings kølige, maaske lidt vel skeptisk-affarvende Lys og
fremkalde Anelser om den reducerede Tilstand, i hvilken de ville
indgaa i Fremtidens Videnskab. -- Hans Fortjenester ere at have
kaldt Interessen for Medicinens Historie til nyt Liv her i Landet,
at have givet vigtige Bidrag til den danske Medicins Historie,
navnlig i det 18. Aarhundrede, og til sidst, men ikke mindst, at
have lært Nutidens unge Videnskabsdyrkere paa Medicinens
Omraade Brugen af den Kritik, som Kjendskabet til de svundne Tiders
Bølgegang eller Kredsløb afgiver.

Ved Siden af sit videnskabelige Arbejde har han navnlig
tidligere udfoldet en ikke ringe filanthropisk Virksomhed og endelig
bragt ret betydelige Ofre af Tid og Kræfter for at fremme
Lægestandens Interesser og da navnlig Saadanne, som havde Betydning
for hele Samfundet (har været Formand for «Almind. dansk
Lægeforening» og «Lægeforeningen for Kjøbenhavn og Omegn»). Er
Fader til nedennævnte Dr. juris H. Munch-Petersen.

Carøe og Selmer, Den danske Lægestand, 6. Udg.

J. Carlsen.



Petersen, Jens Peter, 1804-48, Gartner, er født 29. Juli 1804.
i Lyngby. Faderen, Matthias P., gift med Maren f. Borch, var i
Arveprins Frederiks Tjeneste, og sin Barndom tilbragte han dels i
Lyngby, dels i Kjøbenhavn, hvor han ved daværende Prins
Christians Bevaagenhed nød Undervisning i de bedste Skoler. 1819
kom han i Lære hos Slotsgartner Vothmann i Sønderborg; efter
3 Aars Ophold her blev han Elev i Rosenborg Slotshave, hvorfra
han 1823 tog Examen. 1824 rejste han til England, hvor han
opholdt sig i 3 Aar, og fik 1828 Ansættelse som Undergartner ved
Rosenborg. Efter at have foretaget en Rejse gjennem Skotland,
England og Holland blev han 1832 udnævnt til Slotsgartner
sammesteds. Det nøje Kjendskab til udenlandske Forhold, som han havde
erhvervet gjennem disse Rejser og en Rejse, han foretog i 1837
til England, Frankrig, Rhinegnene, Tyskland og Preussen, kom ham
meget til gode. Han indførte mange Forbedringer i Driveriet paa
Rosenborg,  saaledes bleve de hidtil anvendte Røgkanaler afløste af
Varmtvandsledninger. Til Ananasdriveriet indrettede han et særskilt 
Hus og 2 murede Kasser efter engelsk Mønster. Driveriet for
Vin og Fersken blev til Dels ombygget, og Pottevinkulturen var
han den første, der begyndte med her hjemme. Jordbær blev
drevet til stor Fuldkommenhed og efter meget stort Omfang, ligeledes 
blev Figen- og Champignondrivningen betydelig forbedret.
Foruden Driveriet opnaaede ogsaa Blomsterkulturen stor
Fuldkommenhed; han byggede et særligt Orchidéhus og havde Georginer,
Roser, Camellier, Rhododendra, Fuchsier m. m. som ingen anden.
Rosenborg Have blev under hans Ledelse en Mønsterhave, et
lærerigt og interessant Musæum for alt paa Gartneriets Omraade,
hvorfor den var et søgt Lærested. P. har gjort sig fortjent til megen
Anerkjendelse som den, der har begyndt et nyt Afsnit i det danske
Havebrugs Udviklingshistorie. P. var Medredaktør af «Havetidende»
fra 1835-37. -- 4. Nov. 1829 ægtede han Luise Lindegaard (f. 11.
Marts  1799 d. 17. April 1855), Datter af Slotsgartner P. L. (X, 310),
P. døde 7. Sept. 1848.

Erslew, Forf. Lex.
Selmer, Nekrolog. Saml. I, 213 ff.



Petersen, Jens Vilhelm, f. 1851, Arkitekt. Vilh. P. er født
i Odense 9. Jan. 1851, Søn af Tømmermester, Brandmajor Rasmus
P. (f. 1823 d. 1894) og Bolette f. Jørgensen (f. 1815 d. 1886). Han
tog den store Præliminærexamen ved Odense Kathedralskole, gik
i Tømmerlære hos sin Fader og arbejdede flere Aar som Svend, 
medens han samtidig besøgte Byens tekniske Skole og tegnede hos
Arkitekt C. Lendorf. Fra 1870 studerede han ved Kunstakademiet
i Kjøbenhavn, hvor han 1875 fik Afgangsbevis, 1879 vandt den
Neuhausenske Præmie for Opgaven «en Kamin i Renæssancestil»
«og 1881 den lille Guldmedaille for «et fyrsteligt Landslot i gotisk
Stil»; samtidig arbejdede han som Tegner og Konduktør for
Arkitekt Hans J. Holm. 1877-78 opholdt han sig paa egen
Bekostning et Aar paa Studierejse i Udlandet, særlig i Frankrig, Tyskland
og Italien. 1881 bosatte han sig i sin Fødeby, hvor han siden har
virket som udøvende Arkitekt og fra 1889 som konstit. Bygningsinspektør 
for Fyn og det sydlige Jylland. Blandt hans Arbejder
kunne nævnes i Odense: Missionshuset, 1882-83, Ane Margrethe
Petersens Stiftelse, 1885, en yndefuld lille Murstensbygning,
Vandtaarnet, 1888, Kathedralskolen, 1893-94, og den endnu ufærdige
Toldkammerbygning. Desuden Ombygning af Fuglebjærg Kirke,
1888, Hovedbygningen paa Herregaarden Skovsgaard paa Langeland,
1889, Garnisonssygehuset i Fredericia, 1890-91, Toldkammerbygningen 
i Rudkjøbing, 1891, Postbygningen i Herning, 1892,
Kvindeseminariet i Vejle, 1893,  Sparekassen i Kjærteminde, 1895, 
Toldkammerbygningen i Esbjærg, 1896-97, Postbygningen i Vejle, 1897-98,
samt forskjellige Privatbygninger og flere dekorative Arbejder,
bl. a. Kongestolen i St. Knuds Kirke i Odense. I alle disse
Arbejder har han vist sig som en smagfuld og kyndig Bygmester,
der trofast har fortsat den gode Tradition fra den Herholdtske
Skole. -- 1887 ægtede han  Marie Gottschalt (f. 1858), Datter af
Skorstensfejermester Carl G. (f. 1821 d. 1870) og  Marie f. Aagaard
{f. 1822).

Weilbach, Nyt Kuntnerlex.

Erik Schiødte.



Petersen, Johan Carl Christian, 1813-80, Polarfarer. Carl
P. fødtes i Kjøbenhavn 28. Juni 1813 og kom i Tyveaarsalderen
som Bødkersvend til Godhavn i Grønland. En Kvæstelse af hans
højre Haand tvang ham til at opgive Haandværket, og han blev
saa Udligger og Fører af en Spækbaad og forflyttedes 1841 til
Upernivik, vor nordligste Koloni. Han giftede sig med en 
Grønlænderinde, levede sig fuldstændig ind i Eskimoernes Liv og Sprog,
blev en dygtig Sømand i isfyldte Farvande, en fortræffelig Jæger
og Hundestyrer og en skarp Iagttager. Han søgtes derfor af de
engelske og amerikanske Expeditioner, som fra 1850-59 ledte efter
Franklins-Expeditionens Levninger. 1850 ledsagede han Penny, 1853 
Dr. Kane, 1857-59 Sir Leopold M'Clintock paa den berømte
Foxexpedition. Paa alle disse Rejser ydede han meget væsentlige
Tjenester baade som Tolk, Baadstyrer og Ishavsfarer; om den sidste
har han udgivet Bogen «Den sidste Franklin-Expedition» (1860), 
der fandt en stor Læsekreds. Efter sin Hjemkomst udnævntes han
til Fyrmester paa Hjelm og nød i sit sidste Leveaar en engelsk
Pension. Han døde i Kjøbenhavn 24. Juni 1880.

C. Petersen, Erindr. fra Polarlandene (1857).
Geogr. Tidsskr. IV, 82.

P. Lauridsen.



Petersen, Johan Daniel Frederik, 1757-1816, Officer, født
i Christiania 21. Dec. 1757, Søn af ovfr. nævnte Stiftamtmand
Christian P. (d. 1775). P. blev 1773 Sekondlieutenant ved nordenfjældske
gevorbne Infanteriregiment, forflyttedes 1780 til Danmark, hvor han
først var ansat ved fynske og senere ved slesvigske Infanteriregiment,
til han 1788 blev Kapitajn og atter ansattes i Norge, nu ved 2.
akershusiske Infanteriregiment, og under Indmarchen i Baahus Len s. A.
tjenstgjorde som Brigademajor under Generalmajor Hesselberg. Han
blev 1790 Kompagnichef ved norske gevorbne Jægerkorps, men kom
1801 tilbage til 2. akershusiske Regiment som Major (med
Anciennitet fra 1798). Da Krigen med England brød ud 1807, blev
han Chef for Regimentets marcherende Musketerbataillon, der var 
samlet til Beskyttelse af Kyststrøget om Lavrvik indtil Dec. Maaned.
Da Bataillonen, efter at Krigserklæringen mod Sverige var udstedt,
i Vaaren 1808 atter blev indkaldt, beordredes den til Brigaden Holst
i Smaalenene, hvor den imidlertid ikke kom i nogen alvorlig Kamp,
Imidlertid var P. i Slutningen af 1807 bleven karakt, og 1808 virkelig
Oberstlieutenant, blev s. A. Kommandør for søndenfjældske gevorbne
Infanteriregiment, 1810 Oberst og 1811 Chef for Regimentet, blev
1814 Generalmajor og under Felttoget s. A. Kommandant «en
second» paa Frederikssten. Kort efter at denne Fæstning, som Følge
af Konventionen i Moss, havde aabnet sine Porte for en svensk
Besætning, erholdt han sin Afsked med 2/3 Gage i Pension. Han
døde 24. Sept. 1816 i Christiania.

P. havde i sin Ungdom en Tid været i preussisk Krigstjeneste, 
var først Kammerjunker og senere Kammerherre. I 1814 blev han
fra sit Regiment valgt som Medlem af den konstituerende Forsamling 
paa Ejdsvold; her hørte han til Selvstændighedspartiet og var 
Medlem af Konstitutionskomiteen. P. skal have været en meget
vindende Personlighed og spillede en fremtrædende Rolle i 
Christiania Selskabsliv. Saa vel hertil som til hans smukke militære
Karriere medvirkede dog maaske i nogen Grad hans Ægteskab
med Henriette Frederikke f. Scheel, der var Datter af Statsminister
og Gehejmeraad Jørgen Erik S., og hvis Søster var Prins Christian
August af Augustenborgs Svigerinde, hvorfor denne Prins synes at
have vist P. særlig Opmærksomhed og endog oftere beærede ham
med Tiltalen «Svoger». P. var et af Christiania dramatiske
Selskabs tidligste Medlemmer, og allerede ved Selskabets første sceniske
Forestilling i Høsten 1780 ses han at have været blandt de
rollehavende. Han forlod kort efter Christiania; men da han nogle
Aar senere kommer tilbage, hører han til Selskabets mest yndede
Aktører. 1799 ere han og hans Frue blandt Stifterne af et fast
dramatisk Selskab i Christiania.

Anker, Biogr. Data om norske Generalspersoner. 
Huitfeldt, Christiania Theaterhist.                                                                             

C. O. Munthe.



Petersen, Johan Erik Christian, 1839-74, Sømaler. Joh. P.
var Søn af Skomagermester Peter Erik P. og Johanne Sophie
Frederikke f. Holm og blev født i Kjøbenhavn 3. April 1839. Han blev
Student 1857, tog Philosophicum 1859 og uddannede sig derefter
under C. Dahl til Sømaler, medens han samtidig besøgte
Kunstakademiets Skoler. I 1864 deltog han i Krigen og blev Lieutenant
i Reserven; Aaret efter rejste han til Amerika, men døde allerede
19. Marts 1874 paa et Hospital i Boston. Han forenede delvis sin
Lærers Teknik med større Dristighed i Behandlingen, men havde
dog ikke vakt megen Opmærksomhed ved sine 1861-65 i Kjøbenhavn 
udstillede Søstykker; i Amerika slog han sig op og fik store
Bestillinger. Blandt hans Arbejder fremhæves især «Den flyvende
Hollænder» («The phantom ship»), malet 1869.

Kunst-Chronijk IX, 31.
Weilbach, Nyt Konstnerlex.

Ph. Weilbach.



Petersen, Johan Henrik, 1840-95, Præst, Søn af Sognepræst
i Nakskov Christian Severin P. (f. 1804 d. 1859) og Ane Sophie f.
Snitker (f. 1806 d. 1866), er født i Vordingborg 25. Juli 1840, blev
Student fra Nykjøbing paa Falster 1859 og tog theologisk
Embedsexamen 1864, hvorefter han blev Lærer ved v. Westens Institut.
1872 blev han Kateket i Kjøge, 1877 Præst ved Frederiks Hospital,
Fødselsstiftelsen og Almindeligt Hospital i Kjøbenhavn og 1882
1. resid. Kapellan ved Holmens Kirke, hvor han samlede en stor
Menighed. Han ægtede 1866 Hulda Elise Emilie Berg, Datter af 
Buntmager Pet. Chr. B. i Nykjøbing paa Falster, og døde 28. Maj
1895. -- Sammen med F. C. Granzow (VI, 191) har han redigeret
«Historisk Arkivs» 5 første Aargange (1869-73) og leveret mange
Bidrag baade hertil og til «Fra alle Lande». 1874 udgav han
«Billeder af Livet i Oldtiden hos Grækerne og Romerne». Han
var en Tid theologisk Anmelder for «Nationaltidende». En 
Samling Prædikener af ham udkom efter hans Død.

Elvius,Danmarks Præstehist. 1869-84 S. 280.

L. Koch.



Petersen, Johannes, s. Petersen, Carl Georg Johannes (ovfr. S. 18).



Petersen, Johannes, f. 1873, Mathematiker, Søn af Sadelmager 
Niels Peter P. og Marie Kirstine f. Trolle. P. er født
7. April 1873 i Hørning ved Aarhus. Efter at have taget 
Realafgangsexamen  ved Skanderborg Realskole 1888 kom han i Aarhus
lærde Skole, hvorfra han dimitteredes 1890, tog 1891 Philosophicum
og 1894 Magisterkonferens i Mathematik. Derefter har han ernæret
sig som Lærer og Manuduktør. 1897 erhvervede han Doktorgraden
for et Arbejde om den infmitesimale Deskriptivgeometri. Den
deri udviste geometriske Opfindsomhed lægger sig endnu bedre for
Dagen i et Arbejde i Videnskabernes Selskabs Oversigt 1898: «Et
nyt Princip for linjegeometriske Undersøgelser». -- 27. Dec. 1898
ægtede han Agnes Elisabeth Bohse (f. 4. Okt. 1874), Adoptivdatter
af Stadslæge B. i Fredericia. -- Han fører i Følge Navnebevilling 
nu Navnet Hjelmslev

Universitetsprogr. til Reformationsfesten 1897.

H. G. Zeuthen.



Petersen, Julius, s. Petersen, Jacob Julius (ovfr. S. 34).



Petersen, Julius, s. Petersen, Peter Christian Julius.



Petersen, Julius Holger, f. 1847, Skolemand. P., Søn af 
Kjøbmand Holger P. i Odense og Laurine Josephine Antoinette
f. Smith, er født i Odense 29. Nov. 1847, blev Student fra Odense
Kathedralskole 1865, studerede derefter Mathematik og tog 
Magisterkonferens deri 1869. 2 Aar efter blev han Adjunkt ved 
Herlufsholm Skole og 1889 Overlærer sammesteds. I Forening med J. G.
Forchhammer (V, 254) har han udgivet en mekanisk Fysik (1888)
og en Astronomi (1889) og senere alene Lærebøger i andre Dele af
Fysikken. End videre har han skrevet Artikler, navnlig af 
pædagogisk Indhold («Nyt Tidsskr. for Fysik og Kemi» 1897). -- 1876
ægtede han Dorothea Benedicte Biering, Datter af Distriktslæge E. B.

C. Christiansen.



Petersen, Julius Magnus, f. 1827, Kobberstikker og Kunstarkæolog. 
Magnus P., født i Kjøbenhavn 4. Sept. 1827, hører til
en Slægt af skaansk Oprindelse, i det hans Farfader, der var
Vaabensmed, udvandrede fra Gjønge Herred til Kjøbenhavn. Faderen,
Johan Daniel P. (d. 1849), var Konstruktionsassistent i Søetaten og
Lærer ved Kunstakademiet. M. P. gjennemgik Kunstakademiets
Skoler, erhvervede 2 mindre og en stor Sølvmedaille og var fra
1857-64 Lærer ved Kunstakademiets første Figurtegneskole. Tidlig
vaktes hans Interesse for vore Musæer og Bibliotheker, og i en
ung Alder knyttedes han til disse som Tegner og, efter at han
havde lagt sig efter at stikke i Kobber og radere, som
Kobberstikker. Til en Række Arbejder af vidt forskjellig Art har han
tegnet og udført, som oftest alene, alle Illustrationerne. Til
Videnskabernes Selskabs Skrifter har han graveret Tavler med
numismatiske og naturhistoriske Afbildninger, ligesaa til den svenske
lærde Retzius' Værker og til det store engelske Tidsskrift
«Archaeologia». Blandt hans Raderinger maa særlig mærkes en Suite af
o. 30 Portrætter af bekjendte danske Mænd.

Særlig har dog hans Virksomhed været knyttet til Musæet for
nordiske Oldsager og til de store Rune værker. Allerede 1845
knyttedes han til Musæet, og der foreligger fra hans Haand en
utallig Mængde sikkert og smagfuldt udførte Tegninger af
arkæologisk Indhold. Tavlerne til Stephens', Thorsens og Wimmers
Runemindesmærker skyldes ham, og hans Arbejder paa dette
Omraade udmærke sig ved den største Nøjagtighed og Sikkerhed. I
Musæets Tjeneste har han tillige virket som fortrinlig Medarbejder
ved Undersøgelser af Kirker og kirkelige Gjenstande samt i de
.senere Aar som Restavrator af Altertavler, Prædikestole og
Epitafier. Blandt de af ham restavrerede Altertavler skal særlig
fremhæves Claus Bergs i Odense St. Knuds Kirke, Søndersogns Kirkes
i Viborg, Altertavlerne i Aarhus Domkirke, i Kolding osv. Endelig
har han medvirket ved Restavreringen af Kalkmalerierne i vore
middelalderlige Kirker, og denne Side af hans Virksomhed
fremkaldte hans store, af talrige Afbildninger ledsagede Værk:
«Kalkmalerier i Danmark» (1895). Hans Kjendskab til Mindesmærkerne
er udvidet ved talrige Rejser i Indland og Udland, særlig paa
Gulland, i de Skaanske Provinser og i Hertugdømmerne, fra hvilke
han har hjembragt store Suiter af Tegninger, som opbevares i
Nationalmusæets Arkiv. -- P. ægtede 1857 Camilla Hansigne 
Hansen (d. 1896), Datter af Hørhandler Jens H. 1877 fik han
Titel af Professor.

Weilbach, Nyt Kunstnerlex.

Mollerup.



Petersen (Petræus), Jørgen, --o.1587, Præst, var født i 
Aabenraa. Han er formodentlig den Georgius Petri, der 1550 blev
ordineret til Præst af Biskop Tileman v. Hussen i Slesvig. Maaske
er han bleven Kapellan i Tønder; her blev han i alt Fald
Sognepræst 1554 efter Friseren M. Vincentius Alberti, og 1561 kaldedes
han af Hertug Hans den ældre tillige til Provst i Tønder Provsti.
Under de Forhandlinger, der 1576 førtes vedrørende Spørgsmaalet
om Indførelse af et nyt Bekjendelsesskrift (Formula concordiæ) i de
hertugelige Lande, afgav J. P. paa sin Landsherres Forlangende en
Erklæring, der fraraadede Antagelsen. Hans Død sættes sædvanlig
til 2. Avg. 1585; men han er dog vistnok først død i Febr. 1587,
ved hvilken Lejlighed han betegnes som Magister (Muhlius, Diss.
hist.-theol. S. 204). I sit Ægteskab med en Datter af Provst Joh.
Meiger i Rensborg (XI, 230) havde han 3 Døtre, af hvilke en blev
gift med hans Eftermand, Provst Anders Thomesen i Tønder, en
med M. Jacob Fabricius, Generalsuperintendent i de gottorpske
Lande (V, 16), en tredje med Biskop Peder Hegelund i Ribe (VII, 211).

Moller, Cimbria lit. I, 486.
Dän. Bibl. IV, 348 ff.

H. F. Rørdam.



Petersen, Jørgen, f. 1854, Landbrugsskoleforstander. 
Han er født 7. Juni 1854 i Baarse ved Præstø, hvor Faderen, Peder
Nielsen, var Gaardfæster; Moderen hed Ane Pedersdatter. 13 Aar
gammel mistede han sin Moder og 17 Aar gammel sin Fader,
hvorefter han da til sit 25. Aar for sin Stifmoder bestyrede Gaarden
i Baarse; Virksomheden her blev kun afbrudt af Vinterkursus, bl. a.
paa Testrup Højskole og Tune Landboskole. 26 Aar gammel tog
han til Landbohøjskolen, hvor han 1882 blev Landbrugskandidat
med Udmærkelse. Saa var han Lærer paa Testrup og Ladelund
Landbrugsskole og i 2 Aar Assistent under Docent Fjord (V, 186).
1886 kjøbte P., væsentligst ved Bønders Hjælp, Kolds (IX, 346)
gamle Skole i Dalum ved Odense for at forsøge at rejse en
Landbrugsskole paa Fyn. Forsøget lykkedes. Skolen, der virker paa
Folkehøjskolens Grund, er en af Landets største og bedst bekjendte
Landbrugsskoler med Kursus baade for Landmænd og Mejerister.
Da P. kjøbte Skolen, hørte der 40 Tdr. Land til den, og dens
Bygninger vare assurerede for 28000 Kr.; nu har Skolen 78 Tdr. 
Land, Skolebygningernes og Materiellets Assurancesum er 115000 Kr.
P. nyder megen Tillid blandt Landmændene, han er en stærkt
søgt Foredragsholder, en klar og populær Skribent, der bl. a. har
udgivet et af «Dansk Mejeristforening» kronet Prisskrift: «Vejledning
for Mælkeleverandører» (1891). Han ægtede 16. Sept. 1886 Jensine
Thygesen, Datter af Gaardejer T.

H. Hertel.



Petersen, Karl Nikolaj Henry, 1849-96, Arkæolog, født i 
Kjøbenhavn 20. Marts 1849. Henry P. var Søn af Inspektør ved
Østre Betalingsskole, Cand. theol. Joh. Chr. Ludv. P. og Augusta
f. Reitzel. Allerede tidlig vaktes i Hjemmet hans Interesse navnlig
for vor Oldtid og dens Monumenter, i det Faderen ikke blot
syslede med Studier paa disse Omraader, men desuden Tid efter
anden havde dannet sig en fortræffelig Samling især af Vaaben og
Redskaber fra Stenalderen. Som Aarene svandt, og Drengen
modnedes til Yngling, stod det klarere og klarere for ham, hvor den
Vej gik, der maatte blive hans Livsbane. I 1868 blev han Student
fra Borgerdydskolen i Kjøbenhavn. Den unge Mands tidlig
udviklede Trang til ved Selvsyn at lære vore Mindesmærker at kjende
førte med sig, at han, naar Lejlighed gaves, foretog mindre
Udflugter, og som Resultat fra en af disse fortjener hans litterære
Debut at nævnes: «Om Fjenneslevrunestenen» («Illustr. Tid.» 1870),
en velskreven lille Artikel, der snart fulgtes af flere andre. Vejen
gik dog i Studieaarene først og fremmest til Musæet for nordiske
Oldsager, hvor han siden Efteraaret 1871 jævnlig arbejdede, vel
nærmest under Vejledning af C. F. Herbst. I 1873 tog P. 
Magisterkonferens i nordisk Oldtidsvidenskab, og s. A. aabnede der sig 
en rig Lejlighed til ret at lære vore Monumenter at kjende, i det
nemlig Worsaae paa Finansloven havde opnaaet en extraordinær
Bevilling med det Formaal Herred for Herred at faa Landet
undersøgt i arkæologisk Henseende. Som Medlem af de
Kommissioner, til hvem Rejserne bleve betroede, valgtes P. I 12 Aar
deltog han i disse Undersøgelser; og til alle Tider og under alle
Forhold var han den varmtfølende, utrættelige Forsker, der ved
Siden af Alvoren i Arbejdet altid havde en Spøg paa Læben. Som
Udbytte fra de første af disse Rejser fremkom i 1875 hans:
«Om Helleristninger i Danmark» («Aarbøger f. nord. Oldkynd. og
Hist.»). Foruden Herredsundersøgelserne foretog han mange andre
Rejser, og blandt dem alle dvælede han oftest og med størst
Forkjærlighed ved de, som gik til Broholm paa Fyn, hvor han var 
Ejeren, Kammerherre F. Sehested, behjælpelig med Udgivelsen af
Værket «Fortidsminder og Oldsager fra Egnen om Broholm» (1878).

I 1876 disputerede P. for den filosofiske Doktorgrad («Om
Nordboernes Gudedyrkelse og Gudetro i Hedenold»), 1878-81
medvirkede han atter paa Broholm ved Udarbejdelsen af Sehesteds
«Arkæologiske Undersøgelser» (1884), og 1879 naaede han sit længe
attraaede Maal: at blive ansat som Assistent ved Musæet. Saare
omfattende og forskjelligartet med Hensyn til Æmner var hans
litterære Virksomhed i disse og de følgende Aar. Blandt de
betydeligste Afhandlinger -- alle fremkomne i «Aarbøger f. nord.
Oldkynd. og Hist.» -- kan nævnes: «Gravstenen fra Timgaard,
«Dyvekes Ligsten» kaldet» (1879), «Om Stenalderens Gravformer i
Danmark og deres indbyrdes Tidsforhold» (1881), «Et dansk Flag
fra Unionstiden i Mariakirken i Lybek» (1882) og «Skjoldefrisen i
Sorø» (1883). I 1884 optoges P. til Medlem af det kongl. danske
Selskab for Fædrelandets Historie og Sprog, og 1885 blev han
udnævnt til Inspektør for Mindesmærkernes Bevaring samt til Medlem
af det særlige Kirkesyn. S. A. offentliggjordes i Aarbøgerne hans
smukke Afhandling «Knud Lavards Helgenbillede; Kilden og
Kapellet ved Haraldsted», og det følgende Aar afsluttedes et med
stor Flid gjennem lange Tider forberedt monumentalt Værk: «Danske
gejstlige Sigiller fra Middelalderen», der, trods den fremkomne,
sikkert fuldt berettigede Kritik paa enkelte af de mange Omraader,
over hvilke det spændte, maa siges at være hans Hovedarbejde.
Impulsen til det af Ministeriet for Kirke- og Undervisningsvæsenet
i 1886 udsendte Skrift «Helgenskrinene i St. Knuds Kirke i Odense»
skyldtes P. Et særskilt udgivet Arbejde offentliggjordes 1888 med
Titel: «Vognfundene i Dejbjærg Præstegaardsmose ved Ringkjøbing»,
en Undersøgelse, ved hvilken Lykken havde været ham særlig
gunstig. Til Aarbøgerne, «Hist. Tidsskrift», «Tidsskrift f. Kunstindustri»
og forskjellige Blade leverede han i dette og de nærmest følgende
Aar (1888-91) Artikler af rigt vexlende Indhold.

Ved Nationalmusæets Tvedeling i 1892 blev P. udnævnt til
Direktør for dets 2. Afdeling. Skjønt han i de forløbne Aar i
overvejende Grad havde beskæftiget sig med Æmner tagne fra
Middelalderen, saa voldte det ham dog Sorg i Fremtiden at være
udelukket fra direkte at undersøge og frede om vore Oldtidsminder.
Følelsen af, at han paa vidtrækkende Felter nu havde frie Hænder,
bragte ham dog strax til med stor Energi at varetage sin Afdelings
Tarv. Han lod dels paabegynde, dels med større Kraft end hidtil 
sket fortsætte omfattende Udgravninger af Borg- og Kirketomter,
som paa Hammershus, i Vordingborg, Antvorskov, Gurre,
Bjørnsholm og flere andre Steder, han kæmpede med afgjort Held for
at bevare fra Tilintetgjørelse gamle, værdifulde Bygninger, som f. Ex.
Byporten i Stege, Raadhuset i Næstved og Helligaandshuset i
Randers, og paa Forslag af ham udvidedes de arkæologiske
Undersøgelsesrejser til Landskaber, der tidligere havde været i dansk Eje.
Ved Siden af denne omfattende Gjerning fandt han Lejlighed til
at beskæftige sig med litterær Virksomhed; her skal blot nævnes,
at han lige til sin sidste Tid arbejdede paa en Fortsættelse af
det ovenfor omtalte store Sigilværk: «Danske adelige Sigiller fra
det 13. og 14. Aarhundrede» (afsluttet efter Forfatterens Død af
A. Thiset 1897). -- Kun faa Gange besøgte P. Udlandet og da
ene med det Formaal at efterspore Monumenter, der knyttede sig
til eller bragte Forstaaelse af vort Lands Mindesmærker. I 1879
var han i Nordtyskland, 1880 i Stockholm, 1888 en længere Rejse
til Tyskland, Frankrig, Belgien og Holland og 1890 i Sverige, de
russiske Østersøprovinser og paa Rygen.

P. havde paa Vuggen faaet en ejendommelig Gave til at finde,
hvor han søgte, og denne i Forbindelse med hans store Kjærlighed
til vort Lands Monumenter og omfattende Studier paa mange
Omraader er vel det, som i første Række træder os i Møde i hele
hans Virksomhed. Barnlig og umiddelbar var hans Natur, og
næppe ganske med urette havde han til Tider Følelsen af, at der
manglede ham en vis Avtoritet, nogle af de repræsentative
Egenskaber, hans tidligere Chef, Worsaae, i saa høj Grad var i
Besiddelse af. Snigende Sygdom havde i hans sidste Aar grebet ham;
og spredte den end til Tider Skygge over hans før saa glade
Færden, saa evnede den dog lige til det sidste ikke at bryde hans
Energi, ikke at berøve ham Troen paa, at en nær Fremtid vilde
bringe ham Lykke under en endnu fyldigere Form end den, han
havde fundet i sin Gjerning, i Vennernes Kreds og i det saa kjære
Barndomshjem. Han døde under et Ophold i Hornbæk 21. Sept.
1896. -- Graven paa Frederiksberg er mærket af en anselig
Mindesten, rejst af de mange, der havde lært at skatte ham som Menneske
og Forsker.

Universitetsprogr. til Reformationsfesten 1877. 
Illustr. Tid. 4. Okt. 1896.
Til Minde om H. P. (1897).

J. B. Løffler.



Petersen, Louis Walrondt Schat, s. Petersen, Schat-.



Petersen, Louise Augusta, s. Schiemann.



Petersen, Louise Petrine Amalie, s. Phister.



Petersen, Ludvig Andreas, 1820-94, Officer, blev født i
Kjøbenhavn 30. Nov. 1820 og var Søn af Skifte- og Brevskriver
under Hof- og Stadsretten, Etatsraad Nicolai Christian P. (f. 1772
d. 1858) og Christina f. Paulsen (f. 1778 d. 1851). P. var fra
Barndommen bestemt for den militære Vej, i det han allerede i 1833
indtraadte i Landkadetkorpset. I 1838 blev han Sekondlieutenant
à la suite ved 2. Livregiment til Fods med Anciennitet af 1. Dec.
1837 samt Pagekadet og Repetent ved Landkadetkorpset, fra hvilket
han afgik i 1839, i det han samtidig indtraadte i Sekondlieutenants
Nummer ved Regimentet. Fra 1840-44 gjennemgik han den kongl.
militære Højskole, og han sattes, da Hærloven af 1842 traadte i
Kraft, à la suite i Infanteriet. Ved sin Afgang fra Højskolen
udnævntes han til Premierlieutenant i Ingeniørkorpset og ansattes
strax ved Ingeniørkompagniet i Rensborg, hvorfra han ved
Udgangen af 1847 forsattes til Ingeniørkompagniet i Kjøbenhavn. Da
Krigen brød ud i 1848, overgik han til Feltingeniørdetachementet,
og han deltog da i Slagene ved Bov 9. April og ved Slesvig
23. April. Imellem de 2 Krigsaar var han Troppekommandør ved
Ingeniørtropperne i Jylland, og da Krigsoperationerne gjenoptoges
i 1849, ansattes han paa ny ved Feltingeniørdetachementet. Han
deltog i Fægtningen ved Ullerup 6. April og forfremmedes kort
efter til Kapitajn. I Fredsperioden 1849-50 gjorde han Tjeneste
i Fredericia Fæstning, men overgik fra Begyndelsen af 1850 paa ny
til Feltingeniørdetachementet. Efter Treaarskrigen, nemlig fra 
1851-56, var han ansat ved Fæstnings- og Bygningstjenesten i
Kjøbenhavn og bestyrede samtidig for Marinen Arbejderne paa Trekroner
og Lynetten. Under en Lærervakance paa den kongl. militære
Højskole 1853-55 var han interimistisk Lærer i Landbygning for
Ingeniøreleverne. Da Ingeniørkorpsets tekniske Komité oprettedes
i 1856, blev han Sekretær ved samme, i Forbindelse med hvilken
Stilling han i 1860 blev teknisk Revisor ved Korpset. I
Rustningsperioden 1861-63 var han Bestyrer af Arbejderne i Dybbølstillingen,
hvilken Virksomhed han beholdt i Krigen 1864, indtil han i Marts
Maaned paa Grund af Sygdom maatte melde sig fra Tjeneste.
Han overgik i Maj til Kjøbenhavns Fortifikation og overtog da
tillige sine gamle Stillinger som Sekretær i teknisk Komité og
tek-,nisk Revisor. Da Hærloven af 1867 traadte i Kraft, ansattes han 
ved 1. Ingeniørdirektion som Distriktschef. Fra 1. Jan. 1873 erholdt
han Orlov i et Aar for at se sig om efter anden Virksomhed, og
3. Jan. 1874 fik han paa Grund af naaet Aldersgrænse Afsked af
Krigstjenesten med Obersts Karakter.

P. tog ivrig Del i kjøbenhavnske Anliggender, særlig paa
Bygningsvæsenets Omraade. Medens han endnu var i Tjenesten,
var han teknisk Medlem af Bestyrelsen for Aktieselskabet til
Opførelse af Bygningen for den nordiske Industri- og Kunstudstilling
i Kjøbenhavn 1872. For den betydelige Virksomhed, han som
saadan udfoldede, erholdt han Fortjenstmedaillen i Guld. I 1874 var
han Medlem af Komiteen til Opførelse af et nyt kongl. Theater i
Kjøbenhavn, og det skyldtes for en væsentlig Del hans ihærdige
Anstrængelser, at Arbejderne ved den nye Bygning bleve fremmede
saa hurtig, at dens højtidelige Indvielse kunde finde Sted 15. Okt.,
paa hvilken Dag han hædredes med Kommandørkorset af 2. Grad.
Fra 1875-92 var nan Medlem af Kjøbenhavns Borgerrepræsentation,
hvis Forhandlinger hans Sagkundskab ofte kom til stor Nytte. I
øvrigt havde han lige indtil sin Død Beskæftigelse ved Landmandsbanken, Livsforsikringsanstalten og Kjøbenhavns Brandforsikring ved
Ejendommes Vurdering og Omvurdering. Han udnævntes i 1880
til Kommandør af Danebrog af 1. Grad og døde 16. Sept. 1894.

P. ægtede 1. (4. April 1851) Emilie Marie Amalie Høedt (f. 18.
Juli 1825 d. 13. Marts 1852), Søster til Skuespiller F. L. H. (VIII,
218); 2. (25. Maj 1862) Clara Marie Elben (f. 4. Dec. 1829), Datter
af Malermester, Kapitajn i Kjøbenhavns Brandkorps Jens Gabriel
Nielsen E. (f. 1803 d. 1863) og Anna Bolette f. Westergaard (f. 1803
d. 1840).

Tychsen, Fortifikations-Etaterne og Ingeniørkorpset 1684-1893.

V. E. Tychsen.



Petersen, Magnus, s. Petersen, Julius Magnus (ovfr. S. 41).



Petersen, Martin Peter Vilhelm, 1835-97, Handelsmand.
Vilh. P. var født i Næstved 1. Okt. 1835 og var en Søn af
Murmester Mathias P. og Charlotte Vilhelmine Amalia f. Graff. Efter
at have været i Handelslære i Holbæk og gjennemgaaet et
Handelsakademi tog han Vexelmæglerexamen og fik Plads i en Forretning
i Kjøbenhavn. 1863 etablerede han sammen med F. Holme en
Forretning, der navnlig omfattede islandsk Handel og Handel med
Korn- og Foderstoffer. S. A. (27. Okt.) ægtede han Caroline
Jørgine Skovgaard, Datter af Proprietær J. H. S. Efter at 
Kompagniskabet med Holme var opløst 1879, fortsatte P. Korn- og 
Foderstofforretningen under eget Firma (Vilh. Petersen & Co.). P. var
Medlem af en Del kommercielle og industrielle Selskabers Bestyrelse,
Repræsentant i Nationalbanken og Næstformand i «Bikubens» 
Repræsentantskab. En betydelig Virksomhed udfoldede han som 
Næstformand i Børsens Bedømmelsesudvalg for Foderstoffer. Fra 1876
var han Medlem af Sø- og Handelsretten. Han døde 2. Okt. 1897.

E. Meyer.



Petersen, Michael August, 1833-1902, Brandforsikringsdirektør.
P. er født i Kjøbenhavn 5. Sept. 1833 og er en Søn af Inkassator
ved det kjøbenhavnske Assurancekompagni Jens Chr. P. (f. 1788
d. 1855) og Else Elisabeth f. Aasberg (f. 1803 d. l878), blev Student
fra Borgerdydskolen paa Christianshavn 1851 og juridisk Kandidat
1857, hvorefter han fik Ansættelse i Justitsministeriets Brandkontor,
i hvilket han fik kongl. Udnævnelse som Fuldmægtig 1859. Ved
Landbygningernes Brandforsikrings Udsondring fra Statsstyreisen
i. April 1872 blev han Underdirektør i bemeldte Forsikring, 1879
Direktør, 1880 Justitsraad. Han blev 1863 Sekretær i 
Forsikringsselskabet «Danmarks» Bestyrelsesraad og 1871 Revisor ved 
Kjøbstædernes Brandforsikring, men paa Grund af Sygdom opgav han
med Udgangen af 1898 disse Stillinger og den ovennævnte 
Direktørpost. En Tid lang har han været Medlem af Bestyrelsen for 
Kjøbenhavns Fængselsselskab. Han har i Møller-Holsts  «Landbrugsordbog» 
forfattet de Artikler, som omhandle Forsikringsmaterier, 
og i 1892 udgivet Festskriftet i Anledning af Landbygningernes
Brandforsikrings 100 Aars Jubilæum. 19. Nov. 1858 ægtede han
Christiane Vilhelmine Thorlacius (f. 6. Febr. 1837 d. 9. Febr. 1878),
Datter af Cand. pharm. S. Th. (f. 1807 d. 1858) fra Island, og døde 
7. Jan. 1902. 

P. Brock.



Petersen, Niclas Matthias, 1798-1881, Skolemand, Forfatter.
Han var Søn af en Landbruger og født paa Øen Arnæs i Slien
15. Dec. 1798. Han gjennemgik Domskolen i Slesvig, studerede
Filologi i Kiel og Leipzig og fik derefter Ansættelse som Adjunkt
og Kantor i Grimma, hvor han avancerede til Overlærer og Professor, 
indtil han i 1860 tog sin Afsked. Han flyttede nu til
Dresden og endelig til Hamborg, hvor han døde 19. Maj 1881.
I Grimma skrev han et Par latinske Afhandlinger i Skoleprogrammet
samt en kronologisk Oversigt over Verdenshistorien. Han samlede
ogsaa en «Verzeichniss der in der Bibliothek der Grimmaer Landesschule 
vorhandenen Musikalien aus dem 16. u. 17. Jahrhundert» 
(Program 1861). I Dresden optraadte han som Dialektdigter med
«Plattdütsche Fabeln, Vertellungen un Märken» i Anglerdialekt (1865).
Endnu 1870 udgav han en «Populäre Astronomie», hvori han i 
Samtaleform søger at overbevise Bonden om denne Videnskabs Sandhed.

Allg. Deutsche Biographie XXV.

C. A. Nissen.



Petersen, Nicolai Wilhelm, 1817-95, Handelsmand, 
er Søn af Kjøbmand Peter P. og Martha Magdalene f. Hein. Han fødtes
i Kjøbenhavn 6. Marts 1817. I 1827 flyttede Faderen til Odense,
hvor han drev en Kjøbmandshandel, som Sønnen overtog i 
Begyndelsen af 40erne og fortsatte indtil 1875. Allerede som ung
Mand kom W. P. frem i første Række blandt Odense Borgere. I
1847 fik han Sæde i Byens Borgerrepræsentation, for hvilken han
det følgende Aar blev Formand. I denne Egenskab fremkom han
i 1851 med Planer til et kommunalt Vandværk, hvis Gjennemførelse
lykkedes, saaledes at det kunde tages i Brug i Efteraaret 1853.
Samtidig kom han med Planer til et Gasværk, som ligeledes blev
til Virkelighed, saaledes at disse 2 Foretagender iværksattes, førend
nogen anden By i Landet kom i Besiddelse af lignende Goder.
End videre satte han igjennem, at der blev bygget en tredje Bro
over Aaen i det ny Albanikvarter, hvor han derhos fik opført
Arresthus og Sygehus. I 1856 fik han det føjet saaledes, at Byen
overtog Odense Kanal, hvilket var Begyndelsen til, at denne 
Vandvej blev tidssvarende og rentabel. Da Kommunalbestyrelsen i 1868
gik over til at blive Byraad, traadte han tilbage blandt de menige
Medlemmer, men vedblev indtil 1882 ikke alene at have Sæde i
denne Styrelse, men ogsaa at øve en ikke ringe kommunal 
Indflydelse. Efter at han i 1856-63 havde været valgt til Rigsraadet, 
havde han fra 1866-94 Sæde i Rigsdagens Landsting,
hvor han navnlig deltog i Behandlingen af kommunale og 
økonomiske Æmner. Gjennem en Aarrække var han kontrollerende
Medlem af Direktionen for Fyns Diskontokasse, Formand for Fyns
Stifts Sparekasses Repræsentantskab og Formand for Fyns 
Brandforsikringsselskab for rørlig Ejendom, hvilket Selskab han stiftede.
Han talte og skrev blandt de første om Betydningen af Sukkerroeavl 
og var en af Hovedmændene for, at der blev anlagt en Sukkerfabrik 
ved Odense. 1872 udnævntes han til Etatsraad, 1892 til
Kommandør af Danebrog af 2. Grad. Han døde 6. Maj 1895. -- 
I 1845 ægtede han Adolphine Augusta Købke, Datter af 
Bagermester K.                                                                         

C. Christensen.



Petersen, Niels Matthias, 1791-1862, Historiker og Sprogmand, 
fødtes Natten mellem 24. og 25. Okt. 1791 i Sanderum (ved
Odense), hvor hans Fader, Matthias Pedersen, var Skrædder.
Forældrene i Landsbyen beholdt dog kun Barnet i 1 1/2 Aar hos sig,
i det en velstaaende Borger i Odense, Jacob Jørgensen, der var
gift med Faderens Søster, tog det til sig og opdrog det med stor
Kjærlighed som sit eget. Kort efter at P. i 1801 var bleven sat i
Odense lærde Skole, fik han en Klassekammerat, som skulde faa
stor og vækkende Indflydelse paa ham, nemlig Rasmus Rask; han
kaldte hans Interesse for Nordens Sprog og Historie til Live og
læste Islandsk med ham, saa at P., inden han forlod Skolen, havde
læst «Heimskringla» og flere Sagaer. Men tiltalte Rask P.s
Forstand og Kundskabstrang, fandt hans følsomme og poetiske Gemyt
Tilfredsstillelse ved Venskabet med den musikalske, mathematisk
begavede A. Krejdal (IX, 480). Disse unge Venner førte i det
hele under Skoletiden et aandelig bevæget, inderligt Samliv, som
blev af stor Betydning for deres Udvikling. Krejdals Moder var
i andet Ægteskab gift med Præsten ved St. Knuds Kirke Torkild
Lund, og P. traf i dette Hjem Datteren Sofie Magdalene L.,
til hvem han tidlig fattede Kjærlighed, og som skulde blive hans
Hustru.

1808 tog P. Studenterexamen i Kjøbenhavn og valgte Theologien 
til sit Fag. Studierne skrede dog kun langsomt frem, i det
han forgjæves forsøgte at forsone sin selvstændige Tænkning med
Dogmerne. Stadig fyldt af Planer om at blive Digter levede han
desuden et Liv helt uden for Verden, og Omgangen med Rask,
der ligesom han var bleven Regensianer, fængslede ham til Nordens
Historie og Sprog. Plejeforældrene lode ham til sidst vide, at han
snart maatte sørge for sig selv. Efter i en kort Tid at have været
Huslærer i en Præstegaard blev han ansat som Lærer ved
Brahetrolleborg Seminarium «Bernstorffs Minde» (1815).

Hans urolige, søgende Sind fandt nu Hvile i den daglige
Gjerning, som optog ham, og ved det lykkelige Hjem, som han
kunde stifte, da han hjemførte sin Brud (1816); gjennem hele hans
Liv skulde hun staa som den trofaste Støtte ved hans Side. Men
endnu saa han ikke klart, hvad der var hans Evners rette Felt,
hans Kjærlighed til Digtningen var saa stærk, at han ikke kunde
slippe Haabet om selv at kunne blive Skjald, og han skrev baade
Dramer og lyriske Digte. Kun ét af hans større Forsøg kom dog
i Trykken, nemlig den dramatiske Skildring «Cølibatet» (1823); det 
viser klart, at skabende og formende digterisk Evne besad den
hjærtevarme lærde ikke. Trangen til at digte kunde han dog
aldrig bekæmpe, selv om han ikke senere offentliggjorde sine
Forsøg.

Imidlertid modnedes hans langsomt indsamlede Kundskaber,
ligesom ogsaa hans videnskabelige Syn klaredes. Han havde virket
i mange Aar paa Brahetrolleborg uden at lade noget videnskabeligt
Arbejde se Lyset, først 1826 udgav han nogle sproglige Skrifter,
men efter at Seminariet var bleven nedlagt 1826, og P. med
Ventepenge havde taget Ophold i Kjøbenhavn, satte de svundne Aars
Studier en fuld og rig Frugt i hans Værk om de 3 nordiske
Sprogs Historie og Udvikling af Stamsproget, 1829-30 (om dette
og hans andre sproglige Arbejder se ndfr.). Han havde her klart
godtgjort, hvor betydelige hans videnskabelige Evner vare; 1829 fik
han en Ansættelse ved Universitetsbibliotheket, hvilken han Aaret
efter ombyttede med en Registratorplads ved Gehejmearkivet. Denne
rolige Arkivvirksomhed med Adgang til selve de bevarede Skatte
fra Fortiden tiltalte ham meget, han var en lige saa interesseret
som kyndig og omhyggelig Hjælper ved den daglige Gjerning; 
hans eget Studieomraade udvidede sig stadig, og han fandt Glæde
ved at samle og offentliggjøre, hvad han traf paa. Saaledes har
han, der 1836 var bleven Medlem af det kongl. danske Selskab for
Fædrelandets Historie og Sprog og fra 1839-48 var dets Sekretær,
i de første Bind af «Danske Magasins» 3. Række meddelt en lang
Række Aktstykker til Oplysning om det 16. og 17. Aarhundrede.
Her fortjener ogsaa at nævnes det «Udvalg af hidtil utrykte danske
Diplomer og Breve fra det 14.-16. Aarh.», som P. udgav i
Forening med C. Molbech i Aarene 1842-58-, Samlingen havde
nærmest Sproget for Øje, men var ogsaa af stor Vigtighed for Historien.

Dog var den gamle Kjærlighed til de fjærne Tidsrum, som
Gehejmearkivets Aktstykker ikke kunde belyse, derfor ingenlunde
rustet. Han viste det i den lærde «Haandbog i den
gammelnordiske Geografi eller systematisk Fremstilling af de gamle
Nordboers geografiske Kundskab» I (1834). Den er vedbleven at være
et nyttigt Hjælpemiddel og er aldrig ble ven fortsat af ham eller
nogen anden. End videre gav han i «Annaler for nordisk
Oldkyndighed» 1836-39 en «Udsigt over de ældste Toge fra Norden
til Irland» og en Fremstilling af «De danskes Toge til Venden».

Naar Rask og P. i Skoletiden havde studeret Sagaerne sammen,
havde den første især været optaget af Sprogform og 
Sætningsbygning, P. af Fortællingens Indhold og den historiske Sammenhæng.
Og hvor klart end P. havde vist sit grundige Kjendskab til
Nordens Sprog, og hvor meget han end fremdeles fortsatte disse Studier,
var det ham afgjort imod, at Sproget skulde være hans
Forsknings endelige Maal; det var selve Historiens Begivenheder og
Aandslivet, der især grebe ham. En af sine Planer fra ældre Tid fik:
han virkeliggjort, da han i Aarene 1834-38 udgav
«Danmarks Historie i Hedenold» (3 Dele; 2. Opl. 1854-55). Denne Bog har
været og er endnu en Hovedkilde for hele det danske Folk til
Kundskab om Danmarks ældste Fortid saa langt tilbage, som
Sagnene række, og indtil Christendommens Indførelse. Et Arbejde
herover var i lange Tider ikke forsøgt, og det var naturligvis
forbundet med de største Vanskeligheder, især for Sagnhistoriens
Vedkommende. P. vilde ikke paa Suhms Maade give snildt udfundne
Forfatterhypotheser, han vilde paa den anden Side ikke heller
unddrage Læseren noget af Sagnenes Skjønhed, derfor gjenfortalte
han dem efter Kilderne med hele den Varme og poetiske Sans,,
som han besad. Hertil knyttede han saa kritisk vejledende
Bemærkninger om hvert Sagns mulige Oprindelse og dets Tilknytning,
til andre Sagn. En lignende Fremgangsmaade anvendte han over
for de bevarede gamle Kongerækker. I Opfattelsen af Sagnene
som historisk Kilde forandrede P. dog noget sit Standpunkt,
efterhaanden som det gik op for ham, at der ikke var megen historisk
Sandhed at finde bag den poetiske; den kritiske Granskning maa,
trække sig tilbage, skriver han, og, naar der skal fantaseres, hellere
lade Fantasien selv føre Ordet. I Værkets 2. Bind fortalte P. det
historiske Tidsrums ældste Tid indtil Svend Tveskjægs Død, endelig
skildrede han i 3. Del Asalæren, Landets Forfatning og Stænder,
Digtekunsten og det daglige Liv under krigerske og fredelige
Forhold. Der var næppe tidligere givet en saa fyldig Fremstilling af
Kulturlivet i Norden med stadig Fremhævelse af, hvad der særlig
var dansk Skik.

Uagtet dette Værk giver Videnskabsmanden al fornøden
Vejledning, er det fængslende for enhver læg Læser. Og det var
netop et af P.s Formaal at kalde Oldtiden levende frem for det
danske Folk. Hertil havde han allerede virket ved sin Oversættelse
af de norske Kongesagaer («Oldnordiske Sagaer, udg. i Oversættelse
af det kongl. nord. Oldskriftselskab», 4.-10. Bind, 1831-36), men
dog især ved de af samme Selskab udgivne «Historiske Fortællinger
om Islændernes Færd hjemme og ude» (4 Bind, 1839-44), der 
indeholdt fortrinlige Gjengivelser af Njáls Saga, Eyrbyggernes og
Laxdælernes Saga, Egil Skallagrimssons og flere andre Sagaer. Værket
er ledsaget af forklarende Oplysninger samt en udførligere
Fremstilling af Islands Geografi, Historie og Samfundsforhold i
Fristatstiden. Denne Bog med dens friske, fyndige og beaandede Sprog
har været et af de vigtigste Hjælpemidler til at udbrede Kundskab
om Nordens Oldtid i Befolkningens store Lag. Den udkom i en
ny Udgave 1862-68.

Nær ved disse Arbejder staar hans «Nordisk Mythologi» (1849;
2. Udg. 1862). Bogen er i Forelæsningsform -- 1845 var P. bleven
Professor i de nordiske Sprog ved Universitetet --, den har baade
i Stil og Mytheforklaring et stærkt subjektivt Præg, og hvor mange
.skjønne og træffende Udtalelser den end indeholder, lider den ikke
lidt af Uklarhed. I sin Fortolkning af Gudetroen vil P. ikke nægte,
at Naturens Fænomener have givet Anledning til flere Myther, men
han hævder dog, at selv i Saadanne Tilfælde har den personlige
Opfattelse eller Indvirkningen paa Sindet været mest bestemmende,
og at Mytherne i det hele bør forstaas som Udtryk for
Nordboernes menneskelige Følelser og Livsopfattelse.

Til det sidste Tiaar af hans Liv knytter sig hans største
Værk med den beskedne Titel: «Bidrag til den danske Litteraturs
Historie» (5 Bd., 1853-61-, 2. Udg. 1867-71). Stort anlagt og
rummeligt som alle P.s Værker giver det ikke blot alle nødvendige
bibliografiske og personalhistoriske Oplysninger, men fremstiller
hvert enkelt Værks og hver enkelt Forfatters Ejendommelighed og
ser dem i Lyset af Tidens almindelige Aand og dens Rørelser.
P. lader ikke, saaledes som det var sket i tidligere Værker,
Litteraturen alene omfatte Digtekunsten, men medtager den
videnskabelige og lærde Litteratur. Det er klart, at der i et Arbejde, som
stræbte mod saa høje Maal, maatte være meget, som senere maatte
berigtiges. P., der ellers overalt søgte til selve Kilderne og f. Ex.
i en ganske anden Grad end Molbech forstod netop at suge
Næring og Opfattelse ud af dem, havde ikke kunnet overkomme
dette for alle Forfattere og alle Omraader; mod hans
Periodeinddeling kunde der ogsaa gjøres Indvendinger. Ikke desto mindre
er dette Værk et af de skjønneste Arbejder inden for hele
Aarhundredets Litteratur, overalt baaret af den aandfulde Forfatters
eget Syn, hvert Værk er opfattet med Varme og Kjærlighed og
set i Sammenhæng med Folkets Historie og Kultur. Skjønt
unægtelig en vis Sygelighed havde sat sit Præg paa P.s Gemyt, 
og det kunde mangle ham paa fuldblods Friskhed, ere dog hans 
Domme som Regel ikke prægede af Ensidighed, om de end ofte
ere strænge, ikke heller kan han siges at forfølge forud fattede
Meninger eller bestemte Partistandpunkter. En egen Tone lyder
dog tit med Sukkets Klang i hans Bog, i det han, der stadig søger
efter og peger paa det oprindelig danske eller nordiske, med en
vis Bitterhed paaviser, hvor meget der er gaaet tabt ved, at Folket
gav efter for Strømninger sydlands fra, især de tyske. Ved enhver
given Lejlighed formaner han til, at Folket gjenoptager Livet med
sin egen Oldtid og med de andre nordiske Folk. -- Efter P.s Død
udgav Oldskriftselskabet i «Annaler f. nord. Oldkyndighed» (for 1861),
ogsaa som særskilt Aftryk, «Bidrag til den oldnordiske Litteraturs
Historie» (1866) med den Tanke, at det skulde betragtes som en
Indledning til den danske Litteraturs Historie. Dette Arbejde var
imidlertid kun Udkast til Forelæsninger og en lidet udført
Materialsamling; det savnede baade den endelige Bearbejdelse fra
Forfatterens Side og Udgiverens hjælpende eller berigtigende
Tilføjelser.

Ejendommelig for P.s Forfattergjerning er hans Tænkning paa
egen Haand og hans Selvsyn; som et karakteristisk Vidnesbyrd
netop om disse hans Evner kan her ogsaa nævnes hans
fortjenstfulde Afhandling «Bonde, Bryde og Adel, et Bidrag til Oplysning
om de danske Stænders Kaar i Middelalderen» (1847). P.s Gemyt
var væsentlig kvindeligt, og maaske fik den kraftige Oldtid i hans.
Fremstilling stundum et noget blødt og lidt for farverigt Skjær,
men han besad en egen Evne til at forstaa ulige Tiders
Tankegang, og med træffende Kunst tegner han Tidsaldrenes almindelige
Omrids og Karakteristik. Hans Sprog er velgjørende varmt, han
holder af korte, prægnante Sætninger, og det er let at finde Mottoer
og fyndige Udsagn i hans Bøger. Mest synes P. paavirket af
franske Forfattere, og Rousseau er hans Yndling; han søgte jo
ogsaa som han at finde Bunden i Menneskenaturen og at udskille
alt kunstlet og paataget.

Kun med stor Betænkelighed havde P. taget imod det
Professorat, som man 1845 havde oprettet for ham (det blev senere
forandret til et ordinært). Forelæsningerne udarbejdede han med
stor Omhu, men de tyngede ofte den samvittighedsfulde Mand. 
Sin største Lykke havde han i sin videnskabelige Gjerning, ved
Samlivet med sin Hustru, der udgjorde hans Livs Glæde, og i sit
stille, gjæstfri Hjem. Legemlig Svaghed plagede ham tit, og med 
mørke Tanker saa han ogsaa Danmarks Fremtid i Møde. Paa det
religiøse Omraade havde P. altid været den fromme Søger; han
havde for Selskabet for Trykkefrihedens rette Brug kjønt fortalt
«Hans Egedes Levned» (1839) og «Dr. Martin Luthers Levned»
(1840; 2. Opl. 1866); senere i Livet synes hans Tvivl at voxe og et
bestemt Krav om at faa Troen lagt ind under Fornuften at blive
raadende, samtidig stiger aabenbart hans Mismod over ikke at finde
Hvile. Der faldt et Solglimt over hans sidste Leveaar, da
Studenterforeningen fejrede en Fest til hans Ære i Anledning af hans 70
Aars Fødselsdag, og da den beskedne, fordringsløse Mand her
hørte taknemmelige Udtalelser om, hvad han som Fædrelandets og
Modersmaalets Talsmand havde virket for den danske Ungdom;
Ploug havde skrevet skjønne Sange til Festen. Et halvt Aar efter
døde han, n. Maj 1862; hans Hustru fulgte ham i Graven 27. Juli
s. A. Deres Ægteskab var barnløst.

P. var 1841 bleven optaget til Medlem af Videnskabernes
Selskab, 1856 udnævnt til Etatsraad. Samfundet til den danske
Litteraturs Fremme udgav hans «Samlede Af handlinger» i 4 Bind
(1870- 74).

Erslew, Forf. Lex. 
Nord. Univers. Tidsskr. 1863 
I. Steenstrup, Historieskrivningen i Danm. i d. 19. Aarh. 
N. W. T. Bondesen, Smaa Mindeblade om N. M. Petersen (1891). 
F. Rønning, Fire fynske Bøndersønner.

Johannes C. H. R. Steenstrup.

-- Som nordisk Sprogforsker er N. M. Petersen den første af
Rasks Disciple. Den overvældende Indflydelse, som den geniale
Forsker udøvede paa ham, begyndte allerede under Samlivet i
Skoleaarene i Odense, og den strakte sig gjennem hele Livet, saa
meget mere som de vedbleve at være knyttede til hinanden ved
stærke Venskabsbaand. P. lagde ikke Skjul paa, hvad han skyldte
Rask. Af sin udelte Beundring for Mesteren har han til Tider
kunnet lade sig henrive endog til Overdrivelse. Han har saaledes
i Levnedsskildringen 1834 ladet de Ord falde om Rask: «Han
kunde tale Sanskrit med Hinduen og Littavisk med Letten», en
Udtalelse, der, som den er bleven benyttet, har bidraget til hos
Almenheden at udbrede vrange Forestillinger om, hvad der var
Rasks egentlige Storhed. At Udtalelsen kun har været et
øjeblikkeligt Stemningsudbrud, fremgaar af en Bemærkning i et senere
Skrift (Saml. Afhandl. II, 269).

P. optraadte, medens han endnu var Seminarielærer paa Fyn,
som sproglig Forfatter af Rasks Skole, i det han 1826 udgav 2 
Smaaskrifter om Retskrivningen og desuden en dansk Orddannelseslære. 
Men hans Hovedværk blev Sproghistorien, der fremkom som
Besvarelse af en af Samfundet til den danske Litteraturs Fremme
for Aaret 1828 udsat Prisopgave. Han fandt, som han siger, næsten
alle Hovedideerne adspredte i flere af Rasks Skrifter, men ellers
ingen nævneværdige Forarbejder. Rask støttede og vejledte ham
desuden personlig saa vel ved den første Udarbejdelse som ved
Omarbejdelsen før Trykningen. Den, der først havde opmuntret
ham til at skrive en Sproghistorie, var dog Nyerup. Værket, der
vandt Prisbelønningen, bærer Titelen: «Det danske, norske og
svenske Sprogs Historie under deres Udvikling af Stamsproget»
(2 Dele, 1829-30). P. har her med fuld Forstaaelse af
Sprogomdannelsens almindelige Love og med Beviser fra
Sprogmindesmærkerne givet en Fremstilling i store Træk af de Forandringer,
som Dansk, Norsk og Svensk have undergaaet fra de ældste Tider
til ned imod hans egen Tid. Det er et Værk af meget stor
Betydning. Det har gjort P. til Grundlæggeren af de nordiske Sprogs
historiske Studium.

P. fordybede sig ikke senere i Studiet af nogen enkelt Side
eller i noget enkelt Afsnit af den nordiske Filologi. Han fulgte
heller ikke den historiske Sprogvidenskabs Udvikling i Udlandet. Men
naar man betænker, hvilket Beslag Litteraturhistorien, der næsten
helt igjennem er et Førstehaandsarbejde, maa have lagt paa hans
Tid og hans Evner, og at Forskningen ikke var hans eneste
Livsopgave, saa føler man, at dette ikke har kunnet være anderledes.
Hvad han meddelte i Forelæsninger og Afhandlinger (saaledes i
Universitetsprogrammer for 1852 og 1861), er Resultater af spredte
Studier og spredt Læsning i en Fremstilling, der er gjennemtrængt
af mange Haande Betragtninger. Let modtagelig, som han var,
for Tidens Ideer og aandelige Rørelser lod han sig af sin levende
Fædrelandskjærlighed og af sin Begejstring for Nordens Oldtid og
for den nordiske Enhedstanke lede ind paa Reformbestræbelsernes
brydsomme Veje. Sproget, Retskrivningen, Sprogundervisningen
skulde forbedres. Modersmaalet skulde renses for fremmede
Bestanddele, og det skulde fornyes og beriges fra Dialekterne, fra
Svensk og fra Oldnordisk. Med Hensyn til Retskrivningsforandringerne 
sluttede han sig med ubetydelige Afvigelser til Rask. Han
ønskede dem ikke indførte ved Tvang. Oldnordisk skulde optages
i Latinskolen som et Hovedfag, der kunde danne Grundlaget for
hele Sprogundervisningen. Han vilde dog ikke Afskaffelsen af 
Græsk og Latin. Han ansaa de gamle Sprog for fuldkomnere og
regelmæssigere end de nyere og mente, at de afledte Sprog stadig
under Undervisningen maatte ses i deres Stamsprogs Belysning.
Hans Ideer ere ofte uklare, og han udtalte ogsaa selv, at han ikke
Tumde sige, hvorledes de skulde iværksættes. I Retskrivnings- og
Skolespørgsmaalet mødte han megen Modstand, og han udtalte i
Striden stærke Ord. I det hele rettede han bitre Klager baade
mod Fortiden og Nutiden. Der var dog hos hans samtidige en
stille Forstaaelse af, at hans Tanker båres frem af en uskrømtet
Kjærlighed til Danmark og til alt dansk og af et nobelt,
uegennyttigt Sindelag. Der har blandt hans Modstandere næppe været
>en eneste, der nærede personlig Uvilje imod ham. 

P. K. Thorsen.



Petersen, Nielsine Caroline, f. 1851, Billedhuggerinde. 
N. P. er født 10. Juli 1851 i Landsbyen. Nyrup ved Nykjøbing paa
Sjælland og Datter af Skibsfører Niels P. og Kirstine f. Madsen. Først
i en Alder af 24 Aar kom hun paa Kyhns Tegneskole, noget senere
begyndte hun at modellere under Saabye og Stein, debuterede paa
Udstillingen 1880 og fik i 1883 den Neuhausenske Præmie for «En
dansende Favn»; i 1887 tilkjendtes den mindre Guldmedaille hende
for Relieffet «Naomi siger Farvel til sine Sønnekoner» (Gjentofte
Kirke). Med Akademiets store Stipendium opholdt hun sig fra
1889 længere Tid i Paris, hvor hun paa Salonen fik Mention
honorable for Statuen «Ismael», der senere (1893) indbragte hende
den Eibeschiitzske Præmie. Af hendes Arbejder er «En Dreng,
som fisker Krabber» erhvervet i Bronce til Nationalgalleriet.

Weilbach, Nyt Kunstnerlex.

Sigurd Müller.



Petersen, Oda Laurenze Helmine, s. Nielsen (XII, 268).



Petersen, Otto Georg, f. 1847, Botaniker. 
O. G. P. er født 26. Marts 1847 i Tersløse ved Sorø: Forældrene vare Pastor Jens
Christian P. og Marie Kirstine f. Jespersen. Hans medfødte
Tilbøjelighed til Naturiagttagelse og Lyst til videnskabelig Syssel
næredes ved Skolegangen i Sorø, dels ved Stedets smukke og rige
Natur, dels ved den i Sorø boende Naturforsker Dr. H. Beck (II,
14), og efter at være bleven Student fra Sorø 1866 begyndte han
at studere Botanik ved Universitetet. Her tog han
Magisterkonferens i Naturhistorie 1875. I en Række Aar ernærede han sig ved
Manuduktioner og Undervisning i forskjellige Skoler.
Sommersemesteret 1878 tilbragte han med offentlig Understøttelse i 
Strasburg, hvor han studerede Planteanatomi hos de Bary, og hvorfra
han om Søndagen i Selskab med den norske Botaniker Professor
Axel Blytt gjorde Exkursioner til Schwarzwald og Vogeserne. Paa
Hjemrejsen besøgtes Paris. Efter sin Hjemkomst fik han først en
lille Assistentstilling ved Botanisk Musæum, men efter Warmings
Overgang til Stockholms Hogskola blev han 1882 Docent i
Planteanatomi, indtil Warming vendte tilbage i Febr. 1886. 1883 fik han
end videre Assistent- og Bibliothekarpladsen ved Botanisk Have,
og 1886 blev han Docent for Farmacevterne. Som saadan virkede
han til 1893, da han blev Lektor ved Landbohøjskolen. Han
disputerede for Doktorgraden 1882 og blev Medlem af
Videnskabernes Selskab 1891. - Han blev gift 1. (13. Dec. 1878) med
Agnes Rauch (d. i Juli 1880), Datter af Kapelmusikus R. og Julie
f. Døcker, 2. (10. Marts 1886) med Anna Sophie Dorothea Dorph,
Datter af Adjunkt ved Haderslev lærde Skole Poul D. og Marie
f. Schultz.

Hans videnskabelige Arbejder ere væsentlig af planteanatomisk
Art (Rod- og Rodstokbygning hos Monokotyledonerne, Korkdannelse
hos Urter, Nyctaginéstængelens Histiologi og Udviklingshistorie,
Caryophyllaceernes Anatomi, Monokotyledonernes Tykkelsevæxt og
flere andre, navnlig den ogsaa paa Tysk i Englers «Botan.
Jahrbücher» publicerede Disputats om bikollaterale Karbundter), alle
grundige og omhyggelige Arbejder, af hvilke navnlig det sidste er blevet
bekjendt og benyttet. Desuden foreligger et Antal rent systematiske
Arbejder i «Flora Brasiliensis» og Engler og Prantls «Natürliche
Pflanzenfamilien»; men slige Studier ere nu vistnok helt lagte til
Side, efter at hans Ansættelse ved Landbohøjskolen har ført ham
ind paa anatomiske og biologiske Undersøgelser over Træernes
Rodliv, Aarringdannelse m. m , ved hvilke Studier hans Kjærlighed
til den levende Natur paa lykkelig Maade forbinder sig med hans
specielle Studieretning.

Universitetsprogr. til Reformationsfesten  1882.
Botan. Tidsskr. XII.

Eug. Warming.

 1830-92, Arkitekt">

Petersen, Ove, 1830-92, Arkitekt, blev født 15. Jan. 1830 i 
Kjøbenhavn som Søn af Bud i Finansministeriet Niels P. (f. 1800
d. 1873). Han gik i Efterslægtselskabets Skole, kom i Tømmerlære,
blev Svend 1847, gik Aaret efter frivillig med i Krigen, blev
Sergent, men opgav efter sine Forældres Ønske den militære Vej.
Nu tog han for Alvor fat paa sin arkitektoniske Uddannelse, 
tegnede hos N. S. Nebelong, gjennemgik Kunstakademiet og vandt
dets forskjellige Medailler, den store Guldmedaille 1860 for Opgaven
«en Søbadeanstalt». 1859 havde han foretaget en mindre
Udenlandsrejse, 1861 begav han sig sammen med den jævnaldrende Vilh.
Vald. Petersen (s. ndfr.) paa Akademiets store Stipendium til
Nederlandene, Frankrig og Italien. 1863-64 var han konstit.
Bygningsinspektør i Kjøbenhavn, 1867-75 Bygningsinspektør i Kjøbenhavns
4. Distrikt, 1871 blev han Medlem af Akademiet, 1875 titulær
Professor. 1854 ægtede han Frederikke Kirstine Nielsen (f. 1833),
Datter af Ministerialbud Lars N. (f. 1792 f 1860). 18. Febr. 1892
døde han i Kjøbenhavn.

P. var en jærnflittig Mand, med en behændig Haand, et
sikkert Øje og stor praktisk Sans; han benyttede hovedsagelig
Renæssancemotiver i sine Bygninger, snart danske, snart italienske,
og særlig i Murstenens Anvendelse ved Privatbygninger viste han
Smag og Dygtighed. Blandt hans Arbejder i Kjøbenhavn maa i
første Række nævnes det kongl. Theater i Forening med Vilh.
Dahlerup, Hirschsprungs Ejendom, Tordenskjoldsgade Nr. 7,
Dagmartheatret og -hotellet, 1881-82, Hotel National, nogle Bygninger i
Ny Østergade for det kjøbenhavnske Byggeselskab, en Del
Privatbygninger, navnlig i Gammelholmskvarteret, og adskillige Villaer,
bl. a. Frederiksberg Allé Nr. 41. I Landskrona har han bygget
Raadhuset og Sparekassen, i Roskilde Hotel Prinsen, 1876, i
Saxkjøbing Arresthuset, i Maribo Stiftsmusæet. Blandt de mange
Herregaarde, han har opført, særlig paa Laaland, maa nævnes den
pragtfulde Orebygaard i Christian IV's Renæssance, 1870-74, og
desuden har han bygget og restavreret mangfoldige Kirker, f. Ex.
Saxkjøbing, Strynø, Vixnæs, Kjærstrup, Tirsted, Vinderød,
Svendborg (vor Frue Kirke).

Illustr. Tid. XXXIII, Nr. 22.
Weilbach, Nyt Konstnerlex.

Erik Schiødte.



Petersen, Peter, 1810-92, Medaillør, 
var Søn af Rebslager Hans Hendrik P. og Caroline Christine f. Schwartz og blev født i
Ribe 23. Marts 1810. Han var oplært til Kunstdrejer og arbejdede
som saadan hos Kunstdrejer Schwartz i Kjøbenhavn, dog mest med
Udskæring i Elfenben. Imidlertid blev han Elev af H. V. Bissen
og Kunstakademiet, vandt 1841 den mindre Sølvmedaille og lagde
sig efter Udskæring af Kameer i Konkylier, bl. a. efter nogle af
Thorvaldsens Arbejder. Med en 2aarig Understøttelse af den
Reiersenske Fond rejste han til Rom, fik 1843-44 ogsaa Akademiets 
Rejseunderstøttelse og kom hjem i 1846, men var dog i 1847 atter
et halvt Aar i Rom. Efter at han 1849 havde vundet den
Neuhausenske Præmie for udskaarne Konkylier, lagde han sig efter
Medaillørkunsten og har skaaret en Del Medailler, bl. a. for de
norske og svenske frivillige, Grundlovsmedaillen, 2 Medailler til
Brødrene Ørsted m. fl. Han var 1852-63 Medaillør ved Mønten
i Altona og levede siden i Kjøbenhavn, hvor han bl. a. skar Stemplerne 
til Fortjenstmedaillen. Han var en samvittighedsfuld og flittig
Kunstner. -- P. var gift 1. (1848) med Caroline Marie Rasmine
f. Hansen (f. 1821 d. 1850) fra Haderslev og 2. med Søsteren Karen
Mathilde (f. 1825). Hans Død indtraf 5. Jan. 1892.

Weilbach, Nyt Kunstnerlex.

Ph. Weilbach.



Petersen, Peter Christian Julius, f. 1839, Mathematiker, er
Søn af Farver Jens P. og Anna Cathrine f. Viuff. Julius P. er
født 16. Juni 1839 i Sorø og kom 1849 i Akademiets Skole, hvor
han viste en sjælden Lærenemhed i alle Fag og særlig stor
Dygtighed i Regning og Mathematik. Til at imødekomme hans Ønske
om at blive Polytekniker var der ikke Raad; men han kom efter
sin Konfirmation i Handelslære hos en Onkel i Kolding. Da
denne efter et Aars Forløb døde og efterlod ham 1000 Rdl.,
vendte han tilbage til Sorø Skole, tog 1856 Realafgangsexamen
med Udmærkelse og begyndte dernæst det polytekniske Studium.
1860 tog han 1. Del af Civilingeniørexamen og fik s. A. Accessit
for en Besvarelse af Universitetets Prisopgave i Mathematik. Dette
Fag valgte han nu til sit Hovedstudium. 1862 tog han Artium
med i. Karakter efter kun at have læst Latin i noget over et Aar,
Græsk i nogle Maaneder, næste Aar filosofisk Examen og 1866
Magisterkonferens i Mathematik med Karakteren «admissus cum
laude præcipua». Aaret efter fik han Universitetets Guldmedaille
for en Afhandling om «svømmende Legemers Ligevægt». Under
Forberedelsen til disse Prøver og indtil 1871 maatte han, skjønt
støttet af de Smithske Stipendier for Studenter og Kandidater,
anvende megen Tid til at undervise, særlig (1860-71) i det
v. Westenske Institut. Han havde nemlig 1862 ægtet Laura Kirstine 
Bertelsen (f. 17. Marts 1837), Datter af Grosserer C. B. I 1871 
blev han Dr. phil. og senere Docent i Mathematik ved Polyteknisk
Læreanstalt; fra 1881 var han tillige Lærer i Mathematik ved
Officersskolens næstældste Klasse. 1886 ombyttede han disse 2 Stillinger
.med det da oprettede andet Professorat i Mathematik ved 
Universitetet. I 1887 blev han tillige Medlem af Inspektionen for de lærde
Skoler, i hvilken Stilling han sammen med Professor Gertz har
udtalt sig for Afskaffelsen af Græsk som Skolefag. Siden 1879 er
han Medlem af Videnskabernes Selskab. Desuden er han Medlem
af Bestyrelsen for flere Aktieselskaber (Hafnia, Arbejderbanken, de
forenede Bygningssnedkerier).

Under alle de Forhold, som her ere skildrede, har P. fundet
Tid til en videnskabelig Virksomhed, som efterhaanden har strakt
sig til meget forskjellige Grene af Mathematikken, og som har sat
rig Frugt i Litteraturen. Vel ligger det ikke for ham taalmodig
at arbejde sig igjennem mathematiske Værker blot for at udvide
sine Kundskaber. Disses bestandig fortsatte Væxt har mest været:
knyttet til de forskjellige vanskelige Opgaver, som han efterhaanden
har foresat sig at løse, og som da have grebet ham saaledes, at
de for en Tid idelig have beskæftiget hans Tanker og idelig ere
vendte tilbage i hans Samtaler, ikke mindst med hans forstaaende
Ven Direktør F. Bing ved Livrenteanstalten. Han har da fastholdt
dem, indtil han enten har faaet Opgaven løst eller faaet fuld
Sikkerhed for, at den i Følge sin egen Natur er umulig. En enkelt
Gang kan det have været et Skakproblem, der saaledes har lagt
Beslag paa hans Kræfter; men i Regelen har det været vigtige
mathematiske Opgaver, og det paa dem anvendte Arbejde har
da givet godt Udbytte for hele det Omraade, hvortil de høre. Det
hver Gang foreliggende Spørgsmaal søger han først løst ved en
fuld Anspændelse af egne Kræfter. Studiet af den derom
foreliggende Litteratur kommer kun til i anden Linje og paa et
Tidspunkt, da han selv har vundet et saadant Herredømme over Stoffet,
som tillader ham at give de existerende Theorier en ny og for
ham ejendommelig Skikkelse. Dennes vigtigste Særkjende er overalt
dens Simpelhed og Naturlighed. Det saaledes bearbejdede Stof
formaar han at fremstille i en simpel Form, der er meget kortfattet
og dog nøjagtig og klar. Læsningen af hans Skrifter bliver ikke
ganske let, hvis Letheden maales ved det Sideantal, man kommer
igjennem i en vis Tid, men vel, naar den maales ved den samtidig
tilegnede Stofmængde. Disse Bemærkninger finde ogsaa Anvendelse
paa hans elementære Lærebøger. Her trænge de kortfattede Udtryk
vel til Lærerens mundtlige Forklaring-, men til Gjengjæld give de
bedre Plads til denne end vidtløftigere Bøger, og en Gang forstaaede 
indeholde de alt nødvendigt, Fortrin, som vore Mathematiklærere 
have vidst at skatte. Ogsaa P.s mundtlige Undervisning har
bestandig baaret samme Præg som hans Skrifter. Hans egen
Bevidsthed om Tankegangens Simpelhed har kunnet bringe ham til
at gaa for rask frem for de svagere; men de dygtigere have altid
fulgt ham med desto mere Interesse, hvad der er Hovedsagen nu,
da han ved Universitetet underviser Mathematikere af Fag.

En saadan Gang i hans Arbejder som den nys beskrevne
lader sig først eftervise i hans Beskæftigelse med Vinkelens
Tredeling i Skoletiden, den paafølgende ivrige Deltagelse i de
Væddekampe, som fandt Sted i de første Aargange af «Tidsskrift for
Mathematik» (stiftet 1859) og navnlig gjaldt geometriske
Konstruktionsopgaver, og dernæst Fremkomsten af hans «Methoder og
Theorier til Løsning af geometriske Konstruktionsopgaver» (1868; 4. Udg.
1896). Dette Værk har grundlagt hans Anseelse som Mathematiker
baade her og i Udlandet, efter at det, med eller uden hans
Medvirkning, fra 1879 er udgivet paa Tysk, Engelsk, Fransk, Ungarsk,
Italiensk, Russisk (i 2 Udgaver) og Hollandsk. Det for ham
nødvendige Supplement til disse Methoder, nemlig Undersøgelsen af,
hvilke Opgaver der overhovedet kunne løses ved Passer og Lineal,
findes i hans Doktorafhandling, hvor bl. a. Umuligheden af Vinkelens
Tredeling ved disse Midler først fuldstændig bevises. Beskæftigelsen
med det algebraiske Grundlag for denne vanskelige Undersøgelse
forberedte «De algebraiske Ligningers Theori» (1877, senere paa
Tysk, Fransk og Italiensk). Ogsaa hans (1881-87) paa Dansk og
Tysk udgivne Forelæsninger paa Polyteknisk Læreanstalt over Statik,
Kinematik og Dynamik vare forberedte ved Beskæftigelse med
vanskelige mekaniske Problemer. Til Forelæsninger paa Læreanstalten
knyttedes ogsaa hans «Analytisk Geometri» II (1877). I Funktionstheori, 
som han derefter skulde foredrage paa Universitetet, gave
saadanne Problemer som det om Normalformen for Riemanske
Flader og Beviset for Picards Theorem hans Interesse de fornødne
Tilknytningspunkter og forberedte saaledes hans i 1895 og 1898
paa Dansk og Tysk udkomne Bearbejdelse af hele dette Fag. Saa
vel i Universitetsforelæsninger som i Afhandlinger i «Tidsskrift for
Mathematik» og mange udenlandske Tidsskrifter har han foruden
Æmner fra de her nævnte Omraader behandlet andre, saasom
Taltheori, Formen af Differentialligningers Integraler, Invarianttheori.

Af elementære Lærebøger har han udgivet «Trigonometri»
(1863; 4. Udg. 1888; paa Tysk 1885), «Geometriske Opgaver» (1867;
6. Udg. 1896), «Elementær Plangeometri» (1870; 8. Udg. 1896; paa
Tysk 1880 og 1891, paa Engelsk 1880, paa Svensk 1889), «Analytisk 
Geometri» I (1873; 3. Udg. 1892), «Arithmetik og Algebras I og II
(1877; 7. og 6. Udg. 1897), «Stereometri» (1878; 4. Udg. 1899; paa
Tysk 1885). Forbedringer og Omarbejdelser fra den ene Udgave
af en Bog til den næste vise Forfatterens blivende Interesse ogsaa
for det en Gang behandlede Stof. -- P. har ogsaa, til Dels sammen
med F. Bing, udgivet nogle statsøkonomiske Afhandlinger.

Universitetsprogr. til Reformationsfesten 1871.

H. G. Zeuthen.



Petersen, Peter Jacob, 1825-1904, Skolemand, er en Søn af 
Sognepræst Jens Christian P. og Augusta Nelly Franzisca f. Bruun.
Han blev født 3. Dec. 1825 i Ringsted, hvor hans Fader den Gang
var Kateket. 1843 blev han Student fra Sorø Akademis Skole,
1850 filologisk Kandidat. Efter at have vikarieret ved flere Skoler
blev han 1854 konstitueret som Lærer ved Metropolitanskolen (1855
Adjunkt, 1865 Overlærer). 1857-58 foretog han for sit Helbreds
Skyld en Rejse til Italien. Siden 1871 har han som Rektor styret
Odense Kathedralskole med anerkjendt Dygtighed. 1871-87 var
han fast Censor ved den filologiske Embedsexamen og har siden
den nye Skoleembedsexamens Oprettelse 1883 ligeledes været Censor
ved denne i Latin og Græsk. Hans Forfattervirksomhed har dels
drejet sig om den tyske Syntax, dels om den klassiske Filologi;
bl. a. har han udgivet en græsk Anthologi til Skolebrug (1873) og
en Oversættelse af Aristophanes' Komedie «Frøerne» (1894). -- 
Han døde 14. Marts 1904.

Program fra Odense Kathedralskole ved Rektorindsættelsen 1871. 
Hundrup, Philol. Candidater, 2. Udg., S. 17 ff. 
Hundrup, Lærerstanden ved Metropolitanskolen.                                                                          

A. K. Hasselager.



Petersen, Peter Thomsen (kaldet Tom), f. 1861, Maler.
Tom P. er Søn af Apotheker Christian Tullin P. og Maren Andrea
f. Thomsen og født i Thisted 5. Marts 1861. Fra 1877-81 
gjennemgik han Kunstakademiet og debuterede i det sidstnævnte Aar som
Udstiller; senere har han malet Landskaber og Genrebilleder saa
vel i Hjemmet som i Udlandet, hvor han gjentagne Gange har
rejst, til Dels med offentlig Understøttelse; i Paris studerede han
saaledes 1883-84 og senere og opnaaede paa Salonen 1889 Mention
honorable for «Fra Svendborg Sund». P. er en meget dygtig 
Illustrator og har som saadan udfoldet en omfattende Virksomhed.
24. Nov. 1891 ægtede han Marie Elisabeth Lorentzen (f. 1868),
Datter af Kancelliraad, Godsforvalter Lorentz L. og Elisabeth f.
Kramer.

Weilbach, Nyt Kunstnerlex.

Sigurd Müller.



Petersen, Richard, 1838-1905, Præst, historisk Forfatter. 
P. blev født 28. April 1838 i Glostrup; hans Fader, Ferdinand Edvard P.
(d. 1849), var først Godsforvalter paa Hørbygaard, senere Fuldmægtig
ved Sjællands Stiftamt og Kasserer ved det adelige Kloster i Roskilde; 
Moderen var Karen Marie f. Toftegaard (d. 1846). P. gik
først i Realskole i Kjøbenhavn, siden i Kathedralskolen i Roskilde,
hvor han efter sin Faders Død blev optaget i Huset hos daværende
Overlærer S. B. Thrige. Da denne 1850 var bleven Rektor for
Haderslev Latinskole, fulgte P. med ham der over og dimitteredes
1855 fra denne Skole. I sin Studentertid maatte han dels paa
Grund af svagt Helbred, dels af Mangel paa Midler for en stor
Del opholde sig paa Landet, mest som Huslærer paa forskjellige
Gaarde; theologisk Embedsexamen tog han 1863. Efter en Tid at
have styret en privat Skole i Frederikssund blev han 1864 personel
Kapellan for Udbyneder og Kastberg i Aarhus Stift, 1874 Sognepræst 
for Vejby og Sejlstrup i Vendsyssel, 1878 i Snodstrup i 
Nordsjælland og 1886 i Grevinge i Ods Herred. Ægtede 11. Dec. 1864
Johanne Margrethe Petri (f. 15. Jan. 1839), Datter af Sognepræst
for Hagested og Gislinge Andreas P.

Efter 1878 at være kommet Kjøbenhavn nærmere kunde P.
faa Lejlighed til at begynde paa den Forfattervirksomhed, som
hans Hu altid havde staaet til ved Siden af Præstegjerningen. Han
har udgivet: «Henrik Steffens, et Livsbillede» (1881; ogsaa oversat
paa Tysk), «Matthias Claudius og hans Vennekreds» (1884), «Georg
Forster» (1885), «Thomas Kingo og hans Samtid» (1887), «For
hundrede Aar siden» (1888), «Mindeskrift om B. S. Ingemann» (1889),.
«Jung Stilling» (1890), «Minder fra Øresundskysten» (1891), «Fredrika
Bremer» (1892), «Fire Livsbilleder» (1894), «Fra det svenske Kirkeliv» 
(1895), «Frederik Barfod» (1897), «Mme de Staël» (1898). De
vidne om indgaaende Forstudier og skildre Personer og Forhold
paa en livlig og anskuelig Maade, der viser baade Kjendskab og
Kjærlighed til Stoffet. Desuden har han skrevet mange Artikler i
forskjellige Blade og Tidsskrifter. Til Dels foranlediget ved sin
Forfattervirksomhed har han gjort hyppige Rejser, især i Sverige
og Tyskland, men ogsaa i Norge, Schweits og Italien. Ogsaa som
Foredragsholder har han virket. Som Præst staar han den 
grundtvigske Retning nærmest. -- Han døde 3. Avg. 1905.

Elvius, Danmarks Præstehist. 1869-84 S. 470 f.

Vilh. Bang.



Petersen, Rosalie Mariane Augusta, f. 1835, Børnehjemsforstanderinde. 
R. P. er født 12. Juni 1835 og er Datter af 
Justitsraad, Toldinspektør i Horsens Michael Christian P. og Henriette
Augusta f. Philipsen. Hun var i sin Ungdom i Huset hos sin
Mormoder, Agentinde Birgitte Ph., og fattede allerede den Gang
Interesse for ulykkelig stillede Børn, som hun senere har helliget
sit Liv. 1870 antog hun et Par Børn, for hvilke hun dannede et
Hjem i Nærheden af sin Bolig. Efter Bedstemoderens Død, da
hun stod uafhængig, oprettede hun ved gode Venners Hjælp 
Børnehjemmet i Ryesgade Nr. 80, som kan betragtes som det første
Børnehjem, der ad privat Vej er oprettet i Kjøbenhavn. 
Efterhaanden opstod den Plan hos hende at udvide Børnehjemmet til
at optage spæde Børn, som manglede Forsørgere, da hun i sin
Virksomhed havde erfaret, at disse hjælpeløse Skabninger ikke
andensteds kunde finde Optagelse. Ved Udfoldelsen af en 
beundringsværdig Energi og Utrættelighed fik hun tilvejebragt de store
Midler, som Sagen krævede, og 1890 stod det nye Hjem for spæde
Børn færdigt ved Siden af det andet af 1870. I den Tid, disse
Hjem have bestaaet, har der været optaget 710 Børn og 186 Mødre.
Frk. R. P.s Virksomhed i Velgjørenhedens Tjeneste har haft en
indgribende Betydning i Børnehjemssagen her i Landet og vidner
-om, hvor meget der kan udrettes ved en sjælden Forening af
Energi og Kjærlighed til ulykkelig stillede Børn. 

C. Christensen.



Petersen, Sebastian, d. 1755, s. under Petersen, Albrecht (ovfr. S. 15).



Petersen, Søren Henrik, 1788-1860, Kobberstikker, 
var Søn af Sadelmager Christoffer P. og Cecilie f. Ebbesen og blev født i
Kjøbenhavn 10. Jan. 1788. Han tog dansk-juridisk Examen (1805),
nedsatte sig som Sagfører i Fredensborg og ægtede der 1813 Anne
Hedevig Petersen (f. 1792 d. 1857). Han lagde sig i sin Fritid efter
at tegne, navnlig Træer og Planter, og at stikke i Kobber. De
Prøver, han indsendte til Kunstakademiet i 1815, røbede vel Talent,
men viste, at han trængte til Uddannelse. Med Støtte fra Akademiets 
Præses, Prins Christian, besøgte han nu dets Tegneskole og 
sendte derpaa nye Prøver paa sin Færdighed baade som Maler og
Kobberstikker. Det synes, som om han helst vilde have været
Maler, men efter Akademiets Raad holdt han sig til 
Kobberstikkerkunsten, dog udelukkende i Landskabsfaget. Hans raderede 
Studier vandt Akademiets Bifald, og i 1818 opgav han sin Stilling i 
Fredensborg for at leve i Kjøbenhavn som Kunstner. Kongen kjøbte for
400 Kr. af hans Arbejder for at lette ham Overgangen dertil. 

P. udførte nu «Parti i Gribskov» som Kobberstik (1820) og
besøgte Akademiets Skoler paa ny. I 1822 stak han et regelret
Kobberstik efter et Maleri af Hobbema i Moltkes Samling og
derpaa et Stik efter Ruisdaels «Et Vandfald» i den kongl. Malerisamling. 
Endelig fik han i 1824 en fleraarig Rejseunderstøttelse af
Fonden ad usus publicos og studerede nu i Tyskland, Paris og
Holland til 1827. Paa et Stik efter Fahlcrantz blev han agreeret
1828, men trods gjentagne Forsøg lykkedes det ham ikke at blive
Medlem af Akademiet. Det indsendte Blad, «Italia» efter Both i
den kongl. Malerisamling, viser ham dog paa et forholdsvis
hæderligt Standpunkt, men allerede hans næste Stik, «Schweits» efter
Hackaert (sammesteds), naaede ikke det førstnævnte i Kraft, og
senere blev Tilbagegangen føleligere endnu. Dog stak han med
Held en Del af Pladerne til «Flora Danica». Man maa imidlertid
ved Bedømmelsen af P. som Kunstner ikke glemme, at han
begyndte sin Uddannelse i forholdsvis sen Alder og allerede var 45 
Aar, da han stod paa sin Kunsts Højdepunkt. Og under hele sin
Udviklingsperiode havde han tillige haft en opvoxende Familie at
ernære. Hans Hustrus Død nedbøjede den aldrende Mand, og faa
Aar efter døde han 14. Maj 1860. Han udstillede fra 1817-59,
og alene Tallet af hans raderede Blade, foruden hans Stik efter
andre Kunstnere, løber op til 154, dels Prospekter af Bygninger m. m.r
dels Landskaber.

Krohn, Fortegn. ov. danske Kobberstik I, 180 ff. 
Weilbach, Nyt Kunstnerlex. 

Ph. Weilbach.



Petersen, Søren Peter, f. 1852, Konsulent i Husdyravl, er
en Søn af Gaardejer Peter Sørensen Lemming i Hasselager og Ane
f. Jensen og fødtes 17. Febr. 1852. Til sit 14. Aar gik han i
Almueskolen, og til sit 23. Aar deltog han som Bondekarl i alt
forefaldende Landbrugsarbejde; han kom derefter paa Gjedved
Seminarium, hvor han 1878 tog Skolelærerexamen, der 2 Aar efter
fulgtes af Landbrugsexamen paa Landbohøjskolen. I Vintrene 1880-81 
og 1881-82 var han Lærer paa Grejsdalens Landbrugsskole,
og i Sommeren 1882 lærte han Mejeriet under Professor Segelcke.
Saa fulgte nogle Aar med fortsat Lærervirksomhed og Rejser i
Ind- og Udland, hvorefter han forestod Klank Landboskole 1885-89.
Foreningen af jyske Landboforeninger ansatte ham 1888 som
Konsulent i Husdyravl, og s. A. flyttede han til Malling, hvor han
underviser paa den derværende Landbrugsskole. Som Konsulent 
for den store, hele Halvøen omfattende Fællesforening har P.
indlagt sig megen Fortjeneste. Faa hans Initiativ har Foreningen
indført Afholdelsen af Skuer for unge Dyr, af Præmiering af
Familier samt vedtaget at virke for Opdrætterforeninger. Hans
praktiske Virksomhed er omfattende, men dog har han, en ægte Jyde
med en uopslidelig Energi, skrevet og skriver overordentlig meget.
Hans Navn træffes til Stadighed nær sagt i alle vore landøkonomiske 
Fagblade, han udgiver aarlige Konsulentberetninger med
gode Oplysninger om den jyske Kvægavl, han er Medudgiver af
Stambøger og Forfatter til «Landbrug før og nu» (1892) og et
Festskrift, der udkom 1892 i Anledning af Aarhus Landboforenings
50 Aars Jubilæum. -- P. ægtede: 1. (16. Juli 1889) Jensine Jensen
(d. 23. Juli 1892), Datter af Gaardejer Jens Peter Nielsen, 2. (20. Okt.
1893) Anne Johanne Christiansen, Datter af Gaardejer Anders
Peder C. 

H. Hertel.



Petersen, Tom, s. Petersen, Peter Thomsen (ovfr. S. 63).



Petersen, Ulrich, 1656-1735, historisk Samler, fødtes i Byen
Slesvig, hvor hans Fader var Kjøbmand og Senator. Indtil sit
18. Aar besøgte han Byens lærde Skole og lagde sig senere efter
Retsstudiet ved forskjellige tyske Universiteter. Han følte dog intet
Kald til praktisk Virksomhed, men hans store Interesse for fremmede
Folk og Lande, hans gunstige Formuesforhold og maaske ogsaa de
uendelige Stridigheder mellem Kongen og Hertugen dreve ham ud
paa vidtløftige Rejser. Fra 1678-84 opholdt han sig først nogen
Tid i Tyskland, saa 3 Aar i Frankrig og sluttelig 2 Aar i Italien,
hvor han studerede Kunstskatte o. a. m. Næppe hjemkommen gik
Turen derefter over Holland og England til Frankrig, hvor han
atter opholdt sig 2 Aar. 1689 tiltraadte han en ny Rejse, gjennem
Danmark, Sverige, Østersøprovinserne og Preussen, og naaede først
hjem til Slesvig 1695. Her tilbragte han Resten af sit Liv som
Historieskriver og Samler af Dokumenter angaaende hans Fædrenestads 
og snævrere Hjemlands Fortid. I den sidste Henseende var
han baade heldig og utrættelig, og det skyldes ham, at flere vigtige
Oldbreve (deriblandt det ældre og yngre slesvigske Kapitelsregister)
ere blevne bevarede; som Historieskriver savnede han derimod
baade virkelig Indsigt i Fortiden og kritisk Sans, og hans Værker
ere derfor nærmest kun Kompilationer, hvor urigtige, forældede og
helt naive Meddelelser staa Side om Side med værdifuldt Stof. 
Han naaede ikke at faa noget udgivet. Ved sin Død efterlod han
sig en Beskrivelse af Byen Slesvig («Beschreib. derer durchl.
Herren Herzogen v. Holstein-Gottorff Haupt- u. Residencestadt
Sleswig»), det slesvigske Bispedømmes Historie («Von den Bischöffen
zu Schlesswig») og Fyrstendømmet Slesvigs Historie indtil det
18. Aarhundrede. De 2 sidste Værker ere dog kun lidet 
gjennemarbejdede og opbevares nu i Raadstuearkivet i Slesvig. -- Alle
disse litterære Efterladenskaber og 15 Bind Materialier tilfaldt en
Broderdatter, gift med den slesvigske Rektor A. Hojer (VII, 516),
der (ligesom J. Fr. Noodt, P. F. Suhm o. a.) offentliggjorde enkelte
Afsnit; men efter hans Død solgte Enken 1761, mod en livsvarig
Pensionsforhøjelse, Slesvigs Byhistorie og Materialiesamlingen til
Kong Frederik V, der indlemmede dem i Gehejmearkivet, hvor de
endnu findes. -- I national Henseende var P. en fordomsfri Mand,
og han har skildret Sprogforholdene i og omkring Byen Slesvig
paa en Maade, der altid vil sikre ham en Plads i Hertugdømmets
Sproghistorie. Han døde ugift i Slesvig 6. April 1735.

Danske Saml. 2. R. IV, 338 ff.
Allg. Deutsche Biographie XXVI, 805 ff.

P. Lauridsen.

<chapter name="Petersen, Wilhelm, d. 1895, s. Petersen, Nicolai Wilhelm
(ovfr. S. 49).">

Petersen, Wilhelm, d. 1895, s. Petersen, Nicolai Wilhelm
(ovfr. S. 49).

<chapter name="Petersen, Vilhelm, d. 1897, s. Petersen, Martin Peter Vilhelm
(ovfr. S. 47).">

Petersen, Vilhelm, d. 1897, s. Petersen, Martin Peter Vilhelm
(ovfr. S. 47).



Petersen, Vilhelm, s. Petersen, Jens Vilhelm (ovfr. S. 36).



Petersen, Vilhelm Valdemar, f. 1830, Arkitekt. P. er født
i Kjøbenhavn 5. April 1830 og er en yngre Broder til den
ovennævnte Jul. Magn. P.; i en Alder af 13 Aar begyndte han paa
Kunstakademiet og blev Aaret efter Elev af Hetsch, hvem han
bistod som Tegner og Konduktør, i hvilken Stilling han senere
har arbejdet for Walther, Herholdt og Meldahl. Samtidig gik han
nogle Aar i Murerlære for at opnaa praktisk Uddannelse som
Bygmester, og han gjennemgik efterhaanden alle Kunstakademiets Skoler
og vandt alle dets Medailler -- den store Guldmedaille 1860 for
«en Søbadeanstalt» -- og desuden 1856 Æresmedaillen i
Arkitekturen. 1859 foretog han en mindre Rejse til Tyskland, 1861-65
for det store Stipendium en 4aarig Rejse til Tyskland, Nederlandene,
Frankrig og Italien. 1866 blev han Medlem af Kunstakademiet,
var 1869-74 Bygningsinspektør i Kjøbenhavn, blev 1884 titulær
Professor, 1887 Medlem af Akademiraadet og 1892 kongl. 
Bygningsinspektør. 1874 ægtede han Henriette Louise Lindegaard (f. 1844),
Datter af Sognepræst til Slaglille Vilhelm Theodor L. (f. 1796 d. 1859)
og dennes anden Hustru, Dorothea Metzie f. Snitker (f. 1804 d. 1889).

Blandt P.s talrige Bygninger maa nævnes: I Kjøbenhavn 
Toldkammerbygningen, 1874, Søkortarkivets og det meteorologiske Instituts 
fælles Bygning, 1874, Vestre Hospital, 1885, Almindeligt Hospital i
Nørre Allé, 1891, Carlsberg-Fondets Bygning ved Vestre Boulevard
med Lokaler for Videnskabernes Selskab, 1894-98, og desuden en
Mængde Privatbygninger, bl. a. Priors Atelierbygning, Bredgade
Nr. 33, og for det kjøbenhavnske Byggeselskab det store
Bygningskomplex ved Søtorvet (sammen med Ferdinand Jensen). Uden 
for Kjøbenhavn har han opført Ting- og Arresthuset i Roskilde,
Bjærgmark-Hospitalet for sindssyge i Nærheden af Roskilde,
Sindssygeanstalten ved Middelfart o. fl. Uden at bryde nye Baner har P.
i disse Bygninger vist en sikker arkitektonisk Viden og en behersket
og smagfuld Anvendelse af de bedste Motiver, hvorpaa Carlsberg-Fondets 
i rig italiensk Paladsstil opførte Bygning vel er det
modneste og skjønneste Exempel.

P.s Liv som Arkitekt indeholder en Roman, som fortjener
nærmere Omtale. Under sit Ophold i Florents 1863-64 fik han
Lejlighed til at deltage i den internationale Konkurrence om et
Projekt til den manglende Facade paa den berømte Domkirke, og
sammen med 2 italienske Arkitekter vandt han 2. Præmie, medens
i. Præmie ikke tilkjendtes nogen. Ved den paafølgende anden
Konkurrence valgtes P.s og Florents-Akademiets Direktør, Italieneren
De Fabris, Projekter som de 2 bedste til Udførelse, men Juryen
foretrak ved den endelige Afstemning De Fabris Projekt, da dette
havde en 3delt («trecuspidal») Gavl, hvorimod P.s havde en enkelt
(«monocuspidal») Gavl. Den gamle Strid om dette Principspørgsmaal 
angaaende «la facciata del duomo» flammede nu op paa ny,
og de fleste ansete Kunstnere, endog den berømte Viollet-le-Duc,
hvis Erklæring indhentedes, udtalte sig imod Juryens Dom. Da
De Fabris senere døde, medens Facaden endnu kun var halv færdig,
blev dens øverste Parti fuldført med enkelt Gavl efter et Projekt,
der meget lignede P.s. Som man ser, har P. haft en enestaaende
Lejlighed til at hævde dansk Bygningskunsts gode Navn i Udlandet.

Weilbach, Nyt Kunstnerlex.

Erik Schiødte.

<chapter name="Mourier-Petersen, Peter Paul Christian Ferdinand, 1825-98, 
Godsejer, Hededyrker, Politiker">

Mourier-Petersen, Peter Paul Christian Ferdinand, 1825-98, 
Godsejer, Hededyrker, Politiker, blev født 9. Juli 1825 paa 
Engelsholm ved Vejle, der ejedes af hans Fader, Generalkrigskommissær 
Christian P.; Moderen, Annette Marie f. Mourier,
tilhørte en gammel fransk-reformert Slægt. M.-P. blev 1843 Student
fra Borgerdydskolen paa Christianshavn, 1849, efter at have deltaget
som frivillig i Krigen, juridisk Kandidat. Efter nogen Handel med
Godser kjøbte han 1857 Hovedgaarden Rugaard ved Grenaa og
senere tillige en Del andet Gods; allerede 1856 var han bleven
Medejer af Ry Nørreskov. Efterhaanden fik han Sæde i Amtsraad,
Landvæsenskommission, 2 Skoledirektioner, Sogneraad (hvor han i
mange Aar var Formand) og Rigsdag (s. ndfr.); blev Jægermester
1861, Hofjægermester 1867, Kammerherre 1893, Kommandør af
Danebrog 1888.

M.-P.s dygtige og sparsommelige Styrelse af Godser saa vel
som af offentlige Anliggender, i Forbindelse med hans store Interesse 
for Skovbrug, bevirkede, at han 1866 blev valgt til Formand
for det danske Hedeselskab, en Stilling, som han beklædte indtil
sin Død, 7. Avg. 1898. Det blev vel Dalgas, der som 
administrerende Direktør kom til at gjøre det største Arbejde for Selskabet,
særlig ude i Befolkningen; men ved Siden heraf fik M.-P.s
Anseelse saa vel som hans Besindighed og administrative Dygtighed
sin store Betydning. I Landstinget virkede han ihærdig for
Hedesagen, men i øvrigt yndede den jævne og beskedne Mand ikke at
træde stærkt frem, og han fandt sig uden Misundelse i, at Dalgas,
hvem han oprigtig beundrede, kom til at staa som den egentlige
Leder af Selskabet; men efter Dalgas' Død fik M.-P. rig Lejlighed
til at vise, hvor nøje han var kjendt med alle Sider af Hedesagen. -- 
M.-P. ægtede 1863 Alvilda Dahl (f. 19. Dec. 1832), Datter af
Justitsraad, Overretssagfører D.

Galschiøt, Landbrug og Landmænd i Danm. 
Hedeselskabets Tidsskrift 1898.

A. Oppermann.

-- P. P. C. F. Mourier-Petersen repræsenterede i Aarene
1861-66 Æbeltoftkredsen i Rigsdagens Folketing og i 1864-66
tillige i Rigsraadets Folketing. Under Forfatningsstriden 1866 delte
han imidlertid Skæbne med mange andre Talsmænd for den
reviderede Grundlov og faldt, men samme Efteraar fik han Sæde i
Landstinget. Her sad han indtil sin Død som et af Højres
Medlemmer for 9. Kreds. M.-P. er som Politiker aldrig traadt stærkt
frem i Forgrunden, men hans Karakterfasthed, praktiske Sans og
Retsindighed sikrede ham almindelig Tillid, og han var et af det 
konservative Partis faste Støtter. I Udvalgene sporedes hans
Virksomhed mere end i Landstingssalen, og endnu i den sidste Samling
før hans Død havde han Sæde i begge de Fællesudvalg, som
Rigsdagssessionen affødte: om Forslaget angaaende Jordlodder til
Landarbejdere og om Skolelovforslaget. Han tog virksom Del i
Behandlingen af landøkonomiske og kommunale Sager og af Toldreformen,
og den næstsidste Gang, han havde Ordet i Landstinget, gjorde
han sig til Tolk for Ønsker om en Beskyttelsestold for Landbruget.
Fra 1879 til sin Død var han Medlem af Rigsretten. 

M. P. Friis.



Munch-Petersen, Hans Vilhelm, f. 1869, Retskyndig. 
Han er født 26. Marts 1869, Søn af ovennævnte Professor Jac. Julius Petersen.
1886 blev han Student, 1891 juridisk Kandidat og opnaaede derefter
Guldmedaille for en s. A. af det juridiske Fakultet udsat Prisopgave.
Efter paa det Hurtigkarlske Legat at have foretaget en Rejse til
Tyskland, Østerrig, Italien, Frankrig og England forsvarede han
1896 for den juridiske Doktorgrad Afhandlingen «Løftet og dets
Causa». Under Oppositionen udtaltes meget varm Anerkjendelse
af Afhandlingens Methode og kritiske Fremstilling af fremmede
Retsforfatninger, men Forfatterens Forsøg paa at hævde en materiel
Causatheori ogsaa for nordisk Ret vandt ingen Tilslutning. M.-P.
beskæftiger sig med juridisk Manuduktion og har flere Gange ved
Universitetet holdt skriftlige Øvelser, navnlig praktiske Øvelser i
Civilret, der have vundet megen Paaskjønnelse. Fra 1896 har han
været Assistent i Justitsministeriet. Foruden de allerede nævnte
Arbejder har han skrevet adskillige Afhandlinger og Anmeldelser i
danske og fremmede Tidsskrifter.

Universitetsprogr. t. Reformationsfesten  1896.

Jul. Lassen.



Schat Petersen, Louis Walrondt, 1851-1903, Theolog. 
S. P. er Søn af Vinhandler Thomas Schat P. (d. 1898), som i en lang
Aarrække var et virksomt Bestyrelsesmedlem i «Kirkelig Forening
for indre Mission i Kjøbenhavn». hans Moder var Vilhelmine
Caroline f. Behrend (d. 1864). Han er født 27. Febr. 1851, blev
Student fra Mariboes Skole 1868 og tog theologisk Examen 1874.
S. A. tiltraadte han en længere Udenlandsrejse til Schweits, hvor
han studerede i Genf, og til Italien. Efter sin Hjemkomst i 1875
blev han Lærer og Manuduktør, indtil han 1887 blev Professor i
Theologi, efter at han nogle Aar tidligere havde taget den
theologiske Licentiatgrad med en grundig Afhandling om «Ludvig 
Feuerbach og Kristendommen» (1883) og derefter virket som
Privatdocent. Sammen med Pastor J. Steen har han 1885-97 redigeret
det af«Kristelig Forening for indre Mission i Kjøbenhavn» udgivne
Ugeblad «Fra Bethesda», hvis Ophør har efterladt et virkeligt Savn;
selv har han til Bladet leveret en Række klart og dygtig skrevne
Artikler om forskjellige theologiske og kirkelige Æmner. Mod
Dominikanerpateren Langes Propaganda optraadte han med en
Række Artikler i «Nationaltidende» (1892). Af større, videnskabelige
Arbejder har han udgivet «Fortolkning til Matthæus' Evangelium»
(1895) og «Fortolkning til Hebræerbrevet» (1896). -- 14. Nov. 1874
ægtede han Anine Jakobine Louise Jørgensen (f. 10. Avg. 1850),
Datter af Borgmester i Fredericia J. Chr. J og døde 30. Juli 1903.

Universitetsprogr. t. Reformationsfesten 1883 S. 106.

V. Schousboe.



Petersen-Studnitz, Otto Alexis, f. 1846, Nationaløkonom.
A. P.-S. er født 25. Febr. 1846 i Holstebro som Søn af foran nævnte
Carl Nic. P., den Gang Byfoged der i Byen. Han blev Student
i 1866, kastede sig derefter over statsvidenskabelige Studier og tog
i 1870 statsvidenskabelig Examen. Sine Studier fortsatte han under
gjentagne Ophold i Schweits 1870 og 1872-73. I 1873 overtog
han Redaktionen af «Nationaløkonomisk Tidsskrift» og blev kort
efter Sekretær i Nationaløkonomisk Forening, hvilke Stillinger han
siden har beklædt uden Afbrydelse. Siden 1889 har han været
Forretningsfører i Laane- og Spareforeningen for Embeds- og
Bestillingsmænd i Kjøbenhavn. 12. Juli 1881 ægtede han Antonie
Emilie Agnes v. Studnitz (f. 27. Jan. 1849), Datter af Oberst R. v. S.
og Maria f. v. Blacha i Schlesien, i hvilken Anledning han har
antaget Navnet Petersen-Studnitz.

P.-S. har lejlighedsvis leveret Bidrag til udenlandske Tidsskrifter
og Systemværker, saaledes «Handwörterbuch der Staatswissenschaften», 
men hans Hovedvirksomhed som Forfatter er knyttet til
Nationaløkonomisk Tidsskrift og Forening. I 1878 udgav han, 
nærmest til Brug for Handelsskoler, en kortfattet Lærebog i
Danmarks Statistik og har ogsaa senere jævnlig syslet med statistiske 
Æmner, saaledes ved sine Undersøgelser over Ind- og 
Udførselsstatistikkens Methoder (1885) og ved et Foredrag paa det nordiske
nationaløkonomiske Møde i 1888, «Om Arbejdsstatistik». Med særlig
Interesse har han fulgt det sociale Spørgsmaal og har jævnlig søgt
at fremhæve den ældre liberale Nationaløkonomis Betydning paa
dette Omraade lige over for den særlig i Tyskland herskende 
Retning, i det han navnlig har hævdet det som en Grundsætning, .
at  «Selvhjælp er mere værd end Statshjælp».

H. Westergaard.



Petersen, Matthias Conrad, 1761-1833, Bladredaktør,
Bankdirektør. Født i Flensborg 21. Sept. 1761 kom han i 1782 til
Throndhjem, hvor han blev Handelsfuldmægtig og senere Bogholder
ved det store Handelshus Alexander Friedlieb & Co. (X, 539).
Samtidig hermed var han fra 1795 Udgiver af en Række Aviser,
i hvilke han med stor Iver drøftede de forskjellige Spørgsmaal,,
som vare oppe i Samtiden. Efter 1816 var han ikke mere Redaktør, 
men fortsatte med at skrive i andres Blade som stærk Beundrer
af den nye norske Frihed og som Oppositionsmand. Sin Beundring
for den norske Forfatning gav han Udtryk deri gjennem, at han
først af alle foranstaltede Mindefester i Throndhjem for Grundloven
17. Maj, der igjen bleve Forbilledet for de nationale Festligheder
paa denne Dag, som fra 1824 med stigende Tilslutning fejredes
over hele Norge. Han er saaledes med rette betegnet som «17.
Maj-Festernes Fader», og som saadan har han sin Plads i Norges
nyere Historie. Efter Oprettelsen af Norges Bank i 1816 blev P.
af det første ordentlige Storting valgt til Medlem af dennes
Direktion, vistnok en Paaskjønnelse af hans patriotisk norske Holdning.
Han var derhos Kapitajn for det i Throndhjem i 1801 paa hans
Forslag oprettede borgerlige Artillerikorps. Foruden sin journalistiske
Virksomhed har han ogsaa i 1823 og i 1826 udgivet nogle politiske
Brochurer. Han døde i Throndhjem 14. Febr. 1833. -- Gift 3. Nov.
1790 med Sara Johanne Dons (d. i Throndhjem 23. Marts 1851),,
Datter af Major Lorentz D. og Cornelia Susanna f. Klingenberg.

Halvorsen, Norsk Forf. Lex.
K. Koren og J. Thiis, Katalog for den hist. Udstilling i Trondhjem 1897.
Y. Nielsen,  Norges Hist. efter 1814 I og II.

Yngvar Nielsen.



Petit, Adrian, 1556, s. Coclicus (IV, 19).



Petit, Nicolai Emil Charles, 1817-93, Læge. E. P. fødtes
2. Febr. 1817 i Kjøbenhavn; Forældrene vare Charles Matthæus P.,
der var ansat ved Brandassurancevæsenet, og Sophie Charlotte f.
Fiedler. Han blev Student 1834 og tog medicinsk Examen 1840.
Den følgende halve Snes Aar deltes mellem Lægevirksomhed og
botaniske Studier; 1841 blev han Underkirurg i Søetaten, og som
Læge ved Hæren deltog han i Treaarskrigen. Men i en Del af
disse Aar nærede han sig vist især som Manuduktør i Botanik, 
Lærer i flere Skoler og (1842-43) for de forststuderende; han 
udgav en god Lærebog i Botanik (1845) og var med til at stifte en
naturhistorisk Forening, der blev Udgangspunktet for «Botanisk
Forening». De næste 2 Aartier (1852-73) optoges helt af hans
Virksomhed som praktiserende Læge i Fredensborg. Efter i 1873
af Helbredshensyn at have opgivet sin Praxis førte han i Resten
af sit Liv dels et uroligt Liv paa Rejser i mange af Evropas Lande,
især dog til Alperne, hvis rige og smukke Flora berigede hans
Herbarier og Have, efter at han 1878 havde kjøbt en Villa ved
Kjøbenhavn; dels benyttede han sit Otium til at røgte forskjellige
Tillidshverv: han var 1879-90 Sekretær i det kongl. danske
Haveselskab, 1881-92 Medlem af Botanisk Forenings Bestyrelse, 1882-90
Medlem af Idiotanstaltens Bestyrelse, 1888 i den store
Industriudstillings Haveudvalg og Medlem af Kommissionen angaaende
døvstumme og aandssvage. Han var ogsaa med til at stifte
Botanisk Rejsefond, hvilken han skjænkede en stor Sum. De sidste
2 Aar af hans Liv vare en trist, til Dels ret smertelig Sygdomstid.
Han døde 7. Nov. 1893. 1866 var han bleven Justitsraad, 1888
Etatsraad. -- I 1845 havde han ægtet Elisabeth Cameron Macgregor
(Datter af engelsk Generalkonsul Francis M. i Bremen), der
overlever ham. Deres Ægteskab var barnløst.

Botan. Tidsskr. XIX, 244 ff. 
Erslew, Forf. Lex. 
Carøe og Selmer, Den danske Lægestand, 6. Udg.                                                     

Eug. Warming.



de Petkum, Simon, --1663--, Diplomat, var født i 
Nederlandene. 1652 blev han Frederik III's Agent i Haag og var 1654
hans Konsul i Dünkerken; i denne Stilling overdroges det ham
at faa en Erklæring af den senere engelske Konge Carl II om,
at han ikke havde faaet de Penge, som Corfits Ulfeldt -- for
øvrigt med rette -- paastod 1649 at have betalt hans Repræsentant
Marquisen af Montrose, og i dette Ærende rejste han til Carl i
Paris og senere til London. Senere blev han Frederik III's
Resident i den engelske Hovedstad, og han blev her 1663 et
Hovedredskab ved Carl II's svigfulde Udlevering af Leonora Christina 
til Danmark, hvilket gjorde ham forhadt inden for Kredse af den
danske Adel. 1667 kaldtes han tilbage til Danmark. Her støttede
han sig til Peder Schumacher og udsaas 1668 til Præsident i det
Kommercekollegium, som agtedes oprettet; under Forhandlingerne
herom var han en bestemt Modstander af det nydannede Saltkompagni, 
men da Kollegiet endelig fik sin Ordning 1670, traadte P.
ud af det. 1671 ansøgte han om Godtgjørelse for sin resterende 
Løn, hvilket vakte Fortrydelse hos Christian V; dog fastholdtes
Bestemmelsen om, at han skulde sendes som Gesandt til Sverige
for at modarbejde dette Riges Forbund med Frankrig. Han kom
til Stockholm i Sept. s. A., men han udrettede intet og fik endda
skarpe Bebrejdelser fra den danske Regering for sin Optræden; 
i Juni 1672 kaldtes han tilbage. Senere benyttedes han dog
gjentagne Gange til politiske Sendelser, navnlig til Haag. Muligvis er
han først død omtr. 1692, thi da omtales hans i Holland efterladte
Bibliothek og Samlinger. Han var uden Tvivl en dygtig og snedig
Forretningsmand med Kjendskab til Handelsforhold og Møntvæsen; 
af en samtidig betegnes han som en Smule fri i sin Tale og meget
snaksom; dansk kunde han, i alt Fald 1671, ikke tale.

Fryxell, Handl. rör. Sveriges hist. I, 210 ff. 
Danske Mag. 3. R. II, 54 ff.
S. B. Smith, Grevinde Ulfeldts «Jammers-Minde«, 3. Udg., S. 27. 
Vaupell, Griffenfeld I, 65 ff. 
A. D. Jørgensen, Peder Schumacher Griffenfeld I, 324 ff. II, 22 ff.

J. A. Fridericia.



Petrus de Dacia, med Tilnavn Philomeni (Philomena?),
--o.1300--, Mathematiker. Petrus de Dacia kaldes, efter
Kirkeprovinsen Dacia, flere danske og svenske, som have studeret i Paris.
En af dem, en Kannik fra Ribe, blev i 1327 Rektor ved
Universitetet i Paris og levede endnu 1347. Han er dog næppe 
identisk med Mathematikeren Mag. P. de D., hvis Hovedværk, en
Kommentar til Sacroboscos «Algorismus vulgaris», allerede var fuldendt
1291. Denne var dog i hvert Tilfælde dansk og har virket i Paris,
hvor de Forelæsninger rimeligvis ere holdte, som indeholdes i det
nævnte Værk. Dette er i 1897 udgivet efter foreliggende
Manuskripter af Professor Curtze i Thorn paa det danske Videnskabernes
Selskabs Bekostning. Som Kommentar til Sacroboscos kortfattede
Regneregler indeholder det en fuldstændig Vejledning til Gjennemførelse 
af alle Enkeltheder i Talregningen, med Eftervisning paa
oplysende Talexempler. Det fik ikke ringe Udbredelse og er den
bedste Kilde til Kjendskab baade til de daværende Regnemaader
og til den Undervisning, man den Gang gav i Regning ved
Universiteterne. Foruden for den klare Fremstilling synes P. selv at
have Æren for enkelte Forbedringer, f. Ex. af Kubikroduddragning.
P. har ogsaa skrevet en Kirkeregning.

Öfversigt af Kgl. Vetensk. Akad. Forhandl. 1885, Nr. 3. 
Petri Philomeni de Dacia in Algorismum vulgarem Commentarius (Haun. 1897), Einleitung.
Vidensk. Selsk. Oversigt 1896 S. (78) ff.

H. G. Zeuthen.



Petrus David de Scotia, o. 1450-1520, Theolog. Denne
Mand, der her til Lands sædvanlig kaldtes Peder Skotte, var født
i Aberdeen i Skotland og hørte til den ældste, fra Køln indkomne
Stamme af Lærere, der ansattes ved Kjøbenhavns Universitet ved
dets Oprettelse 1479. Han var den Gang Magister i Filosofien og
Bakkalavr i Theologien, og han blev den første Dekan i det
filosofiske Fakultet. 1487 omtales han som Licentiat i Theologien, og
ved en akademisk Højtid 1498 i Anledning af Kong Hans' Sejer i
Sverige kreeredes han til Dr. theol. Det var da ogsaa som Lærer
i Theologien, han vandt sin Berømmelse; Aristoteles og Thomas
Aqvinas vare de Lærdomslys, som han fulgte, i det han med stor
Iver foredrog den skolastiske Theologi. En Mand som Morten
Børup (III, 332) tilstod, at han skyldte ham meget, og Lektor Poul
Helgesen, der har givet en udførlig Karakteristik af ham, roser
ham højlig for hans Retskaffenhed, Lærdom og Uegennyttighed.
Efter 6 Gange at have beklædt Rektorværdigheden ved Universitetet
døde han af Pest 24. Juli 1520.

Werlauff, Kbhvns Universitet fra dets Stiftelse indtil Reform. S. 60 f.

H. F. Rørdam.



Petræus, Georg, d. o. 1587, s. Petersen, Jørgen (ovfr.  S. 42).



Petræus (Petersen), Nicolaus, 1569-1641, Superintendent,
var født 10. Sept. 1569 i Husum, hvor Faderen, Peter Nikkelsen,,
var Kjøbmand. Efter Skolegang i Magdeburg og andensteds i
Tyskland kom han 1589 til Rostock, hvor han først studerede Jura
og siden, efter Faderens Ønske, Theologi. Magistergraden tog han
i Jena, hvorpaa han blev Adjunkt i det filosofiske Fakultet i
Rostock. 1597 valgtes han til Præst i Ratzeburg og Superintendent i
det tilhørende Stift, hvilken Stilling han tiltraadte 1598, og hvori
han forblev i over 42 Aar. 1600 tog han den theologiske
Doktorgrad i Rostock. Han gjorde sig bemærket ved en stor polyhistorisk
Viden, bl. a. ved sin Kyndighed i Medicin og Kemi. Allerede
1593 havde han ægtet en Bagerenke i Rostock. Da Ægteskabet
var barnløst, efterlod han ved sin Død, 5. Jan. 1641, et Legat paa
4000 Thi. til studerende af sin Slægt eller til Brudeudstyr for
beslægtede Kvinder. -- Under sin Studietid udgav N. P. en Række
Disputatser i forskjellige Videnskabsfag, og 1596 besørgede han
Udgivelsen af Peter Lindebergs efterladte «Chronicon Rostochiense»
(X, 309). I Manuskript efterlod han «Lista episcoporum ecclesiæ
Raceburgensis et eorum facta» (til 1574).

Moller, Cimbria lit. I. 
Allg. Deutsche Biographie XXV. 
Schl.-Holst. Provinzial-Berichte 1790, S. 725.                                                 

H. F. Rørdam.

 --1672, Orientalist">

Petræus, Theodor, --1672, Orientalist, var født i Flensborg 
som Søn af en fattig Borger, Peter Dirksen. Efter at have gjennemgaaet 
sin Fødebys Latinskole begav han sig til Leiden for der at
studere orientalske Sprog; han er immatrikuleret ved Universitetet
her i Dec. 1650, og 1654 udgav han her, maaske endnu lidt umoden,
sammen med J. G. Nisselius forskjellige Stykker af Bibelen paa
Æthiopisk, et Sprog, der efterhaanden havde begyndt at vække
Orientalisternes Interesse. Efter at han imidlertid havde erhvervet
Magistergraden og, som det angives, ogsaa besøgt andre Universiteter, 
lykkedes det ham, ved Anbefaling af Generalsuperintendent
St. Klotz, af Kong Frederik III at opnaa Understøttelse til en
længere Rejse i Orienten. De nærmere Enkeltheder ved denne
kjendes ikke. Det maa antages, at han har tiltraadt den 1655;
i Febr. 1656 vides det, at han var i Rom; for øvrigt skal han,
ofte under Besværligheder og Farer, have besøgt Grækenland, Syrien,
Palæstina, særlig Jerusalem, og Ægypten, hvor han tilbragte et Par
Aar i Kairo, sysselsat med Studiet af Arabisk, Æthiopisk, Koptisk,
Persisk og Armenisk. Som det varigste Udbytte af Rejsen
hjembragte han en værdifuld Samling af Haandskrifter i disse samme
Sprog. Fra denne Rejse vendte han direkte tilbage til Leiden,
ingenlunde 1653, som alle tidligere Biografer angive, men rimeligvis
ikke ret længe før 23. Marts 1660, under hvilken Datum vi paa ny
finde ham immatrikuleret ved Universitetet «humanitatis ergo», og
hermed stemme bl. a. nogle Antydninger om hans Tilbagekomst i
Dedikationen foran hans Udgave af Profeten Jonas paa Æthiopisk
(1660). Det var hans Hensigt her efterhaanden at udgive de
vigtigste af sine hjembragte Haandskrifter; men kun forskjellige mindre
Stykker paa Æthiopisk med latinsk og til Dels arabisk Oversættelse
fremkom i den nærmest følgende Tid, besørgede dels af ham selv,
dels af Nisselius (d. 1661). Fra Holland begav han sig, formodentlig
1662, til London, hvor han skal have tilbragt o. 2 Aar under
fortsatte Studier og Forberedelser til forskjellige Arbejder (bl. a. om
Koptisk), hvilke dog ikke bleve fremmede. Der fra tog han tilbage
til Holland, ved hvilken Lejlighed det formodentlig er, at han for
tredje Gang blev immatrikuleret i Leiden, i Juni 1664, «honoris
ergo». I de følgende Aar opholdt han sig dels der, dels i
Amsterdam, hvor han, efter at være kommen i Forbindelse med en
armenisk gejstlig, skal have medvirket ved den store Udgave af
Bibelen paa Armenisk, som udkom der 1666, og ogsaa selv 1666-67
udgav nogle Ting paa samme Sprog. 1669 begav han sig til sin 
Hjemstavn og der fra til Kjøbenhavn, hvor han døde 1672, nogle
og 40 Aar gammel.

Hans trykte Arbejder have ikke haft stor Betydning for
Videnskaben; men paa Grund af sin store Lærdom nød han ikke ringe
Anseelse, hvorfor han ogsaa i sine sidste Aar skal have haft
Tilbud om Universitetsansættelse dels fra Kurfyrst Frederik Vilhelm af
Brandenborg, dels i Kiel og Kjøbenhavn. Misanthrop og sær, som
han synes at have været, afslog han imidlertid disse og vedblev
stedse at leve som Privatmand i smaa Kaar. Han var gift med
en Hollænderinde, der tillige med 2 Børn overlevede ham. Af
hans efterladte orientalske Haandskrifter solgte Enken senere de
fleste til Berlin, hvor i det mindste en Del af dem endnu vides
at være paa det kongl. Bibliothek, medens andre bleve spredte.

Moller, Cimbria lit. 
Worm, Lex. ov. lærde Mænd. 
Werlauff, Efterr. om det st. kgl. Bibl.                                                                     

Vilh. Thomsen.

 s. Pjetursson.">

Pétursson, s. Pjetursson.



Petzholdt, Ernst Christian Frederik, 1805-38, Landskabsmaler, 
var Søn af Grosserer Johan Jacob P. (f. 1766 d. 1836) og
dennes anden Hustru, Josephine Marie f. Fontaine (f. 1769 d. 1812),
og blev født i Kjøbenhavn 1. Jan. 1805. Han var sandsynligvis
af samme Slægt som nedennævnte J. C. Petzoldt. Først efter at
Fritz P. var bleven Malersvend, kunde han for Alvor studere ved
Kunstakademiet og hos C. V. Eckersberg. Han vandt 1827-28
Sølvmedaillerne, men vilde dog ikke være Figurmaler; «Portræt af
en Sømand» (1828) var det eneste offentlig udstillede Figurbillede.
Han lagde sig efter Landskabsmaleriet, og allerede 1829 kjøbtes
«En Mose ved Høsterkjøbs til den kongl. Malerisamling. Da
Faderen var formuende, foretog han derefter en Rejse til Harzen
og rejste i 1830 til Italien, besøgte Sicilien og levede siden i Rom,
indtil han i Vinteren 1835-36 var hjemme paa Grund af Faderens
Sygdom og Død. Snart efter Dødsfaldet rejste han atter over
München til Italien og der fra til Grækenland, hvor han 1. Avg. 1838
døde pludselig i Patras, som det synes for sin egen Haand.

Havde han allerede i Eckersbergs Skole og ved Synet af
dennes italienske Studier faaet Blikket aabent for en lys Farveskala,
saa synes han navnlig paa sin Rejse til Sicilien at have udviklet
sin Farvesans i denne Retning, og de fortrinlige Studier, han bragte
med tilbage til Rom, benyttede han med Held til Udviklingen af
sit ualmindelige Talent for Landskabsmaleriet. Et i fast Tegning 
og smuk Farve udmærket Billede, «Hadrians Villa ved Tivoli»,
solgte han 1833 til den kongl. Malerisamling. Men endnu mere i
det lille Billede «Fra den sicilianske Kyst», som Samlingen senere
erhvervede, fremtraadte den lyse Farve og den Finhed i Tonen,
som var hans Pensels Hovedfortrin. En «Udsigt fra Villa Pamfili»
m. fl. udstilledes 1835; men hans Hovedværk: «Parti i de pontinske
Sumpe med en Flok Bøfler», og et andet stort Billede fra
Sabinerbjærgene «med en Flok Geder ved en Kilde» udstilledes først i
Kjøbenhavn 1840, 2 Aar efter Kunstnerens Død. Navnlig det første
vakte overordentlig Opsigt i München, hvor det først var udstillet,
og vidnede om, hvilket alvorligt Kunstnersnille Danmark havde
mistet.

Weilbach, Nyt Kunstnerlex.

Ph. Weilbach.



Petzoldt, Johan Christof, o.1700-1762(?), Billedhugger, var
en til Danmark indvandret Sachser, som havde lært hos den gamle,
sære Permoser, hos Schlüter i Berlin og Donner i Wien, men aldrig
naaede til Italien. Efter et Ophold i Berlin, hvor han gjorde
Karyatider til Sanssouci, kom han 1738 til Kjøbenhavn, hvor han
ventede rigelig Sysselsættelse, og hvor han i Dec. 1740 ægtede
Margrethe Elisabeth Bencke. Det lader dog til, at han ikke blev
modtaget med saa aabne Arme, som han vistnok har ventet; først
1741 fik han Arbejde for Hoffet, nogle større og én mindre
Sandstensstatue: Efteraar, Vinter, de 4 Dagstider osv., til Hørsholm 
Have, og Betalingen for dem var kun ringe (disse Arbejder bleve 1771
sønderslaaede af Christian VII og dennes Negerdreng). Han blev
vel Hofbilledhugger, men var ikke blandt de 1748 udnævnte første
Professorer ved Akademiet, og først 1749 fik han ved kongl.
Resolution en Aarpenge af 200 Rdl. Med Bestillinger var det derhos
kun smaat: han gjorde 2 Statuer mellem Søjlerne paa Christiansborgs 
Hovedportal og 2 Trofæer til Portalbalustradens Fod, et
Monument (knust 1807 af en engelsk Bombe) paa Eigtveds Grav,
de 2 store Statuer Neptun (den nuværende er en Kopi af den i
1862 nedstyrtede Originalstatue) og Mercur ved Børsrampen, men
ellers var det næsten kun Udbedringer, man betroede ham, som
1751 af Rytterstatuen paa Kongens Nytorv. Andre og større
Arbejder faldt der heller ikke i hans Lod, efter at han endelig 1754
var bleven Professor ved Akademiet; som saadan fik han kasseret
en Del af det elendige Gibskram, Akademiet havde bragt med fra
Mad. Lyders' Hus, udbedrede, hvad udbedres kunde, og gjorde ogsaa 
selv nye Afstøbninger: Bakkantinde, Gladiator, til Akademiets Brug.
Hans Kaar vare smaa og kummerlige, om han end havde Fribolig
og frit Atelier; gnaven og sær, som han var, troede han sig,
maaske ikke uden Grund, tilsidesat og forurettet, og da Saly 1753
var kommen til Kjøbenhavn og strax med Myndighed herskede
over ham og Akademiet, var hans Taalmodighed snart til Ende.
I 1757 rystede han Akademiets Støv af sine Fødder, forlod tyst og
stille det og Kjøbenhavn og bosatte sig i Altona, altsaa paa dansk
Omraade, det han ikke for sine 200 Rdl.s Skyld turde forlade.
Disse Penge hævede han sidste Gang 31. Marts 1762. Akademiet
« hørte aldrig mere noget fra ham.

Thiele, Kunstakad. og Heststatuen.
Meier, Wiedewelt.
Samme, Fredensborg.

F. J. Meier.



Peymann, Christian Frederik Herman, 1732-1817, Officer,
var ældste Søn af «Obereinnehmer» (Overoppebørselsbetjent) i
Rotenburg i Hannover Nicolaus P. (f. 1695 d. 1747) og Henriette
Margarethe f. Gebhardt og blev født sammesteds 22. Maj 1732.
P. udnævntes til Værkbase ved den holstenske Fortifikationsetat 
26. Nov. 1749, erholdt Underkonduktørs Karakter 1755, blev
virkelig Underkonduktør 1757 og karakt. Konduktør 1759. S. A.
meddeltes der ham Tilladelse til at bivaane den franske Armés
Krigsoperationer i Syvaarskrigen. Han gjorde Tjeneste som
Lieutenant ved Regimentet Elsass og deltog med dette i Kampagnerne
1760-61. I 1762 udnævntes han til virkelig Konduktør og senere
til karakt. Ingeniørkapitajn. Ved Mobiliseringen s. A. af den
dansknorske Hær i Anledning af Stridighederne med Rusland sendtes
der et betydeligt Korps til Meklenborg, og ved dette ansattes
under Feltingeniøren Major Biellart flere.unge Ingeniørofficerer som
«Aides», deriblandt P. og hans ndfr. nævnte yngste Broder Henrik
Ernst. Ved Ingeniørkorpsets Oprettelse 1763 overgik P. til dette
Korps som Overkonduktør og forfremmedes i 1768 til virkelig
Ingeniørkapitajn. I 1772 fulgte han med den kommanderende General,
Prins Carl af Hessen-Kassel, til Norge. Fra 1774 var han
beskæftiget ved Forundersøgelserne og Anlægget af den slesvig-holstenske
Kanal, og han blev senere Medlem af den i 1787 oprettede
Kanalopsynskommission i Rensborg, hvilken Virksomhed han beholdt
til sin Død. I 1777 erholdt han Ingeniørmajors Karakter med
Rang som Oberstlieutenant af Infanteriet, og 1779 ansattes han
som kommanderende Ingeniørmajor i Holsten, i hvilken Stilling 
han forfremmedes til virkelig Ingeniørmajor 1783, karakt. Oberst af
Infanteriet 1785 og karakt. Generalmajor af Infanteriet 1794, fra 1790
at regne. 1801 udnævntes han til Ridder (&#596;: Storkors) af Danebrog,
og 8. Febr. 1809 meddeltes der ham Afsked af Krigstjenesten med
Generallieutenants Karakter. Han forblev i Rensborg, hvor Broderen
Henrik Ernst efter sin Benaadning for den ham i Anledning af
Kjøbenhavns Kapitulation 1807 overgaaede Dom tog Ophold hos
ham. Han døde 27. April 1817, 85 Aar gammel.

Manthey, Ridderes Levnetsløb 1809-17 S. 158 f. 
Tychsen, Fortifikations-Etaterne og Ingenieurkorpset 1684-1893.

V. E. Tychsen.



Peymann, Henrik Ernst, 1737-1823, Officer, Broder til den
foregaaende, var født i Rotenburg i Hannover 22. Maj 1737
(saaledes sige i hvert Fald hans Fødebys Kirkebøger; men efter
hans egen Opgivelse er han født 1735). I en ung Alder kom han
til Holsten, hvor Broderen var ansat i Fortifikationsetaten,
indtraadte som Musketer i Dronningens Livregiment og blev 1755
antagen som Værkbase réformé. Han betegnedes som «et
subjectum», der strax kunde anvendes baade paa Tegnesalen og ved
det praktiske Arbejde. Aaret efter blev han karakt. Underkonduktør, 
og 1760 beordredes han til at indtræde i det franske Regiment
«Løvendal», der førtes af den danske Generalmajor O. F. Bülow,
og som talte mange danske Officerer i sine Rækker. P. fulgte nu
den franske Hær i Felttoget 1761, men vendte i det følgende
Foraar tilbage til Danmark, der rustede sig mod det truende russiske
Angreb. Han søgte Ansættelse ved Felthæren, fik Ingeniørkapitajns
Karakter og blev «Aide» hos Feltingeniøren Major Biellart.
Krigsfaren drev dog over, og Hæren blev sat paa Fredsfod. Ved dens
derpaa følgende Omorganisation blev der oprettet et Ingeniørkorps.
P. blev 1763 Konduktør, 3 Aar senere Overkonduktør og 1770
virkelig Ingeniørkapitajn. Aaret efter blev han Medlem af
Overbygningsdirektionen, uden dog at udtræde af Hæren, og 1772
kommanderedes han til at følge Prins Carl af Hessen til Norge, men
for dette Hverv blev han fritagen. Han blev 1777 Medlem af
Defensionskommissionen, fik Aaret efter Ingeniørmajors Karakter
og blev 1783 Generalkvartermester for Danmark (fra 1780). P., der
1789 blev karakt. Oberst, naaede først 1793 at blive virkelig
Ingeniørmajor, men blev Aaret efter Kommandant i Citadellet Frederikshavn 
og udnævntes 1795 til Generalmajor af Infanteriet; det følgende 
Aar udtraadte han af Ingeniørkorpset og udnævntes til Deputeret i
Generalitets- og Kommissariatskollegiet.

I over en halv Snes Aar nød P. i dette danske militære
Prytaneum den Fred, han efter sin lange og hæderlige, men hidtil
ikke synderlig mærkelige militære Karriere havde fortjent. Han
blev «en mild, elskelig Olding» og nød «mere end almindelig
borgerlig Agtelse»; han hædredes 1801 med det hvide Baand; men
hans egentlige militære Løbebane maatte betragtes som afsluttet.
Da skete det, at Generalmajor H. C. Gedde i Foraaret 1807 blev
syg, og P. fik nu i hans Sted Overkommandoen over Kjøbenhavn
og Kronborg med samtlige dertil hørende Værker, regulære og
borgerlige militære Korpser. Han var kun i ringe Grad skikket
til at beklæde denne Post under vanskelige Forhold; vel kjendte
han nøje Hovedstadens Befæstning, men han var over Støvets Aar,
kunde ikke taale at ride, og, hvad der var værre, han havde
aldrig ført Tropper.

Og Forholdene blev saare vanskelige. 3. Avg. 1807 ankom
en engelsk Flaade til Sundet, medens en mindre Søstyrke Dagen
efter lagde sig i Bæltet. P. sendte strax Melding til Kronprinsen,
der opholdt sig ved Felthæren i Holsten, men han traf ingen
videregaaende Forsvarsforanstaltninger, dels fordi han ikke var
bemyndiget dertil, dels fordi han ikke antog, at der var nogen Fare
paa Færde. Denne Anskuelse deltes af Kronprinsen, som dog
bemyndigede P. til at træffe nogle Sikkerhedsforanstaltninger;
Efterretninger fra England og fremfor alt Jacksons Sendelse til Kiel
bragte ham dog til at indse, at Situationen var i høj Grad
faretruende, ii. Avg. ankom Kronprinsen til Kjøbenhavn, hvor hans
Nærværelse var paatrængende nødvendig, da han var den eneste,
der kunde sætte Mobiliseringsmekanismen i Gang. I det halve
Døgn, han opholdt sig i Hovedstaden, udrettede han det utrolige,
men der var dog en Del, som blev forsømt: Kommandoforholdene
bleve ikke fuldt ordnede, P. fik nok Overbefalingen over den
væbnede Søstyrke, men han blev ikke kommanderende General
paa Sjælland og fik ingen Instrux med Hensyn til Flaaden.

16. Avg. gik Englænderne i Land ved Vedbæk, uden at P.,
der kun raadede over faa regulære Tropper, gjorde noget Forsøg
paa at hindre det, og Dagen efter cernerede de Kjøbenhavn. De
smaa Udfald, P. fra Tid til anden foretog, formaaede ikke at
sprænge Indeslutningshæren, og General Castenschiolds Forsøg paa
med Lande værnet at undsætte Hovedstaden fik et sørgeligt Udfald 
(III, 428). Efterretningen om Nederlaget ved Kjøge traf P. paa
Sygesengen; han var nemlig under et Udfald 31. Avg. bleven haardt
saaret i det venstre Ben. Hans Ytring til Lægen, der forbandt
ham, at det havde været bedre, om Kuglen havde ramt ham i
Hjærtet, var sikkert ikke Mundsvejr; den gamle General foretrak
Døden for den Skæbne, der ventede ham. Det er senere blevet
lagt ham til Last, at han ikke nedlagde Kommandoen; men til
hvem skulde han have overdraget den? I hele Garnisonen fandtes
ikke en eneste højere Officer, der var i Stand til at lede Forsvaret
med Kraft.

1. Sept. afslog P. de engelske højstbefalendes Opfordring om
at overgive Fæstningen og udlevere Flaaden, og d. 3. begyndte
Bombardementet, der varede i 3 Dage og lagde en stor Del af
Staden i Aske. Efterretningen om Byens Odelæggelse gjorde et
dybt Indtryk paa P., og paavirket af Præsten Hudtwalkers (VIII,
141) indtrængende Forestillinger sendte han d. 5. om Aftenen en
Parlamentær til Fjenden for at bede om Vaabenstilstand. Da
Englænderne erklærede kun at ville forhandle om en Kapitulation,
samlede han den næste Morgen om sit Sygeleje et Raad, bestaaende
af en Del højere militære, den civile og kommunale Administrations
Spidser. Han forklarede, at Fjenden den foregaaende Dag havde
afvist hans Tilbud om Underhandling paa Grundlag af Flaadens
Ødelæggelse eller Sænkning, og at dens Udlevering nu var en
uundgaaelig Betingelse for en Kapitulation; han tilføjede, at den
højstbefalende Ingeniørofficer havde erklæret, at Fæstningen ikke
kunde afslaa en Storm, og at den højstkommanderende Artilleriofficer 
var af samme Mening. Næsten enstemmig gik Raadet ind
paa at forhandle paa dette Grundlag, og 7. Sept. undertegnedes
Kapitulationen; P. gik ind paa alle Englændernes Fordringer, ogsaa
paa den, at Flaaden skulde være deres Ejendom.

Forsvaret af Kjøbenhavn var hverken dygtigt eller energisk;
men det kan ikke udelukkende lægges P. til Last. Derimod havde
han ved at kapitulere paa de ovenfor anførte Betingelser
overskredet sin Kompetence. Han var ikke berettiget til paa egen
Haand at indlede Underhandlinger med Fjenden; hans Tilbud om
at gjøre Flaaden ubrugelig for Englands Fjender var meget uklogt;
og han var end videre optraadt som kommanderende General paa
Sjælland, hvad han ikke var bemyndiget til. Den Omstændighed,
at han ikke havde modtaget Kronprinsens Befaling til at ødelægge
Flaaden, kan ikke diskulpere ham. I Nov. 1807 blev han sammen med 
de højere Officerer, der havde kommanderet under ham, stillet for
en Overkrigskommission, i Juli 1808 blev han arresteret, og 16. Nov.
faldt Dommen, hvorved P. dømtes fra Ære, Liv og Gods. I Jan.
1809 kundgjordes den, men var da for hans Vedkommende formildet
til Afsked i Unaade uden Pension, ligesom det indtil videre blev
forbudt ham at forlade Citadellet. P. fik sin beslaglagte, ikke
betydelige Formue tilbage, blev snart sat i Frihed og tog Ophold
i Rensborg hos sin ovfr. omtalte Broder. En medvirkende Grund
til Dommens Strænghed var Frederik VI's Frygt for Napoleon,
som var bleven rasende ved Efterretningen om Flaadens Udlevering,
hvorved hans Planer vare blevne krydsede. Efter Kejserens Fald
blev P. tagen til Naade; 1816 fik han Pension og Tilladelse til at
bære Uniform og Felttegn foruden andre Beviser paa Kongens
Bevaagenhed. Han døde i Rensborg 28. Jan. 1823.

Medd. fra Krigsark. III. 
Ræder, Danmarks Krigs- og polit. Hist. I. 
Blom, Krigstildr. i Sjælland 1807. 
Tychsen, Fortifikations-Etaterne og Ingenieurkorpset 1684-1893.                                                                                

A. Tuxen.



Pfaff, Sophus Wilhelm Vandall, 1827-1903, Officer. P. er en Søn 
af Erik P., Oberst og Chef for 6. Dragonregiment, og Agathe
Johanne f. Faber og blev født i Slagelse 26. April 1827. Han var
Landkadet, da han i April 1848 udnævntes til Sekondlieutenant med
Aldersorden fra 1847 og blev ansat ved 11. Bataillon, hvormed han
deltog i Slaget ved Slesvig, Kampene ved Nybøl og Dybbøl, Aaret
efter i Fægtningerne ved Kolding og Gudsø samt i Slaget ved
Fredericia, 1850 i Slaget ved Isted og Kampen ved Stenten Mølle,
i det han 1849 var bleven Premierlieutenant. I 1853-54 foretog
han paa egen Bekostning en Rejse paa 8 Maaneder til forskjellige
Stater i Evropa og fik 1859 Tilladelse til at gjennemgaa
Normalskydeskolen i Vincennes, hvorfra han medbragte de bedste
Vidnesbyrd, saa at han s. A. blev ansat ved Haandvaabenafdelingen under
det kongl. Artilleri. I en Række af Aar var han nu virksom paa
Vaabenvæsenets Omraade og sendtes i 1862 til England og Frankrig
for at overvære forskjellige Geværforsøg. Han medvirkede ogsaa
ved Rejsningen af Skyttesagen i 1861 og var i en Række af Aar
Formand for Forretningsudvalget for Centralkomiteen for
Skytteforeninger, efter at Kapitajn Mønster (XII, 105) havde fratraadt
denne Stilling. I «Dansk Maanedsskrift» 1861 har han skrevet en
Afhandling om «det engelske Riffelselskab» og i «Tidsskrift for
Krigsvæsen» 1862-68 flere andre Afhandlinger, af hvilke «Tilbageblik 
paa Armeens Bevæbning i 1863» har en vis historisk Interesse. 
Under Krigen 1864, i hvilket Aar han forfremmedes til
Kapitajn, var han ansat ved Armeens Artilleri og forestod
Haandvaabenafdelingen. I 1865 blev P. udkommanderet til England og Frankrig
for at undersøge Haandvaabenspørgsmaalets Standpunkt og 1867 i
samme Øjemed til flere andre Stater, hvorefter Remingtonriffelen
indførtes i vor Hær, medens han derpaa med Iver arbejdede paa
Oprettelsen af en Skydeskole ved Fodfolket, for hvilken han blev
Chef 1869. Skolen havde baade at oplære Befalingsmændene i
Brugen af det nye Vaaben og ved Prøver og Forsøg at holde
Skridt med Haandvaabnenes Udvikling. Udnævnt til Oberst i 1879
blev han et halvt Aar senere Chef for 3. og i 1884 for 13. Bataillon
samt Aaret efter Souskommandant i Kjøbenhavn; 1882 overværede
han Manøvrerne ved det 2. franske Armékorps. I 1886 blev han
Chef for 2. Regiment og Kommandant paa Kronborg samt
Kommandør af Danebrog (2. Grad), og det overdroges ham, der i 1881,
82, 88 og 90 havde været Medlem af forskjellige Vaabenkommissioner, 
i sidstnævnte Aar at lede Prøverne med Gevær af Model
1889 ved 2. Regiment.

I 1891 udnævntes P. til Generalmajor og Chef for 2. jyske
Brigade, benaadedes 1893 med Kommandørkorset af 1. Grad af
Danebrog og blev 1895 Chef for 2. sjællandske Brigade; Aaret efter
attacheredes han Kejser Nicolaus af Rusland under dennes Ophold
her ved Hoffet. Paa Grund af Alder afskedigedes han i 1897 af
Krigstjenesten. -- P. blev 28. Maj 1852 gift med Marcelline
Dorothea Weile, Datter af Vinhandler og Borgerrepræsentant P. W. i
Aalborg og døde 16. Jan. 1903.

P. N. Nieuwenhuis.

 1618-62, Præst">

Pfeiff, Daniel, 1618-62, Præst, var født 13. Juli 1618 i Stettin. 
Hans Fader, Johann P., var Dr. jur. og Advokat ved den 
hertugelige Hofret i Pommern; Moderen var en Datter af
Generalsuperintendent Jacob Faber i Stettin. Efter at have nydt en fortrinlig
Undervisning hjemme begyndte han efter Faderens Ønske at studere
Jura, men slog siden om til Theologi; studerede navnlig i
Kønigsberg og kom o. 1641 til Danmark, hvor hans Morbroder havde
været Kansler hos Enkedronning Sophie paa Nykjøbing Slot, og
hvor flere Slægtninge fandtes, deriblandt Dr. Henrik Ernst, Professor
i Sorø (IV, 569), paa hvis Anbefaling han kom til at rejse
udenlands med 2 unge Adelsmænd. Rejsen varede i 6 Aar. Under
denne udgav han 1648 i Strasburg en Disputats «De mystica unione
fidelium et Christi», der viser, at han, ligesom Ernst, tilhørte den 
religiøse Retning, der hos os især er repræsenteret af Holger
Rosenkrantz. Efter Hjemkomsten blev han 1651 Andenpræst ved
Petri tyske Menighed i Kjøbenhavn, tog 1653 Magistergraden og
blev 1654 Sognepræst ved samme Kirke, i hvilken Stilling han nød
megen Anseelse. Han havde en høj Stjærne hos Frederik III,
til hvis Ære han i Anledning af Arvehyldingen lod opsætte et
Monument med en lang latinsk Lovtale ved sin Præstegaard.
3. Febr. 1662 udnævntes han til theologisk Professor ved
Universitetet uden derfor at opgive Præsteembedet; men han døde 
allerede 18. Avg. s. A. -- Gift med Gertrud, Datter af Raadmand 
Oluf Lund i Nykjøbing paa Falster.

Vinding, Acad. Haun. S. 436 ff. 
Ny kirkehist. Saml. III, 149 f. 
Worm, Lex. ov. lærde Mænd.

H. F. Rørdam.



Pfeil, Anna Doris, s. Hansen (VI, 583).



Pfingsten, Georg Wilhelm, 1746-1827, Døvstummelærer,
Søn af Tambour i den storfyrstelige Hær Georg Martin Friedrich
P. og Catharine Marie f. Witt, fødtes i Kiel 5. Marts 1746. Efter
en højst ulykkelig Barndom kom han 1760 til St. Petersborg for
at indtræde i Hæren, men Kejser Peters Mord (1762) gjorde en
brat Ende paa disse Planer. Saa lærte han Parykmagerhaandværket,
og efter megen Omflakken nedsatte han sig 1773 som Mester i
Lybek; men snart gik Parykken af Mode, og P. optraadte da som
Musik- og Danselærer og opfandt forskjellige militære Signalsystemer
med Flag, Trommehvirvler o. a. m. I sin Barndom havde han
levet sammen med 2 døvstumme Børn og faaet en levende Interesse
for disse ulykkelige; overalt, hvor hans omflakkende Liv senere
førte ham hen, opsøgte han saadanne og erhvervede sig derved
Indsigt i deres Sindstilstande og Tænkesæt og udarbejdede paa
egen Haand et Tegnsprog for dem. Til sidst henledtes Offentlighedens 
Opmærksomhed paa hans Bestræbelser; 1787 overlod Magistraten 
i Lybek ham et døvstumt Barn til Opdragelse, flere fulgte
efter, og 1791 ansattes han som Lærer og Organist i Hamberge
for mere uforstyrret i sin Fritid at kunne tage sig af denne Gjerning.
Senere anbefaledes han til Grev A. P. Bernstorff, og 1799 kaldede
Kronprins Frederik ham til Kiel som Døvstummelærer med en
aarlig Løn af 300 Rdl. Snart samlede han henimod en Snes Elever
om sig; disse fik dog kun fri Undervisning, ikke frit Ophold, og
først da en kongl. Forordning af 8. Nov. 1805 paabød, at alle
fattige døvstumme Børn i Hertugdømmerne skulde opdrages paa 
det offentliges Bekostning i P.s Skole, fik denne en almen
Betydning. 1810 flyttedes den til Byen Slesvig, fik Prædikatet kongelig
og fortsattes i den følgende Menneskealder som en halv privat,
halv offentlig Anstalt (jvfr. VII, 369) under en Direktions Ledelse.
P.s Originalitet, Iver og Indsigt fandt almindelig Anerkjendelse.
1812 udnævntes han til Professor, og 1816 hædredes han af det
patriotiske Selskab i Altona. Med usvækket Kraft fortsatte han sit
Arbejde i Abnormskolens Tjeneste højt op i Alderdommen, og
først 1826 lod han sig pensionere. Han har udgivet nogle
Lærebøger og en Del Artikler om døvstummes Behandling i forskjellige
holstenske Tidsskrifter. Han døde 27. Nov. 1827 i Slesvig.

Lahde, Portraiter med Biographier af Danske, Norske og Holstenere (1806). 
Paulsen, Die Taubstummen-Anstalt in Schleswig (1839). 
Allg. Deutsche Biographie XXV.                                                                       

P. Lauridsen.

 --o.1686, Musiker">

Pfleger, Augustin, --o.1686, Musiker, navnlig ret anset 
som Kirkekomponist, var 1665 Kapelmester hos Hertug Christian
Albrecht af Holsten-Gottorp og skrev i denne sin Egenskab
Musikken til Indvielsen af Universitetet i Kiel s. A., «Odæ
concertantes D. G. Morhofii», der udkom i Trykken 1666. Ligeledes
havdes der fra hans Haand, men kun i Manuskript, en Aargang
Kirkemusik, «Bicinia et tricinia», bestemt for Staden Flensborg.
Før han kom i holsten-gottorpsk Tjeneste, beklædte han Stillingen
som Kapelmester hos Hertug Julius Henrik af Sachsen, hvilket
ses af hans 1661 i Hamborg udgivne «Psalmi, Dialogi u. Moteten
von 2, 3, 4 u. 5 Stimmen». Han skal være død i Schlakenwert i
Bøhmen o. 1686.

Moller, Cimbria lit. II.
Gerber, Lex.  og Neues Lex. d. Tonkünstler.

V. C. Ravn.



Pflueg, Christian Carl, 1728-1809, Officer, født paa 
Uggerslevgaard paa Fyn 19. Juli 1728, Søn af Major ved fynske nationale
Infanteriregiment Bendix Ludvig P. og Hedevig f. Munk. Efter at
have erhvervet sig Kundskaber paa flere Omraader og derefter at
have været Huslærer paa en Herregaard blev P. 1753 Værkbase
ved Fortifikationsetaten i Danmark, 1754 Underkonduktør og tillige
Sekondlieutenant ved falsterske hvervede Infanteriregiment, 1759
Premierlieutenant, 1760 Konduktør og 1761 Kapitajn af Infanteriet.
Han havde den Gang i 2 Aar med kongelig Understøttelse taget
Del i Syvaarskrigen, først paa preussisk, siden paa fransk Side,
var bleven fransk Kapitajn og Adjudant hos General, Grev  
Saint-Germain. Denne havde, da P. 1762 kom hjem, faaet Kommandoen
over den danske, i Holsten mobiliserede Hær. Han ansatte strax
P. som 2. Ingeniørofficer ved Felthæren og vedblev at interessere
sig for ham, ogsaa efter som Præses i Generalkrigsdirektoratet at
være traadt i Spidsen for Hærstyrelsen. P. kom saaledes efter
Tegninger af Jardin (VIII, 389) til at lede Opførelsen af Sølvgadens
Kaserne, 1765-71, samtidig med at det var overdraget ham at
iværksætte en Omordning af Invalidevæsenet. Saint-Germain følte
sig nemlig forarget over den elendige Maade, hvorpaa man paa
«Krigshospitalets Ladegaard» sørgede for gamle, udtjente Soldater
og deres efterladte, og ønskede denne Anstalt reformeret i mere
human Aand. For fuldstændig at kunne hellige sig denne Opgave
traadte P. 1765 ud af Ingeniørkorpset. I den Gaard i Store
Kongensgade, hvor siden Opfostringshuset blev anbragt, fik han indrettet
nye og gode Lokaler for den nævnte og et Par mindre Anstalter
af lignende Natur. Disse forenedes til en Stiftelse, der skulde
have heddet «Frederiks Plejehus», men, da den 1769 var færdig,
blev kaldt «Christians Plejehus», og hvis Direktør P., der 1768 fik
Majors Karakter, var i en Del Aar, ikke altid under lette Forhold.
Meget mod sit Ønske maatte han 1775-76 lade Plejehuset foretage
en ny Flytning, til Sølvgadens Kaserne. Flytningen, der var lige
uheldig for begge de 2 Etablissementer, P. selv havde skabt, synes
at være foregaaet under ret forstyrrede Forhold, og den Ulyst,
hvormed P. gik til Værket, har vel heller ikke virket heldig. Paa
Grund af Mangler i Penge- og Inventarieregnskabet fik han 1782
Afsked uden Pension.

Efter Opfordring fra Kommercekollegiet overtog P. nu en
Tøjfabrik i Lyngby, men den bragte ham kun Tab og maatte 1784
nedlægges. Efter Regeringsforandringen s. A. blev der tilstaaet ham
en Pension paa 800 Rdl., hvad der tillige var at betragte som en
Æresoprejsning. Han havde efter sit eget Udsagn «søgt at
erhverve sig saa vel Litteraturindsigt som andre i Økonomien og
Landhusholdningsvæsenet indløbende Kundskaber og end ydermere
beflittet sig paa ikke at være fremmed i Theologi, Sprogkyndighed
og belles-lettres». I flere af disse Retninger optraadte han ogsaa
som Forfatter, men uden videre Held, hvorimod han har givet
Meddelelser af Interesse om sit eget Levned og om Saint-Germains
Virken i Danmark. P., der døde 16. Maj 1809 i Kjøbenhavn i
en Svigersøns Hus, var i Juni 1764 bleven gift med sit 
Søskendebarn Hedevig Rebecca Rasch (f. 1745 d. 1786), Datter af Justitsraad
Johan Caspar R. til Rønningesøgaard.

Milit. Tidsskr. XXI.
Worm, Lex. ov. lærde Mænd.
Tychsen, Fortifikations-Etaterne og Ingenieurkorpset 1684-1893.
Weilbach, Nyt Kunstnerlex.

H. W. Harbou.



Pflueg, Frederik Andreas, 1726-1812, Officer, Broder til 
den foregaaende, var født 1726 (døbt 22. Okt.) i Skjellerup paa
Fyn. Han blev 1747 Fændrik ved Kronprinsens Regiment (det
senere Kongens Livregiment), et Aar efter Sekondlieutenant, 1756
Premierlieutenant og 1760 karakt. Kapitajn. Hans Regimentschef
betegner ham som en meget intelligent Officer, hvis Karakter det
dog ikke er let at blive klog paa. Han havde ogsaa Interesser
uden for det militære ligesom Broderen, og det er vel denne, der,
da Saint-Germain bl. a. ogsaa vilde reformere det militære
Uldmanufaktur, henledte Opmærksomheden paa P. Han blev i
Begyndelsen af 1764 udnævnt til Direktør for Fabrikken, der var
installeret paa «Guldhuset» (nu Garnisonssygehuset), og tog med
Iver fat paa sin Opgave: at fremstille godt og billigt «Kommisklæde», 
men har næppe formaaet at løse den rigtig tilfredsstillende.
For at undersøge Fabrikkens Tilstand blev der 1773 nedsat en
Kommission under dens tidligere Kasserer Etatsraad H. H. Koefoed
(IX, 332); ved Aarets Udgang blev P. sat paa Ventepenge og afløst af
Koefoed, hvilket mange Aar senere gav Anledning til en ret
nærgaaende Polemik mellem P. og Koefoeds Søn Etatsraad Daniel K.
Siden 1770 havde P. tillige været Medlem af General-Landvæsenskommissionen, 
men da denne 1773 var bleven hævet, stod han
ganske uden Ansættelse. Han havde 1767 faaet Majors og fik
1779 Oberstlieutenants Karakter, men da han søgte om paa ny at
træde ind i Hæren, blev det betydet ham, at han havde været for
længe borte fra Geleddet. Han fik derimod Haab om et civilt
Embede, og endelig 1790 blev han Land- og Søkrigskommissær for
Sjællands Distrikt. Kort efter fik han Titel af Generalkrigskommissær, 
tog Afsked 1803 og døde 12. April 1812. Han har ogsaa
forsøgt sig som Oversætter, dramatisk og økonomisk Forfatter.
Gift 1763 med Margrethe Agnete Pultz (f. 29. Nov. 1734 d. 14. April
1770), Datter af Ritmester Henrik Christopher P. til Møllegaard.

Riegels, Frederik IV's Hist. II, 861 ff. samt  «Bielag» hertil af D. Koefoed (1799).    Nyerup, Lit. Lex.

H. W. Harbou.



v. d. Pfordten, Hans Erasmus, 1646-1710, Officer, 
hørte til en anset sachsisk Adelsslægt og var født paa Riddergodset 
Pinnewitz ved Meissen 14. Okt. 1646. 15 Aar gammel, kom han
til det danske Hof, og medens han var Page, lod Kongen ham
lære Fyrværker- og Artillerikunsten ved Kjøbenhavns Tøjhus, v. d. P.
blev 1671 Fændrik ved Kongens Livregiment til Fods og gjorde
derefter et Par Felttog med under den berømte brandenborgske
General Derfflinger. Ved sin Hjemkomst blev han 1675 Lieutenant
ved Livregimentet og steg under den Skaanske Krig rask i Vejret
ved samme Afdeling: 1676 til Kapitajn, 1678 til Major, 1679 til
Oberstlieutenant. Efter i et Aars Tid at have fungeret som
Vicekommandant i Citadellet blev v. d. P. 1683 Oberst og Kommandant
i Frederiksstad i Norge, 1694 Kommandant paa Kronborg, 1696
tillige Chef for Fortifikationsetaten i Danmark, 1699 Brigader og
1708 Generalmajor. I Fortifikationens Udvikling her i Landet har
han næppe sat varige Spor; som Kommandant var han, uagtet han
ikke kom til at tage direkte Del i Krigsbegivenhederne, gjentagende
i nær Berøring med disse. Han var saaledes i en ret vanskelig
Stilling, da en engelsk-hollandsk Flaade i Juli 1700 løb ind i Sundet
for at forene sig med den svenske mod den danske Flaade, uden
at Sømagterne officielt havde Krig med Danmark, v. d. P. kunde
derfor kun bruge sine Kanoner til Salut, og mod den svenske Hær,
der med Carl XII faa Uger efter gik i Land et Par Mil syd for
Kronborg, fik han heller ikke løsnet et Skud. Noget lignende var
Tilfældet 10 Aar senere under Felttoget i Skaane. Den anstrængte
Virksomhed, som v. d. P., der var begyndt at skrante, nu udfoldede
for at sætte Fæstningen i Forsvarsstand og sikre Forbindelsen
med Helsingborg, var vistnok Aarsagen til hans Død i Maj 1710.
Som saa mange andre af Frederik IV's højere Officerer viste han
maaske ikke synderlig Selvstændighed og Selvtillid, men han var
en tro og paalidelig Soldat. Det Hus i Helsingør, som Kongen
havde foræret ham, lod han efter Slaget 10. Marts indrette til
Lasaret. v. d. P. havde 1683 ægtet Sophie Wissing (f. o. 1657 d. 1715,
begravet 28. Maj), Datter af Kjøbmand i Kjøbenhavn Jens Jensen W.

A. Hoff, Leichpredigt üb. H. E. v. d. P. (1710). 
Tychsen, Fortifikations-Etaterne og Ingenieurkorpset 1684-1893.

H. W. Harbou.



v. d. Pfordten, Ulrik Wilhelm, o.1684-1761, Officer, er
Søn af foranstaaende H. E. v. d. P. 1701 blev han ansat som
Fyrværker ved holstenske Artillerikorps. Næste Aar fik han
Tilladelse til at deltage i Kampagnerne i Holland. Her tjente han
en Tid lang som Fændrik ved Oberst Schønfeldts Bataillon (dansk) 
og blev saaret ved Høchstedt (1704). I 1705 hjemkaldt af sin Oberst
fik han dog Kongens Tilladelse til endnu at gjøre Kampagnen med
1706. Imidlertid var han her hjemme 1705 bleven Lieutenant ved
holstenske Artilleri, hvorved han efter sin Hjemkomst gjorde
Tjeneste, indtil han kom til at deltage i Felttoget i Skaane, hvor han
i Slaget ved Helsingborg (1710) blev saaret og fangen, men
udvexlet endnu s. A. Efter sin Hjemkomst blev han Kapitajn ved
holstenske Artillerikorps, deltog med sit Kompagni nogle Gange i
de senere Kampagner, blev 1722 Major og 1728 Oberstlieutenant i
samme Korps. Ved at deltage i at kjøbe Oberst Dilleben ud blev
han i 1733 Chef for norske Artillerikorps og tillige Oberst af
Infanteriet. 1744 forflyttedes han til holstenske Artillerikorps som
Chef. Han blev derefter Generalmajor 1746 (med Anciennitet fra
1742), 1754 hvid Ridder, 1755 Generallieutenant og 1756 Chef for
danske Artillerikorps, men fik tillige Overkommando og Inspektion
over holstenske. Da han ejede en Gaard i Rensborg og klagede
over sin Alder, fik han Tilladelse til at blive boende i Rensborg.
Her døde han 18. Jan. 1761.

v. d. P. var en dygtig Artilleriofficer, der i flere Retninger
gjorde sig fortjent af sit Vaaben, men særlig maa fremhæves hans
Bestræbelser for at fremme Udbredelsen af Kundskaber blandt
Artilleriofncererne. I dette Ojemed fik han forskjellige til at holde
Forelæsninger over Mathematik og Artillerividenskab for Officererne
i Rensborg. Dette standsede dog, da Rustningerne til Krigen imod
Rusland begyndte, men det havde gjort den Nytte, at Opmærksomheden 
henlededes paa, at Artilleriofficererne trængte til bedre
Oplæring, hvilket saa nogle Aar senere førte til, at 
Artillerikadetakademiet oprettedes. Han udvirkede ogsaa, at der anvistes 
aarlig 50 Rdl. til Indkjøb af videnskabelige Værker, og lagde derved
Grunden til det nuværende Artilleribibliothek. End videre
opnaaede han, at det i 1756 tillodes, at ved hvert Artillerikompagni
én Søn af en af Officererne maatte ansættes i Underkonstabels
Nummer paa den Betingelse, at Forældrene anvendte Pengene til
at lade deres Sønner oplære i Mathematik m. m., for at de kunde
blive mere skikkede til at blive Officerer. v. d. P. var selv en
belæst og kundskabsrig Officer og Ejer af et udmærket Bibliothek
i militærvidenskabelig Retning. Som Forfatter er han dog kun
optraadt med 2 Sørgetaler, han paa Tysk har udgivet over
Generalerne Fuchs og Rømeling.

v. d. P. blev gift, vistnok i Begyndelsen af Trediverne, med 
Cathrine Marie Eberhertz, Datter af Generalmajor Frederik E.
Hun døde 6.  Okt.  1793.

Worm, Lex. ov. lærde Mænd.
Abrahamson, Gesch. der Artillerieschule.
Anker, Biogr. Data om norske Generalspersoner S. 202.

P. C. Bang.



Philip, Hertug af Slesvig-Holsten-Glücksborg, 1584-1663, Søn
af Hertug Hans den yngre (VI, 572). Han fødtes 15. Marts 1584,
opdroges af den lærde Albrecht v. Eitzen, studerede i Tübingen,
berejste Italien og var i Kong Christian IV's Følge ved dennes
Indtog i Hamborg i Okt. 1603. Han blev derefter knyttet til det
danske Hof, var 1609-11 Hofjunker og var i Kongens Følge under
Kalmarkrigen. Efter Faderens Død tiltraadte han Besiddelsen af
Glücksborg med de 4 Sogne i Sundeved Broager, Nybøl, Ullerup
og Satrup. Ligesom Faderen var han ivrig for at opkjøbe Godser
og oprette Hovedgaarde. Efter sin ældre Broder Hertug Johan
Adolf af Nordborg (d. 1624) arvede han Byen Ærøskjøbing, Øster
Bregninge, Vindeballe, Tranderup og Stokkeby paa Ærø, kjøbte
1646 Freienwillen og 1648 Graasten med Fiskbæk, oprettede
Hovedgaardene Philipsborg, Krammark og Skodsbølgaard samt byggede
1636 Slottet Philipsborg i Ullerup Sogn. Paa sine Godser fór han
frem med stor Strænghed og var indviklet i flere Retsstridigheder
med sine Brødre. Hertug Ph. døde 27. Sept. 1663. -- I sin
Ungdom havde han kaaret en Datter af den russiske Storfyrst Godunov
til sin Brud, men Forbindelsen kom ikke i Stand. Han ægtede
23. Maj 1624 paa Neuenhaus Sophie Hedevig (f. 1605 d. 1. Febr.
1660), Datter af Hertug Frands II af Sachsen-Lauenborg. Af hans
Sønner, der stode i Gunst hos Christian IV -- og af hvilke Hans,
der ligesom 2 andre Brødre døde i sin Ungdom, blev opdraget
hos Kongen --, arvede Hertug Christian (III, 529) Glücksborg.

Louis Bobé.



Philip, Hertug af Gottorp, 1570-90, Søn af Hertug Adolf af
Gottorp, blev født 10. Avg. 1570 paa Gottorp Slot. Han fulgte
med sin ældre Broder Hertug Frederik (V, 329) paa dennes
Udenlandsrejse og modtog Undervisning i Latin og Fransk af deres
Lærer Franskmanden Antoine de Cauce. Ved sin Broder Frederiks
Død 15. Juni 1587 blev han hans Efterfølger, men var ikke
fuldmyndig, hvorfor Styrelsen forblev i Hænderne paa hans Moder,
Christine af Hessen (III, 574). Den skarpe Strid, som under hendes
Ledelse udbrød med Stænderne, i det hun ønskede Sønnen til
Regent i den gottorpske Del af Hertugdømmerne uden Stændernes 
Valg, endte med hendes og hans Nederlag, i det de maatte finde
sig i, at Landdagen 19. Sept. 1588 valgte ham til Hertug og
modtog Løfte om Privilegiernes Overholdelse. I den nærmest følgende
Tid fulgte en Uenighed med den danske Regering om Svabsted
Amt, men allerede 18. Okt. 1590 døde P., vistnok af Brystsvaghed
forbundet med Udsvævelser; han begravedes i Slesvig Domkirke.

Lackmann, Einl. z. Schlesw.-Holst. Hist. II, 13 ff. 
Waitz, Schlesw-Hol-steins Gesch. II, 415 ff. 
Danmarks Riges Hist. IV, 16 ff. 

J. A. Fridericia.



Philip Ernst, Hertug af Slesvig-Holsten-Glücksborg, 1673-1729,
Sønnesøn af ovennævnte Hertug Philip (d. 1663) og Søn af Hertug
Christian (III, 529). Han fødtes 5. Maj 1673, modtog under Ledelse
af Johan Hieronymus v. Petkum en omhyggelig Opdragelse, fik 1686
af den danske Konge tildelt en Pension af 1000 Rdl., der 1689
forhøjedes til det dobbelte og endnu udbetaltes 1693. Han studerede
1689 i Genf og Turin og blev ved Operahusets Brand paa
Amalienborg 19. April s. A. frelst ud af Flammerne af sin Hofmester
Limburg, der selv fandt Døden. I Sommeren 1692 tog han Del i
Felttoget i Flandern og var med i Slaget ved Steenkerke.
Hjemvendt i Slutningen af Aaret udnævntes han til Kapitajn i Prins
Christians Regiment, tog Aaret efter Del i Belejringen af
Ratzeburg, blev 1694 Major, 1695 Oberstlieutenant og var atter i
Flandern, indtil han efter Freden i Rijswick vendte hjem. 1698-1700
var han Oberst ved fynske Regiment til Fods og oprettede
sidstnævnte Aar et Dragonregiment, som dog kort efter blev forenet
med Livregiment Dragoner, da det ikke konvenerede Hertugen at
gaa med til Sachsen. Ved Faderens Død 1698 arvede han Glücksborg, 
blev 1716 blaa Ridder og rejste 1729 efter sin Fætter Johan
Ernst Ferdinands Død som nærmeste Agnat Krav paa Hertugdømmet 
Pløen, men afvistes med sin Fordring. Hertugen døde
12. Nov. s. A. Han var 3 Gange gift: 1. (15. Febr. 1699) med
Prinsesse Christine af Sachsen-Eisenberg (f. 4. Marts 1679 d. 24. Maj
1722);  2. (2. Sept. 1722) med Catharine Christine f. Ahlefeldt (døbt
13. Nov. 1687 d. 8. Maj 1726),  Datter af Landraad Ditlev Sivert A.
til Brodau, Enke efter polsk Generalmajor Johnstone; 3. (17. Okt.
1726) med Prinsesse Marie Charlotte af Slesvig-Holsten-Sønderborg-Augustenborg 
(f. 5. Sept. 1697 d. 30. April 1760).

Saml. t. jydsk Hist. og Topogr. X, 345.

Louis  Bobé.



Philip Ludvig, Hertug af Slesvig-Holsten-Sønderborg, 1620-89,
yngste Søn af Hertug Alexander (I, 177), fødtes 27. Okt. 1620. I 
kejserlig Tjeneste avancerede han til Feltmarskal-Lieutenant og kjøbte
1664 Slottet og Amtet Wiesenburg med Byen Kirchberg ved Meissen,
men afstod det senere til sin ældste Søn og erhvervede Slottet og
Flækken Ober-Kotzau i Fyrstendømmet Kulmbach-Baireuth.
Hertugen døde 10. Marts 1689 i Schneeberg. Han var 3 Gange gift:
1. (15. Nov. 1643) med Catharine (d. 1649), Datter af Grev Christian
af Waldeck og Enke efter Grev Simon Ludvig af Lippe; 2. (2. Maj
1650 i Homburg vor der Höhe) med Anna Margrethe (f. 31. Avg.
1629 d. 4. Avg. 1686), Datter af Landgrev Frederik af Hessen-Homburg; 
3. (26. Juli 1688) med Magdalene Christine (f. 3. Avg. 
1652 d. 18. Dec. 1697), Datter af Grev Henrik I, den ældre, af
Reuss-Greiz. Med Hertugens Sønnesøn Leopold uddøde 1744 den efter
ham opkaldte Wiesenburger-Linje af de sønderborgske Hertuger.

Louis Bobé.



Philippa, 1394-1430, Dronning, var yngste Datter af
Henrik IV, Konge af England (1399-1413) og blev født 4. Juli
1394. Da Henrik efter sin Tronbestigelse ønskede at styrke sig
ved et Forbund med de forenede 3 nordiske Riger, foreslog
han allerede 1401 Dronning Margrethe en dobbelt Ægteskabsforbindelse: 
hans ældste Søn skulde ægte Erik af Pommerns
Søster Cathrine og Kong Erik selv Ph. Gjentagne Gange drog
der Sendefærd fra det ene Land til det andet, men Forhandlingerne, 
som fra dansk Side især førtes af Ærkedegn Peder Lykke
(X, 521), trak dog længe ud, bl. a. fordi den besindige Margrethe
var ganske imod en Alliance, der kunde drage Norden med ind
i Englands Krige; Tanken om her at søge en Brud til den engelske
Tronfølger blev Opgiven, og først 1405 naaede man til Enighed,
hvad Ph. angaar. 8. Dec. proklameredes hun i England som
Dronning over de 3 Riger, Aaret efter førtes hun til Danmark,
og 26. Okt. 1406 fejredes hendes Bryllup paa Ærkebispegaarden i
Lund.

Danmarks nye Dronning var kun et Barn, og endnu i
adskillige Aar efter Brylluppet træder hun kun lidt frem. Det Haab,
at hun vilde skjænke sin Mand Børn, svandt efterhaanden bort,
og i 1420 blev der truffet en Aftale mellem hende og Kongen om
de Dele af Rigerne, der skulde tilkomme hende som Enkeeje, en
Ordning, hvis egentlige Mening var at bane Eriks pommerske
Frænde Hertug Bogislav Vej til Tronen. Det var Eriks Yndlingstanke, 
der herved vandt Tilslutning hos hans Hustru, og fra den 
Tid kom hun til at spille en ikke ringe Rolle ved Styrelsen.
Medens Erik var udenlands 1423-25, var det Ph., til hvem
Regeringsmyndigheden var overdraget, og hun styrede klogt og
kraftig; bl. a. søgte hun ved en Overenskomst med Hansestæderne
at bringe bedre Orden i det danske Møntvæsen. Efter Eriks
Tilbagekomst understøttede Ph. ham efter Evne under de store Kampe,
der nu udbrøde med de forenede Holstenere og Hanseater. I 1426
var hun i Sverige for at skaffe Hjælp fra dette Rige, under
Angrebet paa Kjøbenhavn 1428 skal hun efter Traditionen være
optraadt med stor Energi, og Aaret efter udrustede hun et Flaadetogt
mod Stralsund, der i øvrigt faldt uheldig ud.

Endnu sidst paa Aaret 1429 var Dronningen i Danmark, men
saa tiltraadte hun en ny Rejse til Sverige, og her døde hun i
Vadstena Kloster 5. Jan. 1430, som det syntes ganske pludselig.
Allerede langt tidligere havde hun, følgende Dronning Margrethes
Exempel, ladet sig indskrive som Nonne i det navnkundige
Birgittinerkloster; ofte havde hun besøgt det og skjænket det rige Gaver;
nu fandt hun sin Grav i Klosterkirken, hvor hendes Ligsten endnu
er at se. Erik mindedes hende ved saa vel i Vadstena som i
flere Domkirker at oprette en «evig» Psalterlæsning, og han taler
i Stiftelsesbrevene om Ph. som den, «der sig tro og ærlig beviste
mod os alt til hendes Død». At Kongen ved brutalBehandling 
skal have været Aarsag i Dronningens Død, er kun et senere
tendensiøst Sagn, der sikkert er blottet for Grund.

Jahn, Danm. Hist. under Unionskongerne S. 478 ff. 
(Norsk) Hist. Tidsskr. 2. R. II, 332 ff. 
Wylie, Hist. of England under Henry IV.

Kr. Erslev.



Philipsen, Christian Jacob Adolph, 1808-48, Holbergforsker.
Jac. Ph. var født 23. Sept. 1808 i Kjøbenhavn, hvor hans Forældre,
Silke- og Klædehandler Aaron Ph. og Sophie f. Warburg, vare 
bosatte. Han dimitteredes privat til Universitetet 1827 og begyndte
at studere Jura, men fik saa Lyst til Landvæsenet, opholdt sig paa
forskjellige sjællandske Gaarde og rejste udenlands 1834-36 (til
Tyskland, Holland, Frankrig, Italien og England). Efter sin
Hjemkomst vilde Ph. have kjøbt en Landejendom, men der blev ikke
noget deraf; han var imidlertid kommen ind paa Sprogstudier og
fik stiftet en «Sprogforening», som dog ikke levede længe. De
slaviske Sprog interesserede ham en Tid særlig, og han projekterede
en Ruslandsrejse, hvilken ikke blev iværksat. 1838 ansattes han
som Volontær ved det store kongl. Bibliothek; 4 Aar efter 
forfremmedes han til Amanuensis. En kort Tid (i 1840) havde han tillige
en Stilling som Kostumier ved det kongl. Theater, og 1845 fik han
Bevilling som Translatør i Tysk, Fransk, Engelsk og Italiensk.
Han deltog i Ungdomsaarene meget i Studenterlivet, hvor han i
«Foreningen» gjorde sig bemærket ved tørt Lune, sarkastiske
Indfald og en Del Særhed. Fra 1843 begyndte han ivrig at studere
Holberg bibliografisk og samlede en stor og fortrinlig Samling
Holbergiana, der efter hans Død blev det kongl. Bibliotheks Eje.
Selv naaede han ikke at faa udgivet andet end et Prøvehæfte af
sit paatænkte Værk, «Den Heibergske Litteraturs Historie og
Bibliografi» (1847); men dette Hæfte blev, som lovende et dygtigt Arbejde,
vel optaget og skaffede ham Løfte om offentlig Understøttelse til
dets Fuldbringelse. Denne indtraf aldrig. 1848 meldte han sig til
Tjeneste ved Intendanturen i Jylland; men han kunde ikke taale
Strabadserne i Felten, laa ofte paa Lasarettet, og da han havde
ansøgt om og faaet Afsked fra Krigstjenesten og stod i Begreb
med at rejse hjem fra Horsens, døde han pludselig der 11. Okt.
1848. Han var ugift.

Selmer, Nekrolog. Saml. I, 371 ff. 
Molbech, Hist.-biogr. Saml. S. 457 ff.
Lorck, 75 Aar S. 51 f. 
A. Abrahams, Minder fra min Barndom og tidl. Ungdom S. 66 ff. 

E. Gigas.



Philipsen, Gustav, f. 1853, Boghandler og Politiker. 
Han blev født 27. Okt. 1853 i Kjøbenhavn som Søn af nedennævnte
Boghandler Ph. G. Ph. Han blev 1871 Student fra Metropolitanskolen 
(med Udmærkelse) og 1875 juridisk Kandidat. Han var
derefter Volontær i Justitsministeriet og desuden ansat paa
Højesteretsadvokat C. S. Henrichsens Kontor, men maatte ved Faderens
pludselige Død 1877 overtage Ledelsen af hans Boghandel og var
1880-95 sammen med en yngre Broder Ejer af denne. De
udfoldede en betydelig Forlagsvirksomhed saa vel af æsthetiske som
af videnskabelige (særlig illustrerede) Værker. Ved Udgangen af
1895 overgik Forretningen til «det nordiske Forlag», men Ph. har
siden været Formand i dettes Bestyrelse. Ph. tog virksom Del i
Studentersamfundets Smaaskriftudvalg og Retshjælp samt i Foreningen
for Boghaandværk, til hvis Stiftere han 1888 hørte. Fra 1886 var
han Medlem af den liberale Vælgerforenings Bestyrelse, og 1887-95
var han 4 Gange Oppositionens Kandidat ved Folketingsvalgene i
Kjøbenhavns 4. Kreds, men opnaaede først Valg 1898. Forinden
var han 1893 bleven valgt til Borgerrepræsentationen og var her 
jævnlig det liberale Mindretals Ordfører i finansielle og juridiske
Spørgsmaal. Som Politiker hylder han den Hørupske Retning.

Emil Elberling.



Philipsen, Hans, d. 1576, s. Pratensis.



Philipsen, Harald Aron Peter, 1839-92, Læge, var en Søn 
af Silke- og Klædehandler Frederik Philip Vilhelm Ph. (Broder til
ovennævnte Chr. Jac. Ad. Ph.) og Else Marie Juliane f. Ibsen og
fødtes i Kjøbenhavn 30. Marts 1839. Dimitteret fra Metropolitanskolen 
1857 studerede han først Jura, derpaa Medicin og tog 1864
Lægeexamen. Under Krigen s. A. fungerede han som militær
Underlæge, de følgende Aar var han Kandidat ved Kommunehospitalet, 
en kort Tid ligeledes Kandidat ved Sindssygeanstalten
ved Aarhus. 1867-68 foretog han en Studierejse og kastede sig
særlig over Studiet af Ofthalmologien, hvorfra ogsaa Æmnet til hans
Doktordisputats (1868) hentedes. 1869-72 var han Reservekirurg
ved Kommunehospitalet, derefter 1872-84 Kommunelæge i Kjøbenhavn, 
1874-83 tillige Censor ved Lægeexamen, 1884 blev han
Læge ved Brandkorpset, 1885 Læge ved Poliklinikkens Afdeling
for Øjensygdomme. Dette Specialfag samlede hans praktiske
Virksomhed sig hovedsagelig om, og ogsaa videnskabelig dyrkede han
det med utrættelig Iver og Grundighed. I en Aarrække virkede
han deri som Privatdocent, og talrige større og mindre ofthalmologiske 
Publikationer bære Vidne om hans flittige og omfattende
Studier, hans dygtige og paaskjønnede litterære Evne. Særlig maa
fremhæves hans udførlige Lærebog: «Fremstilling af Øjets
Sygdomme til Brug for Læger og studerende» (1874; 2. Opl. 1880) og
hans populære Arbejde: «Synet og dets Pleje» (1888). 1892, nogle
Maaneder før hans Død, der indtraf efter langvarig, kvalfuld
Sygdom 11. Avg. 1892, fik han Titel af Professor. -- Han ægtede
1. (1877) sit Halvsøskendebarn Johanne Elisabeth Schiødte Philipsen,
Datter af Silke- og Klædehandler Christian Arnold Ph., og efter
hendes Død (16. April 1881) 2. (1882) Elisabeth Therese Gedde
(d. 22. Febr. 1884), Datter af Oberst Vilhelm Edvard Sophus G.

Carøe og Selmer, Den danske Lægestand, 6. Udg. 
Bibl. f. Læger 7. R. III, 487 f. 

Jul Petersen.

 --1696, Lagmand">

Philipsen, Jørgen, --1696, Lagmand, sandsynligvis af dansk 
Herkomst, nævnes første Gang i offentlig Bestilling 1657, da han
ansattes af Norges Statholder Niels Trolle som Ammunitionsskriver; 
men allerede 17. Febr. 1656 var han i Christiania bleven gift med
Anne Bentsdatter, Enke efter den i 1652 afdøde Raadmand sammesteds
Jacob Eggertsen Stockfleth, der tidligere havde været Foged paa
Oplandene, hvor nu ogsaa J. Ph. opnaaede samme Stilling i
Gudbrandsdalen 1658. Ved sit Giftermaal havde han faaet Formue,
den han med stor Dygtighed forstod at forøge, om end undertiden
paa mindre god Maade, hvilket medførte ret alvorlige
Bondeuroligheder i Dalen i 1660-Aarene. Allerede 1660 trak han sig
tilbage fra Fogedbestillingen, men havde imidlertid indlagt sig
Fortjenester ved at rejse Bønderne til Throndhjems Lens
Tilbageerobring fra Svenskerne 1658, hvorfor han som Medparticipant 
i Lesje Jærnværk med Jochum Irgens erholdt meget gunstige
Privilegier for dette, hvorom han havde ført en heftig Strid med den
første Indehaver, Sognepræsten til Fron Mag. Iver Pedersen. Han
opnaaede ogsaa 1660 Skattefrihed for en Del Savbrug paa
Ringerige og for sit øvrige Jordegods Fritagelse for «borgerlig Tynge og
anden Besværing» i Christiania og fik derhos Norderhovs og Holes
Kirketiender, alt for sine Fortjenester under Krigen, ligesom han
1663 endnu erhvervede en Mængde Jordegods, som han havde haft
i Pant for tidligere Forstrækninger til Kronen. 1669 fik han
Bestalling som Vicelagmand paa Oplandene og blev senere virkelig
Lagmand sammesteds og Assistensraad ved Overhofretten, hvorhos
han 1685 blev Medlem af den norske Lovkommission. Han var
for det meste bosat i Christiania, hvor han drev Handel, og
opføres 1676 i 1. Klasse ved Udredelsen af Krigsstyr (16 Personer).
Til Christiania Skole og Oslo Hospital skjænkede han og hans
Hustru 3000 Rdl. i Aaret 1685. Han døde i Avg. 1696 (begr. i
Bragernæs Kirke 4. Sept.); hans Hustru begravedes sammesteds
16. April 1704.

Saml. t. d. norske Folks Sprog og Hist. VI, 198 ff. 
Personalhist. Tidsskr. 2. R. IV, 205. 
(Norsk) Hist. Tidsskr. 2. R. IV og V. 

H. J. Huitfeldt-Kaas.



Philipsen, Philip Gerson, 1812-77, Boghandler, 
er født 27. Juli 1812 i Kjøbenhavn, hvor hans Fader, Gerson Ph., var
Vexelerer; Moderen var Frederikke f. Goldschmidt. 1826 kom han
til Boghandelen hos G. Bonnier, og udlært i 1832 etablerede han
sig 1834 i smaa Forhold, væsentlig som Sortimentsboghandler,
saaledes at han ogsaa en Tid drev et Lejebibliothek for franske,
engelske og tyske Skrifter, «Læseinstitut for udenlandsk Litteratur»
kaldte han det. Allerede 1835 forlagde han dog en enkelt Bog, 
og han stod nu ved Begyndelsen af en Udvikling, der skulde
give ham Betydning i dansk Litteratur, i det han ligesom tilførte
den nye Omraader. Hans særlige Felter vare nemlig
landøkonomiske, merkantile og populær-naturvidenskabelige Skrifter.
«Tidsskrift for populære Fremstillinger af Naturvidenskaben» udkom fra
1854 paa hans Forlag. Paa dette Omraade var hans Specialitet
dog Omplantningen af en Række udenlandske Værker, som han
valgte med fint Instinkt for, hvad der passede til vore Forhold.
Hans Virksomhed gik da ogsaa saa stærkt frem, at medens han i
sine første 5 Forlæggeraar (1835-39) kun forlagde 8 Bøger paa i
alt 71 1/2 Ark, udsendte han i 1876 28 Bøger paa ikke mindre end
559 Ark, og som den store Forlægger øvede han endnu Indflydelse
ved at være omhyggelig i sine Bøgers Udstyrelse, rundhaandet i
Anvendelse af Illustrationer samt kulant over for de 
Sortimentsboghandlere, der viste Interesse for hans Forlag. At han 
tidlig blev bemærket som en dygtig Boghandler, kan ses deraf, at han i
1837 var Medstifter af Boghandlerforeningen. 20. Marts 1851 havde
han ægtet Bella Nathanson (f. 29. Febr. 1816), Datter af Vexelerer
S. L. N., og ved Ph.s Død 15. April 1877 fortsattes Boghandelen i
hendes Navn til 1. Jan. 1880, da den gik over til de 2 Sønner
Gustav Ph. (s. ovfr.) og Ludvig Ph. (f. 15. Juni 1855 d. 23. Avg.
1895).

C. Nyrop, Den danske Boghandels Hist. 
Nord. Boghandlertid. XI, 263; XIX, 1.
Delbanco, Boghandler-Foren.s Festskrift. 
Dolleris, Danmarks Boghandlere. 
Bogvennen 1895, S. 41 ff.

C. Nyrop.



Philipsen, Theodor Esbern, f. 1840, Dyrmaler. Th. Ph. er 
født 10. Juni 1840 og Broder til ovfr. nævnte Læge Har. A. P. Ph.
Han var Landmand, inden han bestemte sig for at blive Maler. Fra
1862 besøgte han Kunstakademiet, men maatte Aaret efter bryde af
for at aftjene sin Værnepligt og deltog i Krigen, hvorunder han blev
Lieutenant i Reserven. Han fik derfor først 1869 Afgangsbevis
som Maler, men har fra 1865 udstillet som Dyrmaler. I 1873 vandt
han den Neuhausenske Præmie for «Heste, som rides til Svømning».
I 1887 fik han det Anckerske Legat og i 1890 første Gang
Akademiets Aarsmedaille for «En Vej i Dyrehaven, Efteraar», der blev
kjøbt til den kongl. Malerisamling. I Mellemtiden havde han et
Par Gange været udenlands til Frankrig, Schweits og Italien. I
1881 begyndte han at gjøre Studier paa Saltholmen, hvorfra Motiverne
til en Mængde af hans Billeder ere hentede. Siden 1891 har han 
sluttet sig til den frie Udstilling. Ph., som mere udmærkede sig
ved et godt Øje saa vel for Dyrenes Bevægelser som for malerisk
Virkning end ved en fast sluttet Formgivning, syntes en Tid lang
at svigte sit Talent og var løs og vilkaarlig i Gjengivelsen, indtil
han, dog gjennem en noget porcellænsagtig Behandling, har vundet
frem til en lysere og solrigere Farvevirkning, medens han har søgt
at uddanne sin Formgivning ved plastiske Forsøg i Gjengivelsen af
Dyr. Blandt hans Arbejder fra hans «frie» Periode kan fremhæves
«Alleen ved Vognserup» (1894) i uroligt Efteraarsvejr, i Modsætning
til Skovgaards Sommerbillede, og fra Udstillingen 1898 «Udskibning
af Kreaturer», et stort Billede med mange godt karakteriserede Dyr.

Weilbach, Nyt Konstnerlex.

Ph. Weilbach.



Phister, Joachim Ludvig, 1807-96, Skuespiller. Ph.s
Forældre, Førstelærer ved Nicolai Kirkeskole, senere Klokker ved
Helliggejstes Kirke i Kjøbenhavn, Ludvig Harboe Ph. (f. 1779 i
Gjerslev Præstegaard paa Sjælland, d. 1869) og Christine Marie f.
Zartmann (f. 14. Juni 1777 d. 1865), sade i temmelig smaa Kaar,
da Ludvig Ph. som deres 4. Barn fødtes 23. Maj 1807. Faderen,
der var dygtig i sin Lærergjerning og afholdt af sine Omgangsvenner, 
havde den Grundsætning ikke at tage nogen Bestemmelse
for sine Sønners Fremtid, før de selv havde vist Anlæg eller ytret
Tilbøjelighed i en bestemt Retning, men da at støtte dem af al
sin Evne. Derfor modsatte han sig trods sin Hustrus Opfordringer
heller ikke Sønnen Ludvigs Theaterlyst, da denne fremtraadte i
Forbindelse med udprægede Anlæg for Menneskekopiering, men fik
Drengen, der i nogle Aar havde nydt Undervisning i Efterslægtselskabets 
Skole, antaget som Danseelev ved det kongl. Theater
(27. Maj 1817). Den livlige og opvakte Dreng fik snart en Del
Smaaroller, dels i Balletten, dels i Skuespillet, og ved sin kjække
Udførelse af en saadan, Bondedrengen i Thaarups «Høstgildet»,
vakte han saa megen Opmærksomhed, at han, der kjededes ved
Danseundervisningen, snart efter ved Lindgreens Indflydelse gjorde
Springet fra Danseelev til dramatisk Elev, og skjønt han endnu i
nogen Tid maatte gjøre Tjeneste i Balletten, var hans Overgang
til Skuespillet en afgjort Sag.

Lindgreen vaagede over Ph.s første Skridt paa Skuespillerbanen,
han indprentede ham Korrekthed, Smagfuldhed og Naturlighed i
Fremstillingen, og han indpodede sin unge Lærling en brændende
Kjærlighed til Holberg og en troende, næsten religiøs Ærefrygt 
ikke blot mod Textens Ord, men tillige over for den nedarvede
Tradition, og denne blev Ph. siddende saa dybt i Kjødet, at han
som fuldmoden Kunstner og Selvhersker i Holbergrepertoiret trods
megen Lyst ikke vovede at give sig i Kast med Vielgeschreis Rolle,
da hans Opfattelse ikke lod sig forlige med den hævdvundne.
Lindgreen skaffede Ph. Scenevanthed og Sikkerhed gjennem en
Række smaa og ubetydelige Roller og lod ham lidt efter lidt stige
til de større og betydeligere, indtil han fandt ham moden til at
fremtræde i en stor Holbergrolle; dette skete 6. Maj 1825 som
Drengen i «Den pantsatte Bondedreng». Ph., der paa denne sin
egentlige Debutaften endnu ikke var fyldt 18 Aar, viste sig i denne
Rolle som en paalidelig Elev i sin omhyggelige Gjengivelse af
Mesterens Figur -- Lindgreen havde spillet Drengen endnu
Sæsonen forud --, og lagde han end saaledes ikke nogen selvstændig
Personlighed for Dagen, aabenbarede han et ungt Humør og en
ualmindelig Dialektfærdighed. Alligevel bleve de næste Aar trange;
Theatret savnede en ung Elsker, og da Ph. saa godt ud og førte
sig frit, næsten elegant, prøvede Direktionen hans Evner i
Elskerfaget, men trods hans forstandige Opfattelse og vindende Ydre faldt
hans Forsøg her kummerlige ud; og Ph. maatte, da Theatret paa
den Tid ejede en Række ældre og ansete Komikere, der ingenlunde 
vare til Sinds at vige Pladsen for den unge, nøjes med en
Rolle i Ny og Næ. Men han, der færdedes paa Theatret tidlig
og silde, paa Prøver og ved Forestillinger, erhvervede sig et
omfattende Kjendskab til Repertoiret, og ved pludselige
Sygdomsforfald af selv vigtige rollehavende vidste han at udnytte dette
Kjendskab til dristige Rolleovertagelser, der skaffede ham ikke blot
Velvilje hos Direktionen, men tillige Yndest hos Publikum og
Respekt hos ældre Kunstfæller. Som naturligt var, forefaldt disse hastige
Rolleovertagelser mest inden for Syngespillet; ved paa en halv Snes
Dage at indstudere Leporellos Parti i «Don Juan» (Maj 1827) vandt
Ph., der besad ikke blot en smidig og omfangsrig Baryton, men
tillige et naturligt musikalsk Gehør, Sibonis Yndest, og Aaret efter
tildelte denne ham Poul i «Ungdom og Galskab», i hvilken Rolle
Ph. fejrede saa uomtvistelig en Sejer, baade som Sanger og som
Skuespiller, at Direktionen ved Enden af det følgende Theateraar
(1828-29) ansatte ham som Skuespiller med 300 Rdl. aarlig Gage,
foreløbig dog kun paa 3 Aar.

Hidtil havde det været næsten udelukkende i Syngespilroller,
at Ph.s dramatiske Begavelse havde udfoldet sig, men i 1829-30 
lykkedes det ham at tilkæmpe sig en Plads inden for Skuespillet:
7. Jan. 1830 udførte han sin første Henrikrolle (i «Mester Gert
Westfaler»), 2 Maaneder senere overstraalede hans Fantasi som
Mygg i Shakspeares «De muntre Koner i Windsor» alle hans
medspillende med Undtagelse af C. Winsløw, og 3 Uger derefter
viste han sig som Troels i «Barselstuen» fuldt rustet til at løfte
inden for Holbergrepertoiret Arven efter sin store Lærer. I den
følgende Sæson udførte Ph., der 4. Sept, 1830 udnævntes til kongl.
Skuespiller, med Bravour Henrik i « Maskeraden », den vanskeligste
i hele Henrikgalleriet; fra da af voxede hans Repertoire, samtidig
med at Lindgreen paa Grund af Alderssvaghed maatte indskrænke
sin Virksomhed, og efter dennes Afgang nogle Aar senere (1839)
blev han i over en Menneskealder den levende Tradition i
Holbergrepertoiret, medens han samtidig uden for dette fik vidtrækkende
Betydning for saa vel det originale som det oversatte, det ældre
som det nyere Repertoire paa den danske Skueplads.

Ph.s Repertoire omfattede i alt 649 Roller; blandt disse indtage 
de Holbergske en ganske særlig Plads. Han spillede Henrik
og Arv med samme Sikkerhed i Teknikken, men paa højst
forskjellig Karakteriseringsmaade: medens han fremstillede den
Holbergske Lakaj med en upersonlig Livfuldhed, der gjorde ham til
en Komedietype, en Art Legemliggjørelse af selve den klassiske
Komedies Lystighed, særtegnede han paa det nøjeste Gaardskarlen
gjennem et dybtgaaende Kjendskab til hans Stand, og hans rige
Skaberfantasi sammenføjede de mange Enkeltheder til et Menneske,
en lyslevende Bondekarl, maaske ikke netop fra Holbergs egen
Tid, men ægte dansk i Sind som i Skind. Ph. søgte ikke i sine
Henrikroller ind til Mennesket eller tilbage til Fortiden; hans Henrik
-- han spillede vel mange Henrikroller, men han fremstillede kun
én Henrik -- var ikke alene langt finere i Klæder, langt sirligere
i Manerer end den Holbergske Tidsalders Lakajer, men Figuren
havde, hvad enten han som i «Maskeraden» befandt sig paa den
sikre kjøbenhavnske Grund, eller han som i «Pernilles korte
Frøkenstand» færdedes i et ubestemmeligt Spanien, det samme unge
skalkagtige Ansigt, den samme strygende Livfuldhed i Talen, den samme
vævre Adræthed i Bevægelserne. Særtegnede Ph. ikke de
forskjellige Komediers Henriker, gjennem studerede han til Gjengjæld
Replikkerne, og uden paa nogen Vis at forvride Ordene eller
forvende Meningen gød han over de klassiske Ord en Betoningens
Komik, hvis forstandsklare Vid og fiffige Forslagenhed lode dem 
straale og spille som nyprægede Guldmønter. Medens Ph. saaledes
ikke særtegnede sine Henriker, skabte han af disse Rollers hyppige
Forklædninger i et Øjeblik lyslevende Mennesker, saaledes omskabte
han i «Den stundesløse» sin nevtrale Oldfux, der trods
Navneuligheden spilledes af Ph. som en Henrik, med forbavsende Hurtighed
først til den uanselige Pedant, saa til den buldrende Advokat og
endelig til den underdanige Tysker, og han gjennemførte
Forvandlingen fra Top til Taa: ikke blot Klædedragten og Parykken vare
forskjellige, men hver Figur havde sit Ansigt og sin Stemme. Sit
Mesterstykke i Forvandlingskunst udførte Ph. som Henrik i
«Maskeraden», hvor han i den liden Tamperretskomedie, Henrik agerer
for Leander, uden mindste Kostumehjælp, kun ved sin Stemme,
skabte 4 Personer, hvoraf endog de to talte i Munden paa
hinanden; trods Henriks Livre stode de 4 Personer lyslevende for
Tilskueren, ja saa illuderende gjengav han dem, at han som Dommer
oplæste Kjendelsen «med en Røst saa søvnig og træg og kjedelig,
at Tilskuerne lulledes ind i en Døs, hvoraf Ph. først vakte dem,
naar han som en Raket fór op fra Sædet og var den gamle livlige
Henrik igjen» (Edv. Brandes). Moliéres Scapin i «Scapins
Skalkestykker» holdt Ph. nær op ad sin Henrik, i det han fremstillede
ham som en glat, næsten nystrøgen Pudsenmager, en forslagen
Skjælm, ingen ærkedreven Gavtyv, en vittig Intrigant, ingen
fortvivlet Skalk. Betegnende for hans Fremstilling af disse klassiske
Tjenerroller er det, at Beaumarchais' Figaroer ikke fristede ham
stærkt; han spillede kun den ene (i «Figaros Bryllup») ved nogle
Sommerforestillinger og førte den ikke over paa Theatrets egentlige
Repertoire.

Hos Holberg spillede Ph. uden for Henrik og Arv kun én
Rolle af Betydning: Jeppe paa Bjærget (1851). Han paastod selv
her nøje at holde sig inden for den Skikkelse, hans Lærer
Lindgreen havde fremstillet, og som denne mente kunde føres tilbage
til Holbergs egen Tid; og sikkert stod Ph. ogsaa i de utallige
Enkelttræk paa Traditionens hundred Aar gamle Grund, om han end
med sit Geni gav disse en større, næsten symbolsk Betydning og
samtidig udførte dem videre, gjennemførte dem sikrere og
supplerede dem med ny; derimod turde det maaske være nogen Tvivl
underkastet, om Helhedsbilledet kunde føres lige saa langt tilbage
i Traditionen som Enkelthederne. Efter de overleverede Kritikker
synes det i det mindste, som om tidligere Fremstillere stærkere
eller grellere have fremhævet den kyniske Liderlighed og den fast
indgroede Drankertilbøjelighed, end Ph. og sikkert før ham
Lindgreen gjorde: Ph. dæmpede det frastødende i den første Passion
med Diskretion, og over det hæslige i den sidste bredte han med
sit Vid en humørfrisk Gratie. Ph. gjorde Jeppe med ét Ord
sympathetisk; hele Fremstillingen var anlagt paa at vække Tilskuernes
Medfølelse, derfor gjorde han Jeppe i Baronforklædning komisk og
ikke raa, komisk-forknyt i Sengen og komisk-overgiven ved Bordet,
og derfor gjorde han Jeppe rørende, rørende-skikkelig, hvor han
tog Afsked med Livet, og rørende-forkuet over for Nille. Ph., der
først mange Aar efter Lindgreens Bortgang vovede sig til Jeppe,
havde gjennemarbejdet Rollen til de mindste Enkeltheder, og han
udførte den med en kunstnerisk Sikkerhed og en indtrængende
Forstaaelse, med en livsvulmende Fantasi og en frodig Opfindsomhed, 
der gjorde hans Jeppe til et Mesterværk af allerførste Rang.

Medens Ph.s Virksomhed i den Holbergske Komedie saaledes
var af væsentlig bevarende Karakter, blev han i mangfoldige af de
Stykker, der skreves i hans Theatertid, den grundlæggende, i det
dels Forfatterne dannede deres Figurer over hans Evner, dels han
af intet eller af nogle løse Streger skabte en lyslevende Skikkelse;
han blev i mange Vaudeviller og Lystspil den store Skaber af en
Række Mennesker af Kjød og Blod, hvis strængt korrekte Omrids
han fyldte med en livgivende Gemytsrigdom. Og medens Ph. i
sit klassiske Repertoire gjærne tillagde sine Figurer saa meget Vid
som muligt -- betegnende er det i denne Henseende, at han
gjorde Jeppe til en virkelig vittig Mand --, var Væsensegenskaben
for en stor Del af hans Roller i det nyere Repertoire netop
Dumhed. Han forstod at variere denne fra tykpandet Stupiditet som
hos Niels i «Kjøge Huskors» til elskværdig Naivitet som hos
Klokker Link i «Nej», fra sløv Ubekymrethed som hos Skomager
Tokkerup i «En Spurv i Tranedans» til geskæftig Godtroenhed
som hos Per Qvit i «Pak», fra forlegen Uerfarenhed som hos
Mikkel i «De danske i Paris» til stivnet Uberørthed som hos Lord
Hastings i «Ninon». Naar Dumheden skulde parres med
Elskværdighed, bredte Ph. ofte et barnligt Anstrøg over Figuren, og
denne Barnlighed kunde som hos Ole i «Abekatten» strejfe
Sentimentaliteten. Ph. var aldrig lystigere i sin Komik, end naar han
kunde udlevere til Latteren de narrede, og jo Møgtigere disse
indbildte sig at være, desto ubarmhjærtigere fremstillede han deres
Latterlighed; hans Repertoire tæller paa dette Felt 2 fuldkommen
geniale Figurer: den hastige Politichef Desaunais i «Michel Perrin» 
og den lune Prokurator Barding i «Soldaterløjer». Omvendt kunde
Ph. iklæde den sunde Fornuft et dumladent eller naivt Ydre, f. Ex.
som Henrik i «Den politiske Kandestøber» og Sganarel i «Don
Juan», og han naaede en fuldendt komisk Virkning netop ved
Modsætningen mellem Ræsonnementernes Forstandighed og
Udseendets Taabelighed.

Ph. var sikkert den største Forvandlingskunstner, den danske
Scene nogen Sinde har ejet, og hans Kunst rakte derfor over
endnu mange Karakterfelter: han illuderede lige fuldkomment som
den nøgterne Slubbert August i «Sparekassen» og den romantiske
Tyveknægt Skriverhans i «Æventyr paa Fodrejsen», som den
jordbundne Skolelærer Sørensen i «Intrigerne» og den halv overjordiske
Jerusalems Skomager i «Gjenboerne», han formaaede at udstyre
den snigende Bagvasker Don Bazile i «Barberen i Sevilla» med
en dæmonisk Uhygge og paa den anden Side at gjøre en simpel
Tyveknægt som Robertson i «De deporterede» til en udelukkende
komisk Figur; paa samme Vis kunde han fremstille den halv
afmægtige Gammelmandslystenhed snart i fuldstændig komisk
Belysning (Vinter i «Et Æventyr i Rosenborg Have»), snart med h
æslig Naturalisme (Olifur i «Brama og Bajaderen»).

Ph., der 1861 havde faaet Titel af Instruktør, fejrede 27. Maj
1867 sit 50 Aars Kunstnerjubilæum ; Aaret efter spillede han sin
Klokker Link i «Nej» for 150. Gang. Han stod tilsyneladende
endnu i usvækket Kraft, da han i 1872-73 indgav sin Afskedsbegjæring, 
men umærkelig for alle andre havde hans Hukommelse
ved momentane Brist mindet ham om Alderens Komme; 21. Maj
1873 fandt hans Afskedsforestilling Sted, han optraadte som Henrik
i «Henrik og Pernille», viste sig som Klokker Link i Monologen
«Ja» og fremsagde til sidst en Epilog af F. L. Høedt. Ved sin
Afgang blev han Professor. Senere optraadte Ph. adskillige Gange
ved velgjørende Privatforestillinger, og ved Holbergs 200 Aars
Jubelfest 3. Dec. 1884 stod han atter paa det kongl. Theaters Scene: først
reciterede han den ældre Holbergfremstillers Parti i Festkantaten og
derefter spillede han Oldfux i «Den stundesløse»; endnu en Gang,
ved sin Hustrus 50 Aars Skuespillerindejubilæum 1885, viste han
sig som Arv i «Henrik og Pernille» paa det kongl. Theater, men
hans Spil disse Aftener var kun en mat Afglans af hans geniale
Kunst. -- Ph. gav 3 Gange Gjæsteroller i Norge: 1839 med Wilh.
Holst paa Christiania Theater, 1843 med N. P. Nielsen i Christiania
(4 Uger) og i Drammen (5 Forestillinger) samt 1864 paa Christiania 
Theater, hvor han udførte bl. a. Robert i «Amors Genistreger»,
en Rolle, han først 6-7 Aar senere spillede i Kjøbenhavn.

Ph. var i al sin Gjerning ved Theatret pligtopfyldende og
paapasselig i en ganske særlig Grad; han besad et stærkt Helbred
og var meget haardfør, sjælden meldte han sig syg, og endnu
sjældnere foraarsagede han Forandringer i Repertoiret eller
Standsninger i Theatrets Prøver. Han blev ved det kongl. Theater, 
da Høedt og M. Wiehe udvandrede, og skjønt han saaledes ikke tog
aktiv Del i den store Theaterstrid, tvivlede ingen om, at hans
Sympathi var hos Udvandrerne, men ogsaa da udførte han sin
Theatertjeneste med Flid og Punktlighed. Det harmede ham
derfor i høj Grad, da han i sin høje Alderdom under Læsningen af
Fru Heibergs Erindringer i disses 3. Del fandt Beskyldninger for
af fjendtligt Sindelag mod Heiberg og paa Grund af en Karakterens
Upaalidelighed og Drilagtighed at have tilsidesat den Nøjagtighed,
der for ham var Midtpunktet i hans Theatertjeneste. I en klogt
affattet og velskreven Piece, «Et Nødværge» (1893), tog han til
Gjenmæle; han afviste heri med overbevisende Sindighed denne
Beskyldning i dens Almindelighed, rettede, støttet paa sin
vidunderlige Hukommelse og sine Optegnelser, adskillige Urigtigheder 
i Fru Heibergs Fremstilling og udførte til Slutning en flatterende
Parade mod en uheldig Anmærkning af Udgiveren.

Ph. vedblev efter sin Afgang at følge Theatret med Interesse,
og hindrede end hans svækkede Syn ham i de sidste Aar af
Selvsyn at dømme om den nye Tids Kunst, hørte han gjærne andre
berette om den. Hans Død var let; uden egentlig Sygdom, efter
et kortvarigt Ildebefindende døde han 15. Sept. 1.896 i Kjøbenhavn
i sit mangeaarige Hjem i Rosenborggade.

Ph. var 3 Gange gift: 1. (14. Nov. 1832) med Charlotte f.
Oehlenschläger (f. 21. April 1811 d. 12. Marts 1835), en Datter af Adam O.,
2. (28. Okt. 1839) med Christiane f. Holst (f. 28. Juni 1811 d. 29.
Marts 1841), en Datter af Kancelliassessor, Bogholder i
Kjøbenhavns Kæmnerkontor Chr. H., og 3. (13. Febr. 1846) med ndfr.
nævnte Louise Amalie Petrine f. Petersen. Alle 3 prøvede Lykken
paa Scenen, men kun sidstnævnte fik varig Betydning. Mad.
Charlotte Ph. nød vel paa Forhaand godt af sin Faders Navn,
men hendes Debut som Josepha i «Armod og Højmodighed»
(22. Dec. 1832) og hendes næste Rolle, Fanchon i Syngestykket
af samme Navn, faldt, trods hendes temperamentsrige Personlighed, 
saa tarvelige ud, at Direktionen ikke vilde ansætte hende, 
og 13. April 1833 optraadte hun sidste Gang. Mad. Christiane Ph.
havde inden sit Giftermaal allerede i nogle Aar tilhørt Scenen:
hun debuterede 17. Marts 1835 som Agathe i «Jægerbruden» og
gjorde ved sin stilfærdige Tækkelighed god Fyldest i en Del
Operaroller, men vandt sig intet stort Publikum; hun optraadte sidste
Gang 19. Marts 1841 som Pamina i «Tryllefløjten».

Overskou, Den danske Skueplads IV-VII.
P. Hansen, Den danske Skueplads II-III.
Zinck,  J. L. Phister (1896).
E. Brandes, Dansk  Skuespilkunst S. 287 ff.
Holbergs Komedier, Jubeludg., III.
Illustr. Tid. VIII, 269 ff.; XIII, Nr. 645 f.; XIV, 329 ff.
Nær og Fjern III, Nr. 79 f.
G. Brandes, Kritiker og Portræter S. 94 ff.
Da Capo! II, 65 ff.

Arthur Aumont.



Phister, Louise Amalie Petrine, f. 1816, Skuespillerinde.
Fru Ph. er født 21. Jan. 1816 i Kjøbenhavn; Faderen,
Naalemagermester William Valerius Petersen, efterlod ved sin Død Moderen,
Marie Christine f. Andersen, i meget trange Kaar; dels for at
hjælpe paa disse, dels af ungdommelig Theaterlyst henvendte den
18aarige Louise sig til Syngemester Siboni om Ansættelse som
Koristinde ved det kongl. Theater. Siboni, der øjnede dramatiske
Anlæg hos hende, vakte Ægteparret N. P. og Anna Nielsens Interesse 
for den unge Pige, saa at hun ikke blot kom til at nyde godt
af Mad. Nielsens Instruktion i Skuespilkunst, men endog optoges i
det Nielsenske Kunstnerhjem. 10. April 1835 debuterede Jfr.
Petersen som Anna i «Fornuftgiftermaalet» og virkede derefter uafbrudt
-- fra 13. Febr. 1846 som ovfr. nævnte J. L. Phisters Hustru -- 
i 2 fulde Menneskealdre paa den danske Skueplads; hun optraadte
sidste Gang 28. Maj 1895 som Mad. Rust i «Sparekassen».

Fru Ph.s største Betydning som Skuespillerinde er, at hun ved
sin Mands Side levendegjorde en Holbergsk Pernille, hans Henrik
næsten jævnbyrdig. I god Samstemning med denne skiftede hendes
Pernille hverken Sind eller Skind, hverken Klædedragt eller Ansigt,
end sige Ungdom og gode Sæder efter de forskjellige Komediers
vexlende Pernillekarakterer. Hun var vims og adræt i sine
Bevægelser, frisk og glat i sit Ansigtsudtryk, ung og frejdig i sit
Humør, ren og pillen i sin Paaklædning, snarraadig og rap i sin
Tanke, klog og klar i sin Tale, nøjagtig paa samme Vis, hvad
enten Pernille var den tro Kammerpige som i det «Det lykkelige
Skibbrud» eller en Jomfru Løs-paa-Traaden som i «Julestuen», en
kjærlig Legesøster som i «Pernilles korte Frøkenstand» eller en
nævenyttig Koblerske som i «Jacob v. Thyboe». Hendes Pernille
var en i sin Drilagtighed elskværdig Husnisse, derfor vare hendes 
bedste Pernilleroller dem, hvori hun under Forklædning kunde
kjøre i Ring med sine Medmennesker, snart spille Fatter paa
Næsen (Pernille i «Den stundesløse»), snart dyppe Narren i sit
eget Fedt (Marthe i «Jean de France»), medens hun samtidig med
trofast Hjærtelag bistod sin Jomfru i hendes Kjærlighed.

I den sidste Snes Aar af sin lange Theaterbane gik Fru Ph.
ind i Magdelonefaget; hun bevarede her den sidst fra Fru Sødring
overleverede Form, om end hun noget forgrovede Stregerne og
karikerede Latterlighederne; betegnende er i saa Henseende, at
hendes bedste Figurer i det ældre Holbergske Repertoire var den
travesterede Harlekins usynlige i «De usynlige» og den trods sin
Alder giftesyge Fru Terentia i «Den forvandlede Brudgom», som
hun, selv nær Støvets Aar, skabte med fast ungdommeligt Humør.
Af hendes Holbergroller kunne endnu nævnes Nille i «Erasmus
Montanus» og Moderen i «Den pantsatte Bondedreng» for den
inderlige Troværdighed, hvormed hun fremstillede disse
Bondemødres forknytte Indskrænkethed.

Uden for Holberg har Fru Ph. spillet et omfattende Repertoire 
i Lystspil og Vaudeviller; hun har her med haardhændet,
næsten mandhaftig Komik latterliggjort en Række ugifte og
giftesyge, bittersøde og galdegule, helst halvgamle Jomfruer eller 
simple Madammer; en enkelt Gang har hun som en gammel Dame -- 
Hertuginden i «Hvor man kjeder sig» -- talt den sunde Fornuft
paa én Gang komisk og myndig. -- Fru Ph. naaede som
udøvende Skuespillerinde at fejre saa vel 50 som 60 Aars Dagen for
sin Debut; paa den første (1885) modtog hun Fortjenstmedaillen i
Guld.

Overskou, Den danske Skueplads V-VII. 
P. Hansen, Den danske Skueplads II-III. 
Holbergs Komedier, Jubeludg., III. 
E. Brandes, Holberg og hans Scene S. 226 ff. 
Illustr. Tid. XXVI, Nr. 27; XXXVI, Nr. 29. 
Den ny Tid 9. April 1885. 
Nutiden VII, 163 f.

Arthur Aumont.



Phønixberg, Poul Johannes, o.1679-1729, Bogtrykker, 
er sandsynligvis af tysk Herkomst. Han maa have tumlet sig i flere
Livsstillinger. En Tid skal han have holdt et berygtet Hus i
Hamborg, hvorfor han blev forvist. Holberg kalder ham Øltapper
paa Landet og afskediget Bøsseskytte. Fra 1710 optræder han i
Kjøbenhavn som frugtbar Visemager, der helst rimer om Tidens
Krigsbegivenheder. Omtr. 1720 fik han ved Laan anlagt et
Bogtrykkeri, der ikke benyttedes saa lidt. Holberg lod ham trykke
de 2 første Tomer af Komedierne, som Ph. saa optrykte 1725 tvært 
imod «Eder og skrevne Reverser». Holberg anlagde ikke Sag
imod ham, men forevigede ham i 3. Tomes berømte, vittige
Dedikation til Ph. og Hustru. Det første danske Vittighedsblad
eller rettere Smudsblad, Maanedsbladet «Den forkerte Mercurius»,
Jan. 1726-Sept. 1728, skylder ham sin Tilværelse. Faa forblommet
Maade i en Avises Form raillerer det med Dagens Begivenheder.
Løjerne ere plumpe og raa, ikke altid uvittige, Æmnet mest hentet
fra de lavere Klassers Liv. Med Bladet fulgte «Det ny indrettede
The- og Kaffehus» af novellistisk, mest slibrigt Indhold. Ph.
kæmpede til det sidste med trange Kaar, Bogtrykkeriet forgik ved
Branden 1728, han døde Aaret efter (begravet 8. Avg.). Hans
Hustru begravedes 16. April 1754, 84 Aar gammel.

Hist. Tidsskr. 3. R. II, l ff. 259. 
(Norsk) Hist. Tidsskr. II, 292. 
Holbergs Komedier, udg. af J. Martensen, I, 224 ff. 
P. Stolpe, Dagspressen i Danm. IV, 156 ff.                                                                                  

P. Stolpe.



Piehl, Nicolaus Christian Heinrich, 1819-92, Elektriker,
Søn af Premierlieutenant, Toldbetjent Johann Heinrich P. og
Christine Marie f. Schou, født i Kjøbenhavn 5. Sept. 1819, var 1838-48
Lieutenant i Vestindien, fik 1853 Ansættelse som Telegrafist, først
i Nyborg, senere i Helsingør; fra 1856-67 var han Telegrafbestyrer
i Aalborg. Han har Fortjenesten af her i Landet at have indført
elektriske Ure, som han konstruerede i Forbindelse med Destouche
i Paris. 1866, medens han var ansat i Aalborg, drog han til
Rusland, men vendte tilbage her til og døde i Kjøbenhavn 5. Jan. 1892.
Foruden nogle ganske interessante «Skitser af en Tur til Vestindien»
(1849) har P. udgivet 2 Skrifter om Telegrafen og dens Brug (1853
og 1856). Han var gift med C. Elise f. Roeskilde, Datter af
Sognepræst T. D. R. i Kjøge.

Erslew, For f. Lex.

C. Christiansen.



Pihl, Abraham, 1756-1821, Præst, Astronom, født 3. Okt. 
1756 i Gavsdal, hvor Faderen, Andreas P. (f. 1726 d. 1781), var
Sognepræst. Moderen, Martha Christine f. Flinthoug (d. 1769), var
dennes første Hustru. Han deponerede 1778, fik Attestats 1783 og
blev allerede Aaret efter udnævnt til Sognepræst i Lund ved
Flækkefjord, væsentlig efter Anbefaling af Professor Thomas Bugge,
der med Berømmelse omtalte hans mathematiske Kundskaber og
navnlig hans Dygtighed til at foretage astronomiske Observationer.
Han paatog sig da ogsaa efter kongl. Resolution af 25. Marts 1785
Forpligtelse til at «anstille astronomiske Observationer til Breddes og 
Længdes Bestemmelse» med Instrumenter, han selv havde forskaffet
sig. Professor Bugge gjorde hans Observationer bekjendte i
Udlandet, og han havde endog den Ære at blive nævnt med Hæder
af den kongelige Astronom i Paris Mechain. Han blev da ogsaa
paaskjønnet og allerede 1789 forflyttet til Vang paa Hedemarken,
et af Norges største og skjønneste Præstekald. Her blev han 1803
Provst over Hedemarken. Han fortsatte sine astronomiske Observationer, 
ligesom han fabrikerede Kikkerter, Ure, Thermometre m. m.
ved Siden af sin præstelige Gjerning, der under al denne rige
praktiske Virksomhed aldrig havde hans fulde Interesse. Pavels,
der tilbragte en Tid hos ham for at forberedes til Examen
philosophicum, omtaler ham som en Mand, der havde taget Bastholm
til Mønster, og Biskop Hagerup roser ham som en retsindig og
forstandig Lærer, der arbejdede med Duelighed, Flid, Forsigtighed
og Visdom. Han døde paa Hjemrejsen fra sit Annex, hvor han
havde holdt Gudstjeneste, 20. Maj 1821 og blev begravet ved den
Kirke, hvis Bygmester han selv havde været. -- Gift 1784 med
Anna Cathrine Neumann (f. 6. Marts 1764 d. 29. Sept. 1850), Datter
af Jacob N., Ejer af Hassel Jærnværk (f. 1721 d. 1777), og
Magdalene Cathrine f. Edler (f. 1734 d. 1799).

Halvorsen, Norsk Forf. Lex.

D. Thrap.

-- A. Pihl var fra 1785 astronomisk Observator i Norge, hvor
han bestemte mange Steders geografiske Længde og Bredde. Hans
Instrumentsamling var bekjendt som fortrinlig, i det han selv var
begavet med mekanisk Smile. I Videnskabernes Selskabs Skrifter
IV (1805-6) findes af ham «Om Kronometerets Anvendelse til at
finde den geografiske Længde paa det faste Land». 

C. F. Pechüle.



Pihl, Ole, 1766-1834, Præst, Handelsmand, fødtes i Gavsdal 
1766 (døbt 2. Juni) og var Broder til ovennævnte Provst Abraham P.
Han gik i Roskilde Skole, blev privat dimitteret 1786 og fik
Attestats 1788. Han blev derpaa Amanuensis hos Biskop Schmidt i
Oslo til 1790, da han blev personel Kapellan hos Broderen i Vang.
1792 blev han resid. Kapellan i Christiania. Efter 1807 at have
faaet Titel af Professor fik han 1809 Afsked, som det hed
paa Grund af svækket Helbred, men i Virkeligheden paa Grund
af Rygtet om et misligt Forhold til en anden Mands Hustru,
hvilket han selv maatte erkjende for begrundet. Han fik imidlertid
beholde Professortitelen, Brugen af det hans Embede tilliggende  
Enkesæde samt en betydelig Pension af Eftermanden, som han
dog ikke hævede, før han (1818) blev syg.

P. var som Broderen anlagt for det mathematiske og praktiske, 
og det lykkedes ham ved flere Opfindelser til Forbedring af
Artilleriets Kjøreredskaber at komme i Forbindelse med Kronprinsen,
der gav ham Løfte om Professortitel og Tilladelse til at henvende
sig til ham privat. Paa Enkesædet Hasle drev han et Teglværk
og blev her atter Opfinder, af en Glassur, der antoges at have
adskillige Fortrin for den hollandske. Interessen for Næringslivets
Opkomst bragte ham til 1800 at stifte en Søndagsskole, hvor
Haandværkssvende fik Undervisning i Tegning, Regning og Skrivning 
-- alt paa hans Bekostning. Han mente nu (1804), at han
turde søge Kronprinsens gamle Løfte opfyldt, hvad han dog først
fik 1807, efter at en Proces om en -- formentlig -- mindre lovlig
Skovhugst var endt med hans Frifindelse. Efter sin Afskedigelse
gav han sig ganske hen til sin praktiske Bedrift, tog 2 Aar efter
(1811) Borgerskab som Grosserer og drev Kornhandel. At han
senere skulde have været Berider, er ikke rigtigt. 1818 blev han
ramt af en Sygdom, der holdt ham fængslet til Sygelejet i 16
Aar til hans Død, 24. Juli 1834. Gift 1790 med Anna Cathrine
Holm (f. 11. April 1769 d. 25. Marts 1819), Datter af Peder H. og
Anna Laurentia f. Hvass.

(Norsk) Hist. Tidsskr. 3. R. I, 378.

D. Thrap.

 o.1729-1765, Sorenskriver, Forfatter">

Pihl, Ole Stockfleth, o. 1729-1765, Sorenskriver, Forfatter,
Søn af Kapitajn ved 1. oplandske Infanteriregiment Johan Wibe P.,
der 1728 blev gift med Isabella Margrethe (Olsdatter) Stockfleth.
Han er uden Tvivl født i Gudbrandsdalen og blev Student 1745.
1748 var han Alumnus paa Regensen og 1760 paa Borchs Kollegium,
til hvilke Tider han udgav et Par smaa Disputatser af mindre
Betydning. I 1749 laa han i Fejde med C. Y. Eilschov og C. P.
Rothe, hvis Arbejder han havde kritiseret. Han studerede
Statsøkonomi og udgav 1757 en Piece med Titel «Ringe Tanker om
Landvæsenet, Tarvelighed og nyttige Fabrikker», hvori han stærkt
fremhævede Agerbrugets Betydning, medens han stillede Fabrikkerne
i anden Linje, ligesom han var Hovedforfatter af den 1757-58 hos
L. H. Lillie maanedlig udkommende «Økonomisk Journal» og i
nogle Aar Redaktør af den Berlingske lærde Tidende. 1762 blev
han Professor i Økonomi ved Kjøbenhavns Universitet, foreløbig
uden Løn, hvorfor han 1764 ansøgte om Guldalens Sorenskriveri i 
Throndhjems Stift ved Siden af sit Professorat, som han imidlertid
maatte opgive, da han udnævntes til Sorenskriver, men han erholdt
dog paa Grund af sin slette økonomiske Stilling i 2 Aar de 200 Rdl.,
hvortil han ved Universitetet vilde være rykket op. Han afgik
allerede ved Døden 28. Juli 1765, vistnok ugift.

Worm, Lex. ov. lærde Mænd. 
Nyerup, Lit. Lex. 
Holm, Danmark-Norges Hist. 1720-1814 III, 2, 148.

H. J. Huitfeldt-Kaas.



Piil, Christian Actonius Theodorus, 1804-84, Kemitypist,
er født 20. Jan. 1804 paa Løjtved ved Svendborg, hvor Faderen,
Rudolf Frederik P., var Forpagter; Moderen var Else Birgitte f.
Nyholm. Han blev Guldsmed og nedsatte sig som saadan i
Aarhus. Men da han fik en Tommelfinger knust i et Valseværk,
kunde han ikke længer arbejde i sit Haandværk, og han, der allerede 
tidligere havde givet sig af med at opfinde, begyndte nu at
arbejde paa at tilvejebringe Raderinger i Sinkplader, der ved en
Slags kemisk Behandling kunde blive brugbare til Trykning i
Bogtrykkerpressen. Han naaede Maalet, og 1842 fik han af
Industriforeningen i Kjøbenhavn en Anbefaling, der indbragte ham en
Belønning fra Christian VIII. 1843 flyttede han til Kjøbenhavn.
Her udstillede han paa Industriudstillingen i 1844 og paa
Charlottenborg 1845, det første Sted sammen med Kobberstikkeren P. C.
Schøler, Opfinderen af den saakaldte Stylografi. Men derpaa drog
han til Tyskland. 1846 arbejdede han i Leipzig, 1849 trykkede han
Banknoter i Chemnitz, 1851 forsøgte han i Statsbogtrykkeriet i Wien
at ætse Daguerreotypier til Brug i Bogtrykkerpressen osv. 1855
vendte han tilbage til Kjøbenhavn, hvor han begyndte Udgivelsen
af et Maanedsskrift, men væsentlig virkede som Fotograf. 1858
udstillede han paa Charlottenborg sammen med en Søn et Blad i
saakaldet Hyalografi, 1861 udgav han en fotografisk Haandbog
(2. Udg. 1864). Fra 1867 levede han hos sin nævnte Søn, der
havde nedsat sig som Fotograf i Christianstad (Sverige). Hos ham
døde han 2. Okt. 1884. -- 12. Juni 1832 havde han ægtet Jensine
Zarette Lindbom (f. 1807 d. 1853).

Skand. Bogtrykker-Tid. 1875, s. l67 ff.
Weilbach, Nyt Konstnerlex.

C. Nyrop.



de Pilloy, Frederik Daniel, --1755, Skuespiller. 
I Slutningen af Frederik III's Regering fandtes ved det danske Hof en
Dansemester (&#596;: Solodanser) Daniel Pilloy; han døde 1679 i
Kjøbenhavn, og hans Bestilling gik i Arv til hans Søn Frederik, der 
senere (fra 1704) træffes som Dansemester i den franske Hoftroup.
Han synes at have staaet i særlig Gunst hos Frederik IV, og 1728
ophøjede denne F. P. i den danske Adelstand, maaske for at han
under en Arvesag i Frankrig kunde optræde med større Virkning;
han døde 5. Marts 1729 i Frankrig. Han var gift 2 Gange, den
ene Gang (21. Nov. 1686) med Anna Gornelia Coffre var Moder 
til Frederik Daniel de P., der fødtes i Kjøbenhavn og døbtes 
26. Jan. 1702. F. D. P. træffes første Gang, da de 
danske Aktører 1722 aabnede deres Theater i Lille
Grønnegade: han var her en af Trouppens fornemste Medlemmer.
Han, der i Modsætning til de andre ikke var Student, spillede
Elskere, Kavallerer og Lapse samt var den første Barselkone i
Holbergs «Barselstuen». Traditionen har opbevaret en Anekdote,
hvorefter P. har spillet Elskerne med hidsigere Livfuldhed eller
inderligere Optagenhed, end det senere blev klassisk Stil. P. har
sagtens taget i Arv fra sine Forfædre en naturlig Anstand, der vel
gav hans Elskere og Kavallerer en klædelig Elegance, medens han
paa den anden Side synes at have kunnet drive den ud i Naragtighed, 
i det mindste nævnes Jean de France som en af hans Hovedroller; 
at netop P. valgtes til Barselkonens Fremstiller, synes at
fortælle om en fin og sympathisk Skjønhed. P. var den eneste af
de danske Aktører, der blev trofast ved Grønnegade-Scenen i dens
6 Leveaar (1722-28); senere tog han Del i Montaigus Bestræbelser
for Theatrets Gjenaabning (XI, 469), og da disse mislykkedes, har
han vistnok i nogle Aar søgt Lykken udenlands paa tyske og
franske Theatre, men uden Held, og vendte tilbage til Kjøbenhavn,
hvor han i 2 1/2 Aar tjente hos Traktør Tujon og senere 3-4 Aars
Tid var i Kompagni med en anden Traktør, Cardinal. 1741 fik P.,
der var gaaet over fra Katholicismen til den lutherske Lære, og
Anna Floren, en Datter af afdøde Vinhandler Lennard F., -- de
agtede at gifte sig -- kongl. Bevilling til «at handle med Vin og
Brændevin i store og smaa Partier i og uden for Huset» imod en
Afgift til Vinhandlerlavet; det hedder i P.s Ansøgning, at han paa
Grund af sine Øjnes Svaghed ikke har kunnet gjøre Svendestykke
til Optagelse i Vinhandlerlavet. Da de danske Komedieforestillinger
atter begyndte, var P. virksom ved deres Iscenesættelse, og han
blev Medlem af den første Direktion (1747); han, der da synes at
have været en velstaaende Mand, søgte at drage den størst mulige
Fordel af dette sit ulønnede Embede; saaledes fik han, da
Vinkjælderen under det nye Komediehus paa Kongens Nytorv var 
færdig (1749), sig denne overdraget «til Forsøg om, hvad Næring
derudi kan haves»; han beholdt den, indtil han ved Udgangen af
1750-51 udtraadte af Direktionen. P., der havde «Direktionen
over den danske Trouppe ved Aktionen i Skuespillene og deres
Repetitioner, Rollernes Uddeling og Dragterne», har utvivlsomt ved
Siden af at mele sin egen Kage været den unge danske Skueplads
til megen Nytte. P. døde 3. Febr. 1755 i Kjøbenhavn, han var
da blind og efter Kirkebogen 53 Aar gammel; hans Hustru
overlevede ham og fortsatte hans Vinkjælder i Højbrostrædet, indtil
hun i Sept. 1757 blev erklæret fallit; hun døde 1781.

Arthur Aumont.

 1712(1713?)-93, Maler">

Pilo, Carl Gustaf, 1712(1713?)-93, Maler, Søn af Maleren 
Olof P. og Beate f. Sahlstedt, blev født paa Gaarden Göksäter i
Runtuna Sogn, Sødermanland, 19. Marts 1712 (eller 6. Marts 1713).
Den gamle Fader, som vilde føre Sønnen frem ad de studerendes
Vej, gav kun efter stærk Modstand efter for Sønnens ubetvingelige
Lyst til at blive Maler og satte ham i Lære hos en den Gang
vel anset, nu ganske forglemt Maler Crisman i Stockholm. Den
unge P. besøgte nu Akademiet der, malede, saa godt han kunde,
for at friste Livet og havde i sin Egenskab af Svend hos Crisman
saa mange Batailler med Malerlavet i Stockholm, der vilde have
ham tiltalt som Bønhas og Løsgænger, at han til sidst forlod
Sverige og gik til Wien (1734). Efter 2 Aars Ophold i denne By
vendte han hjem til Sverige og slog sig ned i Skaane, hvor han
snart vandt Navn som habil Kontrafejer og malede en Del for den
Skaanske Adel, saaledes et stort Familiebillede for en Enkegrevinde
Lewenhaupt. Efter nogle Aars Forløb drog han til Kjøbenhavn
(1741), hvor han hurtig opnaaede at blive Ridsemester 
(&#596;: Tegnelærer) for de kongelige Pager og Landkadetterne, og hvor det
lykkedes ham at vinde Admiral, Grev Danneskjolds Yndest, i hvilken 
høje Herres Galleri han nu flittig studerede. Det bedrøvelige
Akademi, som under Mianis og le Clercs Ledelse sad med sin
halve Snes Lærlinger i Enken Lyders' Hus, støttede han ved selv
at tegne og undervise i Tegning der, ligesom han ogsaa nogle Aar
senere syslede med en Plan til Akademiets «Forbedring». Samtidig
malede han en Del Portrætter, deriblandt et af Kronprinsesse
Louise, fik 1745 en kongelig Aarpenge af 500 Rdl. K. - en den
Gang betydelig Sum - og blev 1747 kongl. Hofmaler. Han
blev ogsaa en Del Aar senere Ridsemester for Kronprins Christian
(VII), Da den hendøende Kunstskole under Eigtveds Avspicier 
vaagnede til nyt Liv, var P. den ene af de 4 første Professorer,
der ansattes ved Akademiet (1748), og da dette endelig langt om
længe havnede paa Charlottenborg, var det P., som der holdt Talen
til Hans Majestæt ved Akademiets Indvielse 30. Marts 1754.

Faa Dage efter fjærnedes den fortjente Eigtved. Under den
myndige Salys Direktorat havde P. kun ringe Indflydelse paa
Charlottenborg; men da Saly 1771 nedlagde Direktoratet, blev P. hans
Eftermand. For at skaffe Akademiet en mægtig Beskytter
foranledigede P., at Arveprins Frederik udnævntes til Præses (1772),
men da Præses første Gang indfandt sig i Akademiet paa dettes
Stiftelsesdag, holdt P. ikke den sædvanlige Hyldingstale til Prinsen,
hvad denne næppe har glemt P. Det er da ogsaa øjensynligt, at
P. fra Tiden omkring Struensees Fald ikke mere var i Naade paa
de høje Steder, og han, som var en stolt Mand med stærk Selvfølelse, 
har mulig undertiden stødt de store og mægtige for Hovedet
ved djærv Optræden. Det lykkedes ham dog endnu at frelse
Charlottenborg -- hvor P. havde Embedsbolig -- for Akademiet, da
meget indflydelsesrige Personer vilde have Kunstakademiet ud af
Slottet. Da kort efter Gustav III sendte P. Ridderkorset af den
nystiftede Vasaorden, søgte og fik P. Christian VII's Tilladelse til
at anlægge og bære denne Dekoration og i Tilgift et tilsyneladende
hjærteligt Lykønskningsbrev fra Guldberg, men 2 Maaneder efter
affordrede Regeringen ham barsk en Erklæring om og Redegjørelse
for den Riddered, han havde aflagt til den svenske Konge, og
som man vel fandt utilbørlig for en Embedsmand i Kongen af
Danmarks Tjeneste. P. afgav de forlangte Oplysninger og fik
derefter Ordre til inden 24 Timer at rejse til Gottorp og male Prinsen
af Hessen og dennes Familie. Men da det var almindelig bekjendt,
at nævnte Prins stod i Begreb med at afrejse til Norge, saa P. i
denne Ordre et odiøst Forsøg paa at fjærne ham fra det Akademi,
hvis Leder han var, og hvis maaske for nidkjære Talsmand han
havde været, og paa helt og holdent at blive ham kvit. Dette
har dog næppe været Magthavernes Mening, men P., der følte sig
dybt saaret, forlangte strax sin Afsked af Kongens Tjeneste, hvad
Monarken i høj Grad tog ham ilde op, og fik den og endda en
Pension af 300 Rdl. K., men tillige -- skriver han senere til Gustav III
-- «blev jeg forvist Danmark». Og da Akademiet var samlet
28. Sept. 1772 og ventede paa sin Direktør, indløb der Skrivelse
fra Præses, at Akademiet havde at vælge en ny Direktør i Steden
for P., som var afskediget. 

P., der, som der meldes, snart skal have angret sin Overilelse
og 1773 gjennem det danske Udenrigsministerium have indledet
Underhandlinger om at vende tilbage til Kjøbenhavn, gik til
Helsingborg, der fra til Stockholm, hvor Gustav III modtog ham med
aabne Arme, og bosatte sig derpaa i Nykøping. 1775 blev han
Medlem af Akademiet i Stockholm og 1778 dettes Direktør. Han
døde i Stockholm 2. Marts 1793, barnløs. Han havde været 2
Gange gift. Hans første Ægteskab ophævedes 1747, da det kom
for en Dag, at Konen, Eva Marie f. Malmgren, var skyldig i
Bigami; 1749 ægtede han Charlotte Marie Dorothea Desmarez,
Søster til Almers Hustru og født i Kjøbenhavn af franske Forældre.

Som Kunstner var P. hovedsagelig Portrætmaler -- skjønt hans
Billeders Portrætlighed er bleven meget omtvistet -- og overvættes
frugtbar. Utallige ere de Billeder, store og smaa, han fra 1748 til
henad 1770 malede for det danske Hof, af Frederik V, Dronningerne
Louise og Juliane Marie, Christian VII, Caroline Mathilde osv., i
Brystbilleder, Knæstykker, hel Figur, til Hest; disse Malerier
anvendtes mest som kongelige Gaver til fyrstelige Personer og høje
Herrer. Desuden malede han talrige Portrætter af Adelspersoner,
Diplomater, ansete Embedsmænd og kjøbenhavnske Borgere, som
af den russiske Gesandt Korf, af A. G. Moltke, Joh. L. Holstein,
Enevold Ewald, et Par Akademiprofessorer osv., og mange ere
uden Tvivl de Arbejder af P., som endnu findes i gamle
kjøbenhavnske Patricierhuse. Endog helt ned til den i de Dage lidet
estimerede Skuespillerstand naaede hans frugtbare Pensel, han
malede saaledes det bekjendte Portræt af Aktricen Caroline Thielo.
Han maa, efter hans Produktion at dømme, have malet med
overordentlig Lethed; hans Billeder ere dog ikke Mesterværker, der er
ikke altid tilstrækkelig Kraft og Dybde i Farvegivningen, derimod
ofte kjedelige graaliggrønne Toner i de tilbagetrædende Partier af
Kjøddelene; bedst ere uden Tvivl enkelte af hans Portrætter, som
Biehls paa Charlottenborg. Han malede ogsaa Genrebilleder i de
bedste hollandske Mesteres Smag, Blomster og Fugle osv. Hans
sidste (ufuldendte) Arbejde var det store «Gustav III's Kroning»,
paa Drottningholm.

Kjøbenhavns Skilderi 1829, S. 715 ff. 
Rahbek, Erindr. I, 132 f. 
Estlander, De bild. konsternas hist. 
Thiele, Kunstakad. og Heststatuen. 
Meier, Wiedewelt.
Samme, Fredensborg. 
Tilskueren 1886, S. 522 f.

F. J. Meier.



Pilt, Jens Mortensen, d. 1595, s. Mortensen (XI, 477).



Pincier, Johann Ludwig, d. 1730, s. v. Kønigstein (IX, 636).



Pingel, Christian, 1793-1852, Geolog, er født 20. Febr. 1793
i Kjøbenhavn, hvor Faderen var Detailhandler. Efter at være bleven
Student 1810 fra v. Westens Institut studerede han ved Kjøbenhavns
Universitet, hvor han 1811 tog den filologisk-filosofiske Examen og
i Efteraaret 1813 den juridiske Examen. 1814 rejste han til
Tyskland, hvor han i 3 Aar studerede Filosofi og Naturvidenskab ved
forskjellige Universiteter og i 1817 blev Dr. phil. ved Universitetet
i Jena. Efter et kort Ophold i Hjemmet vendte han i Foraaret
1818 tilbage til Tyskland og berejste 1818-20 i geologisk Øjemed
de mellemtyske Bjærgegne, Schlesien og Galizien. Ogsaa efter sin
Hjemkomst i 1820 gik han paa ny paa geologiske Udflugter, baade
i Danmark, Norge og Sverige. De vundne geologiske Erfaringer
fra disse Ture nedlagde han i et Par Artikler i «Tidsskrift for
Naturvidenskaberne» IV og V. Den vigtigste af disse, «Om Diluviet
og Alluviet i det nordlige Jylland» (1827), viser et for sin Tid
ualmindelig klart Syn paa de løse Jordlag, og det kan beklages, at P.
ikke mere fik Lejlighed til at dyrke disse Studier af Jordlagene fra
de seneste Tidsperioder, hvortil han utvivlsomt besad usædvanlig
gode Forudsætninger. Den dominerende Stilling, som Forchhammer
næsten samtidig med P.s Fremtræden tiltvang sig paa alle
Geologiens Omraader i Danmark, har sikkert virket som Hemsko paa
P., der med sin indesluttede, beskedne Natur kun var lidet skikket
til at hævde sine Meninger over for Forchhammer. 1828 afrejste P.
til Grønland, hvor han forblev til Efteraaret 1829. I sin Fraværelse
blev han ansat som mineralogisk Assistent ved det kongl.
naturhistoriske Musæum, hvor han 1842 blev forfremmet til Inspektør og
1847 til Overinspektør.

Om forskjellige geologiske og arkæologiske Iagttagelser, udførte
under P.s Rejse i Grønland, foreligger der i Videnskabernes
Selskabs og i Oldskriftselskabets Tidsskrifter adskillige Afhandlinger.
En af de bedste er utvivlsomt «Om den af Porfyrgange
gjennembrudte røde Sandsten i det sydlige Grønland» («Vidsk. Selsk.s
naturvidsk. Afhandl.» X, 1843), hvori han giver en Beskrivelse af
de i Sydgrønland forekommende mægtige Sandstenslag, hvis
geologiske Alder P. dog lige saa lidt som senere Undersøgere var i
Stand til at bestemme. Den Iagttagelse, der dog i sin Tid vakte
størst Opmærksomhed, fremkom i en Meddelelse «om Sænkningen
af Grønlands Vestkyst» paa det skandinaviske Naturforskermøde i
1840. Han havde allerede nogle Aar forud oplyst Lyell om disse
mærkelige Sænkningsfænomener, og dette formentlige Modstykke 
til Skandinaviens Hævning blev af Datidens filosoferende Geologer
grebet med Begjærlighed. Nyere grønlandsrejsende have ganske
vist benægtet Rigtigheden af P.s Slutninger, uden at der dog er
bragt større Klarhed til Veje, og uden at det har været muligt at
rokke ved Rigtigheden af selve de af P. udførte omhyggelige
Iagttagelser. Ogsaa maa nævnes P.s udførlige og omhyggelige
Afhandling: «Om de vigtigste Rejser, som i nyere Tider ere
foretagne fra Danmark og Norge for igjen at opsøge det tabte
Grønland og at undersøge det gjenfundne» («Grønlands hist.
Mindesmærker» III, 1845). P. blev Medlem af Videnskabernes Selskab
1842. Han døde 22. Dec. 1852 i Kjøbenhavn. I 1832 blev han
gift med Ophelia Drewsen (f. 1801), en Datter af den bekjendte
Joh. Chr. D. (IV, 340); hun overlevede ham i mange Aar (d. 1895).

Erslew, Forf. Lex.

K. Rørdam.



Pingel, Jacob Christian, 1718-82, Præst, blev født 10. Marts
1718 i Nyborg. Hans Fader, Lieutenant Christian P., døde i hans
Barndom; Moderen hed Mette Sophie f. Eckleff. Efter Faderens
Død blev han sendt til Helsingørs Skole, hvorfra han dimitteredes
1740. Han fik Attestats 1743 og blev Aaret efter Kapellan ved
Mariekirken i Helsingør. Samtidig ægtede han Marie Elisabeth
Winding, med hvem han fik 12 Børn. 1755 udnævntes han til
Præst ved Frue Kirke i Aarhus og Provst i Ning Herred. Her fra
kom han 1760 til Sorø som Professor i Theologi ved Akademiet
samt Sognepræst og Provst i Alsted Herred. Fra disse Embeder
kaldedes han 1764 til Stiftsprovstiet i Odense. Hidtil havde han
nydt stor og almindelig Agtelse i sin ansete Stilling. Da forløde
mere og mere højrøstede sørgelige Rygter om grov Usædelighed
fra hans Side. Han vovede i Begyndelsen i stærke Udtryk at
paaberaabe sig sin Uskyld; men da Uvejret samlede sig over hans
Hoved, tilskrev han i Sept. 1773 Kongen med Bøn om Naade,
i det han vedgik sin Skyld. Han suspenderedes, og Provsteret
blev nedsat. Først 16 Maaneder efter faldt Dommen, der lød paa
Embedsfortabelse og Retten forbrudt til at bære gejstlig Dragt.
Sagen gik til Højesteret, som i Okt. 1775 stadfæstede Provsteretsdommen. 
Luxdorph har antegnet i sin Skrivkalender, at P. hin
Dag, da Dommen faldt, selv var oppe i Højesteret om Formiddagen
og hørte sin Bestemmelse og om Aftenen paa Komedien og saa
«Tartuffe». Mærkeligt nok blev han efter sin Afskedigelse boende
i Odense, hvor han døde 31. Maj 1782. Nogle ubetydelige Skrifter 
i religiøs og pædagogisk Retning, mest Oversættelser fra Tysk,
udgav han efter sin Domfældelse.

Bloch, Den fyenske Geistligheds Hist. I, 694 ff.; II, 139 f. 
Additam., Fol., Nr. 103 paa Univ. Bibi. i Kbh. 
Kirkehist. Saml. 4. R. IL, 385. 
Nyerup, Lit. Lex.                                                                                   

A. Jantzen.



Pingel, Jacob Claudius, 1824-98, Advokat og Bladredaktør,
Søn af Byfoged og Stiftsskriver i Rønne, Herredsfoged i
Vesterherred, Kancelliraad Jacob Claudius P. (f. 3. Marts 1784 d. 28. Juni
1835) og Janusine Christine f. Arboe (f. 7. Jan. 1789 d. 18. Avg. 1836),
var født 12. Febr. 1824 i Rønne, blev 1844 privat dimitteret, tog
1852 juridisk Examen i Flensborg og beskikkedes 1855 til
Underretsadvokat i Sønderborg. 1867 fratog den preussiske Regering
ham Advokatbestallingen paa Grund af Edsvægring, og han
oprettede da 1868 Bladet «Dybbølposten», i hvilket han med
Dygtighed forfægtede Sønderjydernes Ret til fri Afstemning, og en
Boghandel i Sønderborg. 1875 opgav han begge Dele og flyttede til
Kjøbenhavn, hvor han 1876 beskikkedes til Klasselotterikollektør.
1879 udgav han «Pragfredens Artikel V og Traktaten af 11. Okt.
1878», og under den politiske Strid i Firserne skrev han
«Brændende Spørgsmaal» (1883), «Provisoriet» (1885), «Om foreløbige
Love» (1885) og «Venstres sidste Skanse» (1887), i hvilke Skrifter
han indtog et yderligt Højrestandpunkt og udtalte sig stærkt for
provisoriske Finansloves Grundlovmæssighed. Han døde 18. Jan.
1898. Efter at være skilt fra sin første Kone ægtede han 8. Nov.
1861 Anna Henrichsen (f. 2. Juli 1837), Datter af Skibstømrer
Asmus H.

H. R. Hiort-Lorenzen.



Pingel, Johan Victorinus, f. 1834, Filolog, Geolog og Politiker, 
er Søn af den ovennævnte Geolog Christian P. V. P.
fødtes i Kjøbenhavn 25. Febr. 1834, gik i det v. Westenske Institut
1841-50, tog sin Artium med Udmærkelse 1850 og ligeledes sin
filologisk-filosofiske Examen 1851, studerede derefter Filologi og tog
den filologisk-historiske Embedsexamen med Udmærkelse 1858. Men
allerede forinden havde han, som han selv siger, følt, «at han var
kommen ind paa en for hans Individualitet falsk Vej», i det han
havde større Interesse for Naturvidenskaben; og det var blot for
at afslutte sit allerede vidt fremskredne Studium, at han tog den
nævnte Examen. Hans Held ved denne bragte ham paa den
Tanke at ville dele sin Tid mellem naturvidenskabelige og 
filologiske Studier; men efterhaanden indsaa han, at dette ikke lod sig
gjøre, og efter at han havde fyldestgjort den Forpligtelse, han
mente at have paadraget sig ved at modtage en Lod af det Smithske
Stipendium, i det han skrev en Afhandling «De gigantibus
fabularum Græcarum disputatio» og forsvarede den for den filosofiske
Doktorgrad 1864, kastede han sig en Tid udelukkende over
Geologien. Han havde virket som Lærer i Græsk og Historie ved
v. Westens Institut 1854-64, men opgav nu ogsaa dette og deltog
1865-69 i Bestyrelsen af Papirfabrikken «Strandmøllen». Derefter
vendte han dog atter tilbage til Lærervirksomheden, blev 1871
konstitueret som Lærer ved Metropolitanskolen og udnævnt til
Overlærer ved samme 1882. I Skoleprogrammet 1874 skrev han
«Kritiske Anmærkninger til Herodot». Han havde en meget
vækkende og dannende Indflydelse paa sine Disciple; men hans
frisindede Anskuelser paa det religiøse og politiske Omraade vakte
Anstød hos det herskende Parti, og da han ikke vilde bøje sig,
blev han afskediget 21. Juni 1883. Senere har han gjenoptaget
sine filologiske Studier og af og til leveret Smaabidrag i
Tidsskrifter. Han bragte ogsaa Spørgsmaalet om den lærde Skoles
Reform paa Bane 1878-79 ved et Par Smaaskrifter, deriblandt
«Om Hovedmanglerne ved den lærde Skole», i hvilke han ivrede
for at indrømme Græsken en langt større Rolle paa Latinens
Bekostning; senere er han dog kommen bort fra denne Anskuelse
og staar dem nærmere, der ville indskrænke eller fjærne Oldsprogene
fra Undervisningen i Skolen.

Kbhvns Univ. Indbydelsesskrift ved Reform. 1864.
Hundrup, Philol. Candidater S. 62 f.
Kr. Arentzen, Fra yngre og ældre Dage S. 196 ff.

M. Cl. Gertz.

-- J. V. Pingel har fra sin Fader, ovennævnte Chr. P.,  arvet
megen Interesse for Geologien. Fra Kjøbenhavns nu nedlagte
Sandgrave ved Jagtvejen har han indsamlet værdifulde Suiter af eocene
Forsteninger i løse Blokke, og ved Foredrag og i Tidsskriftsartikler
(«Tilskueren», Studentersamfundets Smaaskrifter) har hansøgt at
vække Interessen for denne Videnskab i de brede Lag. Ved hans
varme Anbefaling i Folketinget blev «Danmarks geologiske
Undersøgelse» kaldt til Live i 1888.

K. Rørdam.

-- Med det politiske Liv kom J. V. Pingel først i Berøring,
da han i Vinteren 1879-80 i en Række Artikler i «Morgenbladet»
(senere udgivne som «Nogle Bladartikler om politiske og filosofiske
Æmner») tog til Orde for «det litterære Venstre» imod C. Ploug
og meget skarpt dadlede hans og det national-liberale Partis Politik
i den slesvigske Sag. 1882 optraadte han som Taler ved et stort
Møde af Studenter og Venstrerigsdagsmænd og var s. A. med at
stifte Studentersamfundet; var dets første Formand 1882-84 og
Medbestyrer af dets Arbejderundervisning 1883-90. Da han 1883
havde været tilstede ved et Møde, som de tyske Socialistførere
holdt i Kjøbenhavn, og han senere nægtede at forpligte sig til
større Maadehold i sine offentlige Udtalelser, blev han afskediget
og vendte sig nu helt til Politikken. Han var s. A. Medstifter
af Kjøbenhavns liberale Vælgerforening og blev Medlem af dens
Bestyrelse indtil 1891; valgtes 1884 i Aarhus til Folketingsmand
og gjenvalgtes indtil 1892, da han ikke vilde søge Gjenvalg.
Han hørte oprindelig til Venstres radikale Fløj under Hørup, men
nærmede sig tidlig til Flertallet under Berg og hørte fra 1887 til
det forhandlende Venstre. Som Politiker var han afgjort Idealist
og kunde af sin Stemning lade sig henrive til overmaade skarpe
Udtalelser mod Ministeriet og dets Tilhængere, men veg heller
ikke tilbage for at sige sine Partifæller alvorlige Sandheder. Han
tog varmt til Orde for videnskabelige Formaals Fremme.

Dagbladet 29. Juni 1883. 
V. Pingel, Et Tilbageblik (1891).

Emil Elberling.

 --1490--">

Pining, Diderik, --1490--, har sandsynligvis været af tysk 
Herkomst, men noget afgjort herom vides ikke. I Tiden 1478-83 
nævnes han nogle Gange som Lensmand paa Island, hvor der dog
i de samme Aar ogsaa forekommer en anden Lensmand, der 1481
fik en ny Udnævnelse af det norske Rigsraad. Kong Hans lovede
vel i sin Haandfæstning 1483 ikke at gjøre nogen Udlænding til
Høvedsmand paa Øen, men gav desuagtet endnu samme Aar D. P.
et nyt Lensbrev paa den. Personlig har D. P. dog, i alt Fald i den
første Tid herefter, næppe opholdt sig synderlig i sit Len; 
derimod drev han i disse Aar et udstrakt Kaperi, bl. a. som Hjælper
for en Fætter af Kong Hans, Junker Jacob af Oldenborg, der
imidlertid døde allerede 1484, men mest for Kongen selv. Han
omtales hyppig i Forbindelse med en anden Fribytter ved Navn
Pothorst, og det var under Kong Hans' fjendtlige Forhold til
Englænderne især disses Skibe, men dog ogsaa f. Ex. Spaniernes, som
D. P.s Kaperier gik ud over. I 1487 var han Anfører for en
Afdeling af den danske Flaade, der kom Iver Axelsen (Thott) til 
Hjælp mod Sten Sture og reddede Gulland for Danmark; i 1489
og 1490, da han kaldes Væbner, nævnes han derimod i nær
Forbindelse med Norge, saa at man endog en Tid har anset ham for
født Nordmand; i 1490 var han forlenet med Vardøhus. I al
denne Tid efter 1483 har han rimeligvis stadig været Lensmand
paa Island, hvor han bl. a. medvirkede ved Udstedelsen af de
saakaldte Pinings-Domme, 2 Anordninger fra 1489 og 1490, der fik
ikke ringe Betydning for Øens Styrelse i den følgende Tid. Efter
1490 vides intet paalideligt om ham, men i Følge senere uklare
Beretninger er der en Mulighed for, at han er blevet erklæret
fredløs og efter at have haft Tilhold i Farvandene ved Island og
Grønland til sidst er kommet ulykkelig af Dage; i alt Fald nævnes
der en ny islandsk Lensmand 1491.

(Norsk) Hist. Tidsskr. 2. R. III, 233 ff.; V, 394 f.; 3. R. IV, 195 ff.

William  Christensen.



Pio, Jean Frédéric Guillaume Emile, 1833-84, Skolemand,
var af en i sin Tid indvandret fransk Familie, Søn af Kapitajn
Vilhelm Emil Laurent P. og Anna Marie f. Brix, og født i
Toxværd 1. Juli 1833. Efter at have gjennemgaaet Roskilde Latinskole
dimitteredes han 1850 fra samme til Universitetet. Sit filologiske
Studium maatte han af Helbredshensyn afbryde en Tid lang og
var da Huslærer paa Landet; 1857 fik han imidlertid filologisk-historisk 
Skoleembedsexamen og virkede derefter som Lærer ved
kjøbenhavnske Skoler, navnlig Borgerdydskolen i Kjøbenhavn,
ligesom han ledede et privat Artiumskursus. Af de Udenlandsrejser,
P. foretog, kan fremhæves den i 1864-65 med offentlig
Understøttelse: han opholdt sig da især i Athen og ventede at faa et
Lektorat i Nygræsk ved Universitetet efter Hjemkomsten. Dette
blev dog ikke Tilfældet, hvorfor han modtog en Huslærerstilling
hos Grev Frijs-Frijsenborg (1865-68). I Juli 1868 blev han den
nys nævnte Borgerdydskoles Bestyrer efter Professor K. Rovsing,
først alene, siden i Forening med S. G. Møller (XII, 100). Skolen
trivedes vel under hans Ledelse, og Vidnesbyrd om hans aarvaagne
Interesse for Opdragelse og Undervisning ere hans Virksomhed i
«Pædagogisk Selskabs» Bestyrelse, Oprettelsen af Tidsskriftet «Vor
Ungdom», som han 1881-83 redigerede med H. Trier og P.Voss,
og Udgivelsen af en Række meget anvendte Skolebøger, navnlig
franske, en dansk Læsebog (med Professor L. Wimmer) og en
Sundhedslære til Skolebrug. Hans Elever erindre ham som en fin,
livlig, human, noget nervøs Natur, stærkt optaget af sin Gjerning, 
ejendommelig ironisk anlagt og med skarpt Blik for Sjælelivet hos
Børn. 1875 fik P. Titel af Professor. En ny, vel indrettet
Skolebygning (i Stockholmsgade) naaede han ikke at se fuldført; hans
Legemssvaghed tog nemlig mere og mere Overhaand, trods et
Korfuophold 1881-82, og 12. Jan. 1884 døde han efter kun faa
Dages egentlig Sygdom. Af hans litterære Arbejder, der næsten
alle angaa fransk Sprog, Nygræsk og Pædagogik, kunne foruden
de anførte mærkes «Contes populaires Grecs» (1879), «H. C.
Andersens Historien om en Moder, paa 15 Sprog» (1875, med Vilh.
Thomsen) og adskillige Tidsskriftsafhandlinger. P. ægtede 23. Dec. 1868
Elisabeth Susanne Sophie Komtesse Sponneck (f. 24. Juni 1846),
Datter af Gehejmeraad Vilhelm Carl Eppingen Greve S. og Antoinette
Sigfride f. Lowzow.

Hundrup, Philol. Candidater, 2. Udg. 
Borgerdydskolens Program 1884.
Vor Ungdom 1884.                                                                                 

E. Gigas.



Pio, Louis Albert François, 1841-94, Socialistfører, 
blev født 14. Dec. 1841 i Roskilde og var Broder til ovennævnte Jean P.
Han blev 1859 Student og hørte polytekniske Forelæsninger; var
1864 Officersaspirant og gjorde 1867 et Aars Tid Tjeneste som
Lieutenant. Desuden kastede han sig over Studiet af Folkesagn
o. desl. og udgav 1869 et interessant Skrift: «Sagnet om Holger
Danske», der sammenlignedes med tilsvarende Sagn hos andre
Folkeslag, samt 1870 «Cyprianus», hvis hemmelige Skrift han læste
og forklarede. 1870 blev han Postskriver i Kjøbenhavn og gav
Forslag til en forbedret Konstruktion af Postkasserne, men tog
Afsked næste Aar for at hengive sig alene til socialistisk Agitation.
Han var nemlig bleven stærkt grebet af Kommunens Oprør i
Paris og særlig af H. Rocheforts litterære Virksomhed og udgav
1871 et Par Flyveskrifter: «Socialistiske Blade», samt derefter i
Forbindelse med Fætteren H. Brix (III, 67) Ugebladet «Socialisten».
Skjønt hans første Artikler kun vare en raa Bearbejdelse af tyske
Skrifter og lidet stemmende med danske Forhold, grundlagdes dog
derved Socialismen i Danmark. I Avg. 1871 dannedes en Afdeling
af «Internationale», der i faa Maaneder fik o. 9000 Medlemmer,
deraf 5000 i Kjøbenhavn, og fra Okt. holdtes offentlige 
Agitationsmøder i Hovedstaden. Samtidig var P. i nogle Maaneder Huslærer
hos Kammerherreinde Berling og rejste paa hendes Bekostning i
Dec. 1871 til Genf for at studere Katholicismen; han foregav endog
senere at ville blive Munk, men knyttede tvært imod her 
Forbindelse med flere Revolutionsmænd samt paa Hjemrejsen med Lederne
for de tyske Socialister.

Efter sin Tilbagekomst i Febr. 1872 optraadte han --
fantastisk og forfængelig, som han var -- som «Stormester» for
Afdelingen af «Internationale», i det han regnede paa en snarlig
Fornyelse af Kommunens Oprør i Frankrig og en derefter følgende
Revolution i Tyskland og som Følge deraf haabede selv at vinde
en ledende Stilling i Danmark. I April 1872 blev «Socialisten» et
Dagblad, og hans Angreb i Tale og Skrift paa Myndighederne og
«Storborgerne» bleve bestandig voldsommere, i det han sigtede paa
en fuldstændig Omvæltning af Samfundsforholdene uden at gjøre
sig klart, hvad der skulde træde i Stedet. Da han havde
sammenkaldt et Folkemøde paa Nørre fælled til 5. Maj 1872 og til Trods
for Politiets Forbud gjentog Opfordringen (i en Artikel «Maalet er
fuldt»), blev han Natten før Mødet fængslet tillige med Brix og
Geleff (V, 588). Han tiltaltes nu for hele sin ophidsende Færd og
dømtes i Avg. 1873 af Højesteret til 5 Aars Forbedringshusstraf,
men benaadedes 1875. Han overtog strax igjen Ledelsen af Partiet
og af Bladet og søgte i April 1876 Valg til Folketinget i
Kjøbenhavns 5. Kreds imod C. Bille (fik omtr. en Tredjedel af Stemmerne).
Men Forholdene krævede nu et langt alvorligere Arbejde, hans
Herskesyge fjærnede flere af hans Tilhængere, og Ødselhed bragte
ham i Pengeforlegenhed. Han drog derfor 23. Marts 1877 tillige
med Geleff hemmelig til Nordamerika, hjulpen med Penge (lidt
over 4000 Kr.) af Politiet, ladende den Sag i Stikken, som han
selv havde oparbejdet.

Han søgte først at grundlægge en socialistisk Nybygd i Kansas
(skrev 1877 en Bog «Kansas» for at lokke danske Indvandrere dertil),
men slog sig snart ned i Chicago og førte siden et meget
omskiftende Liv, mest dog som Foredragsholder, Journalist (gav Stødet
til 27 skandinaviske Ugeblade, hvoraf de fleste kun havde et kort
Liv) og Forfatter («Fuldstændig Lovbog for Hvermand», &#596;: Vejledning 
i nordamerikansk Ret, 1879, o. fl.); var altid spændstig og
rig paa Ideer, men kun lidet udholdende i Arbejde. Ved det
demokratiske Partis Hjælp fik han 1886-88 et Toldembede, og i
sine sidste Aar var han Landagent for at grundlægge en dansk
Nybygd i Florida. Døde i Juni 1894.

L. Pio (1873). 
C. W. Klein, Socialismen og dens Ledere (1876). 
L. Pio, Erindringer (1877). 
P. Geleff, Den rene, skære Sandhed om L. P. og mig selv (Chicago 1877). 
Th. Graae, Moderne Profiler (1892). 
Nutiden 26. Sept. 1886.
Nationaltid, Politiken og Socialdemokraten 10. Juli 1894. 

Emil Elberling.



Pio, Villiam Frederik, f. 1850, Skuespiller. P., der er
Adoptivsøn af Instrumentmager Peter Jean P. (d. 1856) og dennes
Hustru Ane Maria f. Svendsen (f. 10. Febr. 1827, d. som Fru
Jensen i Febr. 1896), er født i Kjøbenhavn 27. Maj 1850, blev
Student 1871 og optraadte første Gang som Nocetto i «Rabagas»
24. Okt. 1872 paa Kasino, til hvilket Theater hans Virksomhed
hovedsagelig er knyttet; dog var han 1875-76 til 1880-1881 ved
Folketheatret og 1884-85 ved Dagmartheatret. P., der i en
Aarrække har været en af Kasinos mest yndede Skuespillere og til
Tider dets bærende mandlige Kraft, raader over et udpræget,
vedholdende Kjøbenhavnerhumør og en bred, hyppig saftig
Maskeringsevne; i hans talrige, mangebrogede Repertoire indtage de
forkomne Existenser en fremtrædende Plads; han kan variere
disse fra komisk Søllethed til melodramatisk Forhutlethed, fra
godlidende Elendighed til forhærdet Forbryderiskhed. -- P. ægtede
1883 Anna Henriette Winsløw (f. 3. Dec. 1859), Datter af
Skuespiller, senere Landsbyskolelærer, Lars Frederik W. (f. 1822 d. 1891),
og efter dette Ægteskabs Opløsning 1894 Enkefru Laura Henriette
Diedericksen, f. Ohlendorff.

Arthur Aumont.



Piper, d. 1086, s. Eivind Bifra (IV, 486).



Piper, Ditlev Nicolas, 1700, s. v. Løvencron (X, 589).



Piper, Hans, 1703-76, Læge, var født i Randers 15. Avg.
1703 som en Søn af Hospitalsforstander Johan Peter P. og Karen
Pedersdatter, studerede Medicin i Halle hos Professor Joh. Juncker,
en Hovedrepræsentant for Datidens pietistiske Lægevidenskab, og
fik her 1731 den medicinske Doktorgrad. Noget senere tog han
Ophold i Kjøbenhavn, hvor han 1746 opnaaede at blive Hofmedikus,
1750 kongl. Livmedikus. 1768 blev han Etatsraad, 17. Marts 1776
indtraf hans Død. 1734 havde han ægtet Anna Magdalene Holst
(d. 14. Maj 1776). I videnskabelig Henseende har han intet
præsteret, og han synes i det hele at have været en ubetydelig, men
for øvrigt særdeles hæderlig Mand; Tode giver ham det Skudsmaal,
at han var «en af de redeligste, mest velsindede og tjenstvillige
paa Jorden».

Worm, Lex. ov. lærde Mænd. 
Ingerslev, Danmarks Læger og Lægevæsen II, 298. 313. 
Hist. Tidsskr. 6. R. III, 381. 
J. Petersen, Den danske Lægevidenskab 1700-50 S. 293.                                                      

Jul. Petersen.



Pistorius, Johannes, 1528-1605, Præst. Hans egentlige
Navn var Hans Backer ell. Becker; men Navnet omdannedes under
hans Studier paa humanistisk Vis. Han var født 29. Juni 1528 i
Husum, hvor hans Fader, M. Diederich B., var Andenpræst og den
bekjendte Herman Tasts Medarbejder ved Gjennemførelsen af den
lutherske Reformation. Faderen døde allerede 1533; men Moderen
holdt Sønnen til Skole, først i Husum og siden paa Lycæet i
Lüneburg, hvorfra han 1547 gik til Kjøbenhavns Universitet. Her
sluttede han sig især til Hofpræsten P. Noviomagus (XII, 329) og
Livlægen C. Hamsfort (VI, 554), der, som det synes, skaffede ham
kongl. Understøttelse. For øvrigt erhvervede han sig Anseelse som
en flittig og begavet ung Mand. Hofpræsten ønskede ham til sin
Medhjælper, og Niels Hemmingsen gav ham et fortrinligt
Vidnesbyrd, da han 1551 begav sig til Wittenberg, hvor han blev en
begejstret Tilhører af Melanchthon, som satte megen Pris paa ham.
Fra 1553 ledede han tillige 2 unge danske Adelsmænds Studier i
Wittenberg, og senere fulgte han den ene af dem, Erik
Hardenberg (VII, 97), til Strasburg og Paris. Efter Hjemkomsten blev
han 1557 Præst i Tetenbøl i Ejdersted, ordineret af Biskop Hans
Tausen i Ribe, senere (1584) tillige Provst i Ejdersted. 1579 var
han med at afgive en Betænkning, der fraraadede Indførelsen af
Konkordieformelen i de gottorpske Lande. 1588 blev det tilbudt
ham at blive gottorpsk Hofpræst med et tilhørende Provsti; han
frabad sig dog Pladsen, i det han samtidig henledte Opmærksomheden 
paa M. Jac. Fabricius (V, 16), der paa hans Anbefaling fik Embedet.

P., der nød megen Anseelse i sin Tid, gjorde sig fortjent ved
en Række Optegnelser («Ephemeris historica»), især vedrørende
fortjente Mænd i hans Samtid; desuden efterlod han en stor
Brevsamling, der giver mange Bidrag til det 16. Aarhundredes Kirke-,
Kultur- og Personalhistorie. Efter at have været gift 2 Gange
døde han 22. Okt. 1605.

Rørdam, Hist. Kildeskrifter 2. R. II,  571 ff.

H. F. Rørdam.



Pjetursson, Hallgrímur, o.1614-1674, Digter, er født paa
Island, uvist hvor, af fattige Forældre, Pjetur Hallgrimsson og dennes
Hustru Solveig. Faderen fik en Plads som Klokker paa Holar, og
H. P. skal være bleven optagen i den derværende lærde Skole, men
igjen udvist af den. Han forlod Landet, kom til Glükstadt i
Holsten og der fra til Kjøbenhavn, hvor han arbejdede hos en 
Grovsmed. Et Tilfælde førte ham her sammen med hans Landsmand, 
den senere Biskop Brynjolf Sveinsson, som skaffede ham
Optagelse i vor Frue Skole, hvor han gjorde god Fremgang.
Medens han endnu var Skolediscipel, ankom 1636 til Kjøbenhavn
en Flok i Algier udløste Fanger, som 1627 vare røvede paa Island,
og H. P. fik det Hverv at meddele dem nogen Religionskundskab
paa ny, da dette kun kunde ske paa Islandsk. Han forelskede sig
i en gift Kvinde blandt disse ved Navn Guðríðr Símonsdatter og
fulgte næste Sommer med hende til Island. Kort efter Ankomsten
fødte hun ham et Barn, og saa snart der var skaffet Vished for,
at hendes Mand under hendes Fangenskab var død, ægtede H. P.
hende; men han maatte ernære sig som Lastdrager og ved andet
tilfældigt Arbejde og var ilde stedt, uden fast Erhverv. Imidlertid
var hans tidligere Velynder B. Sveinsson ble ven Biskop i Skalholt,
og da netop i den Egn, hvor H. P. opholdt sig, det fattige og
forsømte Præstekald Hvalsnes stod ledigt, viede han ham til Præst
her. Fra 1644-51 betjente H. P. dette Kald, fattig og fortrykt,
men efter at han var bleven forflyttet til Saurbær i Borgarfjord
Syssel, begyndte en bedre Tid for ham. Dog her ramtes han af
Spedalskhed, 1667 maatte han tage Kapellan, opgav nogle Aar
efter helt Kaldet og flyttede bort; sine sidste Aar levede han paa
Nabogaarden Ferstikla, hvor han døde 27. Okt. 1674.

H. P.s Ydre var ikke vindende, hans Lader og Lystighed -- 
og af Naturen havde han et muntert Sind -- vare den uslebne
Almuesmands, men han var en god Taler og nød allerede hos
Samtiden stort Ry som Digter, saa at han strax i de første trange
Aar fandt Venner, der støttede ham. Som verdslig Digter rimer
han let, men i Samtidens sædvanlige Stil med Tilbøjelighed for
metriske Kunststykker; han er ofte spøgefuld og spydig, og
Folketroen gjorde ham, som mange af hans Kaldsfæller, til
«Mirakeldigter», d. v. s. man tillagde deres i Vers udtalte Forbandelser en
overnaturlig Kraft, -- saaledes skal H. P. en Gang have kvædet
en for Faarehjordene farlig Ræv ihjel. Ogsaa hans Hustru
beskæftiger Sagnet sig med. Hun, der var o. 16 Aar ældre end han,
skal have været smuk, men af et heftigt Sind og meget «blandet
i Troen» efter sit Saarige Ophold blandt «Hedningerne». Sin
virkelige Berømmelse skylder H. P. den gudelige Digtning, angaaende
hvis Vurdering henvises til efterfølgende Artikel. Hans idelig
oplagte 50 Passionssalmer bleve paa Island «selv blandt dem, som
hverken kunde læse eller skrive, saa bekjendte som Fadervor» og 
i hvert Hjem aarlig sungne i Fastetiden. Ved Siden heraf er der
udkommet adskillige Oplag af hans andre gudelige Digtninger,
Salmer og verdslige Digte. 1887-90 besørgede Dr. G. Thomsen
i 2 Bind en omfattende Udgave af H. P.s «Sálmar og kvæði»,
som i Forbindelse med et paatænkt 3. Bind skulde give Forfatterens
samlede Skrifter fuldstændig. Da dette ikke senere har set Lyset,
maa i Haandskrift søges nogle Rime-Cykler -- thi ogsaa til den
nationale Smag for disse rimede Sagaparafraser har H. P. ofret --,
medens i særskilte Udgaver foreligger 2 yndede Opbyggelsesskrifter
i ubunden Stil: «Diarium Christianum» (om Guds daglige Værk ved
Verdens Skabelse) og 7 gudelige Betragtninger («Umþenkingar»,
til hver Ugedags Morgen og Aften).

Disse Andagtsbøger have affødt en hel lille Litteratur.
Saaledes bleve Passionssalmerne flere Gange paa Island oversatte paa
Latin (udg. 1778 og 1785), og der forfattedes opbyggelige
Betragtninger eller digtedes Vers over dem; over de prosaiske
Opbyggelsesskrifter digtedes Salmer.

En udførlig Karakteristik af H. P.s Salmedigtning, oplyst ved
Prøver i metrisk Oversættelse, giver Rosenberg («Nordboernes
Aandsliv»). De ndfr. anførte Udgaver af H. P.s Skrifter indeholde
indbyrdes forskjellige Biografier.

H. Pjetursson, Andlegar psálmar og qvædi (Videy. 1834); 
Nokkur ljðþmæli (Reyk. 1885); 
Sálmar og kvæði I-II (Reyk. 1887-90). 
Gestur Vestfirðingur V, 37 ff. 
Dansk Kirketid. 29. Okt. 1854. 
Rosenberg, Nordboernes Aandsliv III, 480 f. 487 ff. 
J. C. Poestion, Isländ. Dichter der Neuzeit S. 209 ff. 

Kr. Kaalund.

-- Hallgrimur Pjetursson regnes med rette for at være det
islandske Folks fortrinligste Salmedigter, ligesom han ogsaa er den
første islandske Salmedigter, der fuldt ud taaler at stilles ved Siden
af den evangelisk-lutherske Kirkes store Salmedigtere i Udlandet.
Hans Salmer, der udmærke sig ved en forbavsende Rigdom paa
originale Tanker og fine, træffende Billeder, fremtræde i et
velklingende og kjærnefuldt Sprog; de Smagløsheder og den naivt
ubehjælpsomme Form, der kjendetegne Datidens religiøse Digtning
lige fra Reformationstiden af, bliver man saa at sige ikke vår hos
ham. I alle H. P.s Salmer møder Læseren en i Livets og
Modgangens Skole lutret Digtersjæl, et ydmygt, gudhengivent Sindelag
og en gjennem svære indre Kampe erhvervet Troserfaring. Sin
største Berømmelse skylder H. P. fortrinsvis sine berømte
Passionssalmer («Fimmtíu passíusálmar», 1666; 41. Udg. 1897), hvilke uden
Overdrivelse kunne siges at være ikke blot en af den islandske 
Litteraturs, men endog den ganske evangelisk-lutherske Salmelitteraturs
kosteligste Perler. I disse herlige Salmer følger den spedalske
Digterpræst Frelserens Smertensgang fra Gethsemane til Golgatha,
ikke som en kold og ufølsom Tilskuer, men derimod som en, der
lider med den lidende og fuldt ud føler, at det er for hans Skyld,
Smertens Vej betrædes af den hellige Guds Søn. Ethvert Ord af
Frelserens Læber opfanges af Digterens Øre og giver ham Text
til alvorlig Overvejelse, enhver Bevægelse, ethvert Blik af Frelseren
faar for Digteren en særskilt Betydning og indeholder for ham en
Lære, en Tilkjendegivelse af, hvorledes det bør et Menneske at
leve, lide og dø. Det historiske Stof, Lidelseshistorien, afgiver
ikke alene Motivet for Salmerne, der jo danne et sammenhængende
Hele, men fremtræder ogsaa i en rhytmiseret Gjengivelse i
Begyndelsen af hver Salme. Digterens Hovedøjemed er helt igjennem
dette: at ramme Samvittighederne-, i det han nøder Læseren til at
følge Frelseren Skridt for Skridt paa Korsets Gang, benytter han
enhver Lejlighed til alvorlig at indskærpe sit: det er just dig, det
gjælder! og stemme Sjælen til Anger og Bøn, Taksigelse og
Lovprisning. Ingen Sinde faar man Indtryk af, at den høje Opgave
er Digteren for høj, saa at han ikke magter den, meget mere
synes hans digteriske Evner at udfolde sig allerherligst, hvor
Æmnets Storhed er mest betagende; ingen Sinde fremtræder som
der Digterens fine Dybsind, rige Indbildningskraft, store religiøse
Erfaringsdybde. Den hellige Skrifts store Salmist er Digterens
eneste Forbillede; han har vel kjendt noget til Reformationstidens
store Salmister i Udlandet, men nogen egentlig Paavirkning fra
dem spores ikke i H. P.s Salmer; han har ogsaa kjendt de dybe
Toner af sin samtidige Paul Gerhards Salmedigtning, hvilket bl. a.
kan sluttes deraf, at han til Motto for Passionssalmerne (1. Udg.)
har valgt de Gerhardske Strofer: «Was trauerst du doch, Gott
lebet noch», men om nogen Paavirkning fra den Side kan der
næppe være Tale. Det er det hellige, storladne Æmne, der har
inspireret Digteren og fremkaldt de herlige Toner fra hans
Digterharpe.

Ved Siden af H. P.s Passionssalmer træder hans øvrige
Digtning af religiøs Art helt i Skyggen, paa enkelte Salmer nær, som
t. Ex. den bekjendte, af C. J. Brandt i forkortet Skikkelse til
Dansk oversatte Begravelsessalme: «Alt eins og blómstrið eina»
(jvfr. «Nyt Tillæg til Salmebog for Kirke og Husandagt» Nr. 927:
«Se Døden alle Dage»), som nu i over 200 Aar er bleven brugt 
ved enhver islandsk Begravelse. H. P.s bibelhistoriske Digte (hvilke
væsentlig kun ere at betragte som rimede Parafraser) forekomme
Nutiden ganske ubetydelige og vilde sikkert nok for længe siden
være gaaede i Glemselens Grav, dersom de ikke havde været
knyttede til en saa anset og folkekjær Digters Navn.

Ved sine herlige Passionssalmer har H. P. haft større Betydning
for sit Folks religiøse Liv end nogen anden lige siden 
Reformationstiden; Slægt paa Slægt har af disse enfoldig storladne 
Trossalmer øst Næring for sit aandelige Liv, Husvalelse i Livets 
alvorligste Timer, Trøst og Styrkelse ved Dødens Komme. Og saa længe
der findes islandske Sjæle, der i ydmyg Tilbedelse bøje Knæ for
den korsfæstede, vil H. P.s Navn være kjendt og elsket af det
Folk, for hvilket han «med Døden i Hjærte i Dage af Smerte
Guds Herlighed tolked i Sang».

Jon Helgason.



Pjetursson, Jón, 1812-96, Justitiarius, Genealog, Søn af
Provst Pjetur Pjetursson til Miklibær i Skagafjord Syssel i det
nordlige Island og Thora Brynjólfsdatter, fødtes 16. Jan. 1812 paa
Faderens Ejendom, det nærliggende Viðivellir. Efter at være
dimitteret fra Skolen paa Bessastaðir 1834 begav han sig det følgende
Aar til Kjøbenhavn, hvor han ved Universitetet underkastede sig
juridisk Examen 1841. Fra 1844 indehavde han forskjellige
Sysselmandsembeder paa Island, udnævntes 1850 til Assessor i
Landsoverretten, blev Justitiarius 1877, afskedigedes 1889. Fra 1859-86 
var han kongevalgt Altingsmand og deltog desuden i Altingssamlingen
1855. Han døde 16. Jan. 1896. Han var 2 Gange gift: 1. (1848)
med Johanne Sofie, Datter af fhv. Kjøbmand Bogi Benediktsson,
2. (1856) med Præstedatteren Sigthrúðtur Eggerz.

J. P. var en sindig og betænksom Mand, hvis Hovedinteresse
var Genealogien; han var Samler, men kun i ringe Grad Bearbejder.
Til Brug ved Præsteskolen har han forfattet en Lærebog i islandsk
Kirkeret: «Íslenzkur kirkjurjettur» (1863), som 1890 er udkommet i
en ændret Udgave. 1869-71 og 1873 udgav han i tvangfri
Leveringer et Slags Tidsskrift, «Tímarit», hvoraf 4 smaa Hæfter
udkom, betegnede og udstyrede som lige saa mange Bind, men dog
i indbyrdes Fortsættelse af hinanden, indeholdende væsentlig
Stamtavler, Aftryk af Adkomstbreve, Kirkegodsfortegnelser o. lign. 1881
paabegyndte han Udgivelsen af sin Svigerfader B. Benediktssons
«Sýslumannaæfir» (genealogiske Biografier over Islands Sysselmænd),
som des værre forblev uafsluttet.

Sunnanfari 1892, Nr. 7 A.

Kr. Kaalund.



Pjetursson, Pjetur, 1808-91, Biskop, Broder til ovennævnte
Jón P., er født paa Præstegaarden Miklibær 3. Okt. 1808. Faderen,
en stiv Latiner, bibragte Sønnen gode Kundskaber i dette Sprog,
senere undervistes han 2 Aar privat og optoges derefter 1824 i
Skolen paa Bessastaðir, hvorfra han 1827 dimitteredes. 1829 indskreves
han ved Kjøbenhavns Universitet, hvor han 1834 underkastede sig
theologisk Embedsexamen. Han ansattes 1836 som Præst i det
vestlige Island, kaldedes 1838 til Staðastaður i samme Egn og
udnævntes til Provst. 1840 erhvervede han den theologiske
Licentiatgrad for en latinsk Afhandling om den oldkirkelige Forfatter
T. Runnus, 1844 blev han Dr. theol. paa en tilsvarende Afhandling,
der giver en Udsigt over Islands kirkeretlige Forhold i Middelalderen 
og efter Reformationen. Da der 1847 oprettedes et islandsk
Præsteseminarium i Reykjavik, blev P. P. dettes første Forstander
(Lektor) og indehavde denne Stilling, indtil han 1866 udnævntes til
Islands Biskop. Fra dette Embede tog han sin Afsked 1889, ved
hvilken Lejlighed han udnævntes til Storkors af Danebrog. Han
døde i Reykjavik 15. Maj 1891. Fra 1849-86 var han kongevalgt
Altingsmand. Han var 2 Gange gift: 1835 ægtede han Anna
Sigriður Aresen, der døde 1839 uden at efterlade sig Børn, 1841
ægtede han Sigríður, Datter af fhv. Kjøbmand Bogi Benediktsson.

Som mangeaarig Leder af den Læreanstalt, der uddanner saa
godt som alle Islands gejstlige, og derefter Landets Biskop i over
20 Aar har P. P. øvet en betydelig Indflydelse; men en ikke mindre
Betydning tilkommer ham som frugtbar og flersidig Forfatter. Om
hans Virksomhed som opbyggelig. Forfatter kan henvises til
efterfølgende Artikel; de vigtigste af hans udbredte Husandagtsbøger
ere en Postil til Søndagsbrug og opbyggelige Betragtninger til
daglig Anvendelse Aaret rundt. Foruden at have skrevet adskillige
Bladartikler udgav han 1849-51 Halvmaanedsbladet « Lanztfðindi».
Hans videnskabelige Hovedværk er hans paa Latin skrevne islandske
Kirkehistorie for Hundredaaret 1740-1840: «Historia ecclesiastica
Islandiæ» (1841), anlagt som en Fortsættelse af Biskop Finn Jónssons
tilsvarende Værk (s. VIII, 544 f.). Dette Skrift er udarbejdet med
megen Flid og Energi; man finder her en Mængde Aktstykker
aftrykt og et betydeligt Materiale, saa vel personalhistorisk som til
Udviklingen overhovedet paa Island i det paagjældende Tidsrum,
men den valgte Plan forhindrer et samlet Overblik over
Tidsalderen.

P. P. var en alsidig, kundskabsrig og flittig Mand, til hvis 
Hovedopgaver hørte at sprede gavnlig Oplysning i de videst mulige
Kredse. Han var en forsigtig og behersket Mand, der helst f6r
med Lempe; hans ydre Fremtræden var værdig og velvillig. Han
var en efter islandske Forhold meget formuende Mand og i
Besiddelse af en betydelig Forretningsdygtighed, der ogsaa kom de
af ham forvaltede gejstlige Midler til gode.

Erslew, Forf. Lex. Illustr. Tid. XXXIII, Nr. 39. 
Sunnanfari 1891, Nr. 1.
Andvari XVIII (1893). 

Kr. Kaalund.

- Som kirkelig Personlighed betragtet har P. Pjetursson haft
en stor Indflydelse paa det kirkelige og religiøse Liv i Island og
vil altid blive betragtet som en af den islandske Kirkes betydeligste
Mænd i det 19. Hundredaar.

Udrustet, som han var, med solide theologiske Kundskaber
og videnskabelig Sans (nærmest paavirket af H. N. Clausen og
den Aandsretning, han repræsenterede ved Universitetet) udfoldede
han allerede i sine Præsteaar en efter islandske Forhold usædvanlig
litterær Virksomhed. Vel var det især hans Fødeøs kirkehistoriske
og kirkeretlige Forhold, han gjorde til Gjenstand for sin
Granskning, men, som hans for Licentiatgraden skrevne Afhandling 
vidner om, har han den Gang ogsaa været beskæftiget med
patristiske Studier. Som Provst søgte han paa forskjellig Maade at
indvirke paa sine Kaldsfæller og vække hos dem aandelig Sans og
Interesser, saaledes bl. a. ved at indføre aarlige Præstekonferenser
i sit Provsti og ved Udgivelsen af et kirkeligt Aarsskrift (det første
islandske Forsøg paa det Omraade). De Erfaringer, P. P. som
Præst og Provst gjorde med Hensyn til Gejstlighedens aandelige
Tilstand, maatte tidlig overbevise ham om Nødvendigheden af en
særskilt gejstlig Dannelsesanstalts Oprettelse. Og ligesom Æren for
denne for den islandske Kirke saa betydningsfulde Sags lykkelige
Gjennemførelse for en ikke ringe Del netop tilkommer ham,
saaledes maatte han da ogsaa som den islandske Gejstligheds mest
videnskabelig interesserede Mand betragtes som selvskreven til
Stillingen som Anstaltens første Forstander. Man kan da ogsaa
sige, at det aandelige Præg, P. P. fra først af gav denne islandske
Præsteskole, har den for en stor Del bevaret under dens 50aarige
Bestaaen. Dog har hans ordnende og styrende Virksomhed uden
Tvivl været af større Betydning for Anstalten end hans egentlige
docerende Virksomhed. Hans i høj Grad objektive Fremstilling af
de theologiske Discipliner var temmelig usystematisk og savnede 
vistnok Originalitet, og Foredraget skal efter Sigende have været
uden den Varme og Begejstring, som fængsler de unges Sind og
varmer deres Hjærter. Men hans store Pligttroskab og
Samvittighedsfuldhed i hans Embedsgjerning saa vel som hans humane
Optræden forskaffede ham hans Meddocenters og Elevers udelte
Højagtelse.

De samme Egenskaber, som i saa høj Grad kjendetegne P. P.s
Virksomhed som Præsteskolens Forstander, møde os ogsaa i hans
Virksomhed som Biskop: Samvittighedsfuldhed i Varetagelsen af
hans Embedspligter, Humanitet og Mildhed i al hans Optræden,
den yderste Ligefremhed over for alle. Han satte øjensynlig mere
Pris paa at blive betragtet som den kj ærlige Ven og Vejleder end
som den strænge og nøjeregnende Tilsynsmand. Den i hans Bispetid 
herskende Mangel paa Præster havde utvivlsomt ogsaa sin store
medvirkende Andel i denne hans Ulyst til at gaa frem med Strænghed. 
Under hans Embedstid svækkedes ogsaa snarere den islandske
Biskops Myndighed end forøgedes, og en fuldstændig Visitation af
det hele Stift hindrede Alderen ham i at gjennemføre. Som Biskop
var P. P. besjælet af Ønsket om at forbedre Præstestandens
timelige Kaar, og det bør ikke glemmes, at Nettoindtægten af alle de
Skrifter, han i sin Bispetid udgav, gik til et i Island oprettet Fond
for fattige Præsteenker.

Ogsaa den islandske Kirkes indre Anliggender laa P. P.
oprigtig paa Hjærte. Dette lagde han for Dagen først og fremmest
ved sine Bestræbelser for at skaffe den islandske Menighed en
tidssvarende Salmebog.og gode Andagtsbøger. Selv forestod han
Arbejdet ved Revisionen af den fra Aarhundredets Begyndelse
benyttede, delvis rationalistiske Salmebog, men da denne hans
reviderede Salmebog i Længden ikke kunde tilfredsstille Menighedens
Krav, fik han i 1878 nedsat en Kommission til Udarbejdelse af en
fuldstændig ny Salmebog, der udkom i 1886 og siden den Tid har
vundet Indpas i Menighederne over hele Landet.

Størst Betydning for det religiøse Liv i den islandske
Menighed har P. P. imidlertid haft som religiøs Forfatter. Som saadan
har han skjænket det islandske Folk en Række gode
Opbyggelsesbøger, der have vundet en stor Udbredelse over hele Landet, og
hvoraf den islandske Almue i den sidste Menneskealder fortrinsvis
har øst Næring for sit religiøse Liv. Det er da ogsaa disse Skrifter,
som utvivlsomt længst ville bevare P. P.s Navn i Fremtiden. I hans
religiøse Skrifter, saa vel hans Prædikener som hans Betragtninger, 
der alle præges af et fuldt ud evangelisk Syn paa Kristendommen,
møder Læseren en varmtfølende kristelig Personlighed, det samme
milde og humane Sindelag, som kjendetegnede Forfatterens Færd
i det hele taget. Der er ingen Rigdom paa store originale Tanker
eller gribende Billeder, men en jævn, klar og enfoldig Fremstilling
af Troens Indhold, dens Forjættelser og Krav. Gjennem sine
Andagtsbøger har P. P. alvorlig og indtrængende talt Kristendommens 
Sag og alle Vegne i Menigheden faaet en god Modtagelse,
hvilket klarest fremgaar af, at alle hans Andagtsbøger i en
forholdsvis kort Tid ere udkomne i flere Oplag.

Jon Helgason.



Pjetursson, Sigurður, 1759-1827, Digter, er født 26. April
1759 paa Ketilstaðir i Norder-Múla Syssel i det østlige Island som
Søn af Sysselmand Pjetur Thorsteinsson og Præstedatteren Thorun
Guðmundsdatter. Efter et Faderen af Biskop Harboe givet Løfte
optoges han 1774 i Roskilde Skole, hvorfra han dimitteredes 1779.
Han blev juridisk Kandidat 1788 og udnævntes det følgende Aar
til Sysselmand i Gullbringu og Kjos Syssel (Egnen om Reykjavik).
1803 afgik han paa Grund af Svagelighed fra dette Embede, hvorefter 
han, ugift, levede i eller ved Reykjavik til sin Død, 6. April 1827.

S. P. var en ligeglad, uvirksom Natur, men med Sans for Vid
og nogen poetisk Begavelse. Som Digter var hans Forbillede Wessel,
til hvem han personlig skal have været knyttet, og han er
overhovedet stærkt paavirket af Samtidens lettere danske Digtning.
Foruden mindre Ting som Rimbreve, Drikkeviser og Digte af
spøgende og alvorligere Indhold har han skrevet «Stellu ríma»,
en snurrig Omdigtning af Wessels «Stella» med Bevarelse af
Digtets Karakter som komisk Fortælling, men omsat i den
ejendommelige islandske Rima-Stil, og 2 dramatiske Smaastykker:
«Hrólfur» og «Narfi». Hvad der efter hans Død af hans Arbejder
kunde samles, udgaves i 2 Bind («Ljódmæli» og «Leikrit», 1844 og
46). Hans Sprog plettes af adskillige Danismer.

Leikrit (Fortalen). 
Timarit III (1882), S. 250. 
J. C. Poestion, Isländ. Dichter der Neuzeit S. 275 ff.

Kr. Kaalund.



la Placette, Jean, 1639-1718, Præst, blev født 19. Jan. 1639
i Pontac i Bearn, hvor hans Fader var Præst. Han studerede i
Montauban og blev ordineret 1660 til Præst i Orthez i Bearn, men
forflyttedes allerede s. A. til Nay i samme Provins og ægtede
Catharine de Lostalot. Her virkede han i 25 Aar, indtil det 
nantiske Edikts Ophævelse 1685 tvang ham til at gaa i Landflygtighed.
Men da hans Ry som rigt begavet Taler og lærd Theolog allerede
var gaaet ud over hans Fædrelands Grænser, behøvede han ikke
at søge længe, før han fik Ansættelse paa ny. Han drog til
Brandenborg og var paa Nippet til at binde sig til Embede hos
Kurfyrsten, da indtrængende Anmodninger fra den danske Dronning
Charlotte Amalie kaldte ham til Kjøbenhavn, hvorhen adskillige af
de franske emigrerede Familier allerede vare tyede. Han kom
med Familie til Kjøbenhavn i Foraaret 1686; men endnu i flere
Aar savnede de reformerte en Kirke i Hovedstaden. Efter adskillige
Bryderier kunde en saadan først indvies i Nov. 1689, og la P. blev
Kirkens første Præst. Han nød ogsaa i denne nye Menighed stor
Agtelse og Anseelse og var Dronningens stadige Raadgiver; og i
de vanskelige Aar for den reformerte Menighed -- Bølgerne gik
højt, bl. a. i Anledning af Hofpræsten Dr. Masius' Stridsskrifter
(XI, 180) -- var dens Tarv under god Ledelse hos la P. Han
beklædte sit Embede til 1710, da han paa Grund af Alder og
Svagelighed trak sig tilbage i Hvilestand, men vedblev dog at være
Kapellan hos Enkedronningen, hvem han 1711 fulgte til Kolding i
Anledning af Pesten i Kjøbenhavn; senere ledsagede han hende til
Oldenborg og blev der fra i den franske Menigheds Anliggender
sendt til Holland. Han opholdt sig nogen Tid i Haag; kom der
fra til en gift Datter i Utrecht, hvor han udaandede i den berømte
Theolog David Martins Arme, 25. April 1718. Han har udgivet
en stor Del moralske, asketiske og polemiske Skrifter, som i sin
Tid nøde stor Anseelse. Et Par enkelte er ogsaa udkommet paa
Dansk. E. Pontoppidan besørgede saaledes en Oversættelse af hans
«Den kristelige Moral» i Trykken (1748) og udtaler sig med stor
Anerkjendelse derom.

Niceron, Nachrichten von den Schriften berühmter Gelehrten, 
  herausgeg. v. S. J. Baumgarten, II, 211 ff. 
Choix de la corréspondance inédite de P. Bayle, par E. Gigas, S. 123 ff. 
Clément, Notice sur l'église reform, française de Copenhague S. 37. 
Dansk Minerva, April og Juni 1816. 
Worm, Lex. ov. lærde Mænd.                                                                                   

A. Jantzen.



Plade, s. Palladius.

<chapter name="du Plat, Christian Friederich Claude (Glode), 1770-1841,
Officer">

du Plat, Christian Friederich Claude (Glode), 1770-1841,
Officer, var født 11. Dec. 1770 i Aumund i Hertugdømmet Bremen.
Forældrene vare Oberdeichgraf Peter Joseph du P. og Anna
Dorothea f. Fein. Knap 16 Aar gammel indtraadte han som Kadet i 
den hannoveranske Artilleriskole, hvor han studerede under Scharnhorst. 
Paa Generallieutenant Dürings (IV, 380) Opfordring indtraadte
han 1789 sammen med sin ældre Broder Johan Heinrich Christian
(f. 1769, d. 1852 som Generalmajor) i den danske Hær og blev strax
udnævnt til Sekondlieutenant i Artilleriet; 3 Aar senere blev han
Lærer ved Artillerikadetinstituttet, du P. tog sig med Iver af sin
Gjerning, holdt jævnlig Foredrag for de yngre Officerer, forfattede
«Katekismer» til Brug ved Mandskabets Uddannelse og viste sig i
det hele i Besiddelse af saa fremragende pædagogiske Evner, at han
1799 udnævntes til Forstander for det danske militære Institut; 1810
blev han tillige Kommandør for Landkadetkorpset, som han ledede
i 21 Aar; fra Instituttet afgik han 1814, da dette blev nedlagt.
Kronprins Frederik havde tidlig lagt Mærke til du P., der hurtig
havde sluttet sig til sit nye Fædreland og med Lethed tilegnet sig
dets Sprog. Han tog ham 1801 til Adjudant, fik ham Aaret efter
udnævnt til Kapitajn, benyttede ham 1805 i Holsten som
Generalkvartermester-Lieutenant og sendte ham 1806 til Tyskland 
for at indhente Efterretninger om Krigsbegivenhederne der. Ved
Generalstabens Oprettelse 1808 blev du P. Major og Overkvartermester 
og ansat hos Prinsen af Pontecorvo, da denne med sit franske
Hjælpekorps gik over Sydgrænsen. I Begyndelsen af det følgende Aar
sendtes han som Spion til Skaane i Anledning af den
«intenderede» Overgang, under hvilken han skulde fungere som
Stabschef hos Prins Frederik af Hessen. Angrebet paa Sverige blev
opgivet, og du P. sendtes til Norge for at holde Øje med Prins
Christian August, paa hvem Kongen ikke mere stolede. 2 Aar
senere blev han igjen sat til at udspionere Augustenborgerne, i det
han sendtes til Rensborg med det odiøse Hverv at opsnappe og
undersøge den hertugelige Korrespondance. 1812 blev han
Oberstlieutenant og fik Ansættelse ved Kystbevogtningen paa Sjælland.
Om Efteraaret kaldtes han tilbage til Kjøbenhavn og fik ikke tiere
nogen Kommando ved den aktive Hær. 1817 blev han Oberst og
Kammerherre, 1826 Kommandør af Danebrog; 1831 fratraadte han
Kommandoen over Landkadetkorpset, blev sat à la suite i Armeen
og ansat som Kommandant i Citadellet; 1838 fik han Generalmajors
Karakter. Han døde 28. Avg. 1841. du P. ægtede 1795 Christine
Schiøtt (f. 1777 d. 31. Marts 1842), Datter af Kasserer ved den
almindelige Enkekasse, Kammerraad Frederik S. og Dorothea f.
Mandix.

Medd. fra Krigsark. I-V.
Erslew, Forf. Lex.

A. Tuxen.



du Plat, Peter Henrik Claude, 1809-64, Officer, er født
28. Sept. 1809 i Kjøbenhavn, hvor hans Fader, Johan Heinrich
Christian du P., var Oberstlieutenant og Overadjudant; Moderen
hed Emilie f. Wilster. Han blev Volontær ved Landkadetakademiet
1818, Korporal og opvartende Page 1824 samt i. Jan. 1825
Sekondlieutenant à la suite med Aldersorden fra 1823 i Kongens Regiment,
ved hvilket han kom i Nummer i Dec. 1825. I 1827 blev han
Kammerjunker, 1829 Premierlieutenant, 1839 karakt. Kapitajn og
1842 Kapitajn af 1. Klasse ved 5. Bataillon. I 1846 ledsagede han
Prins Frederik af Glücksborg (V, 328) paa en Rejse til St.
Petersborg og erholdt ved denne Lejlighed Tilladelse til at træde i
russisk Tjeneste, saa at han 1847 kom til at deltage i Felttoget i
Kaukasus. Her saaredes han 2 Gange og udmærkede sig, hvorfor
han bl. a. hædredes med Guldkaarden for Tapperhed og hjemme
blev forsat til Livgarden. Hele sit Liv igjennem bevarede han
derefter stor Kjærlighed til Rusland.

I Begyndelsen af 1848 kom han hjem og fik strax Lejlighed
til at udnytte den indvundne Krigserfaring, i det han blev Stabschef 
ved 2. Infanteribrigade (Oberst Meyer), hvormed han deltog i
Kampen ved Bov og Slaget ved Slesvig; men da Oberst Meyer i
Maj udnævntes til Chef for 4. Infanteribrigade paa Fyn, fulgte du P.
sin Chef der hen. Kort efter forfremmedes han til Major og blev
i Juli Adjudant hos General Krogh (IX, 517) samt udnævntes s. A.
til Kammerherre. I 1849 fik han Kommandoen over 2. 
Forstærkningsbataillon og førte denne med stor Dygtighed i Kampen 
ved Ullerup, hvor han blev haardt saaret, men overtog efter
Vaabenstilstanden atter Kommandoen over sin Bataillon, hvorefter han 
i Jan. 1850 blev karakt. Oberstlieutenant. Under Felttoget s. A.
udmærkede han sig 25. Juli ved Stormen paa Isted By. Dagen efter
beordredes han til at varetage Kommandantskabet i Byen Slesvig,
hvortil hans Resoluthed og energiske Karakter gjorde ham særlig
skikket. General Krogh nærede desuden stor Tillid til ham, hvilket
bevirkede, at han efter Krigens Slutning erholdt Militærkommandoen
i Angel og Svansen. I 1851 blev du P., som Aaret før var
udnævnt til virkelig Oberstlieutenant, Kommandør for 3. Bataillon,
hvormed han 1852 kom til Altona, hvis Pladskommandant han blev.
Ogsaa i denne Stilling gjorde han udmærket Fyldest og forstod
ved sin elegante Personlighed og ridderlige Optræden at hævde de
danskes Stilling. I 1856 karakteriseredes han som Oberst, blev
1858 Kommandør af Danebrog og 1860 Generalmajor samt Chef 
for 3. Brigade. Som saadan blev han Pladskommandant i
Rensborg og udnævntes ved Mobiliseringen 1863 til Chef for 7. Brigade,
hvorfra han dog allerede i Dec. s. A. kaldtes til at overtage
Befalingen over 2. Division. Denne samledes først nord for Ejderen,
men besatte derefter Danevirkestillingens højre Fløj. I Krigsraadet
4. Febr. udtalte du P. sig for, at Hæren uden Tøven burde
tiltræde Tilbagetoget, ligesom han ogsaa 25. Febr. sammen med
General Gerlach (V, 602) og andre indsendte et Andragende til
Kongen om, at General de Meza (XI, 304) maatte gjenindtræde
ved Overkommandoen.

2. Division deltog efter Danevirkestillingens Rømning i Dybbøls
Forsvar, i det du P. og den anden Divisionsgeneral skiftedes til
at føre Kommandoen i Sundeved; han deltog saaledes i Kampene
17. og 28. Marts, og da Artilleribeskydningen gjorde Opholdet i
Stillingen mindre behageligt, forstod han paa en særegen Maade
at opretholde sine Folks Mod. 15. April om Aftenen var han dog
kommen til den faste Overbevisning, at Dybbølstillingen ikke
længere kunde holdes, hvis Fjenden angreb den med Kraft, hvorfor
det i militær Henseende var rigtigst at rømme den. Efter nøje
Overvejelse gik han derfor den næste Morgen op til General
Gerlach, der var syg, for at formaa ham til at afgive Overkommandoen, 
som derefter maatte tilfalde du P. som ældst Divisionsgeneral.
Han vilde da have rømmet Dybbølstillingen Natten til d. 17.,
kun efterladende en Maskering i Skanserne og Løbegravene,
hvorfra den kunde trække sig tilbage, saa snart Fjenden angreb.
Gerlach troede dog ikke at burde gaa ind paa Forslaget, og du P.,
hvis Tur det var fra d. 16. Aften at være i Stillingen, kom altsaa
til at modtage Stormen paa Skanserne 18. April. Han nærede
ingen Tvivl om, at den vilde komme, og havde derfor truffet de
nødvendige Forberedelser. Da han om Formiddagen fik Melding
om Fjendens Angreb, lod han strax 2. Brigade i Brohovederne
træde til Gevær; men ved at begive sig frem, kom han snart til
Erkjendelse af, at Stillingens Forsvar nu ikke mere lod sig
gjennemføre efter den givne Disposition, eftersom Skanserne I-VI vare
tagne og venstre Fløj i fuldstændigt Tilbagetog. Generalen, som
ledsaget af sin Stabschef, Major Schau, til Fods var kommen
Fægtningslinjen nærmere, saa kort efter vore Tropper strømme tilbage
til Brohovederne; under Forsøget paa at forhindre, at Tilbagetoget
udartede til Flugt -- med en Stok i Haanden raabte han: «Bliv
staaende, Folk, skyd!» --, blev han dødelig saaret paa Landevejen 
tæt ved Barakkelejren, og samme Skæbne ramte hans Stabschef,
som ilede ham til Hjælp.

du P., som udaandede samme Dag, var 25. Nov. 1848 bleven
gift med Elisabeth Catharine v. Scholten, Datter af Generalmajor
og Gouvernør i Vestindien Casimir Wilhelm v. S. De danske
Forsvarsbrødre have ladet hans Billede male til Nationalgalleriet paa
Frederiksborg Slot.

Vort Forsvar Nr. 126 A og 217 A. 
Danmarks anden Kamp for Slesvig 1864, fortalt af en gammel Soldat. 
Den dansk-tydske Krig 1864, udg. af Generalstaben. 

P. N. Nieuwenhuis.



v. Platen, Vilhelm Frederik, --1732, Bygmester, Gehejmeraad, 
var Søn af brandenborgsk Gehejmeraad Claus Ernst v. P.,
der 1658-60 fungerede som Generalkrigskommissær ved Kurfyrstens
Hjælpekorps her i Landet. Moderen, Anna Ehrentraut v. Klitzing,
var som Enke fra 1685 til sin Død 1694 Hofmesterinde hos
Prinsesserne Sophie Hedevig og Christiane. 1687 ansattes ogsaa Sønnen
som Kammerjunker hos Prinsesserne, i hvilken Stilling han forblev
til 1698, da han tiltraadte en længere Rejse til Frankrig og Italien,
nærmest vel med det Maal at studere disse Landes Kunstskatte.
Hans Interesse for Bygningsfaget synes tidlig at være bleven vakt,
og fra Begyndelsen af 1699 nævnes han i Stillingen som 
Overbygningsinspektør. 1702 blev han Etatsraad og udnævntes 1705 til
Overbygningsdirektør eller Generalbygmester, under hvilken Charge
paa samme Tid blev samlet Tilsynet med alle gamle og nye
Bygninger i Danmark, Hertugdømmerne og Oldenborg. I denne
Egenskab forestod P. Opførelsen af Operahuset (Rigsdagsbygningen),
Staldmestergaarden bag Christiansborg Slot, Bygninger, som
Kunstkjenderen Ramdohr for 100 Aar siden betegnede som de smukkeste
i Kjøbenhavn, og Endefløjene af Frederiksberg Slot samt vistnok
ogsaa Garnisons Kirke. P., der var meget yndet af Kongen,
udnævntes 1706 til Hofmarskal, blev 1712 Direktør i Generalpostamtet,
1714 Gehejmeraad og i April 1716 Overlanddrost i Pommern og
paa Rygen. Han har dog næppe tiltraadt denne Stilling, der
allerede i Efteraaret beklædtes af F. E. v. Køtschau. I Okt. s. A.
udnævntes P. til Amtmand i Sønderborg og afgik ved Døden i
dette Embede 27. April 1732 i Sønderborg, vistnok ugift. 1708 var
han bleven hvid Ridder.

Louis Bobé.



Platou, Ludvig Stoud, 1778-1833, Professor, Statssekretær,
var en Søn af daværende resid. Kapellan til St. Mikkels Kirke i 
Slagelse Christian Frederik P. (f. 1749 d. 1815) og Cathrine f. Stoud
og blev født i Slagelse 28. Marts 1778. 1795 blev han Student fra
Vordingborg Latinskole og lagde sig senere efter Æsthetik og
Historie, bl. a. som en af de første Alumner ved det pædagogiske
Seminar. Han blev 1801 Alumnus paa Borchs Kollegium og vandt
s. A. Universitetets Guldmedaille for en Besvarelse af en Prisopgave
om den gamle nordiske Mythologis Anvendbarhed i Skjønlitteraturen
i Steden for den græske. Efter Moldenhawers Opfordring modtog
han Udnævnelse til Adjunkt i Historie og Geografi ved Christiania
Kathedralskole efter G. Sverdrup, efter først at have taget
Skoleembedsexamen, og rejste saa i April 1803 til Norge. Hans senere
Virksomhed er derefter udelukkende knyttet til dette Land.

P., som 1806 blev udnævnt til Overlærer, sysselsatte sig i de
første Aar af sit Ophold i Christiania hovedsagelig med
Skolegjerningen. Han nøjedes ikke med sin Embedsvirksomhed ved
Kathedralskolen, men arbejdede ogsaa ved andre Skoler. Saaledes
deltog han 1806 med sine Kolleger Flor og Arnesen i Grundlæggelsen 
af et Forberedelsesinstitut, der 1812 gik over til den
fremdeles bestaaende Christiania Borger- og Realskole, og var
Lærer i Historie for de øverste Klasser af det norske Landkadetkorps. 
Fremdeles redigerede han, efter Enevold Falsens Død, fra
Dec. 1808 det officielle Blad «Budstikken».

Men der blev ogsaa paa anden Maade Anvendelse for hans
Kræfter. Under de Forhandlinger om Stiftelsen af et patriotisk
Selskab for Norge, der om Høsten 1809 gik forud for Prins Christian 
Augusts Afrejse fra Christiania, deltog P. sammen med Grev
Wedel, Rektor Rosted og Overlærer Rasmussen i det forberedende
Arbejde. Det var saaledes ham, som skrev Udkastet til den
Indbydelse, der udsendtes til Almenheden, rigtignok med Rettelser af
Grev Wedel og hans 2 andre Kolleger. Resultatet blev Oprettelsen
af Selskabet for Norges Vel, 29. Dec. 1809. P. var meget ivrig
for dette og lagde senere meget Arbejde paa at fremme dets
Formaal. Men han, den danske Mand, stod helt uden for de Planer,
der foresvævede Grev Wedel om at gjøre Selskabet, i Egenskab af
et norsk Tugendbund, til en politisk Institution, der i et givet
Øjeblik kunde gribe ind og fremme den norske Selvstændighedsfølelse, 
muligens endog sprænge Foreningen med Danmark.

Skjønt al denne Virksomhed nødvendig maatte lægge stærkt
Beslag paa hans Tid, saa P. sig alligevel i Stand til at ofre en
Del af sine Kræfter paa videnskabelige Studier, hvilke han nærmest 
tilgodegjorde i pædagogiske Øjemed. Allerede i 1802 havde han
i Kjøbenhavn skrevet og i det følgende Aar udgivet en «Kortfattet
Jordbeskrivelse for Borger- og Almueskoler», som allerede 1805
udkom i 2. Oplag. Fredsbruddet i 1807 tvang ham videre. I
Norge, hvor tidligere den hele Forsyning med Skolebøger var
kommen fra Danmark, saa man sig med ét afskaaren fra Kilden
og maatte paa egen Haand skaffe, hvad der i Hasten lod sig
tilvejebringe. I 1809 udkom saaledes i Christiania fra P.s Haand
1. Del af hans «Haandbog i Geografien», der omfattede den
almindelige Geografi og de dansk-norske Stater (2. Del udkom 1812).
Skjønt samtidig med Karl Ritters epokegjørende Fremtræden stod
P., der levede i et af fjendtlige Flaader afspærret Land, vistnok
uden mere indgaaende Kjendskab til den Revolution i Geografiens
videnskabelige Behandling, som allerede var forberedt af hin.
Han docerede mange Haande Naiviteter, f. Ex: «Bjærgene anses
for at være Jordens Ribben, der sammenholde det hele. De ere
almindeligen bevoxede med Skove, Urter og Græs, indeholde Kilderne 
til de største Floder og alle Slags Mineralier i deres Indre» osv.
Men i andre Henseender er det dog en ret mærkelig Bog, han
har fremlagt. Dens Forfatter viser atter det samme, som erfares
med flere andre til Norge indflyttede danske, -- han var paa faa
Aar bleven en afgjort Nordmand. Det var nok de stedse forenede
Tvillingriger, han beskrev, men han vendte sig dog især til Norge
og et norsk Publikum. Sine geografiske Exempler tog han fra
Norge (Sarpen, Christianiafjorden og Bjørviken), hvad næppe før
var sket; ligesaa har han mærkelige Ytringer om Sproget. Efter
først at have fortalt, at i Danmark tales der Dansk og i
Hertugdømmerne Plattysk, siger han senere: «I Norge tales der tvende
Hovedsprog, nemlig: 1. Norsk, der blandt de mere kultiverede er
aldeles det samme som Dansk, men af Almuen derimod tales i
forskjellige Dialekter, hvilke alle nedstamme fra det gamle
skandinaviske; 2. Finsk» osv. I 1809 var der ikke mange, som paa
denne Maade talte om et norsk Kultursprog, og hvad derom siges,
er da heller ikke helt træffende. I det hele tager P. ogsaa som
Forfatter af geografiske Skolebøger sin Plads mellem de danske
Mænd, der medvirkede til at fremarbejde den norske Særfølelse,
som blev en hurtig fremdreven Frugt af Begivenhederne i 1807 og
1808. Disse Bøger udkom i flere Oplag og i forskjellige
Bearbejdelser, men dog alle i Hovedsagen med samme Stof og samme
Methode. Efter 1814 krævedes der lidt anden Anordning; men 
Bøgernes Karakter blev bevaret. Nye Udgaver udkom lige til 1862
og i svensk Bearbejdelse endog 1865. Ogsaa historiske Lærebøger
bleve leverede af P., uden dog at faa den Udbredelse og Indflydelse
som de geografiske.

I Selskabet for Norges Vel indtog P. naturligvis en fremtrædende 
Plads som Sekretær, som Redaktør af dets «Historisk-filosofiske 
Samlinger» og som dets Vicepræses. Fra 1813 var han
ikke længere Overlærer, men Professor i Historie og Statistik ved
Universitetet samt dettes Økonom. 1815 traadte han over i
Administrationens Tjeneste og blev Expeditionssekretær i 4. Departement;
fra 1817-21 var han konstit. og fra 1825 virkelig Statssekretær
samt holdt desuden stadig Forelæsninger ved Universitetet over
Historie og fornemmelig over Statistik. Han vedblev desuden at
fungere som Økonom. Af Rigsforsamlingen paa Ejdsvold valgtes
han til Medlem af Trykningskomiteen og af Stortinget 1814 til
Medlem af Komiteen for Landets indre Økonomi, hvorhos han ved
Siden af alle disse offentlige Hverv endnu fandt Anledning til at
fortsætte sine litterære Sysler, bl. a. som Udgiver af Enevold Falsens
Skrifter i 1821. Paa Stortinget 1824 mødte han endelig som
Repræsentant for Akershus Amt og anvendtes der som Medlem af
en hel Række Komiteer. Som danskfødt havde P. efter Foreningen
med Sverige mødt Statholderen Grev Essens Mistanke. Senere
synes han at have vundet Carl Johans Bevaagenhed. I 1825 var
han dennes Kandidat til Statsraadsposten som Chef for
Kirkedepartementet efter Treschow, men blev dog ikke udnævnt. I sine
senere Aar var P. sygelig, uden dog at trække sig tilbage fra sine
mange offentlige Arbejder. Under et apoplektisk Anfald afgik han
ved Døden 30. Nov. 1833 paa sin Ejendom Oslo Ladegaard. Det
kan tænkes, at den begavede Mand formelig havde sprængt sig
selv under alt det Arbejde, for hvilket hans Kræfter bleve tagne
i Beslag. -- I 1808 ægtede P. Karen Lumholtz (f. 1785 d. 1833),
Datter af Stiftsprovst Nicolai L. (X, 418).

Halvorsen, Norsk Forf. Lex.

Yngvar Nielsen.



Plenge, Johannes Christian Ludvig, 1822-89, Præst, Søn
af Hørkræmmer Jørgen Iversen P. (d. 1828) og Johanne Christine
f. Funk (d. 1822), er født i Kjøbenhavn 4. Juli 1822. Han
dimitteredes fra v. Westens Institut 1838, blev theologisk Kandidat 1843,
Lærer ved Frue Sogneskole i Kjøbenhavn 1844 og ved Kjøbenhavns
vestre Borgerskole 1846. 1850 blev han Diaconus i Sørup, 
Flensborg Provsti, 1851 Sognepræst i Satrup, Gottorp Provsti, og 1860
i Ødis, nuværende Nørre Tyrstrup Herred. Her fra maatte han 1862
søge sin Afsked, ved hvilken Lejlighed han dog almindelig mentes
at være bleven strængt behandlet. Han var derefter Lærer ved
Fredericia lærde Institut 1863-64, hvorefter han flyttede til
Kjøbenhavn og blev det britiske Bibelselskabs Agent, indtil dette
standsede sin Virksomhed i Danmark. Som saadan indvikledes han i
mange Stridigheder med det danske Bibelselskab og Waisenhusets
Kuratel, der endog en Gang erklærede ikke længer at ville
forhandle med Selskabet gjennem P. Han havde vistnok Ret i, at
det danske Bibelselskab var lidet foretagsomt; men hans
Modstandere fandt ikke uden Grund, at hans Optræden var stødende. -- 
Han har 1848 skrevet en «Geografi for Borger- og Almueskoler»
(5 Oplag), 1860 «Erindringer fra en Rejse i Skotland», 1863
«Udvikling af de kristelige Hovedlærdomme» og 1873 «Nogle Træk af
Livet i Kjøbenhavn for en Menneskealder siden». -- Han var gift
med Christine Oline Henriette f. Høst (f. 1824), Datter af
Oberstlieutenant Christian Nicolai H. og Caroline Frederikke f. 
Aarestrup. Han døde i Kjøbenhavn 22. Okt. 1889.

Erslew, Forf. Lex. 

L. Koch.



Plesner, Christian Ulrik Adolf, 1826-82, Arkivembedsmand,
fødtes 25. Febr. 1826 i Humble Præstegaard paa Langeland som
Søn af Pastor (senere Provst) Ulr. Adolph P. og Anna Christine
f. Brandt. Dimitteret til Universitetet 1843 studerede han
Lovkyndighed og Historie; han deltog 1848 som frivillig i Kampene
ved Bov, Mysunde og i Sundeved. Næste Aar ansattes P. som
Stipendiar i Gehejmearkivet, men udskreves 1850 til Krigstjeneste
og blev Reservelieutenant i Artilleriet 1851; efter at være bleven
udnævnt til Kancellist i Arkivet afskedigedes han af Krigstjenesten
1854. 1861 blev han Inspektør ved Læsesalen, 1863 1. Arkivsekretær
og Registrator. Han døde 1. Juli 1882. H. besad en sikker Hukommelse, 
betydelige historiske Kundskaber, ikke lidt Skarpsindighed
og stor Kyndighed i Skriftlæsning; han var Gehejmearkivar Wegeners
dygtige Hjælper ved Besvarelsen af Forespørgsler til Arkivet og ved
Udgivelsen af Aktstykker i dets «Aarsberetninger», ligesom de
arkivbesøgende hos ham fandt redebon Bistand. P. blev 1862
optaget i det kongl. danske Selskab for Fædrelandets Historie og
Sprog og var dets Sekretær fra 1863 til sin Død. Han udgav flere
Bind af «De ældste danske Arkivregistraturer» og ydede Bistand 
ved Udgivelsen af forskjellige Værker. P. deltog ivrig i Livet i
Studenterforeningen, hvor han tilbragte sin Fritid og vandt mange
Venner. Han var ugift.

Erslew, Forf. Lex.

Johannes C. H. R. Steenstrup.



v. Plessen, Bernt Hartvig, 1709-67, Kansler. P., der var
Søn af Bernt Hartvig v. P. til Retchendorff, Flessenau og
Gottesgabe, svensk Lieutenant, og dennes anden Hustru, Sophie Agnes
f. v. Plessen, fødtes 5. Nov. 1709. Han studerede i Heidelberg,
Duisburg og Halle, berejste derefter Tyskland, Frankrig og Holland
og begyndte 1731 Embedsbanen som Kancelliraad ved Overretten
paa Gottorp, udnævntes 1733 til Justitsraad og 1738 til Landraad i
Holsten. 1745 blev han Konferensraad og Aaret efter beskikket til
Amtmand paa Gottorp. 1747 udnævntes han til 1. Raad og 1756
til Kansler ved Overretten. 1746 havde han faaet
Kammerherrenøglen og 1759 det hvide Baand. 1767 udnævntes han til
Gehejmeraad, men døde 28. Avg. s. A. -- P. var først gift med Juliane
Marie f. v. Staffeldt (f. 1728), Datter af Generalmajor Adolf Frederik
v. S. og Cathrine Maria f. v. d. Lühe. Hun kom i Febr. 1751 af
Dage ved en ulykkelig Hændelse. 1752 ægtede han Sophie
Dorothea v. Drieberg, der 1764 blev dekoreret med Ordenen de l'union
parfaite. 

Louis Bobé.



v. Plessen, Carl Adolf, 1678-1758, Statsmand og Godsejer,
fødtes 18. Marts 1678 og var Søn af den ndfr. omtalte Chr. Sigfr.
v. P. Efter at han havde faaet den i hin Tid for intelligente
unge Adelsmænd almindelige Uddannelse og bl. a. opholdt sig ved
Universiteter i Udlandet, blev han meget tidlig knyttet til
Christian V's yngre Søn Carl (III, 358), hvem han fulgte paa den
Udenlandsrejse, denne foretog 1696-99. Snart efter at den var
endt, ansattes han som Hofmarskal hos Prinsen, og 1708 blev han
Overkammerherre hos ham, hvilken Stilling han bevarede indtil
Prinsens Død 1729. Da P.s Fader allerede tidlig var faldet i
Unaade hos Frederik IV, var Stemningen i Familien imod Kongen
næppe særdeles god, og dette var maaske en Grund til, at P. ikke
havde Lyst til at træde i Statstjeneste, men nøjedes med at
indtage en Hofstilling hos Prinsen, for hvem han efterhaanden blev
en uundværlig Ven, og hos hvem han havde en overordentlig
Indflydelse. Det er en bekjendt Fortælling, at Frederik IV, da han
en Gang saa sin Broder og P. komme, udbrød: «Der kommer
Prins Plessen og min Broder Carl». 

P.s nøje Forhold til Prinsen udvidedes til snart ogsaa at
omfatte dennes Søster Sophie Hedevig, især efter at Søskendeparret
havde taget Bolig paa Vemmetofte (1721). P. var uden
Sammenligning den vigtigste Mand ved det lille Hof, der førtes her. I
hvilken Grad det var Venskab og ikke Tanke om Pengeløn, der
bragte ham til at styre Prinsens Hof, viser det, at han fra Aaret
1723 aldrig krævede Gage og derimod i den Grad ved rentefri
Laan hjalp Prinsen, naar han var i Forlegenhed, at han ved hans
Død havde 74000 Rdl. til gode hos ham. Prinsens Død 1729
gjorde for øvrigt ingen Forandring i P.s Stilling, da han vedblev
at indtage sin gamle Plads hos Prinsesse Sophie Hedevig, hvis
Yndlingsopholdssted Vemmetofte stedse var. Og som P. i det hele
hjalp Prinsessen med Raad og Daad, saaledes var han hende særlig
til Gavn ved Udarbejdelsen af Fundatsen for Vemmetofte Kloster,
der traadte i Kraft efter hendes Død 1735. Ja, P. gjorde mere.
Det var ham i den Grad en Hjærtesag at gjennemføre Prinsessens
Tanker, at han, der indtil sin Død var den ene af Klosterets 2
Kuratorer, under dettes vanskelige pekuniære Stilling ydede en
Række Pengetilskud af sin egen Lomme for at holde det oppe.
Paa alle Punkter føltes hans faste Haand og hans varme Deltagelse
i, hvad der vedrørte Klosteret, lige fra dets vigtigste
Velfærdsspørgsmaal ned til saadanne Træk, som at han bestemte en vis
aarlig Sum til at bestride Gudstjenesten paa Klosteret med, at han
forsynede alle dets Skoler med Exemplarer af «Kristendommens
Hovedartikler», og at han i sit Testamente udsatte 1000 Rdl. til
Uddeling blandt de fattige paa dets Godser. Det er ikke for
meget sagt, at det ganske særlig skyldtes ham, at denne store
Stiftelse kom i Gang og efterhaanden fik kraftig Væxt. Prinsesse
Sophie Hedevig viste da ogsaa, hvor meget hun skjønnede paa
ham, da hun ved sin Død testamentarisk vilde overdrage ham «et
Sølvtaffel og en Sølvbuffet» og tillige fastsatte, at han skulde eje
den saakaldte «Have» (d. v. s. Blaagaard) uden for Kjøbenhavns
Nørreport. P. vilde helst sige nej hertil, men Christian VI nødte
ham dog til at tage imod «Haven». Saa nært som Forholdet var
mellem den ugifte Prinsesse og P., der var Pebersvend, kunde det
ikke være andet, end at Folkesnakken fik travlt med dem, og
man vidste da ogsaa at fortælle, at de vare hemmelig gifte, et
Rygte, der dog savner dybere Grund.

Naar Prins Carl og Søsteren 1721 havde taget Bo paa Vemmetofte, 
havde det hængt sammen med deres Forbitrelse over, at 

Dansk biogr. Lex.    XIII.                  Marts 1899.                                          IO
Anna Sophie var bleven Dronning, og det var den Gang kommet
til et Brud mellem dem og Broderen, Frederik IV. Deres
Forbitrelse imod Dronningen deltes ganske af P. Herom vidste
Frederik IV god Besked, og da det var ham klart, at netop Mænd som
P. sandsynligvis vilde faa meget at sige hos hans Søn, naar han
besteg Tronen, søgte han, da han laa paa sit Dødsleje, at stemme
ham blidere. Der er noget forunderlig rørende i det bekjendte
Optrin u. Okt. 1730, da den døende Enevoldskonge kaldte P. hen
til sin Seng og, foruden at han hængte Elefantordenens Baand om
hans Hals, bad ham om at værne om Dronningen og hans andre
nærmeste. Men paa P. gjorde det uheldigvis ikke det ringeste
Indtryk, han vedblev at være Anna Sophie lige gram.

Det gik, som Frederik IV havde forudset, at P. vilde komme
til at spille en større Rolle, naar han selv havde lukket sine Øjne.
Christian VI udnævnte ham til i Forening med Broderen Christian
Ludvig, Ivar Rosenkrantz og Holsteneren Blome at danne hans første
Konseil. Nogen særlig Ministerportefeuille fik han ikke, hvorimod
han blev Overkammerherre ved det kongelige Hof (17. Okt. 1730).
Det syntes at være med Grund, at P. blev kaldet til at optræde
som Statsmand. Han var aabenbart en mer end almindelig
begavet Mand, der havde vundet en rig Dannelse og talte meget
godt for sig. Der var meget ædelt, uegennyttigt og trofast i hans
Karakter, og hans Interesser vare alvorlige og dybe; han var en
virkelig from Mand. Hertil føjede han en levende videnskabelig
Sans, der blandt andet bragte ham til at sætte stor Pris paa Hans
Gram og gjorde det til en kjær Syssel for ham at skaffe sig en
god Bogsamling. Men over sligt glemte han dog ikke det praktiske 
Liv, og ligesom han var en dygtig Styrer baade af sine egne
vidtstrakte Godser og af Vemmetoftes Ejendomme, saaledes var
han ivrig Deltager i det asiatiske saa vel som i det 
vestindisk-guineiske Kompagnis Foretagender; han var i en 
Aarrække Præsident i det sidstnævnte af disse Selskaber.

Det var den fælles Modstandsaand imod Anna Sophie og
hendes Venner, der i Frederik IV's sidste Tid havde knyttet P.
og den senere Konge Christian VI sammen. Denne begyndte
ogsaa sin Regering med at sætte stor Pris paa ham, og han havde
maaske større Indflydelse end nogen anden; det var, som om
Kongen ikke kunde undvære ham. Men hans Stilling begyndte
alligevel snart at vakle. Det kom til levende Stridigheder mellem
Konseillets Medlemmer og Krigsministeren Løvenørn, især da 
Konseillet, efter først at have raadet Kongen til at hæve Landmilitsen,
i Overensstemmelse dermed senere bekæmpede dens Gjenoprettelse,
hvilken Løvenørn derimod af militære Grunde stærkt ønskede.
Kongen fulgte Krigsministeren (jvfr. X, 620), og det alvorlige
Nederlag, Konseillet her led, ramte P. følelig.

Samtidig mærkede han, ligesom Konseillets andre Medlemmer,
at deres Stilling var truet ved den Indflydelse, Kongens
Svigermoder, den intrigante Markgrevinde af Baireuth, dels personlig,
dels gjennem Datteren Dronning Sophie Magdalene udøvede paa
Christian VI. Her spillede det religiøse sikkert ind. P. s
Religiøsitet havde vistnok en noget pietistisk Farve, og han stod en
Tid lang Herrnhuternes Fører, Grev Zinzendorf, personlig nær; men
han holdt dog ligesom Broderen og Rosenkrantz for meget paa
den bestaaende Statskirke til at finde Behag i Pietisternes Stormløb
imod denne, og derved forbitrede han den pietistisk ivrige
Markgrevinde. Hertil kom nogle uheldige Sider ved hans Personlighed.
Hvor tiltalende det end er i ham at se en selvstændig Adelsmand,
der tillod sig at have en Mening ogsaa over for den enevældige
Konge, saa var dette viljestærke hos ham tilsat med en betydelig
Selvfølelse, og han kunde være baade lunefuld og opfarende i sin
Maade at være paa. Som han derved stødte adskillige andre fra
sig, saaledes gjorde det ham lidet skikket til at omgaas en Konge,
der i den Grad som Christian VI satte Pris paa en «submis»
Holdning hos sine høje Embedsmænd. Det hjalp ikke, at han
havde en Støtte hos den af Kongen højt skattede Prinsesse
Hedevig, han følte sig dog, pirrelig som han var, snart saa ilde ved
sin Stilling, at han allerede 27. April 1733 tog sin Afsked fra
Konseillet.

Bruddet imellem ham og Kongen havde været saa stærkt, at
han, om han end beholdt sin Titel som Overkammerherre, stedse
vedblev at være ilde anskreven hos Christian VI, der i ham saa
vel som i Broderen saa hemmelige Modstandere; han kaldte dem
og deres Venner «en Bande», og et nyt Sammenstød med Kongen
førte til, at denne fratog ham den Pension, han havde givet ham,
da han forlod Konseillet. Det synes som en Følge af disse
Forhold at have været ganske uden Grund, naar der senere blev talt
om, at P. havde Udsigt til atter at faa noget at sige hos
Christian VI. Derimod er det sikkert nok, at han strax efter
Frederik V's Tronbestigelse har gjort Skridt for igjen at vinde Indflydelse,
han raadede da den unge Konge til at gjøre en Del Forandringer 
baade i smaat og stort; men Forsøget faldt uheldigt ud, og han
maatte trække sig tilbage til sine vante private Sysler.

Sandt at sige behøvede han ikke derfor at være ledig. Den
betydelige Formue, han havde arvet efter sin Fader, havde han
forstaaet at forøge i Tidens Løb, og han døde som en af Landets
største Godsejere; han ejede baade Førslev, Harrested, Gunderslevholm, 
Saltø, Kastrup, Fuglebjærg og Fodby i Sjælland foruden
Dronninglund i Jylland.

P. hører ikke til de Herremænd, der have været med at bryde
Banen for Landboreformerne; men han har sat sig et smukt Minde
ved sin Iver for at fremme Skoleundervisningen hos sine Bønder.
Baade oprettede han 16 Almueskoler, og han vaagede ved flittige
Besøg i dem over, at Undervisningen blev ledet paa forsvarlig
Maade. Til dette Træk knyttede der sig, da han døde, et andet
smukt Minde om ham, nemlig om at han var en i høj Grad
godgjørende Mand. Da han, som ovenfor omtalt, var ugift, gik hans
Godser efter hans Død, der indtraf 30. Jan. 1758, over til hans
ndfr. nævnte Broder C. L. v. P.s Børn.

Brasch, Vemmetoftes Hist. 
E. Holm, Danmarks og Norges Hist. 1720-1814, 1. og 2. Del.                                                                                  

E. Holm.



v. Plessen, Christian Ludvig, 1676-1752, Statsmand og
Godsejer, var født 10. Dec. 1676 og ældre Broder til den ovfr.
omtalte Carl Adolf v. P. Efter at han havde nydt samme
Opdragelse som Broderen og bl. a. sammen med denne opholdt sig
ved Universitetet i Leiden for at uddanne sig der, blev han (1696)
ansat som Kammerjunker hos Christian V's yngste Søn, Prins
Vilhelm, paa samme Tid som Broderen knyttedes til Prins Carl; men
han forlod snart Hoftjenesten for at slaa ind paa Embedsbanen.
Ikke mere end 26 Aar gammel blev han (1702) Stiftamtmand i
Aarhus Stift, hvor han virkede i 23 Aar. Han maa have gjældt
for en energisk og dygtig Embedsmand, thi 8. Okt. 1725 kaldtes
han fra denne Stilling til at blive Medlem af Konseillet. Under
de sidste Aar af sit Liv i Aarhus havde han staaet i nøje
Forbindelse med Ivar Rosenkrantz, der siden 1723 havde været
Stiftamtmand i Viborg og i sit andet Ægteskab var gift med en
Søsterdatter af ham. P. spillede en ret fremragende Rolle i Konseillet,
hvis dygtigste Medlem han aabenbart var, og de udenlandske
Diplomater lagde ikke ringe Vægt paa hans Udtalelser om den
udenrigske Stilling. Ogsaa viste Frederik IV ham Anerkjendelse ved 
16. April 1727 i Anledning af det samme Dag sluttede Forbund
med England og Frankrig at gjøre ham til Elefantridder. Men P.
hørte dog til de misfornøjedes Kreds og delte ligesom Rosenkrantz
fuldt ud den Uvilje imod Dronning Anna Sophie og hendes
Tilhængere, som trivedes iblandt Kronprinsens Omgivelser og ved det
lille Vemmetofte Hof; ja han afholdt sig end ikke fra over for
fremmede Diplomater at klage over, at Konseillets Indflydelse
svækkedes ved Røster fra den Kant.

Som en Følge heraf var han saa at sige selvskreven til at
gaa over i det nye Konseil, som Christian VI strax efter sin
Tronbestigelse samlede om sig. Oven i Kjøbet havde han Ry for solid
Dygtighed, og det var derfor med god Grund, at den nye Konge
samtidig gjorde ham til Generaldirektør over Finanserne og
Kommercevæsenet (26. Okt. 1730). Hvor uenig han end i meget havde
været med Frederik IV, fortsatte han dog som Finansminister
dennes Sparsommelighedssystem og lagde særlig Vægt paa
Afbetaling af Statsgjælden. Haand i Haand hermed viste han i det
hele Kraft og Ordenssans som Kollegiechef, og paa Handels- og
Toldomraadet havde han endog ret fremskredne Ideer. Han var
nemlig ingen Ven af høje Toldsatser, men mente, at man ved at
holde dem lave vilde fremme Handelen, og han havde ingen Tanke
om ved høj Beskyttelsestold paa kunstig Maade at opelske en
Industri. Naar man talte om, at det af finansielle Grunde var
nødvendigt at holde Toldsatserne høje, gjorde han i Modsætning
dertil gjældende, at Nedsættelsen af Told paa Varer vilde
fremkalde stærk Forøgelse af Afsætningen af dem, saaledes at Stats
-indtægterne ad den Vej i Løbet af faa Aar vilde stige, uden at
Undersaatterne mærkede noget Tryk. Den Toldtarif, han fik
udstedt 1732, viste da ogsaa Nedsættelse af Told paa mange
Industriartikler.

Samtidig med at P. havde sine betydningsfulde Hverv som
Kollegiechef at passe, var han ligesom Broderen et vigtigt Medlem
af Konseillet og havde stor Del i den Politik, der førtes udad til.
Hans Udtalelser paa dette Omraade udmærke sig, saa vidt vi
kjende dem, altid ved Klarhed ikke mindre end ved en vis djærv
Ligefremhed. Skal man nævne, hvad der for ham gjaldt som
Hovedpunktet, var det at faa Slesvigs Inkorporation i den danske
Krone sikret ved saa mange Garantier som muligt; ved Siden
deraf var længe et Hovedtræk hos ham en indgroet Mistillid til,
at man kunde opnaa et virkelig venskabeligt Forhold til Sverige. 
Han var overtydet om, at saa snart Svenskerne kom en Smule til
Kræfter, vilde de ved første givne Lejlighed kaste sig over
Danmark, og han tvivlede derfor i Førstningen om, at den
Tilnærmelse til dem, som Christian VI og Rosenkrantz ønskede, vilde
føre til noget; men ogsaa han blev dog efterhaanden stemt for,
at de Skridt burde gjøres, der førte til det dansk-svenske Forbund
af 5. Okt. 1734. Ligesom Broderen var han enig med Rosenkrantz 
i at foretrække en Tilslutning til England fremfor Forbund 
med Frankrig, og samtidig stod han, hvad de indre Forhold
angik, ganske paa samme Side som disse 2 Mænd under de
Stridigheder, der et Par Aar efter Christian VI's Tronbestigelse 
kom til Udbrud i Regeringskredsene i Kjøbenhavn. Det Sammenstød,
Konseillet her havde med Krigsminister Løvenørn (jvfr. X, 620 og
ovfr. S. 146 f), kom for hans Vedkommende til at volde Skaar i et
tidligere personligt Venskabsforhold. Han havde nemlig nogle Aar
tilbage staaet Løvenørn saa nær, at han havde betroet en Søn til
ham for at opdrages og uddannes i hans Hus.

Under disse Rivninger havde P., ligesom Konseillets andre
Medlemmer, ogsaa Kongens Svigermoder, Markgrevinden, til
Modstander, og han formaaede ikke mere end Broderen at fastholde
Kongens Yndest. Maaske har han end ingen Sinde ret haft den;
det var mere fælles Uvilje imod Anna Sophie og Agtelse for P.s
utvivlsomme Dygtighed end Sympathi for ham, der havde bragt
Kongen til at tage ham til Minister. Dels følte Christian VI sig
ogsaa hos ham stødt ved en vis aristokratisk Selvstændighedsfølelse,
dels havde han ved Siden af at være en samvittighedsfuld,
vederhæftig Personlighed Broderens skarpe Kanter i endnu højere Grad,
han var bitter, opfarende, lunefuld, stivsindet og derfor undertiden
alt andet end behagelig at have at gjøre med. Ingen kunde altsaa
være mere uskikket end han til at være Hofmand, og det endte
da ogsaa med, at Kongen og hans Damer fandt ham umulig.
Følgen af alt dette blev, at han misfornøjet 1734 (18. Jan.) traadte
ud af Konseillet 3 Fjerdingaar efter, at Broderen havde maattet
opgive sin Plads deri.

Fra nu af var det forbi med hans saa vel som med C. A. P.s
politiske Virksomhed; han delte ganske med denne Kongens Mistro
og Uvilje og mistede paa samme Tid som han den Pension, han
havde faaet ved sin Afgang fra Konseillet. Ogsaa han trak sig
tilbage for at styre sine Godser og i det hele passe sine
økonomiske Interesser. Ligesom Broderen var han Parthaver med et 
anseligt Antal Aktier i det asiatiske og det vestindiske Kompagni,
og hans Godser havde et betydeligt Omfang. Ved sit Ægteskab
(1702-29) med Charlotte Amalie f. Skeel, Datter af Mogens S. til
Fussingø, var han ble ven Ejer af dette Gods, og desuden ejede
han Odden, Stensbæk, Holbækgaard, Selsø, Lindholm, Glorup,
Eskildsø, Torp Ladegaard og Salzau. Da han døde 30. Avg. 1752,
værdsattes hans Formue, med Fradrag af alle Passiver, til 681397 Rdl.,
hvad der, naar Forskjellen i Pengenes Værdi regnes med, vil svare
til henved 4 Mill. Kr. nu til Dags. Storslaaet Godgjørenhed
omtales mindre for nans end for Broderens Vedkommende, derimod
synes han ligesom denne at have haft videnskabelige Interesser og
var derfor ikke mindre end han en Ven af Hans Gram. Da
dennes Bolig brændte ved den store Ildebrand 1728, var det til P.,
at han flyttede hen.

I sit Ægteskab havde P. ikke mindre end 17 Børn, af hvilke
dog de 8 døde som ganske smaa; af de andre 9 vare 3 Sønner
og 6 Døtre. Paa Sønnernes Hænder samledes i Følge
Farbroderens Testamente ogsaa dennes vidtstrakte Godser; fra dem
nedstammede de i vor nyeste Historie bekjendte Plessener og
Scheel-Plessener.

Man kan ikke læse om de tvende Brødre C. A. P. og C. L. P.
uden at beklage, at disse 2 begavede Mænds Virksomhed som
Ministre kun var kort, dels som en Følge af uheldige Forhold,
dels paa Grund af Kanter ved deres egne Personligheder. Og
denne Beklagelse stiger, naar man ser, hvorledes de trods deres
tyske Byrd bleve gode danske Mænd. Det var i Danmark, at de
anbragte hele deres Formue, og danske Forhold, de helligede deres
Virksomhed; det var til Danmark, de vilde binde deres Slægt,
Dansk kom som Sprog til at ligge C. A. P. meget nær, og det er
for C. L. P.s Vedkommende et højst tiltalende Træk, at han i
Aaret 1737 af Penge, som hans Hustru havde efterladt, stiftede et
Legat for studerende Sønner af «de faa gamle Slægter her i
Danmark, hvis Forfædre for nogle hundrede Aar have tjent Kongen
og deres Fædreland». Underligt, naar man tænker paa sligt, saa
at se, at disse Mænds Slægt efterhaanden i national Henseende
næsten helt er gaaet tabt for Danmark!

E. Holm, Danmarks og Norges Hist. 1720-1814, 1. og 2. Del.

E. Holm.



v. Plessen, Christian Sigfred, 1646-1723, Statsmand, var
Søn af Landraad Daniel v. P. til Hoickendorf i Meklenborg og 
Dorothea Eleonore v. Blumenthal. Han fuldendte sine Studier paa
lange Rejser i Udlandet, særlig i Frankrig. Hjemvendt til sin
Fødestavn arvede han efter Faderens Død Godserne Hoickendorf
og Mandrow (1672), fik 1670 Ansættelse ved Regeringen i Schwerin
og udnævntes 1673 til Kancelliraad. Hans Broder Carl Adolf,
der stod i dansk Tjeneste som Oberstlieutenant, faldt ved Stormen
paa Malmø (1677), og P. foretog en Rejse til Danmark for at ordne
hans Efterladenskaber. Ved denne Lejlighed lærte P. det danske
Hof og særlig Prins Jørgen (IX, 14) at kjende. Paa Foranledning af
Dronning Sophie Amalie ansattes han som Kammerjunker hos Prinsen
og blev, efter at dennes Hofchef C. G. v. d. Osten (XII, 459) var
forulykket under Kongens Hjemrejse fra Rygen 1677, udnævnt til
Overkammerherre. Det var dog først i Marts 1678, at han tog
Afsked fra meklenborgsk Tjeneste. S. A. ledsagede P. Prinsen paa
Rejser i Tyskland, vandt i høj Grad hans Fortrolighed og overtog
Bestyrelsen af hans Livgeding Vordingborg Amt med Jungshoved
samt en Kapital paa 300000 Rdl., i alt o. 60000 Rdl. aarlige
Indtægter. Tillige besad Prinsen i Aarene 1683-89 Øen Femern.
Fra Febr. 1680 nævnes P. som Amtmand over Vordingborg Amt.

Efter Prinsens Trolovelse med Prinsesse Anna af England
fulgte P. med sin Herre til London, hvor Formælingen fandt Sted
28. Juli 1683. P., der s. A. udnævntes til Gehejmeraad, fik
foreløbig Tilladelse til at forblive privat i sin tidligere Stilling hos
Prinsen, der benyttede ham til at paatale forskjellige Forhold ved
hans Hofstat, som han ønskede ændrede. P. paadrog sig herved
Hertugen af Yorks Vrede, og da han 1684 i Familieanliggender
vendte tilbage til Kjøbenhavn, nedlagde Hertugen gjennem den
danske Udsending Godske Buchwald Protest mod, at P. mere
vendte tilbage til England. P. tog nu Ophold i Danmark, blev i
Maj s. A. hvid Ridder og varetog med stor Dygtighed sin Herres
Interesser her i Landet. Han var dog gjentagne Gange i London,
saaledes 1685 i Anledning af Enkedronningens Død og 1689 i
Foraaret, da det blev ham overdraget at varetage Gesandtskabsforretningerne 
efter Fr. Gersdorffs Tilbagekaldelse og modarbejde Hertugen 
af Gottorps Bestræbelser for at gjenvinde Slesvig. Ved Kong
Vilhelms Kroning 11. April fungerede han som Maitre de garderobe 
hos Prins Jørgen. Faa Dage senere blev i Kjøbenhavn Operahuset
paa Amalienborg et Rov for Luerne, ved hvilken Lejlighed 150
Mennesker fandt Døden. P.s hele nærmeste Familie var tilstede,
hans 3 ældste Sønner bleve med Nød og næppe frelste, men hans 
Hustru og ældste Datter døde faa Dage efter af Brandsaarene.
Efter en Slægtnings ved samme Ulykke foraarsagede Død arvede P.
Godset Parin, som han dog senere solgte. 1687 var desuden
Besiddelsen Harckensee tilfaldet ham efter Moderen.

I Jan. 1692 overdrog Kongen P. Styrelsen af Finanserne med
Titel af Præsident for Rentekammeret og gav ham samtidig Sæde
og Stemme i Gehejmekonseillet. Pengevæsenet var under P.s
Forgænger, Overrentemester P. Brandt, kommet i største Forvirring.
Landet var tynget med Skatter, Kassen var tom, utallige Folk i
Statens Tjeneste havde i Aarevis ingen Løn modtaget, og Misnøjen
var almindelig. Det ses, at P. kun efter megen Overtalelse
bekvemmede sig til at modtage denne vanskelige Stilling. «I henved
2 Maaneder», ytrer han, «har jeg Dag og Nat kæmpet for at
afværge det mest skæbnesvangre Slag, som kan ramme nogen, og
som vil gjøre mig ulykkelig og utilfreds for mit hele øvrige Liv.»
Med stor Energi og Omsigt gik P. til sit brydsomme Hverv og
bragte til en Begyndelse store personlige Ofre. Kort efter sin
Embedstiltrædelse «engagerede han sig for Kongen» til et Beløb
af 100000 Rdl. Forholdene antoge snart under hans dygtige Ledelse
en bedre Karakter. Det siges, at han gav Kongen det Raad, der
ogsaa blev fulgt, at lette Skattetrykket, for at Landbefolkningen
kunde komme til Kræfter igjen, og i P.s hele Embedstid udskreves
ingen extraordinær Skatter. En Tønde Hartkorn, der ved P.s
Embedstiltrædelse solgtes for 10-15 Rdl., steg i faa Aar til
40-50 Rdl. i Værdi. Der bragtes Orden i Forretningsgangen,
og Statens utallige Kreditorer fik atter efter lang Tids Forløb
udbetalt deres Renter til rette Tid. Desuagtet var der Raad til at
dække de betydelige overordentlige Udgifter, der forvoldtes i
Christian V's sidste Regeringsaar ved Kronprinsens Rejse og
Formælingsfester (henved 4 Tdr. Guld) og den kostbare Ambassade
til Rijswick. Hærens Størrelse forøgedes, og Toget til Ratzeburg
og Befæstningsarbejderne i Rensborg foranledigede betydelige
Omkostninger. Statens Kredit paa det udenlandske Pengemarked steg
kjendelig, og det hedder ved P.s Afgang, fra en ham næppe særlig
venligsindet Side, at hans blotte Navn var tilstrækkeligt til at rejse
Millioner i Amsterdam, ligesom Bankhusene i Hamborg erklærede
sig villige til at aabne ham personlig en Kredit paa en Td. Guld.
Hans Ry som Finansmand foranledigede flere fremmede Monarker
til at opfordre ham til at træde i deres Tjeneste. Carl XI stræbte
at vinde ham for sit Land, Kejser Leopold gjorde ham gjennem 
sin Gesandt i England Grev Wratislaw meget fordelagtige Tilbud,
ligesaa August II gjennem Grev Flemming.

P.s pirrelige, sygelige Temperament og idelige Kampe med
hans Forgængers Parti ved Hoffet bevægede ham allerede 1696 til
at ansøge om sin Afsked (som dog ikke blev bevilget), og han
giver ved denne Lejlighed en Oversigt over alt, hvad han i de
svundne 4 Aar har udrettet. Kongens Indkomster ere ikke, som
før, tagne op forud; man har holdt Opgjør med Fortiden, og
Nutiden gaar sin sikre Gang; han har standset alt Underslæb af
Kongens Indtægter og indført en systematisk Opkrævning; baade
Civil-, Sø- og Landetaten ere blevne stillede tilfreds ved prompte
Betaling. «Hele Landet var fornøjet med ham», vidner Hertug
Ferdinand Vilhelm af Wurttemberg, «skjønt han var en fremmed,
og han var i lige Grad yndet hos alle danske som hos Udlændinger.»

Ved Siden af sin betydningsfulde og anstrængende Virksomhed
som Leder af Finanserne fik P. betroet forskjellige diplomatiske
Hverv. I politisk Henseende arbejdede P. paa en Tilslutning til
England og Nederlandene og traadte derved i Opposition til det
fransksindede Parti ved Hoffet, hvis Fører var Th. B. v. Jessen,
Lederen af den udenrigske Politik i Danmark i Christian V's sidste
Levetid, og som fandt en virksom Støtte i Conrad Reventlow, den
senere Storkansler. Meningsforskjellen mellem de 2 Partiførere
udartede i Tidens Løb til personligt Had, saaledes at Jessen, især
efter at A. L. Knuth var død, der stod P. meget nær, paa
forskjellig Vis søgte at undergrave dennes Anseelse hos Kongen og
mistænkeliggjøre hans Handlinger.

I Juli 1692 sendtes P. til Hoffet i Schwerin med Fuldmagt til
at afslutte et Forbund med Hertugen, uden at dog Forhandlingerne
førte til et Resultat. Her fra begav han sig om Efteraaret til
Haag, hvor han havde en Samtale med den detroniserede Konge
Jacob II, og vendte i Nov. tilbage. 1693 afsluttede og undertegnede
P. sammen med Gyldenløve og Reventlow en Alliancetraktat med
Frankrig (i Marts) samt senere paa Aaret (i Sept.) med
Brunsvig-Lyneborg, hvorefter han sammen med Reventlow og Jessen 
sendtes til Pinneberg for at afslutte de af Ehrenschild paabegyndte
Forhandlinger. Under sine hyppige Rejser til England tog han efter
Kongens Ordre oftere ind i Haag, hvor hans intimeste Ven, Chr.
Lente, den Gang beklædte Posten som dansk Gesandt, for at
konferere med denne i vigtige diplomatiske Anliggender, saaledes
i Efteraaret 1694 om en Alliance med England, og den følgende 
Sommer tildeltes der ham sammen med Lente Fuldmagt til at
afslutte et Forbund mellem Danmark, Kejseren, England og
Generalstaterne.

P., der stedse vedblev at bevare en trofast Hengivenhed for
det meklenborgske Fyrstehus, har sikkert været interesseret i, at
Kronprins Frederik indgik Ægteskab med Prinsesse Louise af
Meklenborg-Güstrow. I Juni 1695 sendtes han inkognito til
Güstrow for at erkyndige sig om, hvorvidt den regerende Hertug
var knyttet til nogen Danmark fjendtligsindet Magt. Paa hans
gunstig lydende Rapport foretog Kronprinsen noget senere sin
Bejlerfærd til Güstrow, og i Nov. blev P. beskikket til med en
Eskadre af 5 Skibe at afhente Prinsessen og føre hende til
Kjøbenhavn. Umiddelbart efter Indtoget blev P. dekoreret med
Elefantordenen, en Udmærkelse, der sjælden eller aldrig før var bleven
tildelt en Mand i hans Alder og Rang, hvilket vakte almindelig
Opsigt. Skjønt P. var i saa høj Grad medvirkende til at bringe
dette Parti i Stand, der synes at have været efter Kronprinsens
Ønske, og skjønt det var ham, der skaffede denne Sæde i
Statsraadet, lykkedes det ham dog ikke at vinde hans Gunst, maaske
fordi Kronprinsen var misfornøjet over at være bleven saa knap
aflagt.

1696, i Dec., afsluttede P. og Lente en Alliance med Holland
og bleve beskikkede til overordentlige Gesandter ved Fredsforhandlingerne 
i Rijswick. P., der siges at have været meget pragtelskende,
optraadte ved denne Lejlighed med stor Pomp. Sendeisen fik dog
ingen Betydning, hvilket skyldtes de franske Udsendingers
Overlegenhed. Der udkom i denne Anledning en Satire paa P., en
tyk Bog med lutter hvide Blade, som bar Titelen: «Beretning om
Hr. v. Plessens Negotiationer». P. kaldtes tilbage i Febr. 1698.
S. A. udnævntes han til Amtmand over Møens Amt. 1692-95 og
1698-1701 var han end videre Medlem af Raadstuekommissionen
og beklædte fra 1692 Værdigheden som Patron for det kongl.
Ridderakademi. Fra 1701 var han tillige Meddirektør ved
Navigationsskolen paa Møen. I de første Maaneder af Kong Frederik IV's
Regeringsaar bevarede P. sin tidligere Indflydelse, men allerede i
Jan. 1700 fjærnedes han, til stor Skade for Danmark, fra Finansernes
Styrelse. Kongens Misstemning mod P. ytrede sig tydelig i hans
Vægring ved at godkjende det af P. forelagte Udkast til en
Generalkvittering og Decharge; det ses, at baade Reventlow og Jessen
af al Evne nærede hans Uvilje, og den sidstnævnte indgav en af 
slet dulgt Had og triumferende Glæde gjennnemtrængt Betænkning
om at indlede en Undersøgelse af «Personens» -- som han
betegner P. -- Finansstyrelse. Selv skriver Kongen: «At han (P.)
ikke føler sig forpligtet til at gjøre Rede for sine Expeditioner,
har hos mig vakt en saadan Mistvivl til denne Mand, at jeg ikke
mere véd, hvad jeg skal tro om ham». Kort efter meddeltes der
ham dog Decharge, men under en anden Form end den af ham
begjærte. Kongens Adfærd mod P. dadledes højlydt, baade her
hjemme og i Udlandet. Den danske Gesandt i Haag, v. Støcken,
beretter om den «kjendelige Sorg», P.s Afskedigelse har vakt i
Holland; Pensionæren er meget utilfreds, alle falde fra, og
Danmarks Kredit daler betænkelig. Hertugen af Wurttemberg udtalte
i et Brev til Kongen uforbeholdent sin Misbilligelse af P.s
Afskedigelse og forestillede ham alle de skæbnesvangre Følger, dette
Skridt vilde have for Danmark.

P. skal efter Hojers Paastand have modsat sig Krigserklæringen
1700, ligesom han i Christian V's Tid havde søgt at dæmpe denne
Konges krigslystne Tilbøjeligheder, men dog raadet til at paaskynde
Erobringen af Tønning med den Motivering, at man ikke burde
begaa nogen Daarskab halvt. I Juni 1700 sendtes P. i diplomatisk
Ærende til Haag, hvor han forgjæves søgte at hindre en Konjunktion
mellem den forenede hollandske og engelske og den svenske Flaade,
men det tilskrives hans Indflydelse i England og Holland, at
Danmark ikke kom til at friste en større Ydmygelse ved Fredslutningen
i Traventhai. I Efteraaret begav han sig til London, ved hvilken
Lejlighed Prins Jørgen i et Brev til sin Brodersøn Kongen udsteder
ham et glimrende Vidnesbyrd for 23 Aars trofast, nidkjær og
uegennyttig Tjeneste. 1701 var P. Medlem af Kommissionen til de
vornedes Frigivelse og afgav et særligt Votum, der gaar ud paa
at lette Bondens Skattebyrde og vidner om hans varme Interesse
for denne Stands Vel. I Begyndelsen af 1703 var P. atter i
London, og ved hans Hjemkomst formenes det Brud med Kongen at
have fundet Sted, der foranledigede hans fuldstændige Udtræden af
dansk Tjeneste i Avg. s. A. Det hedder, at P. ikke længere
billigede Hoffets Maximer og var utilbøjelig til at underskrive en
Ed, der bandt ham til hans Stilling i saa høj Grad, at han maatte
forsømme Prins Jørgens Tjeneste. De forandrede Forhold ved
Hoffet, især Frederik IV's Forbindelse med Grevinde Viereck, der
i den dybt religiøse og moralske Mands Øjne maatte være en
Vederstyggelighed, vare antagelig den nærmeste Bevæggrund til
hans Bortgang. Christian Gyldenløve og Carl Ahlefeldt, begge
meget levelystne Mænd, havde indtaget den første Plads i Kongens
Gunst. Naar Sønnen Carl Adolf P. 1703 skriver til Faderen, at
Hoffet ikke mere er en Bolig for Kristne, da har han sikkert
udtalt dennes Anskuelse.

Fra 1704 tog P. Ophold i Hamborg, men gjorde hyppige og
lange Rejser til London og Kjøbenhavn i sin gamle Herre Prins
Jørgens Tjeneste, men varetog ogsaa oftere diplomatiske Hverv.
1706 var han saaledes i Haag for at formaa Holland og England
til at yde Prins Carl Erstatning for at give Afkald paa
Koadjutorværdigheden i Lybek. P'aa Dage før Prins Jørgens Død (8. 
Nov. 1708) ankom P. til London, men traf næppe mere sin Herre ved
fuld aandelig Klarhed. Prinsens Bortgang opfyldte ham med dyb,
oprigtig Sorg. «Jeg er mere end sønderknust», skriver han, «i
Bevidstheden om at have mistet en Herre, hvem jeg har tjent i saa
lang en Aarrække med lige saa stor Tilfredsstillelse som Iver og
Hengivenhed.» Han berømmer den afdødes blide Sind og
Dronning Annas store Kjærlighed og Omhu for hendes Gemal. P.
begav sig derpaa til Danmark for at overbringe Dødsbudskabet og
ordne Dronningens Mellemværende med den danske Krone. Han
førte Forhandlingerne med den i dette Øjemed nedsatte
Kommission, indtil Vordingborg Amt blev overleveret til Kongen i Avg.
1710 mod Udbetaling af en aarlig Apanage til Dronningen.
Jungs-hoved forblev i P.s Værge indtil 1714, da Dronning Anna afgik
ved Døden.

Efter den Tid levede P. et stille, tilbagetrukket Liv i
Hamborg. Endnu 1718 blev han af Kongen opfordret til, ved Hjælp
af sine Forbindelser i England, at føle sig for om Stemningen for
et Ægteskab mellem Kronprins Christian og Prinsen af Wales'
ældste Datter. P. havde dels ved Arv, dels ved heldige finansielle
Spekulationer erhvervet sig anselige Rigdomme. 1707 kjøbte han
af Svigersønnen Christen Skeel Vallø med Gunderup og Billesborg,
men afstod det Aaret efter til Kongen for 165000 Rdl. P. døde i
Hamborg 22. Jan. 1723. Hans Lig førtes til Kjøbenhavn.

Samtiden har fældet en næsten enstemmig anerkjendende Dom
om P.s Personlighed og fremragende Evner. Hojer roser hans
skarpe Forstand og mandige Sind, men nævner hans «naturlige
Stivhed». Molesworth omtaler hans melankolske Udseende og svage
Helbred, men fremhæver hans sunde Dømmekraft, Verdenskløgt og
ypperlige Sprogkundskaber. Grev de Chamilly kalder ham en
stræng, bestemt Mand. Landkansler Friccius betegner ham som
jovial og i høj Grad veltalende til Tider, men almindeligvis
tungsindig og utilgængelig. Det bør ogsaa bemærkes, at P. var en
sjælden øm Fader for sine Børn.

P. var 3 Gange gift: 1. (1673) med Sophie Agnes v. Lepel
(d. 1684), Datter af Hans v. L. og Dorothea v. Wopersnow; 2. (1685)
med Clara Eleonore v. Bülow (f. 1665 d. 1689), Datter af dansk
Generalmajor Bartold v. B. (III, 274); 3. (1692) med Magdalene
Hedevig v. Halberstadt (d. 14. Febr. 1702), Datter af
Generalmajor Balthasar Gebhard v. H. til Langenbriick og Hedevig Clara
v. Thun. Efter den sidstnævntes Død siges P. at have bejlet til
Anna Rumohr, Enken efter den 1694 afdøde General Hans Ahlefeldt 
(I, 146); hun skal have afvist hans Frieri, men som Tegn paa
sin Agtelse testamenteret ham sit Herresæde Glorup. Dette skete
allerede 1705, og denne Besiddelse tilfaldt ham 1712 efter hendes
Død.

Louis Bobé.



v. Plessen, Christian Sigfred, 1696-1777, Godsejer, Søn af
ovfr. anførte Gehejmeraad Chr. Sigfr. v. P. (d. 1723), var født 22. Sept.
1696, studerede i sin Ungdom udenlands, kjøbte 1723 Næsbyholm
og Bavelse og ægtede 19. Dec. 1724 Elisabeth Trolle, en Datter af
Oberstlieutenant Christian T. til Rygaard og Hilleborg f. Gyldenstjerne. 
I Bibliotheket paa Næsbyholm tilfredsstillede Suhm sin
første Læselyst, da han som ungt Menneske opholdt sig der med
sin Fader. Hustruens tidlige Død, 15. Avg. 1729, var vistnok
Anledning til, at P. tog Ophold i Udlandet, og 1755, Aaret efter
at han havde mistet sin eneste Søn, solgte han sine Godser. At
han dog ikke glemte sit Fædreland, viste han, da han gav en
betydelig Belønning til de 5 Fiskere, som 1774 havde reddet en
engelsk Kapitajn under en Stranding i Hornbæk Bugt, hvorfor
Ewald berømmer ham i «Fiskerne» som «en ædel dansk» osv.
P. boede den Gang i Courteaux i Languedoc; han døde i Paris
9. April 1777. Fra 1768 var han Danebrogsridder.

Danske Herregaarde VI: Næsbyholm. 
Brasch, Vemmetoftes Hist. III, 76 f.

G. L. Wad.



v. Plessen, Frederik Christian, 1717-83, Officer, Søn af
ovenomtalte Chr. Ludv. v. P. (d. 1752), var født 17. Avg. 1717.
Han blev 1739 Ritmester ved Livgarden til Hest og vedblev hele
sin Tjenestetid at være knyttet til denne Afdeling. 1743 blev han
Oberstlieutenant af Kavalleriet, 1745 Major af Garden, 1747 Oberst 
af Kavalleriet, 1754 Oberstlieutenant af Garden og Kommandør for
denne, 1755 Generalmajor. I sidstnævnte Charge blev han 1762
kommanderet over til den i Holsten mobiliserede Hær, men ved
Gardens Omordning Aaret efter fik P. Afsked med Generallieutenants 
Karakter og Tilkjendegivelse af Kongens særdeles Tilfredshed
med hans Tjeneste. Han havde arvet Salzau i Holsten efter sin
Fader, men solgte Godset 1758, og Gunderslevholm med flere
Fideikommisgodser, som han arvede efter sin Farbroder Carl Adolf v. P.
(d. 1758), overlod han til sine Brodersønner, da han selv var uden
Børn. P., der 1745 havde faaet Kammerherrenøglen, 1754 det hvide
Baand, 1756 l'union parfaite Ordenen og 1774 fik Generals Karakter,
var Æresmedlem af Kunstakademiet. Han døde 25. Nov. 1783.
10. Nov. 1747 havde han ægtet Birgitte Rosenkrantz (f. 8. Jan.
1723 d. 8. Juli 1763), Datter af Gehejmeraad Ivar R.; hun var 1754
bleven dame de l'union parfaite.

Krogh, Den kongl. Livgarde til Hest.
Brasch, Vemmetoftes  Hist. III, 78 f.

H. W. Harbou.



v. Plessen, Louise, 1725-99, Overhofmesterinde, var født i
Wien 26. April 1725 som Datter af den derværende danske Gesandt
Chr. Aug. Greve Berckentin (II, 82) og blev 1744 gift med ovfr.
anførte Gehejmeraad Chr. Ludv. v. P.s Søn Kammerherre Christian
Sigfred v. P. (f. 10. Juni 1716 d. 2. April 1755), som efter at have
været militær 1750 udnævntes til Amtmand over Kjøbenhavns Amt
og 1752 fik Sæde i Rentekammerkollegiet som Deputeret for
Finanserne. Forinden sit Ægteskab havde hun været Hofdame hos
Dronning Sophie Magdalene og blev ved Christian VII's Formæling 1766
udset til Overhofmesterinde hos Dronning Caroline Mathilde, en
Post, som hun under de særlig vanskelige Forhold næppe var voxen.
Forstandig, sædelig og alvorlig, som hun var, søgte hun med Omhu
at holde Dronningen fjærnet fra den hele raa og udannede Sfære,
som omgav Kongen; men uheldigvis fjærnede hun ogsaa derved
Ægtefællerne fra hinanden, og jo mere Dronningen kom til at holde
af hende, desto stærkere blev Kongens Had til hende. Et Par
Maaneder efter Kronprinsens Fødsel 1768, da Kongen mente
Dronningen i Stand til at taale Sindsbevægelsen ved Overhofmesterindens 
Fjærnelse, blev Fru v. P. afskediget med Paalæg om strax
at forlade Hoffet. Det er sandsynligt, at megen Ulykke kunde
være undgaaet, hvis hun havde faaet Lov at blive paa sin Post.
Efter Afskedigelsen bosatte hun sig paa Kokkedal (ved Hørsholm), 
som Dronning Sophie Magdalene havde skjænket hendes Fader;
senere blev hun endog udvist af Danmark og tog Ophold i Celle,
hvor hun døde 13. Sept. 1799. 1755 havde hun stillet sig i Spidsen
for Oprettelsen af en Anstalt for fattige Pigebørns Opdragelse paa
Christianshavn. Planen lykkedes, men Anstalten holdt sig ikke
længe.

Hist. Tidsskr. 3. R. IV; 4. R. II.

G. L. Wad.

 1816-97, Diplomat">

v. Plessen, Otto Baron, 1816-97, Diplomat, var 3. Søn af 
Gehejmekonferensraad Mogens Joachim v. P. (f. 1782 d. 1853), siden
1830 Greve Scheel-P., og Margrethe Vilhelmine f. Hedemann (f. 1788
d. 1854), og fødtes 3. April 1816 paa Sierhagen. Efter at have
fuldendt sine Studier i Kiel ansattes han 1841 ved Gesandtskabet i
Petersborg og udnævntes til Legationssekretær sammesteds 1843.
Da hans Chef, Grev O. Rantzau, tog Afsked af Misfornøjelse med
det aabne Brev af 8. Juli 1846, viste Regeringen sin Tillid til den
unge Sekretær ved at betro ham at fungere som Chargé d'affaires
ved det vigtige russiske Hof. I denne Stilling traf Begivenhederne
i 1848 ham. Hans Loyalitet var sikker nok, og ingen kunde
stærkere end han fordømme Oprøret. Men, som han skrev til
Udenrigsministeren, «der er naturlige Baand, som man ikke kan
frigjøre sig for», og han bad derfor om, at der ikke maatte blive
ham noget paalagt, som «var direkte rettet mod det Land, hvori
han var født». I øvrigt stillede han alle sine Kræfter til Kongens
Raadighed «med hele den Loyalitet og ubegrænsede Troskab, i
hvilken han var opdragen». Det er bekjendt, at det skyldtes
Kejserens energiske Forestillinger, at Fjenden rømmede Jylland i
Sommeren 1849, uden hans virksomme Understøttelse var Freden 2. Juli
1850 næppe kommen i Stand, og ved hans Bistand sikredes Prins
Christians Valg til Tronfølger i det samlede Monarki. I alt dette
havde P. sin væsentlige Del, og det var ikke altid let for ham at
forsone Kejseren med Forhold og Personer her hjemme, saa meget
mere som hans egne, stærkt konservative Anskuelser ikke altid
sympathiserede med vor demokratiske Forfatningsudvikling. Hvad
der lettede ham hans vanskelige Hverv, var, at han efterhaanden
havde vundet en ganske exceptionel Stilling i Petersborg, efter at
han i Juni 1849 var bleven udnævnt til Gesandt. Hos Kejseren var
han højt anskreven, og til Grev Nesselrode havde han til enhver Tid
fri Adgang, og dette rent personlige Forhold blev endnu intimere,
da han 9. Maj 1853 ægtede Prinsesse Varvara Sergjevna Gagarine 
(f. 1825), en nær Slægtning af Kansleren. Ved Brylluppet, der
efter Kejserindens Forlangende afholdtes i Vinterpaladsets Kapel,
vare Kejseren og hele den kejserlige Familie tilstede, og Grev
Nesselrode fungerede som Brudgommens «père d'honneur». Denne
P.s udmærkede Stilling bidrog ogsaa væsentlig til, at den russiske
Regering under Krimkrigen fandt sig i, at vor Nevtralitetserklæring
tilstod de krigsførende Fordele i de danske Havne, af hvilke det var
aabenbart at kun de allierede Magters Flaader kunde benytte sig.

Denne Krig kom i øvrigt i dobbelt Henseende til at indvirke
paa P. og hans Stilling. Han, der havde næret den fasteste Tro
paa Kejser Nicolaus og Ruslands overlegne Magtstilling, følte
ligesom Grunden vakle under sig og sin hele politiske Verdensanskuelse,
da han saa Vestmagternes Sejer. Men dertil kom, at hans personlige 
Stilling forandredes ved Tronskiftet i Rusland 1855. Vel viste
ogsaa Alexander II ham stor Velvilje, og hans Forhold til den nye
Udenrigsminister var ligeledes godt, men den nye Kejser var ikke
en saa mægtig Personlighed som Forgængeren, og lige saa mange
personlige Berøringspunkter, der knyttede P. til Nesselrode, lige saa
faa havde han med Fyrst Gortschakov, hvis Politik desuden var
langt mere rettet paa det sorte Hav end paa Magtforholdene i
Østersøen. Efterhaanden udviklede den danske Politik sig ogsaa i
en Retning, som P. ikke billigede. Endelig tyngedes hans Sind
af Bekymring for hans Hustru, hvis Sygelighed i de følgende Aar
nødte ham til gjentagne Gange at søge Permission for at følge
hende til Badesteder. Hans Blik paa Fremtiden blev stedse
mørkere, og med den Aabenhed, som er en Gesandts første Pligt,
udtalte han sig derom i sine Indberetninger, hvad der under det
Rotwittske Ministerium paadrog ham en Konflikt med
Udenrigsministeren, der maatte have ført til hans Afskedigelse, hvis 
ikke Baron Blixen-Finecke kort efter var gaaet af. Da saa Krisen
indtraadte i 1863-64, kunde intet udrettes i Petersborg, fordi Rusland
ved den polske Opstand var blevet knyttet til den preussiske
Politik, og Gortschakov havde ikke Øje for den Fare, der vilde true
Rusland, naar Kiel blev en tysk Krigshavn. Endnu ét Middel,
mente han, at man kunde finde til at bevare Hertugdømmerne,
og med Permission begav han sig i Juni 1864 til Kjøbenhavn for,
som det synes uden dertil at have faaet nogen Opmuntring i
Petersborg, at foreslaa, at Hertugdømmerne stilledes i Personalunion 
med Danmark. Men, som det var at forudse, fandt dette Forslag
hverken her eller i Hertugdømmerne nogen Anklang, og det siges, at 
hans Broder Carl svarede ham: «Foruden dig og mig er der intet
Menneske her i Hertugdømmerne, som vilde lade sig nøje dermed».
Han begjærede nu sin Afsked, men forinden derpaa resolveredes,
foregik Ministerskiftet, og paa Bluhmes indstændige Opfordring tog
P. sin Ansøgning tilbage.

I Foraaret 1866, da Krigen mellem Østerrig og Preussen var
forestaaende, udførte P. en hemmelig Sendelse til Grev Bismarck,
men uden Resultat. Den sidste Statsakt, i hvilken han deltog,
var Prinsesse Dagmars Bryllup 9. Nov. 1866, og paa hans gjentagne
Ansøgning blev han derefter entlediget 1. Dec. s. A. Men, skjønt
udtraadt af dansk Tjeneste, vilde han ikke opgive sit Undersaatsforhold 
til den danske Konge og Stat. Han vendte saaledes ikke
tilbage til Holsten, men bosatte sig med sin Hustru (d. 1893) i
Baden-Baden som dansk Undersaat, ligesom han ogsaa sørgede for,
at hans eneste Barn, Sergius Joseph Baron v. P., anerkjendtes som
saadan. I Baden døde han 3. April 1897. Da han 1876 sidste
Gang besøgte Kjøbenhavn, udnævntes han, der allerede havde faaet
det hvide Baand i 1856 og var Gehejmekonferensraad siden 1862,
til Ridder af Elefanten. -- Han var mere grundig end glimrende,
og hans alvorlige og kølige Væsen virkede næppe synderlig
vindende paa dem, der ikke kjendte ham nøjere, men han var en
ædel og helstøbt Personlighed og en fuldendt Gentleman, der
aldrig gik paa Akkord med sin Samvittighed.

P. Vedel.



v. Plessen, Samuel Christoph, 1640-1704, Officer, Søn af
Henning v. P. til Müsselmow m. m. i Meklenborg, svensk
Oberstlieutenant, og Agnes Rachel v. d. Asseburg. Senest under den
skaanske Fejde kom han i dansk Tjeneste og blev 1676 Ritmester
ved Skaanske Rostjeneste, 1677 Oberstlieutenant ved Livgarden til
Hest, som han 1678, efter Fr. Arenstorffs Fald, fik Kommandoen
over. Han blev 1682 Oberst, fik 1684 Rang med virkelige Etatsraader, 
blev 1689 Generallieutenant og 1693 hvid Ridder. Christian V
satte megen Pris paa ham og anvendte ham bl. a. gjentagne Gange
til Sendelser til Udlandet. Da Gården blev indkvarteret paa Møen,
blev P., for bedre at kunne ordne Forholdet mellem Rytterne og
Beboerne, 1685 udnævnt til tillige at være Amtmand over Øen;
han fik derhos (til 1691) Stege og Elmelunde Ladegaarde i
Forpagtning. 1689 fik han Inspektion over de 10 nationale
Rytterregimenter i Danmark og blev adjungeret de Deputerede ved
Landetaten (Generalkommissariatet) ved Bestyrelsen af Ryttergodset. 

P. har uden Tvivl været en dygtig Officer og paa sin Vis
styret sin Afdeling godt. Men hans Embedsførelse var i andre
Retninger alt andet end upaaklagelig. Allerede i den Skaanske
Krig var han mistænkt for Deltagelse i Plyndringer, men det er
dog navnlig ved sit Forhold paa Møen, han har vundet en sørgelig
Navnkundighed. De Mishandlinger, Vilkaarligheder og Udsugeiser,
han her gjorde sig skyldig i, gik i lige Grad ud over Bønder,
Gardere og Officerer, og da dette havde varet i 12 Aar, var
Skandalen saa aabenbar, at Gården, trods Modforestillinger fra P.s Side,
blev forlagt fra Møen og P.s Amtmandskab hævet (1697). Klagerne
strømmede nu ind over ham, men det var dog først, da Christian V
25. Avg. 1699 havde lukket sine Øjne, at Uvejret for Alvor brød
løs. Ganske kort efter blev P. afsat fra Kommandoen over Garden
og Inspektionen over Nationalregimenterne; der blev nedsat en
Kommission til at undersøge hele hans Forhold, og i Dec. s. A.
blev der forkyndt ham Husarrest, hvorhos hans Ridderorden blev
fratagen ham. Sagen trak længe ud, og P. døde som Arrestant
24. Juni 1704, som det synes, inden der var falden endelig Dom i
Sagen. I Erstatning til Statskassen og private blev hans Bo dømt
til at betale henved 40000 Rdl.; men han efterlod sig alligevel en
betydelig Formue. Hans Godser i Meklenborg bleve anslaaede til
over 80000 Rdl., hans Gaard i Kjøbenhavn (det nuværende Hotel
Phønix) til 16000 Rdl. - 26. Maj 1680 havde han ægtet Cathrine
Margrethe v. Dalwig (f. 15. Maj 1654 d. 22. Juni 1726), Datter af
sachsisk Gehejmeraad Caspar Fried. v. D.

Krogh, Den kongl. Livgarde til Hest.
Paludan, Møen.

H. W. Harbou.



v. Plessen, Victor Christian, 1696-1771, Hofembedsmand,
Halvbroder til ovfr. anførte Bernt Hartv. v. P. (Moderen var Maria
v. Bülow), er født 24. Dec. 1696, gik med en af sine Brødre i
dansk Tjeneste og vandt Kronprinsesse Sophie Magdalenes Yndest
i saa høj Grad, at han, snart efter Tronskiftet, 1731 blev Dronningens
Kammerherre og Jægermester; 1736 blev han Ridder af Danebrog
og 1738 Overhofmester hos Dronningen, hvormed han indtil 1749
forenede Embedet som Amtmand over det hende tillagte Hørsholms
Amt. Ved Indvielsen af Vallø Stiftelse 1738 blev han en af dens
Proviserer, 1739 fik han Dronningens Orden, blev 1744 Gehejmeraad,
1749 Ordenssekretær og Overceremonimester, 1755 Gehejmekonferensraad 
og 1763 Ridder af Elefanten. Saa vel under Christian VI
som under Frederik V styrede han i en Aarrække det kongelige 
Gods Jægerspris, hvis Stutteri især havde hans Interesse. Han var
Medlem af Kommissionen for Opførelsen af Marmorkirken i
Kjøbenhavn. Død pludselig 24. Jan. 1771. Gift med Agathe Lucie
f. v. Plessen af Linjen Gressow.

Birch, Geheimeraader S. 36 f. 
Hofman, Dsk. Adelsmænd III, 292. 
Wegener, Efterretn. om Abrahamstrup II.                                                      

G. L. Wad.



Scheel v. Plessen, Christian Ludvig, 1741-1801, Amtmand,
var en Søn af Overceremonimester Mogens S. v. P. (f. 28. Dec.
1713 d. 23. Marts 1749) og Elisabeth Christine f. v. Thienen (f. 1715
d. 1749). Han fødtes 21. Dec. 1741, rejste som ungt Menneske
udenlands og studerede navnlig ved Leidens Universitet, blev efter
sin Hjemkomst Avskultant i Rentekammeret 1765, udnævntes 1769
til Deputeret i General-Landvæsenskollegiet og blev, da dette
Kollegium 1770 afløstes af General-Landvæsenskommissionen, Medlem 
af samme indtil dens Ophævelse 1773. Umiddelbart derefter
beskikkedes han til Amtmand over Kjøbenhavns Amt og forblev i dette
Embede indtil Udgangen af 1799, da han efter eget Ønske
fratraadte det. Han var 1757 bleven Kammerjunker, 1766
Kammerherre, 1774 hvid Ridder, 1779 Gehejmeraad og udnævntes ved sin
Afgang til Gehejmekonferensraad. Han døde 25. Okt. 1801. -- 
Særlig fortjent gjorde han sig ved sin virksomme Interesse for at
mildne det haarde Tryk, der hvilede paa Bondestanden. Saaledes
tog han som Medlem af General-Landvæsenskommissionen levende
Del i de Forhandlinger, der gik forud for Forordningen af 20. Febr.
1771, hvorved der tilvejebragtes en taaleligere Ordning af Hoveriet,
og som Ejer af Godserne Lindholm, Fussingø og Selsø m. v. gav
han sine Bønder Arvefæste og Hoverifrihed paa favorable Vilkaar.
Han var ligeledes et meget betydende Medlem af den store
Landbokommission og sluttede sig her ubetinget til Kommissionens
frisindede Flertal. Ogsaa af Kommissionen til Regulering af
Fattigvæsenet i Danmark var han Medlem. -- 1766 ægtede han Agathe
Johanne v. Qualen (f. 15. Febr. 1745 d. 11. Maj 1829), en Datter
af Gehejmeraad Josias v. Q. og Elisabeth f. Blome. 

G. Kringelbach.

<chapter name="Scheel-Plessen, Carl Theodor August Greve, 1811-92, 
Overpræsident">

Scheel-Plessen, Carl Theodor August Greve, 1811-92,
Overpræsident, ældre Broder til ovennævnte Otto Baron P., var
født 18. Marts 1811 i Kiel og førte som yngre Søn friherrelig Titel.
Han gik i Skole i Lybek, studerede Jura i Berlin, Gøttingen,
München og Kiel og tog 1835 juridisk Examen i Kiel. Kort efter 
ansattes han som Avskultant i Finansdeputationen og blev 1837
Sekretær hos Finansministeren. Efter en 3aarig Udenlandsrejse blev
han 1841 Referendar i Kabinetssekretariatet under C. L. Tillisch,
1843 Amtmand over Sønderborg og Nordborg Amter, 1845 Kammerherre, 
1846 Deputeret i Rentekammeret og Chef  for 3. Sektion.
I Martsdagene 1848 tilbød  P. G. Bang ham Posten som Minister
for Holsten og Lauenborg, til hvis Overtagelse P. knyttede den
Betingelse, at et Par af de liberale slesvig-holstenske Ledere skulde
medoptages i Ministeriet som Modvægt mod dets national-liberale
Medlemmer. Da Bangs Bestræbelser for at danne et Ministerium
strandede, indtraadte P. 23. Marts i A. W. Moltkes Ministerium
som Minister for alle 3 Hertugdømmer, men tog allerede Dagen
efter sin Afsked, fordi han ikke vilde paatage sig Ansvaret for det
Svar, som Kongen maatte give den slesvig-holstenske Deputation,
der i de Dage var i Kjøbenhavn. Medens de fleste holstenske
Embedsmænd rejste bort ved Oprørets Udbrud, blev P. i Kjøbenhavn 
og gik Regeringen til Haande paa forskjellig Maade, efter
at han 24. Nov. havde faaet sin Afsked som Rentekammerdeputeret.

I Efteraaret 1848 sendtes han til Lauenborg for at indsætte en
ny Øvrighed og ved Nytaarstid 1849 til Berlin for at underhandle
om den Erstatning, der i Følge Malmøkonventionen skulde gives
for de i Jylland opkrævede Naturalrekvisitioner. Medens han var
i Berlin, fik han tillige det Hverv at opsige Vaabenstilstanden og
at indlede Fredsforhandlinger med den preussiske Regering. I Avg.
s. A. ledsagede han Tillisch til Flensborg for at gjøre Tjeneste
som Departementschef i Bestyrelseskommissionen, i hvilken
Egenskab han flere Gange havde skarpe Sammenstød med Preusseren
Eulenburg. Sit Standpunkt som udpræget Helstatsmand godtgjorde
han ved i Dec. 1850 at deltage i Dannelsen af Grundejerforeningen
sammen med Blixen-Finecke, Frijs-Frijsenborg og Holstein-Holsteinborg.
Da Holsten 1852 atter kom ind under Kongens fulde Myndighed, 
blev P. af den holstenske Minister Reventlow-Criminil sendt
til Kiel for at overtage dette Hertugdømmes midlertidige Bestyrelse,
og Aaret efter udnævntes han til Overpræsident og første Borgmester 
i Altona, s. A. til Kommandør af Danebrog, ligesom han
s. A. fik Tilladelse til at føre Navnet Scheel-Plessen; men da han
stillede sig i Opposition til Regeringen, først i den holstenske
Stænderforsamling, til hvis Præsident han valgtes, derefter i
Rigsraadet (valgt af de holstenske Stænder), hvor han forhindrede al
mindelig Overenskomst, fik han 15. Juni 1856 sin Afsked af Scheele. 

I de følgende 7 Aar var han Hovedfører for den holstenske
Opposition, hvis Hovedkrav gik ud paa de 2 Hertugdømmers
Forbindelse i Personalunion med Danmark og paa det tyske Forbunds
Ret til Indblanding i Slesvigs Anliggender. I alle de holstenske
Stænderforsamlinger til 1863 var han Præsident, og han  førte her
med stor Dygtighed Kampen mod den danske Regering, støttet af
det tyske Forbund, navnlig af den preussiske Regering, i hvis
Interesse det laa at puste til Ufredens Ild i den danske Stat, til
Øjeblikket kom til et nyt væbnet Angreb. Denne preussiske Taktik
lykkedes ogsaa, og alle den danske Regerings Forsøg paa at stille
Holstenernes Fordringer tilfreds strandede. Fra 1859 antoge S.-P.s
Angreb paa den danske Regering en stedse skarpere Form ved
den hensynsløseste Kritik af Regeringens Forholdsregler i Slesvig,
saa at Stemningen i Tyskland var godt forberedt, da Katastrofen
indtraf 1863. Endnu i Dec. 1863, da de i Hamborg forsamlede
holstenske deputerede vedtoge en Adresse til Forbundsdagen, som 
opfordredes til at hævde Hertugen af Augustenborgs Arveret til
Holsten og Slesvig, optraadte S.-P. som Talsmand for en
Personalunion under Christian IX og stemte imod Adressen, men et Aar
efter indgav han tillige med 15 Ridderskabsmedlemmer en Adresse
til Kongen af Preussen og Kejseren af Østerrig, hvori de forlangte
begge Hertugdømmernes nøje Tilslutning til det preussiske Monarki,
og den preussiske Ministerpræsident Otto v. Bismarck-Schønhausen
udtalte under Landdagsforhandlingerne i Berlin  om Annexionen,
at S.-P. nød hans fulde Tillid, eftersom han var den første
Slesvig-Holstener, der 1864 til ham havde udtalt den faste Beslutning 
ene at ville virke for Hertugdømmernes Tilslutning til Preussen, og at
S.-P. derfor ikke fortjente at mistænkes for at tjene danske
Interesser. Under Fredsforhandlingerne 1864 paakaldte de allierede
Magter S.-P.s Bistand ved den finansielle Opgjørelse, som begyndte
at volde Vanskeligheder paa Grund af de forskjellige Standpunkter.
Den danske Regering havde beregnet den Del af Statsgjælden,
som skulde falde paa de afstaaede Landsdele, til 41  Mill. Rdl.,
medens S.-P. ansatte den til 22 Mill. Resultatet blev derved meget
ugunstigt for Danmark, som kun fik 29. Mill. udbetalt mod at
overtage hele Monarkiets Statsgjæld, som medio 1864 var næsten
108 Mill. Rdl.

Strax efter Annexionen udnævntes S.-P. til Overpræsident for
den nye preussiske Provins Schleswig-Ho]stein og fik Titel af virkelig
preussisk Gehejmeraad. 1868 blev han Kurator for Universitetet i 
Kiel, som 1879 kreerede ham til Dr. jur., da det fik en ny
Bygning indviet. S. A. afskedigedes han af den preussiske Statstjeneste
og udnævntes til livsvarigt Herrehusmedlem. Resten af sit Liv
henlevede han paa sine holstenske Godser. Sine sjællandske
Godser besøgte han kun sjælden. Under sin korte Regeringstid
udnævnte Kejser Frederik III ham 1888 til preussisk Greve. Da han
7. Juli 1892 døde i Varese i Italien, var han en af de største
Godsejere i Danmark og Holsten. Efter sin Fader havde han arvet
Stamhuset Selsø med Lindholm og Bognæs samt Fideikommisgodserne 
Saltø og Harrested, alle paa Sjælland, efter sin Svigerfader, 
Hofjægermester Gabriel Schreiber v. Cronstern, hvis eneste
Datter, Henriette Sophie Charlotte Elisabeth (f. 20. Jan. 1826 d. 12.
April 1874), han 26. Nov. 1844 havde ægtet, Fideikommisgodserne
Nehmten, Marutendorf og Hohenschulen i Holsten, hvor han
desuden ejede Gross-Nordsee.

H. R. Hiort-Lorenzen.



Scheel-Plessen, Wulf Heinrich Bernhard Greve, 1809-76,
Diplomat, ældre Broder til ovfr. omtalte Otto Baron v. P., fødtes
16. Febr. 1809. Efter at have studeret i Tyskland ansattes han
1835 som Attaché ved Gesandtskabet i London og udnævntes
allerede det følgende Aar til Legationssekretær i Stockholm, hvor han
forblev i 10 Aar, kun afbrudte ved at han i nogle Maaneder i
1842 fungerede som midlertidig Chargé d'affaires i Petersborg. Da
Gesandten i Berlin Grev E. Reventlow paa Grund af det aabne
Brev af 8. Juli 1846 tog Afsked, var det af Interesse for Regeringen
at faa denne vigtige Post besat med en loyal holstensk Adelsmand.
P. ansøgte da om Posten og udnævntes saaledes 25. Nov. 1847 til
Gesandt ved det preussiske Hof. Som Følge af Krigen maatte
han 28. April 1848 forlade Berlin og sattes ved Resolution af
8. Avg. s. A. i Disponibilitet. I dette og de følgende Aar 
anvendtes han  i overordentlige Missioner. I Juni 1848 sendtes han 
for at lykønske Kong Oscar i Malmø i Anledning af dennes
Sølvbryllup. I Foraaret 1849 var han i Haag for at lykønske til
Kongens Tronbestigelse. Da Gesandten i Stockholm C.  H. Bille
forlod sin Post, først i congé og siden for at gjøre Tjeneste i
Ministeriet som Direktør, vikarierede P. for ham som Gesandt fra
Juni 1849 til Sept. 1850, da Bille atter overtog sin Post. I Okt.
s. A. ledsagede P. Prins Christian paa dennes Mission til Kejser
Nicolaus i Warschau og vikarierede derefter i Wien for Grev H.
Bille-Brahe, da denne i April 1851 kaldtes til Kjøbenhavn for at 
præsidere Notabelforsamlingen i Flensborg, og han deltog saaledes
i Forhandlingerne med Fyrst Schwarzenberg om Monarkiets
Rekonstruktion, der førte til Reskriptet af 28. Jan. 1852. Allerede 
3. Dec. 1851 var han udnævnt til fast Gesandt i Stockholm, men først i
det følgende Efteraar tiltraadte han denne Post, til hvilken han
udmærket egnede sig.

S.-P. var i alle Henseender grand Seigneur, smuk og elegant,
livsglad og elskværdig, og velstillet i økonomisk Henseende, saa
at han kunde føre et stort og gjæstfrit Hus. I de 20 Aar, han
tilbragte i Stockholm, indtog han den første Plads i det diplomatiske
Korps; det svenske Selskab, i hvilket han havde tilbragt 10 Aar af
sin Ungdom, og med hvilket han var bleven yderligere forbunden
ved sit Ægteskab 27. Avg. 1855 med Hoffrøken Augusta Aurora
Cecilie Komtesse Lewenhaupt (f. 1830), havde adopteret ham som
en af sine egne, han var netop en Mand, der maatte behage
Kong Carl XV, og han var gammel Ven og Dusbroder med
Udenrigsministeren Grev Manderstrøm, med hvem han tilbragte mangen
glad Aften. Lige over for sin Regering var han i høj Grad
loyal, udførte samvittighedsfuldt dens Ordrer, og skjønt Aristokrat
ved Fødsel og Tradition havde han ingen Betænkelighed ved at
tjene en dansk national-liberal Regering. Da Ministeriet af 12. Dec.
1854 dannedes, udnævntes han endog til Udenrigsminister, men
han frabad sig Posten. I Virkeligheden gik ogsaa hans Tilbøjeligheder 
og Evner mere i social end i politisk Retning. Manderstrøm
har en Gang sagt om ham, at han havde kunnet blive en virkelig
Statsmand, men han manglede grundigere Kundskaber og alvorlig
Interesse for Politikken. Han virkede ivrig for den skandinaviske
Alliance, men hvor tilbøjelig han end i øvrigt kunde være til at
haabe, hvad han ønskede, nærede han dog sine Tvivl, om den lod
sig gjennemføre. -- Efter Freden 1864 forblev han i dansk Tjeneste,
og hans Nærværelse i Stockholm tjente til at vedligeholde den gode
Forstaaelse mellem de 2 Regeringer. Han havde saaledes den
Glæde at medvirke til Kronprins Frederiks Formæling med Prinsesse
Louise 28. Juli 1869.

Hans Sundhed var imidlertid bleven utilfredsstillende, og navnlig
havde han efterhaanden ganske tabt Synet. Han søgte derfor Afsked,
som tilstodes ham 19. Juni 1872. Han drog sig derefter tilbage til
Sierhagen, Familiens Hovedsæde, og døde der 7. Juli 1876. Skjønt
han saaledes endte som preussisk Undersaat, bevarede han til sin
Død sin dybe Hengivenhed for den danske Konge. Hver Dag, 
naar han passerede et Værelse, i hvilket Kongens Portræt hang,
standsede han, naar han efter Antallet af de tilbagelagte Skridt
vidste, at han befandt sig paa Højde af Kongens Billede, gjorde
Front foran det og bukkede dybt, før han gik videre. -- Han
havde efterhaanden modtaget alle de Æresbevisninger, som kunde
gives ham: Danebrogsstorkorset 1852, Gehejmekonferensraadstitelen
1856, Elefanten 1862, og den svenske Konge havde givet ham
Serafimeren 1868.

P. Vedel.



Plett, Peter, 1766-1823, Skolelærer og Vaccinator, 
fødtes i Klein-Reide(?) i Slesvig, var i sin Ungdom Huslærer hos Landmænd
i det østlige Holsten, hvor der den Gang baade hyppig af Læger
foretoges Inokulation af Koppevædske (Variolation), og tillige hyppig
hos Kvægbesætningerne fandtes Kokopper, hvis beskyttende Evne
mod Koppesmitte -- navnlig tydelig hos Malkepigerne -- 
Landbefolkningen havde begyndt at faa Øje for. Herved førtes P. paa
den nye og geniale Tanke i Steden for Vædske af Menneskekopper
(Variolæ) at benytte Kokoppevædske til Indpodning, og da
Koppesmitte netop truede, foretog han 1791, 5 Aar før Jenners
verdensberømte første Vaccination, i al Stilhed en saadan Indpodning paa
sine Elever, Børn af en Forpagter Martini paa Hasselburg under
Godset Wittenberg. Kokopperne sloge godt an, og Børnene viste
sig derefter uimodtagelige for Koppesmitte; men Sagen ænsedes
ikke. Da P. i de følgende Aar havde gjennemgaaet sit
Lærerkursus paa Seminariet i Kiel og derefter var bleven ansat i
Probsteier-Hagen, virkede han her (1802) sammen med sin ihærdige
Præst og Stedets Læge for Udbredelse af Vaccination, som nu var
bleven bekjendt og skattet ved Jenner. Med sin Præst flyttede P.
senere til Schønberg Sogn, hvor han blev ansat som Lærer i
Landsbyen Stakendorf, og her døde han 1823. Han efterlod en Enke
med flere Børn i meget trange Kaar; Lærerenkekassen i Altona,
i hvilken han var Interessent, gik nemlig fallit. Enken døde
først 1853.

Nord. Archiv f. die Natur- u. Arzneiwissenschaft III, 2, 61. 
Neue Schl.-Holst. Prov.-Berichte 1815, S. 77 ff. 
Bibl. f. Læger 4. R. XV, 334 ff. 
Ugeskr. f. Læger 5. R. I, Nr. 24 
J. Petersen, Kopper og Koppeindpodning S. 209 f.

Jul. Petersen.



Ploug, Parmo Carl, 1813-94, Digter, Bladredaktør og Politiker, 
født 29. Okt. 1813 i Kolding, var Søn af Adjunkt, senere
Overlærer, ved Kolding Latinskole Chr. Fr. P. og Caroline Parmone 
f. Petersen. At C. P. under sin Opvæxt i Byen ved Sønderjyllands
Grænse modtog Indtryk, i hvilke det, der blev Grundtonen i hele
hans Liv, har sin første Rod, udtaler han selv i Digtet
«Koldinghus» (1867). Udvortes henrandt imidlertid hans Barndom som de
fleste andres. Sin Undervisning modtog han i Kolding Latinskole,
og fra denne dimitteredes han, knap 16 Aar gammel, 1829 til
Universitetet.

P.s Ungdomstid som Student fik sit Indhold dels ved Studier,
dels ved Samliv med andre Studenter. Han valgte Oldsprogene
til Studium. Som Filolog fik han 1833 Regensen, men
Regenstiden udløb 1836 uden at have ført til den afsluttende Examen.
De derpaa følgende Aar vare trange for ham. Faderen døde 1837.
Han maatte nu ved Manuduktion ikke blot erhverve for sig selv,
men ogsaa bidrage til at mildne Trang i Hjemmet. Han fik
Afsmag for det filologiske Studium, opgav det og kastede sig over
historiske Studier, rimeligvis med den Tanke at tage Magistergrad
i Historie. Da indtraadte Frederik VI's Død. «Fædrelandet» gik
over til at blive Dagblad. P. knyttedes, tilskyndet af Orla
Lehmann, som Medarbejder til dette og fik derved sit Livskald
bestemt. Fra dette akademiske Ungdomsliv fik navnlig den 3aarige
Regenstid Betydning for ham. Under det snævre Samliv med
ligestemte unge fik han Lejlighed til de første Skridt paa
Digterbanen og til at opildnes for de politiske Idealer, som den Gang
havde grebet den yngre Slægt. Indhold fik Samlivet nemlig ikke
blot fra ungdommelig Livslyst og Studenternes Selvfølelse over for
en «filistrøs» Virkelighed og ikke blot fra de filosofiske Problemer,
som den Gang under Hegelianismens Indflydelse optoge den
akademiske Verden, men ogsaa fra den Frihedsbegejstring, som
Julirevolutionen havde vakt hos de unge. At P. evnede at give disse
forskjellige Interesser digterisk, snart enthusiastisk, snart
lunefuldt-satirisk, Udtryk, skaffede ham stor Popularitet i Regensianernes
Kreds. Som Formand i «Regensens Læseforening», der havde
politiske Tendenser, fik han Lejlighed til politisk Opposition. Han
slap derfor fra Regensen «med en Oprørers Signalement». Af
Digtene fra Regenslivet er det kun faa, P. selv har fundet værdige
til at bevares. Men Minderne fra det ligge til Grund for en
betydelig Del af hans senere digteriske Produktion, baade den lyriske
og den utrykte dramatiske («Atellaner», 1839-42, af «Regenspoet
Poul Rytter»). Endnu i 1852, da hans Komedie «Et Besøg» 
spilledes af Studenter i Frederik VII's Nærværelse, kaldte Forfatteren
sig «en afdanket Regenspoet».

Aaret 1839 blev paa 2 Maader et Mærkeaar i P.s Liv og
Indledning til hans Manddomsgjerning. I April stiftede han og
ligesindede yngre «den akademiske Læseforening» (Academicum),
og i Aarets Slutning blev han Medarbejder ved «Fædrelandet».
Academicums Dannelse, der skyldtes Misfornøjelse med den finere
«Studenterforening», skaffede ham en Førerstilling for en Del af
den studerende Ungdom. Som Journalist ved «Fædrelandet», hvis
Redaktør, sammen med Giødwad (VI, 52), han blev 1841, fik han
Plads i den Kreds af politiske Oppositionsmænd, for hvilke under
Christian VIII's Regeringstid «Fædrelandet» var Organ.

Den studerende Ungdom, der fulgte P., begejstredes af ham
for de samme Idealer, for hvilke han kæmpede som Redaktør:
politisk Frihed, Danskhedens Ret og Nordens Enhed. En Række
Digte, som have Værd ud over Øjeblikket, skylder Academicum
sin Tilblivelse. Af Betydning som poetiske Indlæg i den politiske
Oppositionskamp bleve navnlig de ovfr. berørte «Atellaner», af hvilke
de 3 skreves for Academicum. Kun enkelte Sange i dem ere
trykte, deriblandt den berømte skandinaviske Sang «Længe var
Nordens herlige Stamme». Bortset herfra har disse utrykte
Digtningers litterære Betydning kun kunnet være indirekte. Men den
vittige Satire over det herskende Regeringssystem, som de
indeholdt, bidrog betydelig til at samle den yngre akademiske Verden
om de national-liberale Idealer. At de til Gjengjæld ikke saas med
venlige Blikke af Myndighederne, er en Selvfølge. Ved Stiftelsen
af «Studentersamfundet» 1840 var P. en af Indbyderne. Men
medens dette Forsøg paa Organisation af Studenterstanden strandede,
idet Konsistorium hævede Samfundet, blev de danske Studenters
Deltagelse i de nordiske Studentermøder et nyt Trin til at fæstne
P.s Stilling i Studenterkredse. Paa Mødet i Upsala 1843 var nan
de danske Studenters Ordfører. Paa Rejsen op holdt han i
Kalmar en Tale for «et folkeligt Forbund mellem de 3 Riger», der
paadrog ham Tiltale, som dog endte med Frifindelse. Paa Upsala
Tinghøj holdt han Tale for Gustav Vasas Minde. I 1845, da de
nordiske Studenter samledes i Kjøbenhavn, slog han atter til Lyd
for Skandinavismen. Fra denne Tid skriver sig hans Digt «Unge
Gjenbyrds Liv i Norden». En særlig Betydning fik Mødet 1845
for P.s Stilling blandt Studenterne. Med Mødet for Øje
sammensmeltedes Studenterforeningen og Academicum. I den nye 
Forening blev P. Fører, som han havde været det i Academicum. Fra
nu af og i lange Tider stod han som alle danske Studenters Leder.

Da «den for sin litterære Virksomhed hæderlig bekjendte Kand.
Ploug» 12. Maj 1841 blev den ene af «Fædrelandets» Redaktører,
fik han en udsat, i mange Henseender vanskelig Post i det
national-liberale Parti. Han var den ansvarlige, og ham tilfaldt særlig
de ledende Artikler. Til at gøre Fyldest hjalp ham hans store
Arbejdskraft, hans Evne til fyndig Fremstilling, det Fond af litterær,
historisk og statsretlig Dannelse, han medbragte, det nære
personlige Forhold, hvori han stod til den national-liberale Oppositions
ledende Mænd, særlig O. Lehmann, og fremfor alt den Begejstring,
hvormed han omfattede de Hovedtanker, som «Fædrelandet» var
Organ for, og som i Ordets strængeste Forstand vare hans egne.
Bladets Opposition mod det herskende Regeringssystem strakte sig
til alle dettes Forgreninger: bedre Sikring af de borgerlige
Friheder, de raadgivende Stænders Afløsning af en virkelig
konstitutionel -- om end just ikke demokratisk -- Forfatning, Forholdet
mellem Landsdelene og særlig Danskhedens Ret i Sønderjylland
over for Regeringens Vanrøgt og Slesvig-Holsteinismens Angreb og
endelig den skandinaviske Tanke som Ledestjærne udad til. Det er
let at forstaa, at «Fædrelandet», trods Giødwads Paapassenhed,
jævnlig kom i Konflikt med den da gjældende Presselovgivning.
Ikke faa Gange paafulgte Aktion og Domfældelse. De idømte
Bøder løb tilsammen op til et Beløb af o. 13000 Kr. I visse
Retninger mildnedes Oppositionen i Christian VIII's sidste Aar ved
Regeringens noget forandrede Holdning. Det aabne Brev om
Arvefølgen af 1846 og Kong Oscars Besøg s. A. bleve ikke uden
Virkning. Ogsaa litterært set har «Fædrelandet» fra disse Kampaar
Interesse. P.s Sprogbehandling og Stil udvikledes til det høje Maal,
han naaede som Prosaforfatter. En Skyggeside var det, at han
baade da og senere ikke sjælden tilsidesatte det Hensyn, som selv
i den heftigste Polemik skyldes Modstanderens Person. Hans Evne
til at faa Øje paa det karakteristiske ved Personen og til at finde
det mest slaaende, men ofte meget nærgaaende Udtryk herfor
fristede ham paa Glatis, saa at Bille en Gang ikke uden Føje kunde
kalde ham «Lyrikeren i Skjældsord». Den Uvilje, dette paa mange
Hold vakte mod ham og hans Blad, gik dybt og udslettedes sent.
Men det bør mindes, at han selv ikke blot har erkjendt sin Fejl,
men ogsaa i mange Tilfælde givet Oprejsning for tilføjet Uret
(Madvig, Goldschmidt).
Samtidig med det politisk-polemiske Dagværk udvikledes
Digteren. Inspirationerne fik et bredere Grundlag. Digtsamlingen fra
1847 («Poul Rytters Viser og Vers») viser dette. Medens dennes
1. Afdeling er helliget «Studenterliv», har den 2. Afdeling
(«Frihed og Fædreland») en videre Horisont, og i den 3. Afdeling
paabegyndtes det digteriske «Musæum», i hvilket P. har samlet
Mindedigte over Mænd og Kvinder, der have Værd for hele det
danske Folk. I den poetiske Form traadte P.s ejendommelige
Fortrin i stigende Grad frem.

Med Martsbegivenhederne 1848 begyndte et nyt Afsnit i P.s
Liv. Vel vexlede under Forholdenes Udvikling indtil 1864 Lys
med Skygge for de national-liberale Idealer; men Grundlaget for
en saa omfattende Opposition som før forelaa ikke længere, og
Haabet om endelig Sejer kunde bevares til det Øjeblik, da
Illusionerne brast. Medens P. vedblev i hele Perioden at være
Studenternes «ukronede Konge», naaede han i sin litterære Produktion,
som Journalist og som Digter, den Højde, hvorfra hans Plads i
den danske Litteratur vil blive maalt. Til den politiske Indflydelse,
han udøvede som Redaktør, føjede sig den, han fik som Medlem
af de lovgivende Forsamlinger. Over hans private Liv gik Solen
op, da han 6. Juni 1854 ægtede en Stifdatter af Alfr. Hage (VI, 452),
Elisabeth Frederikke Michelsen (f. 1834), Datter af Kateket, senere
Provst, Marcus Chr. Vilh. M. og Frederikke Vilhelmine f. Faber.

Ved Kasinomødet 20. Marts 1848 tilfaldt det P. paa Partiets
Vegne at fremføre Kravet om en fri Forfatning. Det fortjener at
mindes, at han herved ikke gik videre, end at han mange Aar
efter, som Formand for «Højres Arbejder- og Vælgerforening», fuldt
kunde vedstaa, hvad han den Gang udtalte: Ønsket om en
konstitutionel Forfatning. «der sikrer Statens Borgere fuld Frihed og
delagtiggjør ogsaa den simple Mand i dennes Velsignelser».
Martsdagene gjorde P. til en af Hovedstadens ledende Mænd.
«Fædrelandet» nød godt heraf. Dets Abonnenttal steg til den største
Højde, det nogen Sinde naaede. Efter Dannelsen af Martsministeriet,
i hvilket P.s nærmeste politiske Venner optoges, og som havde
Kasinomødets Ønsker til Program, kunde «Fædrelandet» ikke være
Oppositionsorgan. Men til at lade det blive officielt Organ var
hverken P. eller Giødwad villig. For ikke at sætte Bladets fulde
Uafhængighed i Fare afsloge de de tilbudte Professortitler. Ogsaa
senere, da under Halls første Ministerium Opfordring rettedes til
P. om at overtage Redaktionen af «Berlingske Tidende» -- under 
Tilsyn paa Regeringens Vegne af hans nære Ven H. Hage --,
forbød hans Uafhængighedsfølelse ham at modtage Tilbudet.

Paa den grundlovgivende Rigsforsamling sad P. som Medlem
for Vejle Amts 2. Kreds og deltog i Grundlovsarbejdet i
Overensstemmelse med sit Partis og sit Blads Standpunkt. Af særlig
Interesse er det, at han forudsaa, at den Valgmaade til
Landstinget, hvori man havnede, ikke vilde vise sig holdbar. Ham
skyldes Bestemmelsen i Junigrundlovens § 44, at Landstingsvalgene,
naar en ny Kommunallov var given, ved Lov kunde gaa over til
de større kommunale Raad. P. var Medlem af Folketinget fra
1854-57 for Svendborg Amts 3. Kreds og blev Landstingsmand
for Fyn 1859. I indre politiske Spørgsmaal stod han paa
National-Liberalismens venstre Fløj, noget venligere i Forhold til
Bondevennerne end mange andre af hans Partifæller og kirkelig ikke
uden Sympathi for Grundtvigianerne. Men i det hele traadte hans
Virksomhed og Indflydelse som Rigsdagsmand i Baggrunden for
hans Bladvirksomhed og den Indflydelse, han øvede som
Journalist og Redaktør. Den politiske Hovedinteresse ved P.s
Virksomhed som Redaktør af «Fædrelandet» i dette Tidsrum knytter
sig til det slesvigske Spørgsmaal. Da Preussens Understøttelse
af Oprøret vakte de første Tvivl om Gjennemførligheden af
Ejderprogrammet, lod P. ikke uden Overvindelse en Indsender i en af
Udenrigsminister Knuth inspireret Artikel fremsætte Tanken om
Slesvigs Deling. Den Forbitrelse, Artiklen vakte, maatte dæmpes
ved en Artikel i modsat Retning af H. N. Clausen. Med stor
Heftighed angreb «Fædrelandet» Kundgjørelsen af 28. Jan. 1852 og
bekæmpede voldsomt Ministerierne Bluhmes og Ørsteds
Helstatsprogram og alle dermed i Forbindelse staaende Forslag og
Foranstaltninger. Denne Kamp paadrog P. en Række Pressesager -- 
der dog hævedes strax efter Ministeriet Ørsteds Fald -- og
medførte, at «Fædrelandet» (ligesom «Dagbladet») blev forbudt i
Slesvig. Medborgere hædrede P. ved samme Tid -- i Anledning af
hans 25aarige Studenterjubilæum -- ved at skjænke ham
Grundlovsmedaljen i Guld. Men da efter Ørsteds Fald den nye
Regering saa sig i den Nødvendighed at bygge videre paa Helstatens
Grund, bøjede P. sig for den samme Nødvendighed og stemte for
den Beslutning, der muliggjorde Fællesforfatningsloven af 2. Okt.
1855, et af mange stærkt kritiseret Skridt. Under den paafølgende
langvarige Strid med Tyskland indtog P. en oppositionel Stilling
over for Halls Politik. Med den ældre Fraktion af sit Parti drev 
han paa hurtig Afgjørelse ved Gjenoptagelse af Ejderprogrammet,
medens en anden Fraktion fastholdt Nødvendigheden af Helstaten,
saa længe til Danmark ved Tysklands egne Krav dreves ud af den.
Til Grund for P.s Stilling laa dog noget andet end «Hedsporens»
Iver. Han troede, at Tanken om Tysklands politiske Enhed i en
ikke fjærn Fremtid vilde blive realiseret, og at Danmark vilde faa
ugunstigere Vilkaar til at udkæmpe Striden, naar Tysklands
politiske Tyngdepunkt var flyttet fra Wien til Berlin. O. Lehmanns
Optagelse i Halls Ministerium (1861) forandrede ikke P.s Holdning.
Først da Halls Politik modnedes til det Forslag, som blev til
Grundloven af 18. Nov. 1863, udjævnedes Modsætningen.

Som de danske Studenters Leder og Ordfører deltog P. i de
nordiske Studentermøder 1851, 1856 og 1862, der vare Periodens
skandinaviske Hovedbegivenheder. Dybest Mærke i hans Liv satte
Upsalamødet 1856. Fra Upsala Tinghøj holdt han en beaandet
Tale, der længe mindedes. Paa Drottningholm gav Kong Oscar
det bekjendte Svar paa P.s Hilsen, der syntes at forjætte praktisk
politisk Frugt af den skandinaviske Studenterbevægelse. De højt
spændte Forhaabninger nedsloges vel kort efter ved Udenrigsminister
Scheeles Cirkulærnote af 20. Febr. 1857. Men Mødet i Kjøbenhavn
1862, der bragte P.s Popularitet i Studenterkredse til dens
Højdepunkt, gød ny Livskraft i det skandinaviske Haab, som syntes at
skulle krones ved de Forhandlinger om et Forsvarsforbund, der
ved Tidsrummets Slutning førtes mellem de nordiske Regeringer.

P.s digteriske Produktion i dette Tidsrum var betydelig og
spændte over et videre Felt end før. For Begivenhederne i
Studenterverdenen, særlig de skandinaviske, var han den selvskrevne
Sanger. For Studenter vare ogsaa hans 2 sidste dramatiske (utrykte)
Digtninger skrevne (1851 og 1862). Fædrelandet, Friheden,
Grundloven og Norden besang han nu som før, og hans «Musæum»
forøgedes ved en Række Mindedigte. Nyt Land for sin Digtning
vandt han ved de Sange, hvormed han fulgte Begivenhederne i den
slesvigske Krig, af hvilke vel Digtet efter Slaget ved Slesvig
(«Paaskeklokken kimed mildt») fik dybest Tag i Folket. Et nyt
særligt Omraade fik hans lyriske Digtning, der hidtil omtrent
udelukkende var viet det offentlige Liv, ved de hans Hustru helligede
Digte, særlig en Række «Sonnetter». Ogsaa Historien gav ham
Stof til et ikke ringe Tal dels lyriske, dels fortællende Digte. 2
Digtsamlinger udkom 1854 og 1861, forenede 1861 med den første som
«Samlede Digte». Disse fik en hos os næsten enestaaende 
Udbredelse (o. 11000 Exemplarer solgte), hvortil sikkert væsentlig
bidrog den ejendommelige, folkelige Karakter, P.s Digtning besad,
ikke blot ved dens Indhold, men ogsaa ved den sproglige Realisme,
der prægede den, og som i Henseende til poetisk Stil giver ham
en egen Plads blandt samtidige Digtere. I denne Forbindelse
fortjener at mindes det litterære Præg, P. vidste at paatrykke
«Fædrelandet» ogsaa i de Dele af Bladet, for hvilke han kun var Udgiver,
saaledes navnlig i Bladets Feuilleton.

Jo mere P. havde kæmpet i første Række for de Maal, som
Begivenhederne 1864 lagde øde, des mere maatte Ulykkesaaret
lægge sig «isnende» paa ham. Med Sorg saa han sit vældige
digteriske Opraab til Nordens Ungdom falde magtløst til Jorden.
Kun med Selvovervindelse foretog han efter Monrads Opfordring i
Marts 1864 en Rejse til Christiania og Stockholm for at paavirke
de ledende Politikere. Han ventede ikke og naaede ikke praktiske
politiske Resultater af Rejsen. Den politiske skandinaviske Tanke
var bristet, og Sønderjyllands Tab blev for ham, som for alle
danske, det dybe, ikke lægte Saar. Men hurtig blev P. klar over,
at Nederlaget ikke kunde betyde Afslutning af hans Livsgjerning.
Sønderjylland maatte det nu gjælde at bistaa i Kampen for den
danske Nationalitets Bevarelse under Fremmedherredømmet. I
Nordens Sag kunde Maalet i lange Tider kun blive aandeligt
Fællesskab mellem Folkene. Hovedopgaven maatte blive indad til at vinde
Erstatning for, hvad der udad til var tabt. Endnu i Besiddelse af
sin fulde Kraft ydede P. sit Bidrag til at løse denne Opgave og
til at bekæmpe Retninger, i hvilke han saa Farer for sand politisk
Frihed og sundt dansk Aandsliv, og dermed vedblev han i henved
en Menneskealder.

Under de ved Fredslutningen nødvendiggjorte politiske
Forhandlinger om Forfatningsforholdenes Omordning stod P. som
Medlem af Rigsdagens og af Rigsraadets Landsting (1864-66) sammen
med de andre national-liberale Førere. Han bekæmpede skarpt
Ministeriet Bluhme og «Avgustforeningen», men virkede,
overensstemmende med sit gamle Stade, for en Grundlovsrevision, der
noget hemmede den Overvægt, Junigrundloven gav den almindelige
Valgret. Da den gjennemsete Grundlov 1866 var vedtagen, blev
han Medlem for Kjøbenhavn af det nye Landsting. I dette blev
han Formand for Bestyrelsen af det saakaldte Mellemparti, der
indbefattede dels de national-liberale, dels andre, som stode dette
Parti nærmere end den anden Højregruppe, hvis Kjærne Godsejerne 
udgjorde. P., der altid havde anset Godsejernes Deltagelse i det
politiske Liv for ønskelig, var imidlertid i høj Grad egnet til at
udjævne Modsætningen mellem disse 2 Grupper. Han indtog ogsaa
en venlig Holdning over for Frijs' Ministerium og sad overhovedet
fra den Tid ikke mere paa Oppositionsbænken. «Venstre» var
den Modstander, han bekæmpede. Da den politiske Stilling
koncentreredes i den storpolitiske Strid under Ministeriet Estrup mellem
«Højre» og «Venstre», og da denne medførte, at Landstingets 2
Højregrupper forenedes, kunde P. naturlig gaa over til at være
Medlem af Højres Fællesbestyrelse og en Tid lang Formand for
den. I denne Stilling, som en af Højres politiske Førere, blev P.
ved at staa i hele denne Periode, dels som Landstingsmand
(Næstformand i Landstinget siden 1884) indtil 1890, da han af
Aldershensyn frabad sig Gjenvalg til Tinget, dels samtidig og derefter
som Formand for «Højres Arbejder- og Vælgerforening», fra 1883-93. 
Med den sidste Stilling forbandt han, da Højre var
organiseret Landet over, efter General Haffners Død Æresposten som
Formand for Landets samtlige Højreforeninger. I det daglige
Arbejde paa Rigsdagen deltog P. overalt, hvor det gjaldt aandelige
Interesser: Kirken, Universitetet, Skolen. Han sympathiserede med
Folkehøjskolerne og støttede med Varme Valgmenighedsloven, i hvis
Tilblivelse han havde stor Del.

P.s Stilling i det konservative Partis Rækker skaffede ham
Modstandere ikke blot i den nyere Oppositions Mænd, men ogsaa
blandt mange, der havde staaet den forrige Oppositionsfører nær.
Udtryk fik dette i en Række større Pressefejder. I 1872 kaldte
saaledes hans skarpe Polemik mod «det forenede Venstre» Bj.
Bjørnson i Ilden mod ham («Idé og Virkelighed», 1872). I 1877 kom
han i Digtfejde med sin ældste Ven fra Studenteraarene, Hostrup.
Heftigst blev dog den Bladfejde, han ved Nytaarstid 1880 maatte
udkæmpe med «det litterære Venstre». Imellem de Ideer, som
G. Brandes var Talsmand for, og det Standpunkt, P. indtog i
religiøse og andre aandelige Spørgsmaal, var der et Svælg, som maatte
vanskeliggjøre enhver Forstaaelse mellem Retningerne. I Slutningen
af 1879 rettede 2 af den nye Skoles Mænd, H. Drachmann og
Dr. Schandorph, i «Morgenbladet» et versificeret voldsomt Angreb
paa P., der værgede sig tappert i et Svardigt til Schandorph.
Noget senere traadte Dr. Pingel o. fl. frem paa Arenaen med skarpe
Prosaindlæg mod ham. P. tilbageviste dette Angreb i en Række
Artikler i «Fædrelandet», der høre til det bedste, han har skrevet.
De indeholdt i Virkeligheden en Redegjørelse for hele P.s
Virksomhed i Fortid og Nutid. Men under disse Kampe udtyndedes
«Fædrelandets» Abonnentkreds mere og mere. I det sidste
Decennium af dets Levetid kunde det ikke bære sig. 2 Gange blev
det holdt oppe, ved at politiske Venner skaffede det fornyet
Tilgang af Abonnenter. Men i Efteraaret 1881 fandt P. det
nødvendigt at trække sig tilbage efter en 4oaarig Redaktørvirksomhed.

I Studenterlivet deltog P. efter 1864 ikke direkte saa meget
som tidligere. Heller ikke fulgtes han, som før, af alle. Under
de litterære og politiske Fejder i Aarene efter 1870 dannede der
sig i Studenterverdenen 2 Partier: for eller imod P. Men hans
Digtsamlinger vise, at enhver fremtrædende Begivenhed i den
akademiske Verden fandt Digteren rede, saaledes navnlig Universitetets
400aarige Jubilæum 1879. Omtrent Halvdelen af P.s digteriske
Produktion falder i Tidsrummet efter 1864. Selv udgav han 1869 og
1883 2 Digtsamlinger. Efter hans Død udgav hans nærmeste endnu
en Samling «Efterladte Digte» (1895) med en Skildring af hans
Liv og Digtning ved E. v. d. Recke. Gløden i hans omfattende
fædrelandske Digtning svækkedes ikke. Mindedigtenes Pantheon
forøgedes stadig. Ogsaa de Hustruen og Hjemmet viede Digte
fortsattes ind i hans høje Alderdom. Digter forblev han til det
sidste. Men i Tidsrummet efter 1864 underlagde hans Digtning sig
ikke nye Omraader. For den danske Litteratur virkede han ogsaa
som Formand i Samfundet til den danske Litteraturs Fremme 1874
-86 og som Medlem af Bestyrelsen for det Anckerske Legat
fra 1874.

P. døde uden forudgaaende Sygdom 27. Okt. 1894. Af
Kong Christian IX var han 1888 hædret med Danebrogsordenens
Kommandørkors. Lunds Universitet tildelte ham 1877 Æresdoktorgraden
i Filosofi. Danske akademiske Borgere stiftede et Legat med hans
Navn og rejste 2 Aar efter hans Død hans Buste uden for
Studenterforeningens Bygning.

I et Digt fra 1844 besang P. den franske Journalist Armand
Carrel som «Ordets Ridder». P. var selv i hele sit Liv en Ordets
Ridder. Som Journalist, som Taler, som Digter kæmpede han den
trofaste, modige, uegennyttige, ofte hvasse Ridderkamp for
Danmark, for det Fædreland, hvis Stemme -- som han skrev i et Digt
1840 -- greb hans Sind og tændte hans Vilje i Flammer. Men
P. havde meget imod, at hans Eftermæle skulde bygges alene paa
Værdien af det «Ord», hvormed han havde kæmpet. Han 
forlangte en Dom efter det, han ved Ordet havde udrettet: «Fortjener
jeg ikke at mindes som Mand, maa man for mig gjærne glemme
mig som Sanger». P. kunde stille dette Krav uden at skuffes.
Han vil mindes ikke blot som den af glødende Følelse for
Fædrelandet besjælede Ridder af Ordet. Det vil ogsaa erkjendes, at
hans Ord have baaret Frugt for Danmark. Thi om end
Sønderjylland politisk skiltes fra Danmark, om end den
politisk-skandinaviske Tanke ikke bestod Prøven, forsvandt ikke den Aand, som
knytter Baandet til Brødrene i Syd og Nord. Hvad P. har virket
for at vække og styrke denne Aand, vil blive mindet, saa længe
en dansk Folkeaand bestaar. P. skrev en Gang: «Jeg er en Sanger
-- Aander vil jeg mane». Det vil blive hans Eftermæle: han var
Fædrelandets Sanger, og Fædrelandets Aand har han manet.

C. Ploug, Efterladte Digte (1895). 
Topsøe, Polit. Portrætstudier S. 214 ff.
Borchsenius, Fra Fyrrerne I, 174 ff. 
Erslew, Forf. Lex. 
Illustr. Tid. III, Nr. 118; XXIII, Nr. 1149; XXXVI, Nr. 5. 
Folkets Almanak 1896.

Goos.



Plov (kaldet Sorte P.), --1137--, Stormand. 
Da Erik Emune i sin korte Kongetid gjorde sig hadet paa Grund af sin
Voldsomhed og særlig ophidsede Stormændene ved at begrænse deres Magt,
var P. blandt hans bitreste Fjender. Han var af anset jysk Æt,
men uskjøn, undersætsig og af mørk Hudfarve, hvoraf han fik sit
Tilnavn. En sen og ikke videre paalidelig Overlevering vil vide,
at P. hadede Erik, fordi denne havde ladet hans Fader dræbe
uskyldig og ikke vilde give P. Oprejsning. Vist er det kun, at P.,
der havde taget Tjeneste i Kongens Vederlag, søgte Lejlighed til
at myrde ham. Paa et jysk Ting, i Følge Svend Aagesen
Urnehoved Landsting, forebragtes en Retstrætte; her traadte en Mand
op og klagede over P., og denne stod da frem for at tale. Ogsaa
Kongen havde rejst sig, og lænet paa sit Spyd vinkede han ad
Tingskarerne om at være stille; da jog P. pludselig sit Spyd
igjennem ham, og det blev hans Bane (1137). Strax hidsede P.
nu Tingfolket mod Kongens Mænd, og disse flygtede skyndsomst;
kun Erik (Lam) blev tilbage for at værne sin Frændes Lig. Som
Konge fik Erik Lam dog ikke Magt eller Lejlighed til at hævne
Erik Emunes Drab. Senere, i Borgerkrigens Tid, stod P. ganske
naturlig paa Knud Magnussens Side; Erik Emunes Søn Svend
vandt imidlertid Overhaand og bortjog Knud, men var højmodig
nok til at skaane P. (1152).

Script, rer. Dan. I. 
Saxo, ed. Müller. 
Danske Saml. 2. R. I, 278 ff.; II, 228 ff.; IV, 324 ff. 

Hans Olrik.



de Ployart, Nicolai Theodor, 1741-1821, Søofficer, Amtmand. 
Hans Fader var Kontreadmiral Conrad P., Deputeret i
Admiralitetskollegiet (f. 1691 d. 2. Juni 1744), Moderen Louise f.
Ocksen (d. 22. April 1764). P., der blev født i Kjøbenhavn 20. Sept.
1741, blev Sekondlieutenant i Marinen 1759, Premierlieutenant 1763,
Kapitajnlieutenant 1770, Kapitajn s. A. Han indtraadte derefter i
russisk Tjeneste, hvor han efterhaanden tjente sig op til Kapitajn
af 1. Rang; efter 5 Aars Forløb vendte han tilbage til Danmark,
indtraadte paa ny i Nummer som Kapitajn og blev derhos Generaladjudant 
samt Kammerherre. 1775 giftede han sig med Anna
Barbara Lastrup og kom derved i Besiddelse af en betydelig
Formue. 2 Aar senere optoges han i den danske Adelstand. 1781
ansattes han som Hofchef for Hertug Anton Ulrik af Brunsvigs 4
Børn, hvilke efter et langt Fangenskab i Rusland 1781 fik Tilladelse
til at flytte til Horsens, hvor der blev indrettet et Hof for dem.
I denne Stilling forblev han til 1785, da han ansattes som Amtmand
i Haderslev, hvorfra han kort Tid efter forflyttedes til Flensborg
Amt. 1808 tog P. sin Afsked og blev derefter Gehejmekonferensraad: 
fallerede 1781 var han bleven hvid Ridder. Efter sin Afskedigelse 
bosatte han sig i Haderslev, som det synes, og her døde
han 21. Marts 1821. -- P. skildres som en særdeles smuk og 
beleven Mand; ved Kejserinde Cathrine II's Hof gik han under
Navnet «le beau Danois».

Thaarup, Fædrenelandsk Nekrolog 1821-26. 
H. E. Friis, Det russiske Fyrstehof i Horsens.

C. With.



Plum, Claus, 1585-1649, Retslærd, var født i Juli 1585, 
vistnok i Kjøbenhavn. Hans Fader, Peder Frandsen, en Broder til
Professor Hans F. (V, 279), var fra 1589 Byfoged i Kjøbenhavn,
men nedlagde siden Embedet, vistnok paa Grund af Strid med
Magistraten, og blev kongl. Herold. Moderen, Cathrine Syben,
var en Borgerdatter fra Kjøbenhavn. Efter i nogle Aar at have
haft M. Hans Kraft, Præst ved Petri tyske Kirke (IX, 419), til
Lærer, kom P. i Herlufsholm Skole, hvorfra han 1604 afgik til
Universitetet. Efter nogen Tids Studium her fulgte han en dansk
Gesandt paa en Rejse til Polen. Hjemkommen her fra tiltraadte
han en Udenlandsrejse, der, fraregnet nogle kortere Besøg i Hjemmet,
varede over 10 Aar. Han tilbragte først nogle Aar i Wittenberg
med filosofiske Studier, men siden kastede han sig især over 
Retsvidenskaben. En stor Del af Evropas Universiteter besøgte han 
lige fra Kønigsberg i Preussen til St. Andrews i Skotland. Et Par
Aar opholdt han sig i England, ligeledes i Frankrig. Han var
kommen til Padua, da han 1615 fik Kaldet hjemme fra til at overtage 
det juridiske Professorat; men han udbad sig og fik Tilladelse
til videre Rejser i Italien for grundigere at sætte sig ind i 
Romerretten og romerske Antikviteter. Først 1617 tiltraadte han Embedet,
og han var den første indfødte danske Mand, der siden Reformationen 
beklædte den juridiske Lærestol ved Universitetet. 1621 tog
han Doktorgraden i Kjøbenhavn. 1618 ægtede han Maren Winstrup,
Datter af Sjællands Biskop, Dr. Peder W. Hun døde 1636 efter
at have skjænket ham 14 Børn, hvorpaa han 1638 giftede sig med
Kirsten, Datter af Professor theol. Cort Aslaksen (I, 358); hun blev
Moder til 4 Børn. P. beklædte 4 Gange Rektorværdigheden ved
Universitetet. Han synes at have været en forretningsdygtig Mand,
og han var i mange Aar vor Frue Kirkes akademiske Værge, men
hans litterære Virksomhed indskrænkede sig til Udgivelsen af en
Række Disputatser over Æmner af Romerretten. Han døde 16.
Marts 1649.

Vinding, Acad. Haun. S. 273. 
Rørdam, Kbhvns Universitets Hist. 153--1621 III.

H. F. Rørdam.



Plum, Frederik, 1760-1834, Biskop, er født 12. Okt. 1760 i
Korsør og Søn af Præsten Claus P. (f 1781) og Elisabeth Amalie
f. Rohn (d. 1785). Han blev Student fra Odense 1778. I sine sidste
Studenteraar var han Alumnus paa Regensen, hvor han en Tid
lang delte Værelse med Jens Baggesen, der indførte ham i Prams
Hus og i Datidens litterære Kredse. P. beundrede Baggesen og
lod ham bedømme sine poetiske Forsøg, førend de bleve trykte i
«Minerva» og i de af H. W. Riber udgivne «Poesier». Hans
videnskabelige Studier samlede sig i Begyndelsen nærmest om 
østerlandsk (hebraisk) og klassisk, græsk og romersk, Poesi, som han
gjengav i dansk Oversættelse. Hans Oversættelse af Juvenals og
Persius' Satirer om Menneskenes Ønsker blev prisbelønnet af 
Selskabet til de skjønne Videnskabers Udbredelse og trykt paa dets
Bekostning 1790. Han tænkte vist paa at tage filologisk Examen,
men forandrede pludselig Studieplan og kastede sig 1787 over
Theologien, «fordi,» som han skriver til Baggesen, «han ikke kunde
faa Fred paa anden Maade». 1788 tog han theologisk Examen,
blev 1789 Præst ved det civile Arresthus i Kjøbenhavn, 1790
Dr. phil., 1791 Præst i Korsør og Taarnborg, 1792 Dr. theol. fra 
Gøttingen, 1794 Provst i Slagelse Herred og 1796 Sognepræst ved
St. Mikkels Kirke i Slagelse.

Spørgsmaalet om Fattigvæsenets Ordning, Almueskolevæsenets
Reform og Undervisningsmethodens Forbedring optog den Gang
den almindelige Interesse, og P. fandt her en Opgave, som han
havde gode Forudsætninger for at kunne løse, især en ualmindelig
praktisk Sans, der ikke tillod ham at fortabe sig i Filanthropernes
taagede Idealisme. Kort efter at han var bleven Præst i Korsør,
sporede man allerede hans Virksomhed i denne Retning. Efter
at han havde ordnet Fattigvæsenet, fik han ved offentlig og privat
Understøttelse lagt Grunden til Skolevæsenets Forbedring efter en
Plan, der fik kongelig Stadfæstelse, og efter at han var ble ven
Provst, udvidede han sin Virksomhed til at omfatte Skole- og
Fattigvæsenet paa Landet. Som Præst i Slagelse fik han 1799
gjennemført Oprettelsen af en fortrinlig Læse- og Arbejdsskole, der
blev anset som et Mønster af en Borgerskole og fandt Efterligning
i en stor Del af Landets Kjøbstæder. 1802 udgav han en
«Haandbog for Lærere og Opsynsmænd ved Borger- og Almueskolerne»,
et udmærket Arbejde, «der endnu ikke i vor Skolelitteratur er
bleven afløst af noget bedre», og 1803 «Pestalozzis Læremaade,
et Forsøg til Elementarundervisningens Forbedring» tillige med en
Subskriptionsplan paa en Oversættelse af de dertil hørende
Ele-mentarbøger. Kancellipræsident Fr. Moltke (XI, 416), der sværmede
for Pestalozzis Læremethode, fik kaldet P. til Kjøbenhavn, hvor
han 1803 blev Stiftsprovst og Sognepræst ved vor Frue Kirke. Som
Medlem af en Kommission, der skulde prøve den Pestalozziske
Elementarundervisning, holdt han derefter offentlige Foredrag om
Methoden. Paa samme Tid arbejdede han for en Grundforbedring
af Hovedstadens Almueskolevæsen og Opsynet dermed og fik
oprettet en bestandig Kommission til disse Skolers Indretning og
Bestyrelse. I Forbindelse med L. C. Sander og A. K. Holm (VII,
562) udgav han 1804-8 «Egeria, Fjerdingaarsskrift for Opdragelses- 
og Undervisningsvæsenet i Danmark og Norge», et fortrinligt
Tidsskrift, «der ikke er blevet overgaaet og næppe naaet af noget
senere». 1809 blev han Meddirektør for det nyoprettede
Pastoralseminarium. 1811 udnævntes han til Biskop i Odense, hvor han
med sin vante Ihærdighed tog fat paa Skolevæsenets Ordning. 1812
fik han Kancelliets Stadfæstelse paa et af ham udarbejdet Regulativ
for Skolerne i Fyns Kjøbstæder, der skulde gjælde, indtil en
almindelig Skoleforordning udkom. S. A. oprettedes i Odense en 
ny Borgerskole, en Middelskole i den Lahnske Stiftelse, Aftenskoler
for Tjenestepiger og Læredrenge og en Søndagsskole for
Haandværkssvende. P. havde en mærkelig Evne til at faa Folk med,
selv hvor der, som her, krævedes meget betydelige Tilskud fra
privat Side. Det var hans personlige Overlegenhed, der gjorde
sig gjældende, og naar han erklærede, at det maatte være saaledes,
bragte man sine Ofre, fordi det ikke nyttede at gjøre Indvendinger.

Men ogsaa blandt Stiftets Gejstlighed og i andre dannede
Kredse søgte han at vække Sansen for boglig Syssel. 1813
oprettede han Fyns Stiftsbibliothek, 1815 stiftede han det fynske
litterære Selskab, og 1818-33 udgav han aarlig Efterretning om
udenlandsk theologisk og pastoral Litteratur for Stiftets Gejstlighed.
Han indførte udvidede Landemoder med videnskabelige Foredrag
og Forhandlinger, skærpede Bispeexamen og indgav Forslag til
Kancelliet om en Forøgelse af Prædiketexterne, men Forslaget blev
henlagt uden Besvarelse. Han var falden i Unaade, fordi han
havde udtalt sig nedsættende om den indbyrdes Undervisning, som
var Kongens Kjæphest. Under denne omfattende Virksomhed fik
han dog Tid til at tage fjærnereliggende Opgaver op. For at
vænne Bondestanden til god og nyttig Læsning i Hjemmene udgav
han 1821 «Anders Kjærby af Vissenberg Sogn, en Læsebog især
for Fynboer». Under alt dette glemte han dog ikke sine gamle
Klassikere, og endnu i sin høje Alder udgav han 1827 «Auli Persii
Flacci Satyræ», med Kommentar, og 1828 «Valgte Stykker af den
græske Anthologi, revideret Text, metrisk Fordanskning og
oplysende Anmærkninger», 1. H. Den gamle Mand smigrede sig
endnu med, at han stod paa Højde med sin Tids filologiske
Dannelse. Men igjennem en meget hensynsfuld, men indgaaende Kritik
mindede J. N. Madvig ham dog om, at Tiden var løben fra ham.
1828 blev P. Medlem af Videnskabernes Selskab og Kommandør
af Danebrog. Han døde 18. Jan. 1834. 1792 havde han ægtet
Marie Sophie Hviid, f. Munk (d. 1829), Enke efter Regensprovst
A. C. H. (VIII, 204), i hvis Hus P. i sine Studenteraar havde
fundet sit andet Hjem.

Dagen 1834, Nr. 24 f. 
J. Larsen, Bidrag til den danske Folkeskoles Hist. 1784-1818 S. 
  189 ff. 257 ff. 264 ff. o. fl. St. 
N. Faber, Mindetale ov. F. P. (1834).
Kirkehist. Saml. 3. R. III, 708 ff. 
Erslew, Forf. Lex.

S. M. Gjellerup.



Plum, Peter Andreas Julius, f. 1829, Læge. Han fødtes
19. Maj 1829 i Kjøbenhavn, hvor hans Fader, Peter Andreas P., 
der senere blev Sognepræst i Spjellerup, den Gang var Adjunkt.
Hans Moder var Anna Louise f. Heger, Datter af Skuespiller J. S. H.
(VII, 214). 1848 blev han Student fra Metropolitanskolen, 1850 var
han Underlæge i Felten, 1853 Koleralæge i Kjøbenhavn. 1854 tog
han Lægeexamen, var derefter Kandidat ved Frederiks Hospital,
Joretog 1856 en Studierejse, fungerede 1857 som Læge under en
Epidemi af Skarlagensfeber i Han Herrederne og var 1858
Kandidat ved Fødselsstiftelsen. De følgende Aar virkede han i Korsør
som praktiserende Læge og adjungeret Stadslæge, fungerede en
kort Tid som Marinelæge paa et transatlantisk Togt med Fregatten
«Sjælland» og var 1863-66 Reservekirurg ved Frederiks Hospital.
Under Krigen 1864 fungerede han som Overlæge ved et Lasaret
paa Kronborg. 1866 erhvervede han sig den medicinske Doktorgrad
ved en grundig og meget anerkjendt Afhandling om Brokinkarceration, 
blev derefter Medlem af det kongl. medicinske Selskab og
var 1866-73 Medredaktør af «Hospitalstidende». 1866-67 fungerede
han som Livlæge hos Storfyrstinde Maria (Dagmar) i St. Petersborg.
Fra 1867 virkede han som praktiserende Læge i Kjøbenhavn, var
en kort Tid Underlæge i Artilleriet og oprettede i Forening med
F. Howitz 1868 en kirurgisk-gynækologisk Klinik. Under A. Buntzens
Sygdom var han 1869-72 Docent i Kirurgi ved Universitetet, 1872
blev han udnævnt til Lektor i Kirurgi. 1876 blev han tillige
Overkirurg ved en nyoprettet Afdeling paa Frederiks Hospital, 1880
Professor ordinarius. Ved den internationale Lægekongres i
Kjøbenhavn 1884 var han Præsident for dens kirurgiske Sektion. 1891 blev
han Kommandør af Danebrog. Overkirurgstillingen fratraadte han
1892, Professoratet træder han nu (1899) tilbage fra. -- 1864 ægtede
han Ellen Mathilde Hansen, Datter af Grosserer, Etatsraad Andreas
Nicolai H. (VI, 580).

Carøe og Selmer, Den danske Lægestand, 6. Udg.

Jul. Petersen.



Plum, Poul August, 1815-76, Genremaler. P. var Søn af
Lysestøber, Kapitajn Hans Jacob P. (f. 1783 f 1835) og Petra
Magdalene f. Halse (f. 1786 d. 1864) og var født i Kjøbenhavn
13. Maj 1815. Han besøgte Kunstakademiet og begyndte allerede
at udstille 1834; men da han vilde være Genremaler, vandt han
kun den mindre Sølvmedaille. 2 Ungdomsarbejder, «Et sjællandsk
Hestemarked» (1839) og «Afsked fra Mesteren» (1844), bleve kjøbte
til den kongl. Malerisamling. I Tiden mellem disse 2 Billeder
synes han at have været i Amerika, men kom derefter i Følge 
Kongens Ønske med «Galathea» paa dennes Jordomsejling (1845-47).
Saa vel denne 3aarige Rejse som et senere 2aarigt Ophold, med
Akademiets Rejseunderstøttelse, for største Delen i Düsseldorf gav
hans Kunst et saa udenlandsk Snit, at den ikke ret fandt Anklang
i de herskende Kredse. Men trods Svaghed i Tegningen vandt
hans Lune og kraftige, om end konventionelle, Kolorit ham ikke
faa Venner, og i hans seneste Arbejde, «En Rejseerindring», var
han modnet til en selvstændig udpræget Kunstnerpersonlighed. -
P. var 2 Gange gift: 1. (1854) med Mariane Laurentse f. Hasse
(f. 1811 d. 1872), 2. (1873) med Emilie f. Hoppe (f. 1836), Datter af
Professor B. A. H. (VIII, 70). P. døde i Fredensborg 27. Juli 1876.

Weilbach, Nyt Konstnerlex.

Ph. Weilbach.



Plaetner, Jacob, 1823-93, slesvigsk Patriot og Filanthrop,
Søn af Garver og Læderhandler i Flensborg Jacob Gottfried P.
(f. i Quedlinburg 10. Dec. 1790, d. 4. Juli 1853) og Christine f.
Jørgensen (f. 9. April 1795 i Tønder, d. 1. Avg. 1870), var født
20. April 1823 i Flensborg og overtog med en ældre Broder
Faderens Forretning efter dennes Død. Blandt de mange
flensborgske Patrioter, som under Krigen 1864 toge sig af de danske
saarede, stod P. fremmest i Rækken. Efter Slaget ved Sankelmark
opsøgte han personlig Ligene og de saarede paa Valpladsen, lod
Ligene begrave paa Flensborg Kirkegaard, de saarede bringe i
Pleje, og han sørgede utrættelig for dem i mange Maaneder.
Ogsaa paa anden Vis var han fattiges og syges Hjælper, en sand
«barmhjærtig Broder». Sammen med sin Broder oprettede han et
Hjem for 12 gamle flensborgske Borgerægtepar og senere alene et
lignende Hjem med 22 Friboliger. Til den danske Kirke i
Flensborg skjænkede han et Ur og en Kapital til Kirkens indre
Vedligeholdelse, saa længe der prædikedes Dansk hver Søndag. Flere
Gange var han Medlem af Deputationer fra Slesvig for at lykønske
det danske Kongehus ved glædelige Familiebegivenheder. Han
døde ugift 10. Juni 1893.

Sønderjydske Aarbøger 1894, S. 12.

H. R. Hiort-Lorenzen.



Pløtz, Hans Henrik, 1748-1830, Maler og Mekaniker, er
født 6. Jan. 1748 i Rellingen i Holsten, hvor Faderen, Hans P.,
var Tømmermester; Moderen var Cathrine Dorothea f. Sivers. Efter
Forældrenes tidlige Død kom han i Huset hos en Slægtning, til
General C. Lüttichau (X, 560) tilfældig opdagede hans 
musikalske Evner. Han tog ham med sig til Fredericia og lod ham
oplære i Musik og Sprog. 1767 kom han med Kammerherre
Warnstedt til Kjøbenhavn, hvor han 1768 blev ansat i det kongl. Kapel.
1771 fulgte han Warnstedt paa en Udenlandsrejse, men maatte paa
Grund af Sygdom blive tilbage i Schweits. At spille Fløjte, der
var hans Hovedinstrument, blev ham fuldstændig forbudt, og i Genf
lagde han sig saa med Held efter Emaillemaleri, hvad der bragte
ham i Forbindelse med Naturforskeren og Filosofen Charles Bonnet.
Han blev optagen i dennes Hus, tegnede naturhistoriske Gjenstande
til hans Værker, og ved Siden af at være Miniaturmaler, hvorved
han tjente ikke ubetydeligt, syslede han med mekaniske Opfindelser,
blandt hvilke nævnes den saakaldte Physionotrace, der dog ogsaa
tilskrives Franskmanden Chrétien. Efter Bonnets Død 1793 drog
han til Italien og der fra til Posen i Haab om en Ansættelse, som
han dog ikke fik, og vendte saa 1799 tilbage til Danmark, hvor
han blev Hofmekanikus og foruden anden Understøttelse fik et større
Laan af Staten til Indretning af et Maskinværksted, som 1810 fik
Plads i en til ham særlig kjøbt Gaard i Kjøbenhavn. Hvad han frembragte, 
synes væsentlig at have været forskjellige Præcisionsinstrumenter, 
som sattes højt, og det er karakteristisk, at man ved
Kunstindsselskabets Udstillinger i 1810 og 1811 ikke turde modtage alle
de Instrumenter, han tilbød at udstille, «fordi de ved Forevisning
af enhver anden end ham selv let kunde beskadiges». Strax efter
sin Ankomst her til Landet søgte han at blive Medlem af
Kunstakademiet, men han opgav at indsende de ønskede Miniaturportrætter. 
Blandt de af ham opfundne Maskiner nævnes en til at
«stemple Bankosedler med, som ingen dødelig skal kunne eftergjøre». 
Han skal ogsaa have tegnet forskjellige Møbler. Han døde
først 26. Dec. 1830. I Sept. 1801 havde han ægtet Anna Marie
Petersen fra Sønderborg (f. 1763 d. 1825).

Iris og Hebe 1809, III, 158 ff. 249. 
Efterretn. fra Selsk. for indenlandsk Kunstflid I, 422. 432. 559. 615. 
Rawert, Danm.s industr. Forhold S. 167.
Weilbach, Nyt Konstnerlex.

C. Nyrop.



Pløyen, Christian, 1803-67, Amtmand, var en Søn af
nedennævnte Gehejmelegationsraad Frederik Adeler P. Han fødtes i
Kjøbenhavn 12. Jan. 1803, blev 1821 Student fra Metropolitanskolen,
1826 juridisk Kandidat, 1827 Volontær i Rentekammeret, 1828
Kopist i dettes 2. jyske Kontor, 1829 i det danske Kammerkancelli
og udnævntes 1830 til Landfoged paa Færøerne. 1837 ombyttede 
han denne Stilling med Embederne som Amtmand over Færøerne
og Kommandant sammesteds. 1840 blev han tillige Medlem af
Kommissionen angaaende det færøske Handelskompagnis Ophævelse,
1848 kongevalgt Stænderdeputeret og s. A. kongevalgt Rigsdagsmand 
for Færøerne, i hvilken Egenskab han deltog i den
grundlovgivende Rigsforsamling. Samtidig udnævntes han fra 1. Jan.
1849 til Amtmand over Vejle Amt, men gik af Hensyn til Orla
Lehmanns Ønske om at faa dette Embede ind paa i Steden for
at overtage Stillingen som Amtmand over Holbæk  Amt, og her
virkede han nu til sin Død, 9. Juni 1867. 1850 var han bleven
Kammerherre og 1867 Kommandør af Danebrog. I al sin 
Embedsgjerning lagde han en overordentlig Dygtighed, Iver og 
Retfærdighed for Dagen, og han var i høj Grad afholdt saa vel af
Færingerne, som han paa mange Maader viste en varm Interesse
for, som af Beboerne i Holbæk Amt, hvis Højagtelse og Tillid han
erhvervede sig ved den Redebonhed, hvormed han bestandig kom
dem i Møde. -- Han blev 1830 gift med Emma Theodora Manthey
(f. 23. Jan. 1806 i Kjøbenhavn, d. 15. Avg. 1841 i Thorshavn), en
Datter af Konferensraad Joh. Dan. Timotheus M. (XI, 103).

Erslew, Forf. Lex.

G. Kringelbach.



Pløyen, Frederik Adeler, 1764-1849, Sekretær i det
udenlandske Departement, blev født 2. Juli 1764 i Christianssand.
Forældrene vare Sorenskriver i Gudbrandsdalen, Justitsraad Henrik P.
og Ottelia f. Mørck. P., der var sendt ned til Helsingør i 1780
for at gaa i den derværende lærde Skole, blev dimitteret til
Universitetet 2 Aar senere, tog Philosophicum 1783 og juridisk Examen
1786. Efter en Tid at have været Informator blev P. omtr. 1791
ansat i det udenlandske Departement, der sendte ham som
fungerende Legationssekretær til Berlin, derpaa som Konsulatssekretær
til Algier, 1792-94, og endelig til Stockholm, først som fungerende,
senere som virkelig Legationssekretær, indtil Foraaret 1798, da han
kaldtes hjem for at arbejde som Sekretær i Departementet, i hvilken
Stilling han forblev i Resten af sin Embedsvirksomhed. P., der
var en dygtig og anset Mand, og som i 1802 var blevet udnævnt
til Legationsraad og i 1813 hædret med Gehejmelegationsraadstitelen,
fik i sin lange Embedstid flere særlige Hverv overdragne, saaledes
var han i 1815 Medlem af den Kommission, der foretog det
finansielle Opgør .med Norge, og i 1824 sendtes han til Paris for at
bistaa den bekjendte Generalkonsul Hoppe (VIII, 75) i dennes 
Bestræbelser, dels for at stifte et Statslaan, dels for at indkræve
den kongl. Regerings Fordringer for Underhold af franske Tropper
i Begyndelsen af Aarhundredet; denne Sendelse blev imidlertid
skæbnesvanger for P., thi hjemkommen det følgende Aar efter at
have stiftet et Statslaan med et engelsk Hus (Wilson) fik han, der
stod i sin fulde Kraft, Valget mellem at erholde sin Afsked eller
at søge den, og i Henhold hertil blev han entlediget af
Statstjenesten i Naade og med Pension 18. Okt. 1825.

P., der i 1798 havde ægtet Johanne Jacobine Bachmann (f. i
Øster Hæsinge 22. Nov. 1775, d. 17. Okt. 1837), Datter af
Sognepræst Hans Peder B. og Elisabeth f. Hee, tilbragte ogsaa den
sidste Periode af sit Liv i Kjøbenhavn, hvor han døde 8. Febr.
1849, men dette Tidsrum var sørgeligt for ham, der stadig
græmmede sig over sin Skæbne. Grunden til den haarde Fremfærd mod
P. synes aldrig at være blevet fuldt opklaret; man fejler imidlertid
næppe ved først og fremmest at søge den i den Omstændighed,
at Regeringen ikke var fuldkommen tilfreds med Fremgangsmaaden
ved Stiftelsen af det ovennævnte Laan med Huset Wilson, hvortil
P. siges at have taget Initiativet. Desuden skal P. have brugt en
uforsigtig Ytring om Frederik VI, muligen i Anledning af Tabet af
hans Fødeland Norge, som han omfattede med megen Hengivenhed.
Dertil kom, at P., der var i Besiddelse af megen slagfærdig og
skarp Vid, kan have faaet Uvenner, til hvilke fornævnte Hoppe
sikkert hørte, og Bruddet med denne indtraf netop under
Forhandlingerne om det ovenfor omtalte Laan. Endelig maa det bemærkes,
at P. efter eget Sigende ikke fik Lejlighed til at forsvare sig og
aldrig erfarede, hvilken krænkende Ytring han skulde have sagt.

B. Arnesen-Kall, Livserindringer S. 29. 
Vidar 1889, S. 552. 
Selmer, Nekrolog. Saml. I, 502. 
Museum 1890, I, 76. 
Rubin, Frederik VI's Tid.

C. Zytphen Adeler.



Podebusk, Claus, --1540, til Kjørup, Rigsraad, Søn af ndfr.
omtalte Rigsraad Predbjørn P. og Vibeke Rosenkrantz, skriver sig
allerede 1534 til Faderens Ejendom Kjørup i Fyn, blev 20. Juli 1517 
gift med sin Stifmoder Anne Mouridsdatter Gyldenstjernes Datter
af første Ægteskab Anne Krognos og fik med hende Krapperup
og Marki i Skaane. Han sluttede sig ligesom Faderen 1523 til
Frederik I og fik et Par Smaaforleninger i Skaane (Kullen og 1526
Sirekjøbing); blev omtr. 1526 Ridder, omtr. 1532 Rigsraad. Paa
Herredagen 1533 sluttede han sig til det katholske Parti, dog ikke
i saa udpræget Grad som Faderen. I Grevefejden deltog han i 
den Skaanske Adels Møder og Kampe. 1536 maatte han ligesom
de øvrige Rigsraader udstede Erklæring om at ville finde sig i de
indtraadte Forandringer og beholdt sin Plads i Rigsraadet, men
synes ikke at have haft større Betydning. Han døde før Faderen
7. Nov. 1540. Hans Enke levede endnu 1572.

A. Heise.



Podebusk, Erik, --1573, til Bidstrup, Rigsraad, var eneste
Søn af Jørgen Predbjørnsen P. til Bidstrup og Ermegaard Andersdatter 
Bille. Hans Ungdomshistorie fordunkles for Nutiden ganske
af hans Fætter Erik Clausen P., der var Kongens Fodermarsk,
Lensmand paa Aahus, siden paa Hundslund Kloster, samt Rigsraad,
men faldt i Ditmarsken 1559. Det vides kun, at han 1554 var
Hofsinde. 1560 fik han Vrejlev Kloster i Forlening. Han gjorde
Tjeneste under Krigen, først 1564, som det synes, om Bord paa
Flaaden, siden som Ritmester ved Hæren i Skaane, ligesom han
som mange andre Adelsmænd maatte forstrække Kongen med Penge
til Hærens Underhold, hvorved han paadrog sig selv en betydelig
Gjæld. Ved Moderens Død 1564 arvede han hendes Pantelen
Øster Velling Birk, som Kongen 1569 tilskjødede ham, dog kun
betingelsesvis. 1567 blev han Lensmand paa Aalborghus, Aaret før
sin Død fik han end videre Viskumgaard i Forlening, og omtrent
samtidig blev han Rigsraad. Foruden sin Fædrenegaard Bidstrup
ejede E. P. Hjelmsøgaard, som han 1568 mageskiftede sig til af sin
bekjendte Svoger Peder Oxe. Han havde nemlig 9. Febr. 1567
.ægtet dennes Søster Sidsel O., hvis første Fæstemand, Marqvard
Rønnow, var falden i Ditmarsken. Allerede 12. (ell. 17.) Okt. 1573
døde E. P. Enken overlevede ham til 1592.

Thiset.



Podebusk, Henning, --o.1388, Drost, tilhørte en fornem
rygisk Adelsæt, som var i Slægt med selve Øens gamle Fyrster;
hans Fader hed Brantho. Da Valdemar Atterdag 1350 opholdt sig
i Nordtyskland, traadte H. P. i hans Tjeneste, og allerede 1353
spillede han en Hovedrolle ved de Forhandlinger, der førte til, at
Johan den milde afstod Nykjøbing Slot paa Falster. 1360 overværede 
han den store Rigsforsamling i Kalundborg, Aaret efter var
han med paa Valdemars Tog til Gulland. Kongen havde i ham
fundet en Hjælper, paa hvem han fuldstændig kunde lide, og drog
ham stedse længere frem; i 1365 nævnes han som Gjældkjær i Skaane,
og da kort efter Kongens mangeaarige Drost Claus Limbek (X, 294)
stillede sig op imod Valdemar, blev H. P. hans Efterfølger. Haardt 
trængt af det store Forbund mellem hans fyrstelige Modstandere og
Hansestæderne maatte Valdemar selv forlade sit Rige; Styrelsen
førtes nu af Rigsraadet med H. P. i Spidsen, og denne kaldes
«Høvedsmand i Danmark». Med Vaaben i Haand at modstaa de
overmægtige Fjender var der ikke Tale om, men H. P. viste sig
som en kløgtig Diplomat; han forstod at udbytte den Modsætning
i Interesser, der var imellem Fyrster og Stæder, og han sluttede
med de sidste PYeden i Stralsund (1370), der vel kun kjøbtes ved
store Indrømmelser, men fjærnede den Fare for fuldstændig
Opløsning, som truede Riget; Fyrsterne maatte snart efter gaa paa
Forlig, og Valdemar kunde vende tilbage til sit Land.

Ved Stralsundfreden havde Stæderne faaet overdraget Slottene
i Vestskaane paa 15 Aar, men det var blevet aftalt, at H. P. skulde
have dem i Varetægt paa Hanseforbundets Vegne. Han fik derved
en ejendommelig Stilling mellem de 2 Partier, og han klagede snart
efter til Hanseaterne over, at Kongen berøvede ham den Indtægt
af de omliggende Herreder i Skaane, hvormed han skulde
underholde Slottene; meget tyder dog paa, at han handlede efter
hemmelig Aftale med sin Konge, der samtidig opfordrede Hanseaterne
til at tilbagegive ham Slottene. Inden Resultatet af dette
Dobbeltspil viste sig, døde Valdemar imidlertid (1375). Atter førte H. P. 
i Spidsen for Rigsraadet Styrelsen, men allerede i Dec. modtog han
Holbæk Slot som Pantelen af Dronning Margrethe, og dermed var
hans Stilling givet; sikkert skyldtes det ham mer end nogen anden,
at Oluf og ikke Meklenborgeren toges til Konge.

Lige saa trofast, som han havde hjulpet Valdemar, støttede
han fra nu af hans Datter og hendes lille Søn, og man tør
formode, at den unge Dronnings Politik i den følgende Tid
væsentligst er Drostens Værk. Tydelig spores det over for Hansestæderne;
H. P. mistede vel snart efter sin Fogedstilling i deres Tjeneste,
men ellers var han den stadige Mægler mellem Byerne og
Danmark, og han optraadte endnu som saadan i det afgjørende
Øjeblik, da Hanseaterne 1385 skulde tilbagegive de Skaanske Slotte;
skjønt de vare yderst uvillige dertil, og den egentlige Termin ogsaa
skød over, bleve de dog sluttelig nødte til at gjøre det. Men ogsaa
for den rolige Tilbagetrængen af Meklenborgerne og deres Krav,
for Udsoningen med Holstenerne bør H. P. vist have Æren, og
da man var helt færdig til at optage Kampen for Sveriges Krone,
og saa alt sattes i Fare ved den unge Olufs Død (1387), var det
atter ham, der sikrede Margrethe Magten i hendes eget Navn. 

Kort efter døde den aldrende Statsmand; i Okt. 1388 nævnes
hans Hustru, der kalder sig Drostinde, som Enke. Faa Udlændinger
have gjort sig saa vel fortjente af Danmark som han, og sammen
med nogle andre af Valdemar Atterdag indkaldte Tyskere gav han
de indfødte Stormænd et følgeværdigt Exempel paa ubrødelig
Troskab mod Riget og dets Herskere.

Den fremragende Stilling, H. P. vandt i Danmark, førte ganske
naturlig flere af hans Slægt til Danmark. Allerede 1373 viser sig
saaledes en Henning P., der til Adskillelse fra Drosten kaldes «den
unge»; han ægtede siden en dansk Adelsjomfru, Kirstine Timmesdatter. 
En Valdemar P., maaske en Broder til Drosten, blev 1376 Biskop
i Odense og døde 1392. Selv efterlod H. P. sig 4 Sønner, af hvilke
Tetz P. gik den gejstlige Vej og opnaaede Kanonikater i Roskilde
og Lund, indtil han 1392 fik Odense Bispestol efter sin nysnævnte
Frænde; han døde 1400. En anden Søn, der efter Farfaderen
kaldtes Brantho eller Brand, døde ogsaa tidlig; længere levede derimod
Johan (Hans) og Predbjørn, som begge bleve i Danmark og ægtede
danske Adelsdamer. -- En tidligere Tids Gætninger om, at Valdemar
Atterdags Elskerinde Tove skulde have været en Søster til H. P.
og have banet denne Vej til Kongens Gunst, ere naturligvis grebne
ud af Luften, saa vist som Tove i Virkeligheden hører hjemme i
Valdemar den stores Historie.

Kr. Erslev.



Podebusk, Henrik, 1598-1657, til Kjørup, Søn af Claus P.
og Sophie Ulfstand, opholdt sig i sine unge Aar en Tid lang i
Sachsen, hvor han ægtede Sidonia Marie Friherreinde v. Einsiedel
(d. 25. Juni 1673, 73 Aar gammel). Herved lagdes utvivlsomt
Grunden til hans Slægts senere Løsrivelse fra Danmark; alt han selv
skrev sig v. Putbusk eller v. Puttebusch, og hans Sønner gjenoptoge
Navnets oprindelige tyske Form Putbus. Siden boede han paa
Kjørup, hvor han 1628 modtog Besøg af 3 udsendte Adelsmænd,
der skulde forhøre ham, eftersom det var kommet Kongen for Øre,
at H. P. skulde have sagt, at Kongens Døtre med Kirstine Munk
ikke vare «Frøkener». Kongens Vrede maa dog med Aarene have
fortaget sig, thi 1643 blev H. P. befalet at ledsage Steen Billes
Kompagni for at opvarte Kongens egen Person; men noget egentlig 
offentligt Hverv af Betydning fik han først efter Kongens Død,
da han 1649 blev Landkommissær i Fyn. Den fynske Adel sendte
ham 1657 til den svenske Konge for at opnaa Lettelser for dens
Gods, og vel overdroges det ham at varetage Indkvarteringen af 
Tropperne i Fyn, men han blev strax efter fritaget for sine
Bestillinger af Hensyn til sin Skrøbelighed, og denne var intet tomt
Paaskud, thi allerede inden 13. Juli s. A. var han død. 

Thiset.



Podebusk, Mourids, --1593, til Kjørup, var en Søn af ovfr.
nævnte Claus P. 1550 og de nærmest følgende Aar forekommer
han som Hofsinde. 1558-60 havde han Lunde Len paa Mors i
Pant, 1565-80 havde han Tranekjær Len i Forlening, ogsaa som
Pant, og endelig var han Lensmand paa Jungshoved 1589-93. I
Syvaarskrigen deltog han som Ritmester for den fynske Fane og
saaredes i Slaget ved Svarteraa (1565). Ved at ægte Magdalene
Sehested, en Datter af Claus S. til Spandetgaard, knyttedes han
til Ribe, i det han efter Svigerfaderen (d. 1568) arvede den nævnte,
i Nærheden liggende Gaard og den i selve Byen liggende Korsbrødregaard, 
hvormed han forenede den forhenværende Helligaandsgaard, 
som han kjøbte 1570; desuden havde han andre Ejendomme
i Ribe. Han synes at have opholdt sig meget her, men Forholdet
mellem ham og Byens Øvrighed og Borgere var alt andet end godt,
thi voldsom og egennyttig, som han var, laa han stadig i Strid
med dem. Skjønt han i Regelen trak det korteste Straa i disse
Stridigheder, gjorde Erfaringen ham dog ikke forsigtigere. Det var
ikke heller alene Ripenserne, han ikke kunde forliges med;
overalt viser han sig som den umedgjørlige Mand, saa at det er sagt
om ham, at «hvor han færdedes, fulgte Klager og Processer i hans
Spor». En Præst, som havde irettesat en af hans Bønder, slog
han med sin Stok, og selv fra hans egen Familie lyder der Klager
over hans ublu Pengegridskhed. Det gik saa vidt, at Kongen (1586)
bebrejdede ham, at han «ene mere end nogen anden, ja moxen
mere end alle andre vore Undersaatter af Adel her over alt Riget»
ligger i Strid med Borgere og Bønder.

M. P. var rig. Efter Faderen arvede han Kjørup i Fyn, i
Vendsyssel ejede han Gaarden Lerbæk, og han havde foruden i
Ribe Gaarde i Kjøbenhavn, Odense og Kolding. Æbelø, som han
havde i Forlening 1574-78, overdroges sidstnævnte Aar hans
Hustru til Arv og Eje. En stor Sorg ramte ham, da hans yngre Søn
Predbjørn døde 1591 i sit 23. Aar. Selv døde han 18. Sept. 1593 i
Kolding. Hans Enke blev boende i Ribe og døde i Dec. 1611
efter i et Par Aar at have været aldeles blind.

Kinch, Ribe Bys Hist. II, 122 ff. 
Saml. t. Fyens Hist. og Topogr. VIII, 156 ff. 
Kirkehist. Saml. 4. R. V, 722 ff.

C. F. Bricka.



Podebusk (Putbus), Moritz Friherre, 1633-1700, Godsejer,
var en Søn af ovfr. nævnte Henrik P., fødtes 3. Nov. 1633 paa
Kjørup og udnævntes 1656 til Hofjunker. 1661 holdt han Bryllup
med Margrethe Juul, Datter af Malte J. (VIII, 637). Efter
Svigerfaderen arvede han Gjessinggaard og Birkholm og ophøjedes
sammen med sin ældre Broder Rudolf Abraham P. (f. 1629 d. 1716)
til Kjørup til Friherre 4. Jan. 1672, i hvilken Anledning
Hovedgaarden Skovgaard eller Egebjærg i Odense Amt oprettedes til et
Baroni under Navnet Einsiedelsborg. 1676 kjøbte han end videre
Holbæk Slots Ladegaard, som han dog allerede 1684 tillige med
Birkholm maatte sælge til Oberst v. Vietinghof. Hans Pengesager
vare overhovedet i tarvelig Forfatning, og han maatte senere
pantsætte Gjessinggaard for at tilfredsstille sine Kreditorer. P. døde
12. Okt. 1700 paa sin Gaard i Odense kort efter sin Hustru.

V. Loebe, Mitth. zur Genealogie u. Gesch. des Hauses Putbus (1895) S. 51.
Ny kgl. Saml., Fol., 1363 b.

Louis Bobé.



Podebusk, Predbjørn, --1541, til Vosborg, Rigsraad, var
Søn af Hr. Claus P. til Vosborg og Fru Jytte Moltke og maa være
født omtr. 1460. Efter sin Fader arvede han Vosborg i Jylland og
Kjørup i Fyn (Skam Herred); ved sit første Giftermaal, med Vibeke
Eriksdatter Rosenkrantz, Datter af den bekjendte Rigshofmester
Erik Ottesen R., kom han i Besiddelse af Bidstrup i Jylland
(Middelsom Herred) og forskjellige Pantelen. Efter sin første Hustrus 
Død ægtede han, omtr. 1512, en rig Enke, Fru Anne Mouridsdatter
Gyldenstjerne, der som eneste Datter af den rige Rigsraad Mourids
Nielsen G. (VI, 392) havde arvet Aagaard i Vendsyssel med stort
Godstilliggende og Bregentved i Sjælland, og som efter sin første
Mand, den rige Oluf Stigsen Krognos til Bollerup i Skaane (IX,
526), var kommen i Besiddelse af Karsholm i Skaane. Alle disse
Ejendomme kom P. P. i Besiddelse af og blev saaledes en af de
rigeste Mænd i Landet, maaske heri alene overgaaet af Hr. Mogens
Gjøe.

Under alle disse Forhold viste P. P. sig som en raa, voldsom
og egenraadig Mand, der lige fra sin første Færd havde en Mængde
Ejendomstrætter med sine egne eller sine 2 Hustruers Slægtninger.
Som Katholik af den gamle Skole oprettede han talrige Sjælemesser
rundt omkring for sig og sine Hustruer; men samtidig hermed var
han overordentlig gridsk efter Gods, selv om denne Gridskhed gik
ud over Kirken. I Besiddelse af Hr. Niels Bugges gamle 
Ejendom Vosborg benyttede han sig med stor Dygtighed af det gamle
Arkiv paa Vosborg og søgte aabenbart efterhaanden at komme i
Besiddelse af sin «Oldefader» Niels Bugges store Ejendomme.
Saaledes søgte han 2 Gange i sit Liv, 1502 og 1536, at komme i
Besiddelse af Hald, som allerede Dronning Margrethe havde Skjødet
til Viborg Bispestol, begge Gange dog uden Resultat.

At P. P. i Følge den stærkt fremskudte sociale Stilling, som
han indtog, ogsaa maatte komme til at tage Del i Rigets Anliggender,
følger af hele Tidens Forhold. 1487 forekommer han allerede som
Ridder i Prins Christian II's Hyldingsbrev i Lund; men den
Voldsomhed og Trods, ogsaa over for Kongens Domme, som han
i disse Aar viste i en Arvetrætte om Ringe Mølle i Fyn, synes en
Tid lang at have hindret hans Forfremmelse. 1494 nævnes han
som Lensmand paa Skjoldenæs, og nogle Aar senere (inden 1499)
blev han Lensmand paa Riberhus, en Stilling, som han beklædte lige
til 1536. I offentlige Sager forekommer han for øvrigt næppe, før
han 8. Nov. 1502 som Rigsraad deltog i Dommen over Poul
Laxmand. I de følgende Aar deltog han som Rigsraad i Fejden mod
Sverige og i forskjellige Underhandlinger. At en Mand med hans
Karakter ikke kunde finde sig i en stærkere Kongemagt, følger af
sig selv. Det er derfor betegnende, at han strax efter Kong Hans'
Død 1513 var blandt de jyske Rigsraader, der søgte at hindre, at
Kong Christian II strax overtog Regeringen, inden en fornyet
Hyl-ding havde fundet Sted, og at han allerede den Gang i al
Hemmelighed skal have arbejdet paa at sætte Hertug Frederik paa
Tronen. Men for øvrigt er der ikke Spor til fjendligt Sindelag fra
Christian II's Side mod Hr. P. Han vedblev at have Riberhus
som Afgiftsien, og da han havde forstrakt Kongen med større
Laan, fik han ogsaa Pant heri. Alligevel var Hr. P. en virksom
Deltager i det jyske Raads Opstand mod Kongen 1522 og 1523
og havde en Tid lang Oprørspartiet samlet hos sig paa Riberhus,
hvorpaa han i Marts 1523 deltog i Frederik I's Hylding paa Viborg
Ting. Han belønnedes med Forleningen af Han Herred i Jylland
paa sin og Hustrus Levetid; heri fik han kort efter Pant, ligesom
han tidligere efter sin Svigerfader Erik Ottesen havde Rinds Herred
og Øster Velling Birk (ved Bidstrup) i Pant. 1529 fik han tillige
Lys-gaard og Hids Herreder i Pant, uafløst paa Livstid. Han deltog
i Frederik I's Tid som Rigsraad i de forskjellige Møder og
Forhandlinger, men synes ikke at have indtaget nogen fremtrædende
Stilling ud over, hvad hans sociale Stilling medførte. 

Som Mand af den gamle Skole frygtede Hr. P. selvfølgelig
mest af alt, at Christian II atter skulde komme paa Tronen. «Flyr
Messer og Gudstjenester op igjen og Processioner, at den evige
Gud vil frelse os fra den umilde Mand», skriver saaledes hans
Hustru fra Bidstrup til sin Datter Pernille Krognos' Mand, Rigsraad
Anders Bille, da Toget til Norge mod Christian II forestod. Ogsaa
paa Herredagen i Kjøbenhavn efter Frederik I's Død viste Hr. P.
sig som ivrig Katholik. Han deltog i alle Rigsraadets mest
udprægede Skridt, beseglede Recessen af 3. Juli, selv det saakaldte
«Enighedsbrev» af 13. Juli 1533, hvorved Biskopperne søgte at hindre
et Kongevalg for Øjeblikket, og deltog i Dommen over Hans
Tausen. -- Under Grevens Fejde deltog Hr. P. i Møderne i Ry i Juni
og Juli 1534, hvor de katholske Raader bleve nødte til at slutte
sig til Hertug Christian (III), og deltog i dennes Hylding i Horsens
i Avg. Under Bondefejderne kunde en Mand som Hr. P., der var
vant til at sætte Bønderne i Blok og Jærn, ikke vente sig noget
godt. Under Skaaningernes Rejsning under Søren Norby 1525 var
det gaaet ud over hans Skaanske Ejendomme, nu gik det under
Skipper Clements Fejde ud over hans Ejendomme i Vendsyssel og
andensteds. Desuden faldt hans Datter Jyttes Mand, Rigsraad NieU
Brock til Estrup m. m., mod Bønderne ved Svendstrup. -- Hr. P.s
Rolle var for øvrigt nu udspillet. En Mand af hans Tænkemaade
kunde ikke bruges under de nye Forhold; han var desuden nu
hen ved de 80 Aar. Allerede inden Marts 1536 havde han maattet
afstaa Riberhus til Johan Rantzau mod at faa Tranekjær paa
Langeland i Steden. De store Pantesummer, han havde laant Kronen,
betragtedes som forbrudte. Ved Christian III's Kroning i Avg. 1537
bar han dog som ældste Ridder Rigsæblet, og sin Stilling som
Rigsraad beholdt han lige til sin Død, n. Dec. 1541. Som en
rask og rørig gammel Mand deltog han i Rigsraadsforhandlingerne
lige til det sidste.

Med sine 2 Hustruer havde han 6 Børn; men Døden havde
ryddet stærkt op i hans Kreds. Kun den yngste Datter, Jytte, der
efter Niels Brocks Død havde ægtet den forhenværende Biskop i
Odense Knud Gyldenstjerne, overlevede ham i længere Tid. Fru
Anne Mouridsdatter overlevede ham til 1545.

Brasch, Gl. Eiere af Bregentved.
Heise, Fam. Rosenkrantz's Hist. II.

A. Heise.



Podebusk, Tetz, d. 1400, s. ovfr. S. 191.



Podebusk, Valdemar, d. 1392, s. ovfr. S. 191.



Podebusk, Vibeke, --1596, var en Datter af ovennævnte
Claus P. og ægtede 7. Juni 1549 Evert Bild til Ravnholt (II, 194).
Med denne sin Ægtefælle boede hun derefter paa hans forskjellige
Forleninger, Stenviksholm og Throndhjem, senere Odensegaard, til
hans Død, i Avg. 1567. Som Enke tog hun Ophold paa Aggersborggaard 
i Han Herred, hvor hun døde 16. April 1596. V. P. synes
ligesom sin Ægtefælle at have været en lidet tiltalende Personlighed, 
saa vidt Nutiden formaar at dømme, hoffærdig og godskjær,
opfyldt af Stolthed over sin ypperlige Herkomst og af Ringeagt for
dem, der ikke vare hendes Lige i Stand og Anseelse. I god
Samklang hermed har hun efterladt sig en Slægtebog, særlig over
sine egne Forfædre, hvortil er knyttet en Art dansk Krønnike fra
1200-1580 (trykt i Suhms Saml. II, 3, 19 ff.), og derfor fortjener
hendes Navn at mindes; thi disse Arbejder indeholde mange gode,
ellers ukjendte, genealogiske, heraldiske og biografiske Oplysninger,
særlig til den skaanske Adels Historie i det 15.-16. Aarhundrede.

Thiset.

v. Podewils (Pudewels), Dines, --1647">

v. Podewils (Pudewels), Dines, --1647, Søn af den pommerske 
Adelsmand Anselm v. P., blev efter at have studeret ved
adskillige Universiteter Marskal, først 1616 hos Hertug Hans den
yngre af Sønderborg (VI, 572), saa hos Hertug Adolf af Gottorp
(I, 111), med hvem han besøgte Italien og Kejserhoffet, og dernæst
hos Hertug Frederik III af Gottorp. I den sidste Stilling skal han
1629 have virket for Hertugens Forsoning med Christian IV; Kongen
blev i alt Fald bekjendt med ham, og han opgav den gottorpske
Tjeneste for at blive Kongens Raad samt Marskal hos den udvalgte
Prins Christian, i hvilken Egenskab han 1634 sendtes til Sachsen for
at ordne Prinsens Ægteskabssager. Efter o. 7 Aar fratraadte han
Marskalembedet, men Christian IV vedblev at benytte ham i
diplomatiske Hverv, saaledes betroedes der ham i Sept. 1644 en vigtig
Sendelse til Polen. Efter Brømsebrofreden var han Kommissær ved
Modtagelsen af de af Svenskerne paa Halvøen besatte faste Punkter.
1647 fulgte han Prins Christian paa hans Rejse til Sachsen, men
døde i Dresden i Juni Maaned. Han var gift: 1. med Anna
Buchwald, med hvem han fik Gram Gods i Sønderjylland, 2. (1644)
med Catharine Hedevig Ahlefeldt (d. 1680), Datter af Gregers A. til
Søgaard og Graasten. Han havde paa Gram samlet et værdifuldt
Bibliothek, der ødelagdes under Svenskekrigen 1644.

H. Gerdes, Dionysii de Pudevels vita (1647).
Christ. IV's egenh. Breve III. 459.

J. A. Fredericia.



Pogwisch, Benedict, --1432, Søn af Holsteneren Wolf P.
(den ældre), nævnes som Ridder 1399. Han sluttede sig nær til
Kongedømmet i de nordiske Riger og var maaske allerede Aar
1400 i Kronens Tjeneste; 1408 forekommer han blandt Kong Eriks
Raad og Mænd og benyttedes vistnok s. A. i en Sendelse til
Preussen. Det er dog især efter Dronning Margrethes Død, at han
nævnes som en af de i offentlige Anliggender hyppigst anvendte
Rigsraader; bl. a. kan anføres, at han spillede en stor Rolle ved
Fredsunderhandlingerne med Hansestæderne i Helsingborg 1430.
1421 var han Kong Eriks Kammermester; 1423 og 1424 var han
med Kongen i Nordtyskland og i Polen paa den første Del af
hans store Udenlandsrejse. 1419 og 1423 nævnes B. P. som
Lensmand paa Kastelholm med Aalandsøerne, et Len, som han efter
alt at dømme har beholdt til sin Død, men hvis Styrelse han i
Regelen synes at have overladt Fogeder. I flere Retninger har
han aabenbart været mindst lige saa nær knyttet til Sverige som
til Danmark, men han forekommer dog ogsaa i den senere Del af
sit Liv paafaldende hyppig som nærværende i Danmark og i
Forbindelse med danske, saa at han næppe har opholdt sig meget i
sit Len.

B. P. døde 11. Jan. 1432 og begravedes i Vadstena Klosterkirke. 
Hans Hustru Ide, Datter af Henning Kønigsmark (der
tilhørte en i Sverige indvandret Gren af den tyske Slægt
Kønigsmark), havde Kastelholm efter Mandens Død; men da den af
Engelbrecht Engelbrechtsson vakte Rejsning i Sverige naaede Finland
og Aalandsøerne, overgav en Slægtning af hendes Mand ved Navn
Otte Pogwisch, til hvem hun havde overdraget Befalingen over
Lenet, uden Modstand Kastelholm til en Bondehær i 1434.

Voss' Excerpter i Rigsark.

William Christensen.



Pogwisch, Bertram, --1560--, til Bukhagen (i Angel), var
en Søn af ndfr. nævnte Wolf P. (d. 1554) og vistnok den Søn af
nævnte Ridder, som Christian III o. 1542 anbefalede til Kong
Frands I i Frankrig i Anledning af, at han gjærne vilde sætte sig
ind i fransk Sprog og Dannelse (Aarsberetn. fra Gehejmeark. IV,
220 f.). For øvrigt er B. P. mest bekjendt ved sin ivrige Fastholden
af Katholicismen, som han blev ved hele sit Liv. Han skal have
tjent Kejser Carl V i Krigen mod Protestanterne og ligeledes senere
Hertugen af Alba i Nederlandene. Han roste sig af, at han 1559
havde forsvaret 8 Artikler til Stadfæstelse af de pavelige Lærdomme 
mod Phil. Melanchthon i Wittenberg. Naar han var hjemme,
færdedes han undertiden ved det gottorpske Hof; særlig havde dog
det tidligere Kloster Bordesholm, i hvis Kirke en lang Række af
hans Forfædre hvilede, Tiltrækning for ham, og her disputerede
han idelig med Præster og Lærere om Trossager. For øvrigt
studerede han ivrig asketiske og polemiske Bøger. Hver Langfredag
maatte hans Tjener piske ham til Blods, og han nærede saa smaat
det Haab, at Paven efter hans Død vilde helgenkrone ham. I sin
høje Alderdom vilde han gjøre en Valfart til Rom og Loretto, men
døde paa Vejen i en By i Hessen. Et Skrift af ham, «Malleus
hæreticorum od. Hammer wider die Ketzer», udgaves 1600 sammen med 
nogle andre Forfatteres Traktater mod Protestanterne. Udgaven 
angives at være trykt i «Hedebu» og kunde tyde paa, at P. da 
endnu var i Live.

Moller, Cimbria lit. I.
Schlesw.-holst. Anzeigen 1759, S. 787.

H. F. Rørdam.



Pogwisch, Ditlev, --1507, Biskop. D. P., en Søn af 
Benedict P. til Grønholt i Slesvig, forekommer som Kannik i Slesvig 
Kapitel 1489, da han studerede i Bologna; 1495 nævnes han tillige
som Magister. Da Bisp Eggert Durkop af Slesvig døde i Rom
6. Nov. 1499, indsatte Paven ved Provision en Kardinal Johannes
til hans Eftermand, men i Stiftet selv vilde man ikke godkjende
denne Afgjørelse; Kapitlet valgte 20. Dec. 1499 D. P. til Biskop,
og Landsherrerne, Kong Hans og Hertug Frederik, stillede sig paa
Kapitlets Side over for Udlændingen. Denne sidste kom, saa vidt
vides, aldrig i virkelig Besiddelse af sit Bispedømme, men det var
først efter langvarige Forhandlinger, at han gik ind paa at trække
sig tilbage mod Løfte om en aarlig Udbetaling af 300 Dukater af
Stiftet; D. P. anerkjendtes derpaa af Paven 1502. Den nye Biskop
maatte betale en betydelig Sum ogsaa til Paven for sin Stadfæstelse,
og vel paalagde Julius II alle Stiftets Præster en Skat til ham af
et halvt Aars Indtægter, for at han kunde bringe sit Pengevæsen
paa Fode, men han efterlod dog ved sin Død, der indtraf 15. Jan.
1507, Bispesædet i en ikke lidet forgjældet Tilstand. Han havde
i 1502 overværet Hertug Frederiks Bryllup i Stendal med Anna af
Brandenborg og Aaret efter været en af Forloverne ved det Forlig,
som under Kardinal Raimunds Mægling sluttedes mellem Kong
Hans og Lybekkerne.

Gl. kgl. Saml., Fol., 1047, Bl. 181 ff. 
(jvfr. J. A. Cypraeus, Ann. episcop. Slesvic. S. 399ff.).
Voss' Excerpter i Rigsark.

William Christensen.



Pogwisch, Frands, --1653, til Ravnholt, 
Søn af nedennævnte Hans P. til Damsbo i 1. Ægteskab, blev efter sin 
Hjemkomst fra den for Datidens unge Adelsmænd uundgaaelige
Udenlandsrejse Hofjunker i 1636 og 1639 Skjænk, men tog 1641 Afsked
fra Hove i Anledning af sit Ægteskab med Hilleborg Christoffersdatter 
Krafse til Ravnholt (d. 1661), Enke efter den bekjendte Grev
Henrik Holck (VII, 552). Samtidig erholdt han Marie Kirkes Provsti
i Oslo og Rakkestad Len, men gjorde ogsaa i de følgende Aar
forskjellig Hoftjeneste; saaledes ledsagede han 1643 som Marskal
Gesandtskabet til Osnabruck og fik s. A. Befaling at slutte sig til
Steen Billes Kompagni for at opvarte Kongens egen Person. 1644
fik F. P. Bestalling som Generalproviantmester, blev 1646 Lensmand
paa Bygholm, derefter 1648 paa Hald, som Enken beholdt efter
hans Død, i Slutningen af 1653, indtil 1655. Vistnok kort efter
Tronskiftet var han bleven Ridder, og endnu kan anføres, at han
fungerede som «Generalmarskal» ved Festlighederne i Anledning af
Prinsesse Frederikke Amalies Daab 1649.

Thiset.



Pogwisch, Hans, --1630, til Damsbo, var Søn af Henning 
P. til Farve og Weissenhaus og Margrethe Clausdatter Rantzau.
Han tjente fra 1600-5 som Hofjunker og tog saa blivende Ophold
her i Kongeriget, i det han ægtede Karen Lauridsdatter
Brocken-huus, med hvem han fik Kjærstrup; Damsbo kjøbte han af Fru
Anne Bille. Under Krigen tjente han 1611 ved Corfits Ruds
fynske Fane, men 1612 synes han at have været hjemme og at
have ført Kommando i Fyn. Fra 1615-18 havde han Assens
Provsti, som den egentlige Ihændehaver, Jørgen Brockenhuus, havde
afstaaet til ham, og 1621 blev han Lensmand paa Hindsgavl. Hans
økonomiske Status var imidlertid fortvivlet: hans Hustru havde ved
sin Død (før 10. Sept. 1618) efterladt sig en saa betydelig Gjæld,
at Kjærstrup 1622 til dens Dækning blev udlagt fra hans Børn til
deres Farbroder Otto P. Ved hans Ægteskab 1619 med Lisbet
Rosenkrantz blev hans Stilling kun endnu værre, i det han nu
tillige fik hendes Fader Otte Christoffer R.s mange Kreditorer paa
Halsen. 1623 truede Kongen endog med at fratage ham Hindsgavl, 
i Fald han ikke tilfredsstillede sine Kreditorer, der havde
taget Dom til Gjældsfængsel over ham. Han beholdt dog sit Len
til 1627 og døde først 1630 (før 8. Juli). Enken, der 1631 skrev
sig til Hasmark, ægtede siden Otte Kaas og levede endnu 1657.

Thiset.



Pogwisch, Henning, --1481, til Farve, Hr. Benedict P.s 
Søn, var en anset holstensk Adelsmand og kongl. Raad, hvis 
Navn man ofte møder i Aarene 1450-80; endnu 1480 i Marts
var han en af Opmændene i Kongens Strid med Ditmarskerne.
Men fra Tønder Herred, som han med Tønder Slot fra 1470 havde
i Pant af Kongen for 28000 Mark, lød der bitre Klager over
hans og hans Sønners Udsugelser og Tyranni. Ikke blot havde
han under falske Foregivender aftvunget Bønderne en svær Skat,
hvis Beløb han stak i sin egen Lomme, men hvem der nægtede
at betale, var udsat for den værste Medfart. Paa en Bonde lod
han Næse og Øren afskære, en anden blev dræbt osv. Hans
Sønner fulgte Faderens Exempel; en af dem skal have ladet
Brysterne skære af en ung Bondekone, der vægrede sig ved at
forlade sit eget Barn for at give hans Barn Die. Intet Under
derfor, at Kongen, da han senere paa Aaret 1480 traf H. P. og hans
Sønner i Kiel, talte dem haardelig til og vendte dem Ryggen, da
den gamle faldt Kongen til Fode og tryglede om Naade. Pogwischerne 
flygtede da over Hals og Hoved af Landet, men Kongen
fratog dem ikke blot deres Pant uden Vederlag, men ogsaa deres Arv
og Eje, og Farve lod han nedbryde, alt, som det synes, uden
nogen egentlig Dom. Forgjæves paakaldte Pogwischerne deres
Standsfællers Hjælp i Henhold til den Forbindelse, den holstenske
Adel i 1469 havde indgaaet indbyrdes, og som H. P. selv havde
beseglet; Adelen maatte tvært imod i et følgende Møde med
Kongen selv opgive dette Forbund, og den gamle H. P. døde
Aaret efter i sin Landflygtighed i Güstrow. Sønnerne udstedte
derefter et formeligt Fejdebrev mod Kong Hans og Hertug Frederik, 
men der synes ikke at være fulgt tilsvarende Handlinger efter
de store Ord, og 1488 afsluttedes Fejden ved et Forlig, der vel
gjengav Pogwischerne deres Gods, men ikke den store Pantesum.

Thiset.



Pogwisch, Henning, 1611-64, til Hollufgaard, Rigsraad,
blev født 20. Maj 1611 paa Damsbo, Søn af ovennævnte Hans P.
og Karen Brockenhuus. Han var 1631 udenlands med sine Brødre,
tjente derpaa 1635-37 som Sekretær i danske Kancelli og fik 1636
Løfte paa det første ledigblivende Kannikedømme, Provsti eller
Præbende. 1637 sendtes han med Gabriel Laxmand til Narva for
at afhente Hertug Hans' Lig, 1643 fik han Assens Provsti, og 1646
blev han Landsdommer i Fyn. 1658 var han en af de 2 Kommissærer, 
som i Hindsgavl Len skulde varetage de svenske Troppers
Forplejning og Evakuering, og s. A. fik han Brev paa en aarlig 
Pension af 1000 Dlr. Atter 1659 blev han Indkvarteringskommissær,
og 1660 blev han Lensmand paa Stjærnholm og Rigsraad, begge
Dele dog kun en kortvarig Glæde paa Grund af den efterfølgende
Regeringsforandring, efter hvilken han blev Viceskatmester og
Assessor i Skatkammerkollegiet samt 1662 Amtmand over Holbæk og
Ringsted Amter, hvorhos han 1662-63 administrerede Hindsgavl
Amt. Desuden blev han Assessor i Højesteret. Foruden Hollufgaard, 
som han fik med sin 1. Hustru, Karen Pedersdatter Marsvin
(f. 4. April 1614 paa Avnsbjærg, gift 4. Marts 1638, d. 24. Avg. 1649),
Enke efter Erik Pors til Øllingsø, ejede han Billeskov, som hans
2. Hustru, Helvig Eriksdatter Bille (d. 1674), Enke efter Johan
Brockenhuus til Lerbæk, bragte ham, samt Barløsegaard og
Billeshave, hvilken sidste han opbyggede 1650; men huslige Sorger
hjemsøgte ham, hans 5 Sønner af 1. Ægteskab døde alle smaa, og ved
hans egen Død, 5. Marts 1664 i Kjøbenhavn, var Boets Status saa
slet, at Arvingerne gik fra Arv og Gjæld efter ham.

Thiset.



Pogwisch, Laurids, --1667, til Skrumsager, ældste Søn af
ovennævnte Hans P. til Damsbo, kom i en meget ung Alder til
Hove og blev i 1626 med kongelig Anbefaling sendt til Tyskland
til den bekjendte Henrik Holck. Han har formodentlig særlig lagt
sig efter Krigskunsten, thi efter sin Hjemkomst blev han Kapitajn
for Adelens Soldater i Fyn. 1645 var han Major til Fods og 1646
Interimskommandant i Christianspris. I de følgende Aar var han
Oberstvagtmester ved Axel Urups Regiment i Jylland og fik 1648
skriftligt Tilsagn om at faa Christianspris Len, men Kongens strax
efter paafølgende Død hindrede Løftets Opfyldelse. Derimod blev
han 1651 aftakket fra sin militære Stilling. Der blev dog snart
igjen Brug for ham. 1656 blev han Oberstlieutenant over
Landfolket i Viborg Stift, og Aaret efter fik han Bestalling som Oberst.
1658 skulde han som Kommissær for Ribe Stift ledsage den svenske
Hær ud af Riget og fik senere Befaling at begive sig til Jylland
for at oprette et Regiment Fodfolk og nogle Kompagnier Dragoner,
hvilket udskrevne Mandskab han skulde føre til Frederiksodde.
Han kom dog til Kjøbenhavn, før Belejringen begyndte, og førte
under denne et af Hoffolk, Drabanter og Studenter sammensat
Korps. 18. Jan. 1659 kæmpede han mod den over Isen paa
Kalvebodstrand fremrykkende Landgrev Frederik af Hessen-Homburg,
men uden Held; selve Stormnatten havde han Post ved Løngangen.
Han stod siden til sin Død 1667 (før 31. Juli) som Oberst og Chef 
for jyske Regiment til Fods. 29. April 1638 havde han ægtet Kirsten
Nielsdatter Lange (1 Rose), med hvem han fik Skrumsager. Hun
blev alt 29. Nov. 1656 begravet i Varde.

Thiset.



Pogwisch, Otto, --1684, Gehejmeraad, Søn af ovennævnte
Hans P. til Damsbo og Karen Brockenhuus, besøgte Sorø Akademi
1623, blev Hofjunker 1640 og var under Krigen i Skaane 1644-45
Fændrik under Hofkompagniet. Efter Christian IV's Død blev han
Overskjænk, men udnævntes umiddelbart efter til Lensmand over
Frederiksborg Len. 14. Jan. 1649 ægtede han i Viborg Rigsraaden
Oluf Parsbergs Datter Anne Cathrine og blev s. A. Landkommissær
i Sjælland. Trods sin Lensmandsstilling opholdt han sig dog megen
Tid i Kjøbenhavn; under Hovedstadens Belejring havde han
Befalingen over Adelskompagniet og besørgede forskjellige Hverv med
Hensyn til Indkvartering, Mønstring og andre Sager. Fra Sept.
1659 var han Generalkrigskommissær paa Halvøen hos de allierede
Tropper. Han deltog i det store Stændermøde i Efteraaret 1660,
blev Medlem af det nedsatte Udvalg, som indstillede Haandfæstningen 
til Kassation, og fik efter Enevældens Indførelse høje
Embeder. 1661 blev han Medlem af Krigskollegiet, og i Marts 1662
udnævntes han til Generalkrigskommissær for Danmark, hvorved
han fik hele Hærvæsenets Pengeforvaltning under sig. I Febr. 1669
aflagde han Ed som Gehejmeraad og Assessor i Statskollegiet og
Højesteret, 1671 blev han Danebrogsridder, 1674 Vicepræsident i
Kancelliet og Justitiarius i Højesteret, hvilken sidste Udnævnelse
havde til Følge, at han opgav Embedet som Generalkrigskommissær; 
i 1677 taxerede han dog Krigsstyren i Sjællands Stift.
Frederiksborg Amt havde han (med en kort Afbrydelse i 1662) beholdt
til 1665. Men hans økonomiske Forhold havde tidlig været slette; 
de vare næppe blevne bedre, ved at han havde kjøbt Saltø af
Generallieutenant Hans Ahlefeldt og overtaget Palstrup mod at
betale sin Svigerfaders Gjæld efter hans Død, og til sidst, da den
til Undersøgelse af Fordringerne paa Kronen nedsatte Revisionskommission 
kom til det Resultat, at han skyldte Kronen 16000 Rdl.,
kunde han ikke opdrive kontante Penge, og Følgen blev, at hans
Hus i Kjøbenhavn og hans Møbler bleve stillede til offentlig
Avktion i Febr. 1682. Men end ikke dette synes at have været nok;
det fortælles, at hans Død, 9. Febr. 1684, ramte ham som 
Gjældsarrestant, og hans Søn gik paa Tinge fra Arv og Gjæld efter ham.

Annaler f. nord. Oldkynd. 1855, s. 174 ff.
Medd. fra Geh. Ark. 1886-88, S. 67. 

J. A. Fridericia.



Pogwisch, Sivert, --1626, til Haselau, Søn af Christoffer P.
til Hagen (d. 1636) og Margrethe Rathlou, studerede 1608-9 i
Heidelberg, hvor det, at en dansk Adelsmand kaldte ham sin Landsmand,
vakte hans fulde Harme, saa at det kom til Haandgribeligheder
og Duel mellem dem. Han blev 1617 Provst for Uetersen Kloster
og 1620 kongl. Raad. I de urolige Aar 1621 ff. anvendtes han
meget af Christian IV til Sendelser i Tyskland, først og fremmest
til Kredsdage og Fyrster i Nordtyskland, men ogsaa til Kejseren
og Kurfyrsten af Sachsen. 1625 udnævntes han til at være en af
Krigskommissærerne, 1626 blev han Amtmand i Rensborg, og s. A.
fik han et Kanonikat i Slesvig. Men hans korte Løbebane endte
samtidig, i det han faldt i Slaget ved Lutter 17. Avg. 1626. -- 
Han blev 1615 gift med Magdalene Pogwisch, Enke efter Marqvard
Ahlefeldt til Kaden (d. 1608); hun bragte ham mange Midler og
overlevede ham et Aar.

C. F. Bricka.



Pogwisch, Wolf, --1554, til Bukhagen, var Søn af Hans P.
(f 1494) og Anna Ahlefeldt og kaldes i Datidens Aktstykker næsten
altid den yngre til Adskillelse fra Wolf P. den ældre til Grønholt,
der 1504-10 var Lensmand paa Aabenraa, 1511-21 paa Segeberg og
siden paa Nordborg paa Als og døde 1534. Den yngre W. P. nævnes
1520 som Ridder og sendtes da af Christian II til Segeberg for under
Hertug Frederiks Mægling at forhandle med Lybekkerne om en
Stilstand og nogle opbragte Skibe. Da en af hans Medgesandter
siden beskyldte ham for at have været Skyld i disse Skibes
Restitution til Lybekkerne, i det han mod de andre Gesandters Vilje
havde forandret Traktaten, faldt W. P. i Unaade hos Christian II.
1522 er han rned paa Hertug Frederiks Side ved Afslutningen af
Forliget i Bordesholm, og 1525-28 nævnes han som Lensmand
paa Flensborghus; 1526 fik han Østerland-Før i Pant for 4000 Mark
og beholdt det til 1535, da det indløstes fra ham af Iven
Reventlow. 1531-33 var han Lensmand paa Segeberg, og 1532 fik han
Trøjborg Slot i Forlening af sin Hustrus Farbroder Biskop Iver
Munk i Ribe i Bispens Levetid og 4 Aar efter. Denne Forlening
blev efter Kirkeforandringen 1536 stadfæstet af Kongen og
Rigsraadet, og 1540 fik W. P. Livsbrev paa Lenet.

W. P. spillede under Kongerne Frederik I og Christian III en
meget betydelig Rolle som en af deres vigtigste holstenske
Raadgivere. Hans Stilling var for saa vidt noget ejendommelig, som
han lige til sin Død holdt fast ved den katholske Tro, men dette 
forhindrede ikke, at han stod fast paa Kongens Side, og Kongen
benyttede ham flere Gange som sin Ordfører i Forhandlingerne
med den katholske Gejstlighed i Hertugdømmerne. Han var en
af de ledende Mænd inden for det holstenske Ridderskab og
repræsenterede flere Gange Hertugdømmerne ved Forhandlinger i
Kongeriget. I Juli 1532 var han en af Hovedmændene ved
Forhandlingerne i Kjøbenhavn om den ulykkelige Kong Christian II's
Skæbne, og han blev siden en af de 4 holstenske Raader, der
sammen med 4 danske skulde vaage over Kong Christians Tilstedeblivelse 
paa Sønderborg Slot. Næste Aar var han igjen i
Kjøbenhavn paa Herredagen som Hertug Christians Repræsentant og
deltog i Forhandlingerne med Lybekkerne og i Afslutningen af
Unionen mellem Kongeriget og Hertugdømmerne. Han brugtes ogsaa
flere Gange i Sendelser til Udlandet, saaledes 1525-26 til Lybek,
hvor der førtes Forhandlinger med den fangne Christian II's
Tilhængere; 1526 ledsagede han Prinsesse Dorothea til Preussen til
Brylluppet med Hertug Albrecht, og 1534 forhandlede han først i
Hamborg med Hertug Magnus af Sachsen-Lauenborgs Gesandter
og siden i Verden med Gesandter fra Nederlandene om Hjælp
mod Lybekkerne; 1538 ledsagede han Christian III til det
schmalkaldiske Forbunds Møde i Brunsvig og var med ved Kongens
Hylding i Hamborg paa Tilbagerejsen der fra.

Personlig synes W. P. at have været alt andet end
sympathetisk. Som Lensmand viste han stor Haardhed mod Bønderne
og laa stadig i Strid med disse, særlig i Trøjborg Len, saa Kongen
gjentagne Gange maatte skride ind og tildele ham skarpe
Irettesættelser. Forholdet til Kongen blev i 1545 meget spændt, og
W. P. opsagde sin Raadsed, som han selv siden paastod, fordi
andre bleve foretrukne for ham. Muligvis har det dog hængt
sammen med Forholdene i Hertugdømmerne, hvor samtidig Johan
Rantzau og Iven Reventlow ligeledes opsagde Kongen deres
Raadseder, eller med W. P.s noget mislige Pengeforretninger. W. P.
søgte nemlig ikke alene at forøge sin Formue ved at drive en
betydelig Handel med Øxne, men ogsaa ved at laane Penge ud
til meget høje Renter. Kongen havde gjentagne Gange laant
betydelige Summer af ham, og det bekjendte Brev fra 1545, hvori
W. P. melder Kongen, at han nu havde fattet den Beslutning
aldeles at afholde sig fra Aager for Fremtiden, synes at tyde paa,
at Kongen ogsaa har haft Grund til at beklage sig over W. P.s
Renter og har gjort denne Bebrejdelser desangaaende. W. P. 
søgte dog selv ved denne Lejlighed at bringe en Forretning i Stand;
ganske vist vilde han ikke drive Aager, men vilde Kongen give
ham Flensborghus i Pant, kunde han nok skaffe denne en 20-30000 
Mark. Herpaa vilde Kongen dog ikke indlade sig, men
nøjedes med lidt spydig at ønske W. P. til Lykke med hans
fromme Forsæt.

W. P. ejede Godset Bukhagen, som han havde kjøbt af Kronen 
1535 for 12000 Mark, og var gift med Kirsten Munk (d. 6. Juli
1580), en Datter af Rigsraad Mogens M. (XI, 534). Han døde
2. Febr. 1554.

Danske Mag. 4. R. III, 12 f.
Voss' Excerpter i Rigsark.

L. Laursen.



Polder, Andreas Christian, 1799-1863, Søofficer. Forældrene
vare Toldinspektør i Æbeltoft Rasmus P. (f. 15. Maj 1759 d. 22. Jan.
1838) og Anna Dorothea f. Svendsen (døbt 29. Nov. 1771 d. 17. Marts
1854). P. er født 21. Juli 1799 i Æbeltoft, blev Sekondlieutenant
i Marinen 1820, Premierlieutenant 1827, Kapitajnlieutenant 1840,
Kapitajn 1847, Kommandørkapitajn 1852 og Orlogskapitajn
(Kommandør) 1858. Fra 1827-33 var P. i fransk Orlogstjeneste. Efter
en Del Udkommandoer som subaltern var han 1843-44 Chef for
Briggen «Ørnen» i Vestindien, 1845 for Korvetten «Najaden», 1848
for Fregatten «Thetis», 1849 for Korvetten «Valkyrjen», Aaret efter
atter for Fregatten «Thetis» og 1851 Besejlingsmester for
Skruekorvetten «Thor». Ved Begyndelsen af Aaret 1853 ansattes han
som Chef for Admiralitetsbureauet og forblev i denne Stilling til
16. Juni 1859, da han entledigedes og fik Kommandørkorset. Han
døde 5. Nov. 1863. -- P. blev 1840 gift med Cathrine Cecilie
Hanssen (f. 1. April 1815 d. 21. Maj 1894), Datter af Kjøbmand i
Sønderborg Peter H. (f. 1774 d. 1823) og Anna Marie f. Lorentzen
(f. 1785 d. 1823). Efter P.s Død giftede hans Enke sig 1867 med
Oberst Siemsen, Amtsforvalter i Æbeltoft (f. 1808 d. 1881).

Erslew, Forf. Lex.

C. With.



Pomerening, Peter, --1595, Borgmester, var maaske en
Søn af Hans P., Borgmester i Slesvig. Efter i sin Ungdom at
have lagt sig efter Handelen nedsatte han sig som Kjøbmand og
Skibsreder i Flensborg og ægtede Cathrine Fincke, Andreas Tilings
Enke, sammesteds. 1560 valgtes han til Raadmand, men havde
ikke længe været i Raadet, før han gjorde sig bemærket ved sin
Stridbarhed og Paastaaelighed. Utallige Processer, som han fra 
Tid til anden indvikledes i, vidne om en heftig, ufordragelig og
egensindig Karakter. Men da han tillige besad Snuhed og
Foretagsomhed, ydede han dog til Tider Staden Flensborg ikke ringe
Tjenester, Da Kong Frederik II saaledes under den nordiske
Syvaarskrig udskrev et betydeligt Laan hos Staden, vidste P. ved
direkte Forhandling med Regeringen at mage det saa, at Byen til
Gjengjæld opnaaede forskjellige Begunstigelser, der vare af stort
Værd for den. Selv lykkedes det ham at indynde sig saaledes
hos Kongen, at han 1567 -- i Strid mod de hidtil gjældende
Regler for Magistrats valg -- umiddelbart udnævntes til Borgmester
i Flensborg. Borgerne maatte bøje sig; men den hensynsløse
Maade, hvorpaa P. gjorde Brug af den ham overdragne
Myndighed, vakte snart stor Misfornøjelse. Stærk ved Kongens Yndest
var han dog ikke god at brydes med, hvorfor hans Modstandere
som oftest trak det korteste Straa. En af hans skarpeste
Modstandere var den bekjendte retslærde Blasius Eckenberger (IV, 407),
der ikke gav P. noget efter i Trættekjærhed. Farligere for P. var
det imidlertid, at han ogsaa kom i heftig Strid med den kongl.
Lensmand paa Flensborghus Peter Rantzau; thi her blev P. den
lille og maatte 1577 efter kongelig Befaling nedlægge sin
Borgmesterværdighed efter at have givet megen Forargelse og sat mange
onde Lidenskaber i Bevægelse. Efter hans Afsættelse søgte gamle
Modstandere at faa den Ret over ham, som de ikke tidligere havde
kunnet opnaa. Hans Stilling blev derfor vanskelig, især da det
ogsaa var gaaet tilbage med hans Formuesvilkaar. Han døde efter
tunge Lidelser 13. Febr. 1595. -- Endnu længe efter mindedes man
i Flensborg hans Borgmesterskab som en ond Drøm.

Nordalb. Studien III, 112. 
Zeitschr. d. Gesellsch. f. d. Gesch. d. Herzogthümer IV, 69 ff. 
Slesv. Prov.-Efterr. IV, 363.

H. F. Rørdam.



Pontanus, Johan Isaksen, 1571-1639, Historiograf, var født
21. Jan. (ell. Juni) 1571 i Helsingør af hollandske Forældre, der
under Religlonsforfølgelserne hjemme havde søgt Tilflugt i Danmark.
Moderen var en Datterdatter af den fra Christian II's Historie
bekjendte Jørgen Hansen (Steen), Foged eller rettere Lensmand paa
Bergenhus (VII, 21) og siden Borger i Kampen. En Broder til P.
var Maleren Peter Isaksen (VIII, 322). Da Forældrene flyttede
tilbage til Holland, blev P., der havde begyndt sin Skolegang i
Helsingør, overflyttet til en anset Skole i Amsterdam. Her fra
afgik han til Universitetet i Franeker, hvor han lagde den første 
Grund til sin mangesidige Lærdom. 1592 blev han immatrikuleret
i Leiden under Navnet «Joannes Hellespontius Danus». Først
senere kaldte han sig Pontanus, maaske efter Brostræde i
Helsingør, hvor han skal være født. Til sin Fødeby kom P. atter
1593, da hans Fader havde faaet en Ansættelse her som hollandsk
Agent i Helsingør. Under Opholdet i Danmark sluttede P. sig
nøje til flere danske Videnskabsmænd, især Tyge Brahe, hvem han
en Tid lang gik til Haande paa Hven, og Arild Huitfeldt. Senere
studerede han i England, Holland, Tyskland og Schweits. I Basel
tog han 1601 den medicinske Doktorgrad og gjennemrejste siden
Frankrig, hvilken Rejse han har skildret i latinske Vers («Iter
Galliæ Narbonensis»). Hans første større litterære Arbejde er for
øvrigt hans i Leiden 1597 udgivne «Aurelii Macrobii opera», der
er tilegnet Arild Huitfeldt, hos hvem P. i Sommeren 1599 og maaske
oftere opholdt sig paa Dragsholm.

Efter at P. 1604 var bleven ansat som Professor ved det nyoprettede 
Gymnasium i Harderwijk i Geldern, en Stilling, hvori han
forblev hele sit øvrige Liv, gjorde han sig bemærket ved en Række,
især filologiske og historiske, Skrifter. Dette gav Anledning til,
at Kansler Chr. Friis til Kragerup, der kjendte ham fra Studieaarene, 
1618 fik ham beskikket til kongl. dansk Historiograf med
den Opgave paa Latin at fremstille Danmarks Historie fra de ældste
til de nyeste Tider. Med dette vidtløftige Hverv syslede P. hele
sin følgende Levetid. Han fik dog selv kun den første Halvdel
af Værket («Rerum Danicarum historia») udgivet 1631 i Folio. Den
anden Halvdel efterlod han utrykt ved sin Død (senere udgivet
i Westphalens «Monum.» II). Dette Værk har bidraget betydelig
til at give fremmede Kundskab om Danmarks Historie. Af P.s
øvrige Skrifter kan især mærkes hans «Historia Gelrica», hvorved
han fyldestgjorde sit Hverv som Historiograf for Hertugdømmet
Geldern. -- Han døde Natten mellem 6. og 7. Okt. (ny Stil) 1639
i Harderwijk, paaskjønnet som en meget hæderlig og retskaffen
Mand og en duelig Lærer. -- 1606 havde han ægtet Anneken van
den Herde.

Vita et obitus J. I. P. (Harderv. 1640).
Rørdam, Hist. Saml. og Studier III.

H. F. Rørdam.



Pontoppidan, Carl, 1748-1822, Handelsdirektør og
nationaløkonomisk Forfatter, fødtes 27. Sept. 1748 i Bergen. Faderen,
Erik P. (s. ndfr.), var den Gang Biskop der, men drog i 1755 
sin Familie til Kjøbenhavn. P.s Moder var Faderens 3. Hustru,
Johanne Marie f. Hofman. Efter Faderens Død tog P. 1766 til
Island som Volontær ved den den Gang under det almindelige
Handelskompagni drevne islandske Handel. Han blev 1769
Assistent og, efter at Handelen 1774 var gaaet over til at drives for
kongelig Regning, Overkjøbmand (fra 1776 med Agents Rang). 1781
udnævntes han til administrerende Direktør for den ved
Sammensmeltning af flere Handelsselskaber oprettede «kongl. grønlandske,
islandske, finmarkske og færøske Handel», som imidlertid gav et
lidet heldigt Resultat og ophævedes fra 1. Jan. 1788. P.s indgaaende
Kjendskab til alle Forhold vedrørende Islands Handel og Fiskeri
gjorde ham til et selvskrevent Medlem af Kommissionen af 16. Febr.
1785 «til Undersøgelse af Islands almindelige Væsen» og af den
17. Jan. 1787 oprettede «Islandske Handels Realisationskommission».

Et nyt Virksomhedsomraade aabnede sig for P., da han 1791
udnævntes til Viceraadmand i Kjøbenhavn. Han kastede sig nu
med vanlig Iver over Byens Kommunal- og Fattigvæsen og blev
1804 virkelig Raadmand. Efter 1784 at være bleven Justitsraad
udnævntes P. 1814 til Etatsraad. - Han var en utrættelig og
flittig Skribent i de Fag, som hans Embedsvirksomhed knyttede
ham til, og modtog gjentagne Gange Kancelliets Tak for sin
gavnlige Virksomhed under forskjellige Kommissioner. Foruden
specielle Værker om Hval- og Robbefangst (1785) og det danske
Fiskeriselskab (1801) m. m. udgav P. omfattende og nyttige Samlingsværker
som «Samlinger til et Handelsmagasin for Island» (1787-88), «Det
finmarkske Magasins Samlinger» (1790) og «Magasin for
almennyttige Bidrag til Kundskab om Indretninger i de danske Stater»
(1792-93), hvis 3. Bind om Kjøbenhavns Fattigvæsen brændte paa
et enkelt Exemplar nær i Branden 1795. -- P. ægtede 28. Febr.
1783 Susanne Kraft (f. 10. Nov. 1761 d. 27. Okt. 1841), en Datter
af Kjøbmand Simon K. i Aalborg, og døde 22. Avg. 1822.

Thaarup, Fædrenelandsk Nekrolog 1821-26.
Erslew, Forf. Lex.

G. L. Grove.



Pontoppidan, Christian, 1696-1765, Præst, Søn af ndfr.
anførte Stiftsprovst Ludvig P. (d. 1706), blev født i Aarhus 16. Juni
1696. Da han 10 Aar gammel havde mistet sin Fader, og hans
Moder døde Aaret efter, fik han Stiftsprovsten i Viborg, Mag. Mads
Trane, til Formynder. Nu blev han taget ud af Aarhus Skole og
sendt til sin Halvbroder Præsten, Mag. Henrik P. i Fredericia, 
af hvem han blev undervist og dimitteret til Universitetet 1714.
Efter at have taget Attestats 1716 blev han 1719 personel Kapellan
i Horne (ved Faaborg). 1722 blev han resid. Kapellan i Nykjøbing
paa Falster og 1726 Sognepræst i Torkildstrup. Hans Helbred
taalte ikke Klimaet paa Falster, og han lod sig derfor 1736
forflytte til Sognekaldet i Æbeltoft. Der fra kom han allerede 1738
til Aarhus Frue Kirke, og endelig 1748 blev han Stiftsprovst og
Præst ved Domkirken sammesteds, det samme Embede, hans Fader
havde beklædt. 1752 fik han den theologiske Doktorgrad for en
Afhandling om «Elendighedens Ovn» i Es. 48, 10. I øvrigt havde
han en Del haandskrevne Arbejder liggende hos sig, men en
tiltagende Sygelighed og Skyhed havde mod Slutningen af hans Liv
helt nedbrudt hans Arbejdskraft. I 4 Aar havde han J. E.
Heil-mann (VII, 270) til Hjælpepræst. En Søn opnaaede 1761 hans
Tilladelse til at lade trykke en Traktat af ham om «Sjælens
Udødelighed»; den var udarbejdet 1723 og havde ligget færdig til
Udgivelse i 30 Aar. Han var 2 Gange gift: 1. (1720) med Margrethe
Cathrine f. Vinterberg fra Fredericia (d. 1723); 2. (1724) med Anna
f. Flindt (d. 1763), hvis Fader var Hospitalsforstander i Nykjøbing
paa Falster.

I. Barfod, Den falsterske Gejstligheds Personalhist. II, 182 ff.

A. Jantzen.



Pontoppidan, Christian Jochum, 1739-1807, Korttegner,
er født i Lille Næstved (tæt ved Næstved) 20. Febr. 1739. Hans
Fader, Børge P. (d. 1758), var da Kapellan ved Herlufsholm og
blev senere Præst i Torkildstrup paa Falster; Moderen hed
Magda-lene Sophie f. Leegaard (d. 1760). P, var indtil 1757 Discipel i
Vordingborg Skole, som han forlod for at gaa i udenlandsk
Krigstjeneste. Han kom tilbage til Fædrelandet 1773 og blev s. A.
ansat som Lærer i Tegnekunst ved det kongl. Landkadetkorps, fra
hvilken Stilling han 1800 blev afskediget paa Grund af Svagelighed
med en lille aarlig Pension. Han døde 10. Febr. 1807 i Kjættinge
paa Laaland. Han var gift 1. med Marie Elisabeth f. Frederici,
2. (1786) med Dorothea Marie f. Bødtcher.

P. har udarbejdet og udgivet nogle Kort, der høre til de
bedste, man har fra den Tid, nemlig 1781 «Kort over Skandinavien
samt Dele af Rusland i 1:3600000», 1785 «Kort over den sydlige
Del af Norge i 1:850000» og 1795 «Kort over den nordlige Del
af Norge i 1:1450000». Disse Blade vidne om et betydeligt Talent;
P. har forstaaet at frigjøre sig for sin Tids ofte ret ubehjælpsomme, 
naive Fremstillingsmaade, og hans Kort udmærke sig ved Smag,
Klarhed og Overskuelighed, hvilket er saa meget mere
anerkjendelsesværdigt, som det norske Fjældterræn er særdeles vanskeligt
at fremstille. Hvert af de 3 ovenfor nævnte Kort ledsagede P.
med en Bog, der indeholder en Forklaring over Udarbejdelsen og
en Del geografiske Oplysninger. Af disse Skrifter fremgaar det,
at han omhyggelig og kyndig har benyttet, hvad der af
videnskabelige Forarbejder kunde skaffes til Veje, og at han med Flid
og Omtanke har samlet og sammenarbejdet det ufuldkomne og
uensartede Kortmateriale, der forefandtes.

Nyerup, Lit. Lex.

E. C. Rasmussen.

 1814-79, Præst">

Pontoppidan, Dines, 1814-79, Præst, Søn af Sognepræst i 
Damsholte Børge P. (d. 1854) og Mette Marie f. Jansen, er født 
paa Bogø, Præstø Amt, 11. Marts 1814. Han dimitteredes fra
Nykjøbing paa Falster 1832, tog theologisk Embedsexamen 1837 og
blev efter at have været Huslærer Lærer ved Borgerdydskolen paa
Christianshavn 1839. Som Skibspræst paa «Bellona» gjorde han
1840-41 et Togt til Sydamerika omkring Kap Horn. 1843 blev
han resid. Kapellan ved Domkirken i Ribe og Sognepræst for Sem,
1856 Sognepræst for Trinitatis Kirke i Fredericia og Vejlby, 1863
for St. Mortens Kirke i Randers. -- 1844 ægtede han Birgitte
Christine Marie Oxenbøll (f. 1824 d. 1888), Datter af Justitsraad,
Byfoged M. O. i Vordingborg. Han døde 31. Maj 1879. Mellem
hans Børn ere de ndfr. nævnte: Erik Jansen, Henrik, Knud Børge
og Morten Oxenbøll P. -- P. sluttede sig til den grundtvigske
Retning, uden dog at høre til dem, der i den Henseende gik
yderligst. Han har udgivet enkelte Prædikener og flittig deltaget
i kirkelige Forhandlinger ved Smaaskrifter og Artikler i Tidsskrifter
og Blade. Saaledes skrev han 1853 en «Vejledning til Bedømmelse
af Opvækkelsen i vore Dage», hvori han advarede mod den
pietistiske Indsnævring af Livet og formanede til ikke at sætte det
menneskelige til Side. I «Kirkehist. Saml.» I har han meddelt
«Aktstykker af H. A. Brorsons Liv og Virken som Biskop i Ribe». -- 
Han var «en Stræng og alvorlig Mand, men hjærtensgod som faa».

Erslew, Forf. Lex.

L. Koch.



Pontoppidan, Erik, 1698-1764, Biskop og Prokansler, 
theologisk, historisk og sproglig Forfatter, er født 24. Avg. 1698 i 
Aarhus og Søn af nedennævnte Stiftsprovst Ludv. P. (d. 1706). Efter at 
Hjemmet var blevet opløst, førte han i sin Opvæxt en mærkelig
omflakkende Tilværelse. Sin egentlige Skolegang begyndte han
hos en fjærn Slægtning paa Kokkedal ved Limfjorden, men da
han blev mishandlet af en ondsindet Huslærer, kom han i Aarhus
Latinskole, som han forlod 1709, da Halvbroderen Præsten Henr.
P. i Fredericia tog ham til sig og satte ham i Byens Latinskole.
Undervisningsforholdene her vare imidlertid slette, og han kom da
nogle Aar efter i Huset hos Præsten Ove Guldberg i Barrit, en
bekjendt Pædagog, som i sit Hjem forberedte unge Mennesker til
Universitetet. Sin Skolegang afsluttede han i Fredericia, hvorfra
han blev Student 1716. Han studerede Theologi, uden dog at være
dreven af nogen egentlig religiøs Trang. En forbigaaende Vækkelse
synes han dog at have modtaget af en Skriverkarl, der boede Dør
om Dør med ham og drev sin Morgen- og Aftenandagt med Bøn
og Salmesang. Først da han 1718 havde taget sin Embedsexamen
og en Tid lang opholdt sig hos sin Morbroder paa en holstensk
Herregaard, naaede han under en stærk religiøs Paavirkning til et
afgjørende Gjennembrud, der især synes fremkaldt ved Læsningen
af en Række bekjendte fransk-reformerte Opbyggelsesskrifter af
la Placette (ovfr. S. 134), Jurien, Saurin o. fl., der i det hele taget
fik større Betydning for hans senere Udvikling end Pietisterne i
Halle.

1719 kom P. til Norge som Huslærer hos Generallieutenant
B. H. Lützow (X, 569) og rejste 1720 udenlands som Hovmester
for Claus Huitfeldt, en Søn af Søhelten Ivar H. Rejsen gik over
Amsterdam og Leiden til Utrecht, hvor han især søgte Omgang
med den bekjendte reformerte Theolog F. A. Lampe. Efter en
farefuld Rejse, hvor Rejsefællerne paa en mærkelig Maade undgik
Skibbrud paa Schelden, naaede de over Antwerpen til England og
opholdt sig i længere Tid i London og Oxford. P. opgav derefter
Rejsen i Udlandet og søgte hjem efter, da man havde tilbudt ham
et Præstekald. Det var bortgivet, da han kom tilbage, og i Steden
for blev han 1721 Informator for Frederik Carl v. Carlstein, den
senere Hertug af Pløen (V, 342). 1723 blev han Froprædikenpræst
ved Nordborg Slot og Aftensangspræst i Nordborg, og 1726-34 var
han Sognepræst i Hagenbjærg ved Nordborg. I sin
Embedsvirksomhed mødte han store Vanskeligheder. De første fremkaldte han
selv, i det han søgte at gjennemføre en strængere Kirketugt og
særlig modarbejdede forskjellige Udskejelser iblandt Hoftjenerne paa
Nordborg. Allerede det, at han forsvarede Pietisterne, var 
strækkeligt til at vække Uvilje imod ham. Af denne Grund blev
han ogsaa modarbejdet af Sognepræsten i Nordborg H. C. Brandt,
der senere, da han blev Provst og P.s overordnede, vilde tvinge
ham til at anerkjende Konkordieformelen som Lærenorm. Forsøget
mislykkedes, men Striden fik først sin Afgjørelse flere Aar efter,
da Nordborg kom ind under Fyns Stift.

Under denne Strid begyndte P. sin Forfattervirksomhed, i det
han udsendte et lille Skrift kaldet «Dialogus od. Underredung
Severi, Sinceri et Simplicis von der Religion u. Reinheit der Lehre»,
hvori han søgte at klare Stridens Kjærne, men kun øgede
Modstandernes Forbitrelse, fordi man troede, at han stiklede paa
bestemte Personer. Derefter udgav han 1727 «Heller Glaubensspiegeb,
et Andagtsskrift, der er vel bredt i sit Anlæg, men vidner om en
omfattende Læsning af fransk, engelsk og tysk asketisk Litteratur.
Det blev senere oversat paa Dansk («Troens Spejl», 1740) og fandt
betydelig Udbredelse. Ogsaa dette Skrift indviklede ham i en
Polemik, denne Gang med en Rostocker-Professor, der vist var sat
ud paa ham af ovennævnte H. C. Brandt. Men mærkeligt er det,
at han under alt dette fik Tid til at samle det store Stof, som
blev Grundlaget for hans senere bekjendte topografiske og historiske
Arbejder. Han gjennemlæste i denne Tid alt, hvad han kunde
komme over af topografiske og historiske Skrifter om danske
Forhold, og medens han gjorde omfattende Uddrag af disse, søgte
han Forbindelser rundt om i Provinserne, især iblandt Præsterne,
der sendte ham Oplysninger om Indskrifter i Kirker og Optegnelser
i Kirkebøger. Lokale Sagn og ejendommelige Skikke iblandt
Almuen løb ogsaa ind med, og selv nyttede han Lejligheden til i
sine egne Omgivelser at gjøre Iagttagelser om den sønderjyske
Almues Leveskik og Livsopfattelse. Paa dette Grundlag udgav han
1729 «Memoria Hafmæ», en kort Beskrivelse af Kjøbenhavn, 1730
«Theatrum Daniæ», en Beskrivelse af Kongeriget og Slesvig,
Forløber for «Danske Atlas», og 1734 «Kurzgefasste
Reformationshistorie der dänischen Kirche» som en Prøve paa den danske
Kirkes Historie, hvis Udgivelse han forberedte. Alle disse Skrifter
skrev han paa Tysk, som han selv siger, fordi han havde sat sig
til Opgave at retlede Udlændingers Opfattelse af danske Forhold.
Allerede fra første Færd af har han altsaa haft sin Arbejdsplan lagt,
men det skal dog tilføjes til anden Mands Ære, at Stødet dertil
vistnok, efter P.s egen Oplysning, skyldes den bekjendte jyske
Præst Chr. L. Tychonius. Men under dette omfattende Arbejde 
glemte han dog ikke sin Præstegjerning. Han holdt Bibellæsning
baade Sommer og Vinter og fik oprettet et Præstekonvent, der
dog ophørte, da han, der var dets egentlige Leder, kaldtes til
en anden Præstegjerning.

1734 blev han Slotspræst paa Frederiksborg og Sognepræst i
Hillerød og Herlev, 1735 dansk Hofpræst i Kjøbenhavn og
Meddirektør ved de fattiges Væsen, 1738 extraordinær Professor i
Theologi, 1740 Medlem af Missionskollegiet og Meddirektør for
Waisenhuset. I Anledning af Reformationsfesten 1736 udgav han
«Everriculum fermenti veteris», en Paavisning af Levninger af hedensk
og katholsk Overtro, som endnu fandtes i Danmark og Norge.
Stoffet havde han udskilt af de store Samlinger, der senere
fremkom i «Danske Atlas». S. A. blev det ved Kongebrev overdraget
ham at udarbejde en Katekismusforklaring og en ny Salmebog.
Forklaringen udkom allerede 1737, kaldet «Sandhed til
Gudfrygtighed», og blev 1738 befalet indført overalt i Danmark og Norge.
Denne Forklaring havde store Fortrin fremfor de tidligere saa vel
med Hensyn til Stoffets Ordning som med Hensyn til Simpelhed
og Klarhed i Behandlingen, men hele Fremstillingen var
gjennemtrængt af den pietistiske Grundanskuelse. Bisper og Præster af
den orthodoxe Skole rejste derfor alvorlig Modstand imod dens
Indførelse, og en Præst, som bestemt vægrede sig ved at bruge
den, blev afsat, men efter nogle Aars Forløb tabte Misfornøjelsen
sig, og Bogen vedblev at være i Brug, indtil den afløstes af Balles
Lærebog. Et Udtog af den bruges endnu i Norge. Den nye
Salmebog (1740), der til Kingos Salmer føjede Brorsons og nogle
Oversættelser fra Tysk, mødte ikke den samme Modstand, vel
nærmest fordi der ikke blev givet noget Paabud om dens Indførelse,
og Valget altsaa var frit.

P. var Medlem af Videnskabernes Selskab siden dets Stiftelse,
og til den første Række af dets Skrifter har han ydet gode Bidrag.
De store Samlinger, han sad inde med, fik han yderligere Lejlighed
til at forøge, da han paa Grund af sin ansete Stilling uden
Vanskelighed fik Adgang til Hovedstadens Bibliotheker og, hvad der
var af større Betydning, til Statens forskjellige Arkiver; dog var
han ikke altid heldig i Valget af de Mænd, han brugte som
Afskrivere og Korrektører. Iblandt de Skrifter, han udgav i denne
sin anden Forfatterperiode, skal først nævnes «Marmora Danica»
(I-II, 1739-41), indeholdende mærkelige Indskrifter, samlede fra
alle danske Landskaber, især af Ligstene og andre kirkelige 
Monumenter. Meget er her gjengivet, som senere er gaaet tabt. Skjønt
Gjengivelsen er i høj Grad upaali delig, yder han dog her
værdifulde Bidrag især til Personalhistorien. Ogsaa maa nævnes hans
«Gesta et vestigia Danorum extra Daniam» (I-III, 1740-41), fordi
det vidner om stort Kjendskab til Udlandets historiske Kilder, men
ellers er det et meget kritikløst Arbejde. Særligt maa derimod
fremhæves hans «Annales ecclesiæ Danicæ» (1.-3. Theil, 1741-47),
som med alle sine Svagheder er et Værk af blivende Betydning.
1742-43 udgav han «Menoza, en asiatisk Prins, som drog Verden
rundt og søgte Kristne» (I-III), et Skrift, der i Form af en
Rejsebeskrivelse giver Tidens religiøse Karakteristik saa vel i Udlandet
som i Danmark -- en Form, der giver Anledning til frimodige
Udtalelser om mange Forhold, som ellers ikke let kunde fremsættes
i hine Tider. Det blev oversat paa flere fremmede Sprog og i
Udlandet fortsat af en anonym med 3 nye Tomer.

1747 blev Bergens Bispestol ledig. Stiftet havde i lange Tider
været slet styret, og Regeringen søgte en kraftig og praktisk anlagt
Personlighed, der kunde gjenoprette den Orden, der i høj Grad
tiltrængtes. Den henvendte sig til P., der var villig til at modtage
Kaldelsen. Han havde i sin Ungdom faaet stor Interesse for
norske Forhold og var desuden træt af Hoftjenesten, men den
nærmeste Grund var dog vist den, at han ønskede at komme bort
fra Hovedstaden, hvor han af forskjellige Grunde ikke nød den
samme Anseelse som tidligere, maaske særlig paa Grund af hans
forargelige Strid med J. Langebek (X, 54). Han tiltraadte først sit
nye Embede 1748 og blev 1749 Dr. theol. ved Kongehusets
Jubelfest. Han greb strax kraftig ind for at gjennemføre en fornuftig
Orden i Stiftsstyrelsen, men havde store Vanskeligheder at
overvinde baade over for Præster og Lægfolk. Forordningen om
Almueskoler (1739) havde ikke taget tilstrækkeligt Hensyn til de norske
Bygdeforhold og var derfor ikke bleven gjennemført. Ved en
bestemt Optræden fik han dog i forholdsvis kort Tid Skolefundatserne
i Orden. Men der manglede Lærere. 1749 fik han Regeringens
Tilladelse til at oprette et Skolelærerseminarium. Samtidig dermed
udgav han en Anvisning for Skolelærere og anbefalede en Slags
indbyrdes Undervisning til Lettelse i Skolegjerningen. Allerede
1751 havde han indsat Lærere i de fleste Præstegjæld i Stiftet.
Almueskolevæsenets Ordning i Norge skyldes væsentlig P.
Latinskolen i Bergen var, da han kom der til, i fuldstændig Opløsning,
men allerede 1749 havde han ført Undervisningsforholdene ind i en 
god Gænge. Denne Skole var den eneste, der endnu havde en
Lector theol. Den sidste døde 1749. P. foreslog da, at Lektoratets
store Indtægter med Tillæg af Renterne af Skolens Kapital skulde
bruges til Oprettelsen af et Seminarium for 12 Elever, som skulde
undervises i Moralfilosofi, Mathematik, Fysik, Litteraturhistorie samt
det tyske og franske Sprog. Han paastod, at Latin og Græsk ikke
vare nok til Ungdommens Udvikling, men at der fordredes noget
mere, hvorved Synskredsen kunde udvides og Færdigheder erhverves
til det praktiske Livs Behov. Kongen billigede Forslaget, og
«Seminarium Fridericianum» oprettedes 1750 (ophævet 1808). Ogsaa
her viser P. sig som den praktiske Mand, der var langt forud for
sin Tid. Stillingen over for Byens Gejstlighed var meget vanskelig.
De gjenstridige Præster vare ansatte paa Indstilling af
Kirkeinspektionskollegiet, der ikke tog noget Hensyn til hans Klager. Han
maatte derfor henvende sig til Kancelliet eller direkte til Kongen,
men selv her fandt han ikke den nødvendige Støtte, og Forholdet
blev ikke- væsentlig forandret i hans Embedstid. P. var en dygtig
Visitator, ikke yndet af Præsterne, men vel modtaget af Bønderne,
der kaldte ham «en gemejn Mand». Almuens daglige Syssel og
Naturen i dens storartede Udfoldelse fængslede hans
Opmærksomhed. Hos Præster, Jægere og Fiskere søgte han Oplysninger om
Almuens Sæd og Skik, om Sproget, om Landets Favna, Flora osv.
Hvad han havde samlet, gjennemarbejdede han, naar han kom
hjem i Bispegaarden, og paa dette Grundlag udgav han 1752-53
«Forsøg til Norges naturlige Historie», for Norges Vedkommende
det første Arbejde i denne Retning, et Værk, der ogsaa fandt
fortjent Anerkjendelse i Udlandet. Han er i øvrigt her stærkt
paavirket af Svenskeren Linné. Samtidig hermed udgav han 4. Theils
1. Bd. af sine «Annales ecclesiæ Danicæ». Tillige udsendte han
aarlig sine Hyrdebreve til Præsteskabet i Bergens Stift,
Pastoralanvisninger i kortfattet Begreb, senere sammenarbejdede i hans
«Collegium pastorale».

Ligesom P. i sin Tid havde søgt bort fra Kjøbenhavn, fordi
han fandt sin Stilling rokket, saaledes var det ogsaa Vanskeligheder,
dog af mere forargelig Karakter, der bevægede ham til at
forlade Bergen. 1754 søgte han Rejsetilladelse til Kjøbenhavn. Den
egentlige Grund, som dog ikke blev nævnet, var en skammelig
Beskyldning af Bergens Viceborgmester Garboe (V, 565), der var
bleven Fader til et Barn ved en ugift Datter af Bergens
Politimester Mathiesen. For at komme ud over disse Vanskeligheder 
lod han i en Provsteprotokol i Jylland, hvor Barnet blev døbt,
tilføre, at P. delte Beskyldningen for Paterniteten med ham. P.
fik dog fuldstændig Oprejsning for denne Tort, men vendte ikke
tilbage til Bergen.

Grev J. L. Holstein (VIII, 37), P.s Velynder, der var
Universitetskansler, trængte til en praktisk Mand, som kunde støtte ham i
hans Bestræbelser for at omordne de mange uheldige Forhold ved
Universitetet, der den Gang var i stærkt Forfald. Valget faldt paa
P., som udnævntes til Prokansler 1755. Han skulde gaa Kansleren
til Haande i alt, hvad der angik Universitetet, og især have Tilsyn
med Økonomien og Stipendierne. Hvert Aar skulde han indgive
Beretning til Kongen om Universitetets Virksomhed, og dersom
Misbrug og Forsømmelser ikke kunde afhjælpes med det gode,
skulde han derom gjøre særlig Indstilling. Tillige paahvilede det
ham at holde pastoraltheologiske Øvelser med de theologiske
studerende. Skjønt han satte stor Kraft ind paa at løse den Opgave,
man havde stillet ham, udrettede han dog saa godt som intet.
Efter hans Forslag bleve Præstekaldene delte i Klasser, svarende til
Hovedkaraktererne ved Embedsexamen, og det skyldes vistnok
ogsaa ham, at slesvigske Studenter fik Adgang til Kommunitetet
og andre Stipendier. Men til Held for Universitetet strandede
hans Forsøg paa at faa sat igjennem, at det skulde sælge sit
Jordegods, og da han vilde gjennemføre en bedre Ordning af
Lærervirksomheden og tvinge Professorerne til at anvende større Flid
med Hensyn til Forelæsninger og Disputatser, særlig ved at
gjenoptage et for længst opgivet Mulktsystem, mødte han en saa bestemt
Modstand, at han opgav Ævret. I sin Indberetning til Kongen
1761 beklager han, at hans Bestræbelser for at udrette noget til
sand Forbedring af Universitetet ere slaaede fejl. Imidlertid
fortsatte han sin Forfattervirksomhed, og foruden en Række mindre
Afhandlinger, der kun havde en forsvindende Betydning, udgav
han sin Pastoraltheologi: «Collegium pastorale practicum» (1757),
et Værk af blivende Værd. 1760 overrakte han Frederik V sin
«Origines Hafnienses ell. den kongelige Residensstad Kjøbenhavn
i sin oprindelige Tilstand», og da Kongen opfordrede ham til at
fortsætte Værket, saaledes at det kom til at omfatte Landet med
alle dets Provinser, passede det saa godt med hans egen Plan, at
han strax fortsatte Arbejdet, men han naaede kun at faa udgivet
«Den danske Atlas» I-II (1763-64), der senere paa Grundlag af
hans Forarbejder fortsattes med 3.-7. Bind af hans Svoger Hans 
de Hofman, af Langebek og Sandvig -- «et Pragtværk i den
danske Litteratur, der ligesom hans Kirkehistorie ikke let vil blive
fortrængt af noget senere».

Men efterhaanden som P. forøgede sin store Materialsamling,
skød han Planen for sin Forfattervirksomhed videre frem. Han
havde udvidet sine Landsmænds Kjendskab til Landets historiske
og topografiske Forhold, nu vilde han paa dette Grundlag aabne
deres Blik for Landets naturlige Hjælpekilder, for at de kunde
blive udnyttede paa rette Maade og Landets Velstand øget. Dette
forsøgte han 1759 i «Eutropii Philadelphi Økonomiske Ballance».
Men allerede 1755 var der, vistnok paa hans Forslag, udgaaet en
kongelig Indbydelse til alle, uden Hensyn til Rang eller Stand, at
indsende almennyttige økonomiske og fysiske Afhandlinger til Grev
A. G. Moltke (XI, 380). Naar de fandtes værdige, vilde de med
Belønning til Forfatteren blive trykte paa offentlig Bekostning. P.
samlede og udgav dem i «Danmarks og Norges økonomiske
Magasin» (I-VIII, 1757-64), der indeholder Grundtrækkene af saa godt
som alle de senere Reformer i Landbovæsenet. P. og Brødrene
F. C. og O. D. Lütken (X, 551 og 554) grundlagde det
nationaløkonomiske Studium i Danmark.

P. døde 20. Dec. 1764 og blev begraven i St. Petri Kirkes
Urtegaard. Han ægtede 1. (26. Okt. 1723) Francisca Toxwerd,
Præstedatter fra Aarhus Stift (d. 30. Dec. 1730); 2. (1731) Helene
Danielsen (d. 1. Febr. 1744), Datter af en kongl. Husfoged paa
Sønderborg; 3. (16. Febr. 1745) Johanne Maria de Hofman (d. 3. Maj
1809, 87 Aar gammel), Datter af Justitsraad Sør. de H. til
Skjærrildgaard.

Den historiske Kritik har rettet skarpe Angreb paa P.s
Arbejdsmethode og med rette, og han har selv udfordret den dertil, fordi
han i Bevidstheden om sit Arbejdes Betydning har gjort Fordring
paa en fremragende Plads inden for Historikernes Kreds. Han var
kun en historisk Dilettant, men han var Samler efter en stor
Maalestok, og han var ualmindelig praktisk, maaske den mest praktiske
iblandt de Mænd, der grebe ind i Udviklingen her hjemme i Midten
af det 18. Aarhundrede. Han blev Foregangsmand paa mange
Omraader. Dersom han skulde have kritisk sigtet det rige Stof,
han sad inde med, havde han aldrig faaet Tid til at føre det frem.
Havde han ikke taget over tvært og udgivet Danmarks Kirkehistorie
og Topografi, havde Helveg og Trap ikke senere kunnet udføre 
deres fortjenstfulde Arbejder paa disse Omraader. Det kommer an
paa Synspunktet, hvorfra man dømmer Mands Gjerning.

J. Møller, Tidsskr. f. Kirke og Theologi IV, 58 ff. 
Lampe, Bergens Stifts Biskoper og Præster I, 17 ff. 
Kirkel. Kal. f. Norge 1875, S. 30 ff.; 1876, S. 160 ff.
Kirkehist. Saml. 3. R. VI, 721 ff. 
Hist. Tidsskr. 5. R. IV, 77 ff.

S. M. Gjellerup.

-- E. Pontoppidan har berørt og beskrevet Nationalitets- og
Sprogforhold i Danmark og Norge. Under sit mangeaarige Ophold
i Hertugdømmerne fik han grundigt Kjendskab til de nationale og
sproglige Tilstande i Sønderjylland, og han fremstillede dem i sine
Skrifter, især i sin berømte Afhandling «Det danske Sprogs Skæbne
og forrige saa vel som nuværende Tilstand udi Sønderjylland»
(Videnskabernes Selskabs Skrifter I, 1745). I denne Afhandling,
der ledsages af en sønderjysk Ordsamling, gjør han Rede saa vel
for dansk Folkesprogs som for dansk Skriftsprogs Landomraade,
og han giver tillige en livlig Beskrivelse af den Maade, paa
hvilken det tyske Sprog trængte sig frem efter Reformationen og blev
Kirkesprog i rent dansktalende Egne i Sydslesvig. Det er aldrig
blevet oplyst, om P. har haft Førstehaandskilder som Grundlag for
denne Skildring. Det er en almindelig Antagelse, at P. har haft
Indflydelse paa Udstedelsen af Christian VI's slesvigske
Sprogreskript 1736, men noget sikkert er ikke heller blevet oplyst
desangaaende. Dialektejendommeligheder uden for Sønderjylland har
P. ogsaa berørt. Saa vidt vides, er han den første, der har omtalt
Brugen af den foransatte Artikel (æ Mand &#596;: Manden) i det sydlige
og vestlige Jylland og antydet Grænsen for denne sproglige
Ejendommeligheds Landomraade. I Norge fangedes P.s Interesse af de
norske Dialekter, og den voxede, da han lærte Christen Jensens
norske Ordsamling at kjende. Frugten af hans Studier blev
«Glossarium Norvagicum» (1749). Hans Syslen med Folkemaalene bragte
ham i Forbindelse med andre Sider af Folkeoverleveringen. En
Frugt heraf blev «Everriculum fermenti veteris» (1736), hvor Stoffet
fornemmelig er hentet fra Sønderjylland. Han vilde med dette
Skrift saa vel som med sit Skrift «Onde Ordsprog» (1739) bekæmpe
Overtro og Umoralitet. Skrifterne ere blevne vigtige Kilder til
Kundskab om Fortidens Folketro og Folkevaner. 

P. K. Thorsen.



Pontoppidan, Erik Eriksen, 1616-78, Biskop, sproglig Forfatter, 
kaldes sædvanlig «den ældre» til Adskillelse fra hans ovfr.
nævnte Brodersøns Søn E. (Ludvigsen) P. Han blev født 21. Jan. 
1616 paa Bjærgegaard i Sønder Broby Sogn paa Fyn; Forældrene
vare Erik Knudsen, Ridefoged over det Gods, Chr. Holck (VII,
541) ejede paa Fyn og Langeland, og Anne Lauridsdatter af en
gammel fynsk Præsteslægt. Efter sit Fødesogn Broby latiniserede
Sønnen, i Følge Datids Skik, sit Navn og lod sig kalde Pontoppidan.
Da den lille E. tidlig røbede gode Anlæg, lode de, som det synes,
velhavende Forældre ham undervise privat af Stedets Præst og, da
han var 9 Aar gammel, sætte i Latinskolen i Odense, hvorfra han
1633 gik over til Gymnasiet; 1635 immatrikuleredes han ved
Universitetet. Her blev man snart opmærksom paa ham saa vel paa
Grund af hans Dygtighed i Theologien som ved hans poetiske
Forsøg, der baade paa Dansk, Latin og Græsk mentes at give
ualmindelig store Løfter for Fremtiden. Det første af hans Digte,
som naaede at blive trykt, et latinsk Bryllupscarmen, var forfattet,
allerede før han kom til Universitetet. Han var meget yndet af
den theologiske Professor, Sjællands senere Biskop, Jesper
Brochmand, i hvis Hus han jævnlig kom, ja i nogen Tid logerede, og
ved hvis Hjælp han opnaaede at blive Informator for flere unge
Adelsmænd, baade før og efter at han, 1638, havde taget sin Attestats
med særdeles hædrende Vidnesbyrd. 1641 rejste han udenlands,
dels for et kongeligt Stipendium, dels med Understøttelse af Ellen
Marsvin, der allerede tidligere havde vist sig som hans
Velynderinde. Da Trediveaarskrigen rasede med fuld Kraft i Tyskland,
hvor Universiteterne laa saa godt som øde, gik hans Rejse til
Holland og senere til Frankrig.

1643 vendte han tilbage til Kjøbenhavn og tog Magistergraden,
hvorpaa det blev ham tilbudt at blive Professor i Poesi og tillige
Provst ved Kommunitetet; men dette hædrende Tilbud afslog han,
fordi han haabede at komme paa en ny Udenlandsrejse, nemlig
som Hovmester for en ung Adelsmand; da imidlertid denne, for
hvem P. havde været Vejleder under hans Ophold i Sorø, næste
Aar gav sig i Krigstjeneste, blev Rejsen ikke til noget. P. stod
altsaa ledig paa Torvet og tilbød nu sin Tjeneste som Professor i
Poesi; men da han dertil havde knyttet den Betingelse at være
fritaget for Provstestillingen ved Kommunitetet, blev hans Tilbud
ikke antaget, hvorimod han dels selv studerede videre, dels som
Privatdocent holdt Forelæsninger, ligesom han i disse Aar baade
samlede og udgav nogle Bøger i forskjellige Videnskaber; et Haab,
han 1645 havde næret om at blive Præst i Hovedstaden, blev ikke
til Virkelighed. Han var imidlertid bleven kjendt ved Hoffet, da 
han adskillige Gange havde prædiket for Kongerne baade paa
Dansk og Latin, og 1649 udnævntes han til Slotspræst paa
Antvorskov og Hospitalspræst i Slagelse; 1665 blev han Præst i Kjøge
samt Provst over Ramsø Herred,, og 1673 kaldedes han til Biskop
i Throndhjem. 1675 tildeltes ham den theologiske Doktorgrad,
men allerede 12. Juni 1678 døde han, efterladende en Enke,
Catharine Valentinsdatter Køler, hvis Fader var Præst i Kalundborg, og
hvem han havde ægtet 1653; hun blev 1681 gift med Professor
Jens Jensen Bircherod (II, 298). Der var i P.s Ægteskab kun ét
Barn, en Søn Valentin, som blev dansk Resident i Venedig og
adlet med Navnet Lillienkrantz, men med hvem Slægten og Navnet
uddøde.

I sine første Bispeaar havde P. en hel Del Bryderier af
Sektereren Anders Kempe (IX, 128), som 1674 blev landsforvist; senere
synes alt at være gaaet rolig i de faa Aar, han kom til at virke
som Biskop. Han var en flittig Visitator, der kom selv til de
fjærneste Egne af sit udstrakte Stift, til hvilket i den Tid ogsaa
Nordlandene hørte. Han bar Omsorg for Finnernes aandelige Vel
og oversatte til deres Brug Luthers Katekismus; Oversættelsen laa
færdig ved hans Død og skal have været det første Forsøg paa at
benytte Lappisk som Skriftsprog. Undervisningen, baade i
Throndhjems lærde Skole og omkring paa Landet, stræbte han af al Kraft
at fremme, og paa sine Visitatser undlod han sjælden at medbringe
Bøger, Billeder, Æbler og lignende Smaating som Belønninger for
flittige Børn. Af Stiftets Præster, som han i alle Henseender gjærne
vilde være til Hjælp, var han meget afholdt, og Efterretningen om
hans Død modtoges overalt med stor Beklagelse; endnu flere
Menneskealdere efter hans Død havde man trindt om i Stiftet
bevaret ham i kjærligt Minde.

P. har udfoldet en betydelig Forfattervirksomhed, baade paa
Prosa og i Vers, saa vel paa Latin som paa Dansk, og efter hans
Død fandtes desuden en stor Del utrykte Værker. Hans religiøse
Digte, der især indeholdes i «Vor højplagede Frelsers Jesu Christi
Bloddaab» (1653) og «En liden Bønne- og Salmebog» (1672), hæve
sig ikke synderlig over de almindelige gudelige Rimerier. Skjønt
P. levede i Orthodoxiens Tid, er der i hans Forfatterskab meget,
der bringer Tanken hen paa det følgende Aarhundrede, da
Pietismen og især Herrnhutismen havde udpræget Tilbøjelighed til
baade i Tide og i Utide at fortabe sig i Betragtninger af og
Udtalelser om Frelserens «Blod», varieret paa saa mange Maader, at 
man ikke uden Grund har talt om «Blodtheologien». P. er en
Forløber herfor; allerede Titlerne paa nogle af hans Skrifter tyde
hen derpaa: «Gudelige og gavnlige Betænkninger over vor Frelsers
Jesu Christi hellige og højværdige Bloddaab» (1653) og «Teratologia
s. Appendix, d. e. kort Forklaring over de Tegn, som skete i og
efter vor Frelsers Jesu Christi Lidelse» (1653). Af hans efterladte
og utrykte Skrifter omtales med særlig Ros hans temmelig udførlige
«Ethica sacra» som et i det hele interessant Arbejde, der røber
megen Lærdom. Men som theologisk Forfatter har han efterladt
mindre Spor end som Sprogmand.

Pontoppidan, Annales eccles. Dan. IV, 221 ff. 
Kirkehist. Saml. 4. R. II, 231 ff. 
Daae, Trondhjems Stifts geistl. Hist. S. 124 ff. 
Brandt og Helveg, Den danske Psalmedigtning I, 45 f. (Levnedsløbene). 
N. M. Petersen, Den dsk. Lit. Hist., 2. Udg., III, 137. 

Vilh. Bang.

-- I dansk Sprogvidenskab har E. E. Pontoppidan gjort sig
berømt ved sin «Grammatica Danica», den ældste danske Grammatik,
der findes. Han har begyndt derpaa, om ikke før, saa kort efter
sin Hjemkomst fra Udenlandsrejsen 1643. Men den saa først Lyset
1668. Den er skreven paa Latin. -- P.s danske Grammatik er en
Frugt af videnskabelig Sans og Drift forenet med Fædrelandskjærlighed. 
Han vilde skabe et dansk Sidestykke til de Grammatikker
over levende Sprog, der allerede fandtes, og han vilde hæve
Modersmaalets Anseelse og Dyrkelse. Hans Forstaaelse af Sprogudvikling
og Sprogslægtskab udmærker sig ikke fremfor Samtidens almindelige;
men Etymologi og Sprogsammenligning indtage ingen fremherskende
Plads. Det rige og velordnede Indhold er hentet fra Sproget, som
det levede i Litteratur og i Folkemunde. Om det 17. Aarhundredes
Talesprog giver P.s Grammatik Oplysninger, som man nu vanskelig
vil kunne finde andensteds.

P. K. Thorsen.



Pontoppidan, Erik Jansen, f. 1847, Læge. 
Han fødtes i Ribe 16. Juni 1847 som en Søn af ovennævnte Pastor Dines P. og
blev Student fra Randers Skole 1865. 1872 tog han Lægeexamen
og var i de følgende Aar Reservelæge i Søværnet og Kandidat
ved Kommunehospitalet. 1876 fik han Doktorgraden for en
Afhandling «Om Lupus». 1876-81 var han Kommunelæge paa
St. Thomas, 1882 nedsatte han sig i Kjøbenhavn som Specialist i
Kjøns- og Hudsygdomme. 1882-85 var han tillige Reservelæge
ved Kommunehospitalets 4. Afdeling og virkede samtidig som 
Privatdocent ved Universitetet. 1887 udnævntes han til visiterende
Læge ved Kjøbenhavns Politi. Foruden sin Disputats og Tidsskriftsafhandlinger 
har han udgivet: «Hudens og Haarets Pleje, populært
fremstillet med Illustrationer» (1887, flere Oplag). «Hudsygdommene
og de veneriske Sygdomme» (1890), en meget benyttet og
paaskjønnet Lærebog, «Therapevtiske Meddelelser» (1891) paa
Grundlag af 10000 behandlede Sygdomstilfælde og «Om offentlige
Foranstaltninger mod Syfilis» (1899), et særdeles velskrevet Indlæg i
Prostitutionsspørgsmaalet. -- 1886 ægtede han Johanne Jensine
Hansen, Datter af Kapitajn Ernst Meitzner H.

Carøe og Selmer, Den danske Lægestand, 6. Udg.

Jul. Petersen.



Pontoppidan, Henrik, 1814-1901, Handelsmand, Godsejer. 
P. er født i Rær ved Hanstholms Fyr ved Thisted 21. Marts 1814. Hans
Forældre vare Sognepræst Børge P. og Mette Magdalene f. Glahn.
I en Alder af 3 Aar mistede han sin Fader og kom i Huset hos
Toldinspektør Langeland i Thisted. Efter Skoletiden kom han en
kort Tid til Søs og derefter i Lære hos Handelshuset M. W. Sass
i Kjøbenhavn. Yderligere Handelsuddannelse fik han i Altona og
Manchester, og 8. April 1841 etablerede han sig som Kjøbmand i
Hamborg. Han ejede den Gang aldeles intet, og hans hele
Driftskapital var nogle faa Tusend Daler, som han havde laant. I
Begyndelsen bestod hans Forretning væsentlig i, at han var
Kommissionær for danske Kornhandlere, men hans Energi og
merkantile Dygtighed skaffede ham snart et større Virkefelt, og
Forretningen udviklede sig efterhaanden til en meget omfattende
selvstændig Varehandel. Hertil knyttede sig ogsaa Pengeforretning,
i det P.s Firma i Lighed med adskillige andre større hamborgske
Handelshuse blev Bankier for danske Kjøbmænd, ligesom han ogsaa
udførte Forretninger for Nationalbanken og for det danske
Finansministerium. Nogle Aar efter Forretningens Oprettelse optoges
Regnar Westenholz (senere Finansminister) som Kompagnon, og da
denne 1848 flyttede til London og der oprettede en Forretning,
vedbleve de 2 Forretninger at være forbundne, men denne
Forbindelse ophævedes, efter at Westenholz havde bosat sig i Danmark,
og hans Broder Anders havde overtaget den engelske Forretning.
Paa senere Tidspunkter har P. haft andre danske som Associéer i
Forretningen, bl. a. W. Th. Malling (nu bosat i Kjøbenhavn). -- 
P. ægtede 12. Sept. 1844 Clare Averdieck (d. 7. Jan. 1877), Datter
af Assurandør A. Af hans Sønner ere de 2 nu Ledere af hans 
Forretning, nemlig Erik P. (f.  21. Febr. 1847) og Henrik P. (f. 15.
Jan. 1852), der indtraadte i Firmaet henholdsvis 1871 og 1879.

Under Handelskrisen 1857, der i en særlig Grad hjemsøgte
Hamborg, kom ogsaa P.s Forretning i en meget alvorlig Forlegenhed. 
I sine Forretninger med nordiske Kjøbmænd var han ligesom
mange andre hamborgske Huse gaaet meget vidt i Henseende til
Kreditgivning, og det saa ud til, at han ikke vilde være i Stand
til at klare sig under de daværende Forhold. Udsigterne til hans
Standsning vakte stor Bestyrtelse i Danmark, hvor Forholdene
allerede i Forvejen vare meget kritiske, fordi hans Fald utvivlsomt
vilde ødelægge en Mængde danske Kjøbmænd, der havde benyttet
Kredit hos ham, og dette førte til, at der gjordes extraordinære
Skridt for at holde hans Firma oppe. Efter at D. B. Adler og
Edv. Hvidt under et Ophold i Hamborg kraftig havde opfordret
til at yde Støtte fra Danmark, og en Undersøgelse af Status, der
foretoges af Bankdirektør Tietgen, daværende Møntagent Levy og
P.s tidligere Kompagnon Westenholz, havde vist, at Firmaets
økonomiske Stilling i Grunden var god, og at det blot gjaldt om
at skaffe det de fornødne kontante Midler til at tilfredsstille
de Krav, der i Øjeblikket stormede ind paa det, blev det efter
nogen Vaklen besluttet, at der af Kongerigets Finanser og
Nationalbanken ydedes det et Laan paa i Mill. Mark Banko, hvoraf en
Del sikredes ved en hovedsagelig paa Kjøbenhavns Børs tegnet
Garanti. Ved denne betydelige Hjælp bragtes Sagerne hurtig paa
Fode igjen, Firmaet gjenvandt sin gode Stilling og saa sig i Stand
til at tilbagebetale Laanet inden de fastsatte Terminer.

P. blev 1851 dansk Generalkonsul og har i denne Stilling
været til stor Nytte for Danmark og særlig for mangfoldige Lands
mænd, der besøgte Hamborg. I det hele har han stadig med
overordentlig Interesse omfattet alt, hvad der stod i Forbindelse
med Danmark, hvortil han ogsaa har følt sig bunden gjennem sine
danske Ejendomme (s. ndfr.), paa hvilke han i alt Fald i de senere
Tider har opholdt sig en stor Del af Aaret, og til hvilke hans
Hovedinteresse er knyttet, efter at han har trukket sig tilbage fra
den aktive Ledelse af den hamborgske Forretning. I hans gjæstfri
Hjem i Hamborg fandt tidligere mange tilrejsende danske en venlig
Modtagelse, og han var altid rede til at staa dem, der søgte at
bane sig Vej der nede, bi med Raad og Daad. De danske, der
søgte ham, havde altid en velgjørende Følelse af, at han ikke alene
pligtmæssig tog sig af dem i Embeds Medfør, men at det var ham 
en særlig Glæde at tale med danske og samtale om danske
Forhold. Hans Interesse for de danske i Hamborg gav sig ogsaa
Udslag i en ivrig Virksomhed for Oprettelsen af den skandinaviske
Forening, hvis Formand han var i en lang Aarrække. Han har
ogsaa taget Del i Stiftelsen af forskjellige kommercielle og
industrielle Selskaber og Foretagender af human og filanthropisk Natur
i Danmark. -- P. udnævntes 1875 til Kommandør af Danebrog af
2. Grad og 1880 til Kommandør af 1. Grad. Ved sit 50aarige
Forretningsjubilæum 1891 fik han Fortjenstmedaillen i Guld. 
-- Han døde 22. Febr. 1901.


Illustr. Tid. XXXII, Nr. 27.

E. Meyer.

-- H. Pontoppidan har altid ejet en stor Interesse for
Landbruget. I en Række Aar har han selv været Landmand: 1867
kjøbte han Constantinsborg (38 Tdr. Hartkorn), 1 Mil vest for
Aarhus, og han drev denne ved Kjøbet ret forsømte Gaard frem
paa en Maade, der vakte almindelig Opmærksomhed; senere kjøbte
han Høgildgaard ved Herning og har der beplantet over 1300 Tdr.
Land Hede. Hans Offervillighed over for landøkonomiske
Fremskridt maa, med vore smaa Forhold for Øje, kaldes storslaaet, og
der gives næsten ikke den vigtigere Foranstaltning i Jylland, der
direkte eller indirekte er kommen Landbruget til Gavn, uden at
den er bleven støttet af ham. Den i 1872 stiftede «Foreningen af
jyske Landboforeninger», der haardt savnede Pengemidler til at
virke med, skjænkede han i 1875 10000 Kr. til Fremme af
Mælkeribruget i Jylland, og til 1896 har han efterhaanden doteret
Foreningen 50700 Kr., som nu ere samlede i 2 Legater. Som
Paaskjønnelse af hans Fortjenester af det jyske Landbrug valgte
Foreningen ham (1879) til sit første Æresmedlem. Ogsaa «det danske
Hedeselskab» har modtaget en betydelig Kapital af ham -- 
vistnok over 30000 Kr. --, ligesom en Række jyske Landboforeninger
har modtaget større eller mindre Summer til Bibliotheker,
Plantninger, Præmier osv. P. hørte til de første her i Landet, der
havde Blikket aabent for den rationelle Fjerkræavls Betydning, han
indbød engelske Kjøbmænd til Constantinsborg for at vække deres
Interesse for den Export af Fjerkræavlens Produkter, som nu er
bleven en vigtig Indtægtskilde, og «Foreningen for Danmarks
Fjerkræavl», den ældste og den største Forening paa dette Omraade,
skylder ham sin Oprettelse og første Fundering. I Aarenes Løb
har han, særlig gjennem Husmandskreditforeningen, ladet uddele i
Hundredtusendvis Særtryk af Artikler fra den faglige Presse, som
han fandt indeholdt oplysende Vink for Smaakaarsfolk, og mange
ere de unge dygtige Kræfter, som han har hjulpet med Raad og
Daad. Det er da forstaaelige at der i det jyske Landbrug næres
stor Veneration for «Generalkonsulen», og at talrige landøkonomiske
Foreninger have udnævnt ham til Æresmedlem.

Ugeskr. f. Landmænd 1891, I. 
Galschiøt, Landbrug og Landmænd i Danm. 
S. P. Petersen, Blade af Landbrugets Hist. i Aarhus Amt S. 103 f.
Festskrift ved Foreningen af jydske Landboforeningers 25 Aars Jubilæum S. 87 f.

H. Hertel.



Pontoppidan, Henrik, f. 1857, Forfatter. P. er født i
Fredericia 24. Juli 1857, Søn af ovfr. nævnte Sognepræst Dines P.
Faderen forflyttedes 1863 til Randers, og P. kom 1866 i den lærde
Skole der. 1873 tog nan Realafgangsexamen, 1874 Adgangsexajnen
til Polyteknisk Læreanstalt. Her som i Skolen holdt han af visse
Lærere og deres Fag, andre hadede han. Mod Studiefællerne viste
han ofte en stærk Tilbageholdenhed, der pludselig kunde slaa om
til kaad Lystighed og aaben Fortrolighed. Der var svært Humør
i ham den Gang, han levede sorgløst og nød Verden. 1876 gjorde
han en Rejse langs Rhinen til Schweits. 1877 tog han Ingeniørexamens 
1. Del, i 1880 indstillede han sig til 2. Del, men forlod
Examen. Dette Uheld virkede stærkt paa ham, hans Livssyn
ændredes; nu vaagnede der vistnok en Trang i ham til at søge ud
blandt Bondefolk. S. A. kom han til Broderen Morten P.s
Højskole i Hjørlunde og blev Lærer i Naturfag og Landmaaling.
2. Dec. 1881 ægtede han Mette Marie Hansen (f. 17. Nov. 1855),
Datter af Gaardejer Hans Nielsen i Østby, Horns Herred. Efter
en Rejse til Italien opholdt han sig endnu et Par Aar i Hjørlunde,
men flyttede o. 1884 til Østby. I Egnen her skal han have fundet
Modeller til mange af sine Bondefigurer.

Han havde begyndt at skrive Fortællinger, allerede før han
opgav sit Studium. Det første, han fik trykt, var Bondehistorien
«Et Endeligt» (i «Ude og hjemme», Sept. 1881). Men forinden
havde han skrevet «Kirkeskuden», en «22aarigs første Penneprøve»
(2. Udg. 1898). Disse Fortællinger og et Par Skitser af
kjøbenhavnsk Selskabsliv samledes i hans første Bog, «Stækkede Vinger»
(1881). P. havde aldrig været Grundtvigianer, og paa Højskolen
blev han led ved meget af Grundtvigianernes Væsen. «Sandinge
Menighed» (1883) præges af denne Uvilje. Men Bønderne tiltrak
ham. Fra deres Liv tog han Æmner til et Par af sine bedste
Bøger fra 80erne: «Landsbybilleder» (1883), «Fra Hytterne» (1887). 
Ringere Værd have gjennemgaaende hans smaa Romaner «Ung
Elskov» (1885; i «Ude og hjemme» 1884), «Mimoser» (1886),
«Isbjørnen» (1887), «Spøgelser» (1888).

P. bosatte sig o. 1886 i Havreholm ved Hornbæk og flyttede
sidst i Soerne der fra til Kjøbenhavn. Siden har han næppe haft
blivende Sted. Der er en rastløs Vandretrang i ham. Snart
gjemmer han sig i Byen, snart i en Afkrog paa Landet, snart rejser
han bort, til Tyrol eller Sverige eller Tyskland (i 1890 for det
Anckerske Legat). Han søger ikke til Udlandet for at studere
Folk og Sæder; han er for ærlig til at ville skildre fremmede
Forhold. Han rejser for at komme til nye Steder og for at skrive
i Ro. Han har maattet arbejde meget. I 1890 udgav han 3 Bøger
(«Skyer», «Krønniker» og «Natur») og skrev desuden en Del i
«Børstiden de», mest under Mærket «Urbanus». For 2 af hans
Artikler blev Bladets Redaktør tiltalt. Den ene (i «Børstid.» 12. Dec.
1889) ansaas ved Højesteretsdom af 10. Dec. 1891 for at indeholde
en Forhaanelse af den kristne Kirkes Troslærdomme. Redaktøren
idømtes 300 Kr.s Bøde; det kunde efter Dommen ikke fri ham for
Ansvar, at «en anden i Forventning af, at Ansvaret derved skulde
komme til at paahvile ham, under Sagen havde angivet sig som
Forfatter til Artiklen». Paa Grund af denne Sag og nogle andre
Artikler i «Børstidende» nægtede Kultusministeren i 1892 P.
Fornyelse af den Forfatterunderstøttelse, han havde faaet fra
Finansaaret 1889-90; et Par Aar efter skaffede Folketinget ham den igjen.
P.s Ægteskab opløstes ved kongl. Bevilling af 8. April 1892; d. 9.
s. M. ægtede han Antoinette Caroline Elise Kofoed (f. 25. Juni
1862), Datter af Justitsraad, Kontorchef Hans Peter K.

P.s Hovedværk er Romanen «Det forjættede Land» («Muld»,
1891, «Det forjættede Land», 1892, «Dommens Dag», 1895); den
vil skildre de demokratiske Strømninger paa Landet fra 70erne til
90erne (2. gjennemsete Udg. 1898). Samtidig med dette Værk
kom «Minder» (fra Randers) 1893, «Nattevagt» og «Den gamle
Adam» 1894, i 1896 «Højsang». Derefter paabegyndtes
«Lykke-Per », en Roman i 6 Bind (de 2 første udkom 1898, 3. 1899).
Et Par Scener i 1. Bind ere tagne fra «Folkelivsskildringer» (1888).
Lykke-Per er en, der ikke tør gribe Lykken fat, gamle Minder
og Lærdomme gjøre hans Haand valen. Romanen er ingen
Selvbiografi, men den giver i fri Omdigtning noget af P. og hans
Oplevelser. -- P. har sin Families voldsomme Selvstændighedstrang. 
Den sande og eneste paalidelige Lykke er for ham den 
absolute Uafhængighed af andre. Herfra hans Sky for at gro
fast og hans Tilbageholdenhed. Han gaar ikke i Flok, men
har ikke nødigt at maje sig ud med Særheder for at hævde sin
Selvstændighed. Den har fra Barnsben gjort ham til en stor
Oprører, hans Haand er mod Mængdens eller Modens gængse Fraser
og helligede Billeder og navnlig mod, hvad han kalder Lyrik, det
Skum af store Ord og Følelser, der lægges om Tingene og
forvrænger dem og gjør Folk rusende, saa de ikke kunne staa fast.
Han elsker Tankens Klarhed og Sindets maskuline Ligevægt. Han
har Jydens aarvaagne Forstandighed og dermed en Karakter, som
ikke svinger for Stemningernes Vindstød. Dog er han selv et
Stykke af en Fantast. Der er en god Del Romantik i hans Bøger.
Hverken hans Personer eller hans Landskaber ere nøjagtige
Naturbilleder. Stundum springer han ud over al Virkelighed (som i «Arv»).
Hændelserne og Figurerne hos ham kunne være helt gammeldags
romanagtige (som i «Mimoser» eller «Spøgelsers). P. er ikke
bedst som Sjæleskildrer eller Karakterskaber. Men han er ble ven
en ypperlig Fortæller, hans Sprog er smukt og sundt og klart, han
har et skalkagtigt og skrapt Lune og ser og husker godt. Hans
Tanke er solid og bred, maaske ikke synderlig sleben eller dyb,
han er en uforsagt Livskritiker og til Tider Poet. 

Niels Møller.



Pontoppidan, Johan Ludvig Christian, 1735-99, Præst,
blev født 12. Okt. 1735 i Lille Næstved og var Broder til ovfr.
nævnte Korttegner Chr. Jochum P. Han blev Student 1752 fra
Nykjøbing paa Falster og tog 1758 Attestats; rejste udenlands
og opholdt sig 2 1/2 Aar i Rostock, senere i Jena og kom hjem
1762. Han var derefter Hovmester for en ung adelig i Sorø og
blev 1764 Professor i Historie og Veltalenhed ved Sorø Akademi;
1765 theologisk Professor sammesteds samt Provst og Sognepræst i
Sorø. 1779 blev han Præst ved Budolphi Kirke i Aalborg, 1789
Stiftsprovst og døde 14. Febr. 1799. Han har udgivet forskjellige
Lejlighedstaler og nogle Prædikener samt besørget Udgivelsen af og
skrevet Fortale til en dansk Oversættelse af Grev Lynars
«Efterretning om Brødreunitetet» (1782). Han var 2 Gange gift: 1. (1766)
med Bolette Catharine f. Elling (d. 1772), hvis Fader var Postmester
i Sorø; 2. (1773) med Onse Marie f. Kraft (d. 1793), Datter af
Professor Jens K. (IX, 420).

Worm, Lex. ov. lærde Mænd.
Nyerup, Lit. Lex.

A. Jantzen.



Pontoppidan, Knud Børge, f. 1853, Læge, er en Søn af
ovfr. nævnte Pastor Dines P. Han fødtes i Ribe 10. Juli 1853,
dimitteredes 1870 fra Randers Skole og tog Lægeexamen 1876. I
nogen Tid var han Kandidat ved Sindssygeanstalten ved Aarhus
og vandt 1879 Universitetets Guldmedaille for Besvarelsen af den
retsvidenskabelige Prisopgave om Ansvarlighed hos sindssyge
Personer. Efter at have været Kandidat ved Kommunehospitalet var
han 1882-86 Reservelæge ved Hospitalets 6. Afdeling og fik 1883
Doktorgraden for en Afhandling om den kroniske Morfinisme.
Derefter virkede han som Privatdocent ved Universitetet med
Forelæsninger over Centralnervesystemets Sygdomme. 1886-87 var han
Reservelæge ved St. Hans Hospital og udnævntes 1888 til Overlæge
ved Kommunehospitalets 6. Afdeling, hvormed Universitetets
Docentpost i klinisk Psykiatri er forbunden.

I de følgende Aar udfoldede han en rig og almindelig
paaskjønnet Virksomhed som psykiatrisk og nervepathologisk Forfatter
og Lærer. Den Klarhed og Finhed i Opfattelsen, det Mesterskab
i Fremstillingen, som allerede vare komne til Syne i hans nævnte
første Afhandlinger, traadte i hans senere kliniske Arbejder frem
paa glimrende Maade. Foruden talrige mindre Tidsskriftsafhandlinger 
maa fremhæves: «Neurasthenien, Bidrag til Skildringen af
vor Tids Nervøsitet» (1886, flere Oplag); «Fire psykiatriske
Foredrag» (1891); «Psykiatriske Forelæsninger og Studier», 1.-3. Række
(1892-95); «Kliniske Forelæsninger over Nervesygdomme» (1898).
I sine Foredrag og Demonstrationer paa Hospitalet viste han de
samme fængslende Egenskaber som i sine Skrifter, og de foregik
stadig under den største og mest interesserede Tilslutning fra
studerende og Læger.

Men medens han som Forfatter og Lærer kun vandt den mest
udelte Anerkjendelse, optaarnede der sig derimod i selve hans
Lægegjerning paa den til Dels til midlertidig Optagelse af
sindssyge bestemte Afdeling betydelige Vanskeligheder. Han havde den
Vanskæbne, som i øvrigt ret hyppig har ramt de psykiatriske
An-staltslæger, at faa indlagt hos sig sindssyge Kverulanter af den
besværligste Art, hvilke, efter at være komne ud af Hospitalet, under
Tilslutning fra forskjellige Sider og særlig støttede af en Del af
Dagspressen rejste en voldsom Agitation mod P. og hans Optræden
og ved deres Forfølgelse vakte en saa stor Uro, at han ved
Slutningen af 1897 foranledigedes til at træde tilbage fra 
Overlægestillingen, hvad han paa sensations vækkende Maade kundgjorde i 
sit Forsvarsskrift: «Sjette Afdelings Jammersminde» (1897, flere Oplag).
Strax efter (1897) modtog han Udnævnelse til den ledige
Overlægepost ved Aarhus Sindssygeanstalt. 1892 erholdt han Titel af
Professor. 1893 ægtede han Johanne Segelcke, Datter af
Brænderiejer S.

Carøe og Selmer, Den danske Lægestand, 6. Udg.

Jul. Petersen.

 1648-1706, Præst">

Pontoppidan, Ludvig, 1648-1706, Præst, Brodersøn af ovfr. 
anførte Biskop Erik Eriksen P. (d. 1678) og Søn af Provst i Vejle, 
Mag. Henrik P. (d. 1659) og Anne Krabbe (d. 1659), blev født i Vejle
7. Maj 1648. Han deponerede fra Roskilde 1667, blev 1673 Rektor
i Kalundborg og fik 1675 Magistergraden. 1676 udnævntes han til
Sognepræst i Herlufmagle, som i hans Embedstid (1681) fik Tybjærg
til Annex; samtidig med denne Annektering blev han Herredsprovst.
1691 forflyttedes han til Aarhus som Stiftsprovst og Sognepræst ved
Domkirken. Han døde 27. Sept. 1706. Som Rektor i Kalundborg
vilde han en Juleaften vise sit oratoriske Talent og prædike paa
Vers -- «for at efterabe Dr. Fielke», siger J. Sorterup --, men
Hukommelsen slog ham fejl. Prædikenen blev dog senere trykt
(«Juleglæde over den velsignede Kvindens Sæd», 1680). Et Par
andre trykte versificerede Lejlighedstaler mislykkedes ogsaa aldeles
ved de indtrædende Tidsforhold. Han var 2 Gange gift: 1. (1677)
med sin Formands Enke i Herlufmagle, Barbara Bacher (d. 1689);
2. (1691) med Else Sophie Spend (f. 1673 d. 1707), Præstedatter fra
Vordingborg. Hun var Broderdatter af den 1. Hustrus 1. Mand.
Blandt P. s Børn ere ovfr. anførte Stiftsprovst Christian P. og
Prokansler Erik P.

Worm, Lex. ov. lærde Mænd.
Nyerup, Lit. Lex.

A. Jantzen.



Pontoppidan, Morten Oxenbøll, f. 1851, Præst og Forfatter.
P., der er Søn af ovennævnte Sognepræst Dines P., er født i Ribe
3. Jan. 1851. Han voxede op i Ribe, Fredericia og Randers, fra 
hvis lærde Skole han 1868 blev Student. Fra 1869 hørte han hver
Søndag Grundtvig i Vartov, det var for ham som «at drikke Vin
af Skaaler », og da han 1873 blev theologisk Kandidat, var han en
fuldblods Grundtvigianer, men han var dog ikke uden Forstaaelse
for 70ernes nye Ideer. 1876 blev han personel Kapellan ved St.
Olai Kirke i Helsingør, men 1878 tog han sin Afsked for at
overtage Frerslev Folkehøjskole i Frederiksborg Amt. Paa Grund af
Pladsmangel flyttede han 1880 Skolen til Hjørlunde, og snart 
nævnedes P.s Højskole som en af de første i Landet. -- Ved sit Skrift
om «Præstestillingen i Folkekirken» (1881) gjorde P. sig til Talsmand
for Grundtvigs Tanke om Præstefrihed, og ved sine Studier over
Efeser- og Filippenser-Brevet (1881 og 1886) læste han endnu sin
Bibel i den grundtvigske Anskuelses Lys, men i Ugebladet «Tidens
Strøm», som han udgav sammen med Cand. theol. F. Falkenstjerne
fra 1884-91, tog han paa flere Punkter Afstand fra de ældre af
Grundtvigs Disciple, og i 1887 tog han offentlig helt Afstand fra
den grundtvigske Betragtning af Trosbekjendelsens Oprindelse og
den derpaa byggede «kirkelige Anskuelse». Han følte sig nu
isoleret, og Elevantallet paa hans Skole tog af. Under de spændte
politiske Forhold i 1885-86 angreb han i «Tidens Strøm»
Ministeriet Estrups Provisoriepolitik saa direkte, at han blev anklaget
for Injurier og dømt til 3 Maaneders Fængselsstraf, som han
afsonede Vinteren 1887-88. 1891 solgte han Højskolen i Hjørlunde
og rejste til Kjøbenhavn, hvor han forgjæves søgte at faa en
Folkehøjskole i Gang, men her lykkedes det ham at slaa igjennem som
Forfatter ud over Højskolekredsen. Som Frugter af sin Præste- og
Lærervirksomhed havde han udgivet «Tolv Prædikener» (1888; 2. Opl.
1892) og «Taler til Ungdommen» (1889), nu udgav han bl. a. «De
forenede Staters Historie fra Landets Opdagelse til Frihedskrigens
Slutning» (1892) og «Lydig til Døden, Billeder fra Passionstiden»
(1893). -- Da man ansaa ham for en udpræget Rationalist, og
Prædikestolene derfor vare lukkede for ham, begyndte han 1893 at
udgive et religiøst Tidsskrift, «Frit Vidnesbyrd», hvorigjennem han
har faaet Lejlighed til at tale til mange. Imidlertid havde Biskop
B. J. Fog faaet Interesse for hans Forfattervirksomhed, og 1894 blev
han Sognepræst for Hagested og Gislinge, hvorfra han 1898
forflyttedes til Greve og Kildebrønde.

P. indtager en Særstilling i kirkelig Henseende; han er paa
Forhaand kølig over for alt, hvad der har Øjeblikkets Brus
omkring sig. Af Sympathi konservativ, af Anskuelse liberal har han
fundet, at den personlige Frihed trives bedst bag de folkekirkelige
Mure. Hans Sognekirkekristendom og Præstegaardsdanskhed have
faaet et ejendommeligt og smukt Udtryk i hans Bog «En dansk
Præst, Studier over Peter Rørdam» (1. og 2. Opl. 1898). 1899
udkom: «Aldrig fortvivle! Opmuntringsord paa Søndage og Hverdage»,
i alt væsentligt et Uddrag af hans Tidsskrift «Frit Vidnesbyrd». -- 
P. blev 1875 gift med Julie Marstrand, Datter af Professor Vilh. M.
(XI, 146).                                                                            

L. Moltesen.



Pors, Claus, --1617, til Øllingsø, var Søn af Stig P. til
Øllingsø og Karen Clausdatter Daa til Skovgaard. Der vides ikke
meget om ham. Da han selv siger, at han ikke kunde Latin, tør
man maaske slutte, at han kun har faaet en overfladisk Uddannelse.
Noget offentligt Hverv synes han aldrig at have haft. 20. April
1600 ægtede han Karen Jørgensdatter Daa til Dansted (d. efter 1655).
Medens hun styrede Hus og Gods, gik han op i boglig Syssel og
udgav 1613 «En nyttig Husbog, kaldis rettelig Levnedskompas»,
der indeholder Anvisninger for et kristeligt Levned og tillige giver
gode Oplysninger om Samfundsforholdene paa hans Tid. Der gaar
en alvorlig moralsk Grundtone igjennem Skriftet, men for at lade
Alvor og Skjæmt følges ad tilføjede han en Samling af 255 lystige
Historier, oversatte fra Tysk, deriblandt mange meget saftige og
uhøviske, der vakte Forargelse hos hans ellers ikke meget snærpede
Samtid. Eftertiden udelod hans moralske Betragtninger og beholdt
Historierne, der udkom flere Gange i det 18. Aarhundrede under
Titel «Alle Haande Skjæmt og Al vor» og endnu have Betydning
for vore Folklorister, fordi det er den Kanal, hvorigjennem der er
tilført vor Litteratur mange af de Æventyr, som udgjøre
Folkelitteraturernes Fælleseje. Han døde 19. Maj 1617.

Nyerup, Alm. Morskabslæsning S. 257 ff.

S. M. Gjellerup.

<chapter name="Pors (Paars), Claus Enevold, 1683-1762, Officer, Gouvernør
i Grønland">

Pors (Paars), Claus Enevold, 1683-1762, Officer, Gouvernør
i Grønland, var Søn af Ritmester Claus Herluf P. til Ullerupgaard
i Thy og Dorthe Kaas. Han fødtes 18. Febr. 1683 paa sin
Fædrenegaard, der snart efter gik over i fremmed Eje. I sit 18. Aar blev
han Soldat, men først 1709 naaede han at blive Fændrik ved
Aarhus Stifts nationale Infanteriregiment. Med dette deltog han i den
store nordiske Krig; i Slaget ved Gadebusch (1712) faldt han i
svensk Fangenskab. 1710 blev han Lieutenant, 1718 Kapitajn, 1719
Chef for det hvervede Garnisonskompagni i Throndhjem, 1722 gik
han af efter Ansøgning og med Majors Karakter.

Det var i de samme Aar, at H. Egede grundlagde den grønlandske 
Mission og Kolonisation. Det viste sig dog snart nødvendigt, 
at Staten tog dette Foretagende i sin Haand, og Frederik IV
besluttede da at sende en militær Expedition der op. Øjemedet
med denne var et dobbelt: dels at hævde Danmarks Højhedsret
over Landet, dels nøjere at undersøge dette og navnlig at opsøge
«Østerbygden», hvor man haabede endnu at træffe paa
Efterkommere af de første nordiske Kolonister. P. blev stillet i 
Spidsen for Expeditionen og udnævnt til Gouvernør i Grønland. I
Foraaret 1728 drog han afsted med en Garnisonsstyrke paa o. 40 Mand
Infanteri og Artilleri. Ogsaa Heste blev der givet ham med; man
troede nemlig, at Østerbygden havde ligget paa Østkysten af
Landet, og vilde søge at naa der hen tværs over dette. Hestene
døde imidlertid, og P. var ogsaa snart paa det rene med, at Sagen
ikke kunde gribes an paa den Maade. Til Fods og bærende
Proviant for 8 Dage begav han sig selv tiende paa Vej og var den
første Evropæer, der naaede op paa Indlandsisen; de
Vanskeligheder, der her mødte ham, kunde han imidlertid ikke overvinde,
og han vendte saa tilbage ad en anden Vej. I det hele søgte P.
med en ærlig Vilje at løse den ham betroede Opgave, men der
var ikke stort at udrette for ham, tilmed da han ikke var nogen
betydelig Mand og i flere Henseender arbejdede under meget
vanskelige Forhold. Allerede Frederik IV kaldte derfor Expeditionen
tilbage. 1731 vendte P. hjem, og der blev ikke tiere sendt
Gouvernør eller Garnison til Grønland.

1742 blev P. ansat som Kommandant i den lille Korsør Fæstning, 
i hvilken Stilling han 1746 fik Oberstlieutenants, 1758 Obersts
Karakter og døde 26. Maj 1762. Han var sidste Mand af sin
Slægt. 18. Okt. 1719 havde han ægtet Else Cathrine Lund (f. 14.
Maj 1699 d. 25. April 1764), Datter af Sognepræst til Skyum og
Hørdum i Thy Peder Nielsen L.

Tilskueren VI, 482 ff.
H. Egede, Relation ang. d. grønl. Mission.

H. W. Harbou.



Pors, Mads, --1618, Præst, er født i Horsens og Søn af
Borgmester Anders Madsen (d. 1601) og Anne Olufsdatter Staby,
en Raadmandsdatter fra Ribe. I sine sidste Studenteraar skal han
have studeret i Udlandet, men opholdt sig 1584 i Horsens, hvor
han maaske var Lærer ved Latinskolen, blev Rektor 1585 i Ribe,
1590 i Horsens og 1592 i Bogense, men efter gjentagne Klager fra
Byraadet blev han allerede 1593 afsat paa Grund af Forsømmelser
i Skolegjerningen. Han tog derefter Ophold i Ribe. Han synes
dog at have været en vel begavet Mand, der gjærne gav sig af med
videnskabelige Sysler. Allerede som Rektor i Ribe havde han
udgivet latinske Kjærnesprog uddragne af Saxo, vistnok til Skolebrug,
og under et Ophold i Frankfurt a. M. 1594 udgav han en
latinsk-dansk Ordsamling (kun Substantiver), til Dels sammenstillet med
tilsvarende græske og ledsaget af et dansk Ordregister, som endnu 
har Betydning for Sprogforskningen. Skriftet var tilegnet Christian IV.
1595 blev han Sognepræst ved Ribe Domkirke. Han var i høj Grad
trættekjær og laa i uendelig Strid med sin Slægt, især om
Arvesager. 1616 blev han afsat, fordi «han havde gjort det, som en
Sognepræst og Guds Ords Tjener ikke sømmer eller anstaar».
Hermed sigtes vistnok til en Strid, han havde haft med Præsten
N. Glud ved St. Cathrine Kirke (s. VI, no). Siden drev han
Studehandel, hvorved han kom i stor Gjæld. Han døde i Nov. (?)
1618. 26. Nov. 1592 havde han ægtet Anne (d. o. 1641), Datter af
Raadmand Peder Baggesen i Ribe. Med hende arvede han en
stor Gaard, der efter ham blev kaldt Porsborg.

Kinch, Ribe Bys Hist II, 238 ff.

S. M. Gjellerup.



Pors, Stig, o.1498-1556, af en laalandsk Adelsslægt fra
Øllingsø, var utvivlsomt bestemt til den gejstlige Vej og
immatrikuleredes ved Universitetet 1519, men efter at han havde studeret
i Wittenberg 1523-25, maatte vel al Tanke om gejstlig Befordring
foreløbig opgives. Han blev dog efter sin Hjemkomst anbragt
som «Skriver» hos Biskoppen af Roskilde; 1531 indtog han en
lignende Stilling paa Koldinghus. Efter mindre Forleninger
(Gaverslund Kirke 1531, Almind Sogn 1533) blev han 1540 Lensmand paa
Lundegaard og Stiftslensmand i Skaane, hvad han vedblev at være
til sin Død. Noget forinden denne Udnævnelse var han bleven
Ærkedegn i Roskilde, og hertil kom senere et Kanonikat i Lund
og et Vikarie i Aarhus. Han døde ugift 8. Okt. 1556 i Roskilde
i sit 59. Aar.

C. F. Bricka.



Porsanger, Anders, 1735-80, Præst, den eneste af
Finnefolket, der har beklædt gejstligt Embede, er født i Kjelvik af
Forældrene Anders Henriksen og Beret Mortensdatter. Han vakte
Opmærksomhed hos Præsten Ole Hjerild og hos Biskop Nannestad,
der anbragte ham hos Professor Knud Leem (X, 159) under hans
Arbejde med den lappiske Ordbog. 1752 kom han i Throndhjems
Latinskole, hvorfra han deponerede 1758. Han fik Attestats 1761 og
blev 1762 ansat som Missionarius ordinatus i Varanger. Man havde
imidlertid Brug for ham i Throndhjem, og 1764 blev han udnævnt
til Præst ved Hospitalet og Adjunkt ved Seminarium Lapponicum.
Han blev Leem en besværlig Medhjælper ved sit Egensind og sin
«ufordragelige Bondestolthed». Han kunde ikke komme til rette
med det civiliserede Livs Krav, hvoraf fulgte Pengenød, Bitterhed 
og højst uforbeholdne Udtalelser til Regeringen om sin egen
Uundværlighed. Hans Tanker i denne Retning bleve ikke mindre, da
han 1770 blev kaldt til Kjøbenhavn for at give Oplysninger i
Anledning af Hells og Sainovics Afhandling om Ligheden mellem det
ungarske og det lappiske Sprog. I sin Betænkning fortæller han,
at han maatte danne sig sin «egen Skrivemaade», da han som
Missionær maatte skrive sine Prædikener. Samtidig indgav han
Forslag til Seminariets Flytning til Kjøbenhavn med ham selv til
Bestyrer og Præst ved Waisenhuset. Dette blev der intet af, men
han maa have været heldig hos Struensee, da han vidste at skaffe
sig kongeligt Løfte om det resid. Kapellani ved Throndhjems
Domkirke, som han ogsaa fik 1771. Men Menigheden vilde ikke have
ham, og den fandt Støtte hos Biskop Gunnerus, bag hvis Ryg
Udnævnelsen var sket. Biskoppens Forestilling, hvori han anbefaler,
at P. ansættes i Finmarken, havde sin Virkning. Kapellaniet blev
strax besat med en anden, Provst Weldingh paa Vadsø blev
Hospitalspræst og P. -- for Formens Skyld? -- 3. Jan. 1772
suspenderet. Ulykken gjorde ham ydmyg, og der var naturligvis intet
til Hinder for hans Udnævnelse til Sognepræst paa Vadsø i Maj
1772. 1777 blev han Provst i Østfinmarken. Om hans Virksomhed
her høres intet uden dette, at han, der som Missionær prædikede
i Finnernes Modersmaal, nu prædikede for dem ved Tolk. 1780
rejste han til Kjøbenhavn med sin Hustru og sine 3 Børn, men
Fartøjet forliste uden for Risør 10. Okt. 1780, og samtlige omkom.
Gift 12. Nov. 1764 med Anna Catharina Hagerup, Datter af
Pakhusskriver Olsen i Finmarken.

Erlandsen, Geistligheden i Tromsø Stift S. 34.

D. Thrap.



Porse, Bo, d. 1424, s. Bo (II, 453).



Porse, Knud, --1330, en Frænde af Kongemorderen Peder
Porse (s. ndfr.), opholdt sig i Erik Menveds sidste Aar som
landflygtig i Sverige paa den Tid, da Kong Magnus Birgersen havde
fængslet sine 2 Brødre, Erik og Valdemar, og hele Landet rejste
sig for at befri Hertugerne, siden for at hævne deres Død i
Fængselet. K. P. vandt sig her et Navn ved at slaa Kongens Tropper,
saaledes at Birger maatte flygte over til Gulland; i det Tog ind i
Skaane, hvormed Svenskerne, i Efteraaret 1318 straffede Erik
Menved for den Støtte, han havde ydet sin Svoger, tog han ogsaa Del
og medbeseglede den Stilstand i Roskilde, der bragte Fred mellem 
Rigerne. Aaret efter var han som svensk Rigsraad i Oslo for at
afslutte den Union mellem Norge og Sverige, der foranledigedes
ved, at Hertug Eriks Søn Magnus (Smek) fik Kronen i begge
Lande.

Under den lille Konges Mindreaarighed havde hans Moder,
Enkehertuginde Ingeborg, stor Indflydelse, og hun opholdt sig de
første Aar mest paa Varberg Slot i Nørrehalland, hvorpaa Hertug
Erik havde haft Lensbrev baade af den danske og den norske
Konge. Her sad som Høvedsmand netop K. P., og der synes
hurtig at have udviklet sig et Kjærlighedsforhold mellem den unge
Enke og den hallandske Adelsmand, hvis Skjønhed Samtiden roser
i høje Toner, og hvis Ærgjerrighed snart skulde træde klart frem.
Det er sikkert ham, der staar bag ved Hertuginden, naar hun nu
træder i sin Mands Spor og søger yderligere at udvide de af ham
vundne Lande paa Danmarks Bekostning. Her havde Christoffer II
afløst sin Broder som Konge, og mod ham sluttedes nu et Forbund
mellem Ingeborg og Fyrst Henrik Løve af Meklenborg; Yderverdenen
fik kun at vide, at der i Juli 1321 aftaltes et Ægteskab mellem
Henriks ældste Søn, Albrecht, og Ingeborgs lille Datter Euphemia,
men dertil sluttede sig hemmelige Planer til et Angreb paa Skaane.
Ved alle disse Forhandlinger spillede K. P. Hovedrollen, og Aaret
efter drog han selv til Tyskland for at hente den Krigshjælp,
Meklenborgeren havde lovet; han sluttede dertil Forbund med en
anden dansk landsforvist, Erik Menveds forhenværende Drost Niels
Olufsen Bild (II, 196). Angrebet fandt ogsaa Sted, og man trængte
frem lige til Lund; noget synderligt kom der dog ikke ud af det
hele. Baade det norske og det svenske Rigsraad havde allerede
forud erklæret sig bestemt mod den Æventyrpolitik, der blev drevet
fra Varberg, og mod de «udenlandske Ynglinger», til hvis Raad
Hertuginden havde lyttet; nu udelukkedes Ingeborg ligefrem fra
Regeringen i Norge, og det svenske Rigsraad førte endog en aaben
Fejde mod K. P., indtil det i Juni 1323 i Skara med ham sluttede
et Forlig, hvis Vilkaar vi dog ikke kjende. 1326 blussede Striden
op paa ny, og Rigsraadet erklærede nu, at K. P. skulde forlade
Sverige.

Netop ved denne Tid aabnede der sig fortræffelige Udsigter
for den unge Ærgjerrighed paa andre Kanter. I Danmark havde
Misnøjen med Christoffer II ført til aaben Opstand, og Stormændene
havde kaldt Grev Gert af Holsten til Hjælp; K. P. skyndte sig at
slutte sig til de forbundne, og den Hjælp, han bragte dem, blev 
rigt lønnet. Da den slesvigske Valdemar var blevet Konge (1326),
forlenede han K. P. med Hertugdømmet Halland med Samsø, de
samme Lande, som Christoffer II havde haft før sin Tronbestigelse,
og knyttede dertil snart store Besiddelser i det nordlige Sjælland
med Slottene Kalundborg, Holbæk og Søborg. Nu havde han
hævet sig op i Højde med Hertuginde Ingeborg, og 21. Juni 1327
stod deres Bryllup paa Konghelle Slot.

I 1329 førtes Christoffer II tilbage til Danmark af sin
Halvbroder Johan den milde, der skaffede ham Adgang til Vordingborg
Slot; Folkets Had til Kongen var dog stadig saa stærkt, at Kongen
snart fandt sig indesluttet af en Hær fra Sjælland. Ogsaa Øens
Herremænd vare mødte, og de anførtes af K. P.; men de holdt
sig tilbage fra Kampen, Bønderne bleve slagne, og K. P. forligede
sig med den hjemvendte Konge. Han fik Stadfæstelse paa alle
sine tidligere Len og vandt endda et nyt Hertugdømme til, i det
han fik arvelig Forlening paa Estland. Han naaede dog ikke at
tage dette Land i Besiddelse, da han døde i Kjøbenhavn allerede
30. Maj 1330; efter et løst Rygte skal han være bleven forgivet.

Den tarvelige Overlevering tillader os kun at skimte K. P.s
Billede, ridderlig og dristig, ærgjerrig og hensynsløs. Hanseaterne
klagede meget over, hvad der i hans Tid foregik fra Varberg af
Overgreb og Røverier, og Aarbøgerne fortælle, hvor grumt han i
1329 hærgede rundt om paa Sjælland med Vold og Brand. I denne
Tid, da det danske Rige bragtes sin Undergang nær, naaede han
videre end nogen af sine Standsfæller; medens det ellers var
udenlandske Fyrster, der erhvervede de danske Lande og tilbagetrængte
de indfødte Stormænd, opnaaede K. P. en virkelig fyrstelig Stilling
og gjorde en Kongedatter til sin Hustru.

Hertuginde Ingeborg overlevede længe K. P. og beholdt lige
til sin Død (o. 1360) en Del af hans danske Besiddelser. De havde
i deres Ægteskab 3 Børn, Sønnerne Hakon og Knud, der 1349
faldt som Ofre for den sorte Død, og Datteren Birgitte, der ægtede
den norske Stormand Jon Hafthorsen.

Moller, Bidrag t. Hallands hist. I, 49 ff.

Kr. Erslev.



Porse, Peder, --1286--, en hallandsk Adelsmand, 
opholdt sig i Erik Glippings Tid som landsforvist i Sverige. Da der her
udbrød Strid mellem Kong, Valdemar Birgersen og hans Broder
Magnus, stod P. P. paa den sidstes Side, og ved Kongsgaarden
Ettaka slog han en Skare af sine Landsmænd, som Kong Erik 
havde sendt Svenskekongen til Hjælp (1277). Han havde ogsaa
støttet Magnus med Penge, og for at faa Gjælden betalt skal han
have taget selve sin nye Herre til Fange, da denne en Gang
besøgte ham; han fik saa Lødøsehus i Pant. Siden er han vist
kommet tilbage til Danmark, og efter Erik Glippings Drab hørte
han til de 9 Mænd, der 1287 udlagdes som skyldige i
Kongemordet. Han drog derefter ligesom de andre fredløse til Norge
og nævnes med i det Værnebrev, som den norske Konge s. A.
udstedte for de fordrevne. Snart efter er han dog vistnok død,
og den P. P., som Erik Men ved 1313 gav sit Venskab, er rimeligvis
forskjellig fra ham. -- I en Aarbog siges det, at en Broder af P. P.
var med ved Kongemordet; hvis det er rigtigt, kan det knap være
andre af de 9 end Niels Knudsen, og man har formodet, at denne
var Fader til Knud Porse (s. ovfr.), som 1324 kalder en Margrethe
Pedersdatter Pors' Fader sin Onkel.

Moller, Bidrag t. Hallands hist. I, 62.

Kr. Erslev.



Posselt, Johannes Friedrich, 1794-1823, Astronom, 
fødtes 7. Sept. 1794 paa Før som Søn af Sognepræst Chr. Fried. P.
(d. 1819), gik i Skole i Pløen og studerede i Kjøbenhavn, senere i
Gøttingen, hvor han 1817 blev Dr. phil. 1819 blev han Professor
i Mathematik og Astronomi ved Universitetet i Jena, hvor han
døde 30. Marts 1823. Blandt hans Skrifter ere «Theoriæ
præcessionis æqvinoctiorum specimen» og «De problemate in motu
corporum cælestium in orbitis valde excentricis solem ambientium
gravissimo», der begge i 1814 bleve prisbelønnede af det danske
Videnskabernes Selskab og bestemte til Optagelse i dets Skrifter.

Lübker u. Schröder, Schlesw.-Holst.-Lauenb.Schriftsteller-Lex. 
Allg. Deutsche Biographie XXVI. 

C. F. Pechüle.



Posselt, Moritz Conrad Friedrich, 1805-75, historisk Forfatter, 
født 14. April 1805 paa Før, var en Broder til ovennævnte
Professor J. F. P. Han studerede Theologi og Filosofi i Kiel og
tog siden til Dorpat, hvor han 1834 blev antagen til Privatdocent
i Filosofi. I 1839 udgav han her en Haandbog i Filosofiens Historie.
Med særlig Interesse studerede han Peter den stores og hans
samtidiges Historie og udgav bl. a. « Peter der Grosse u. Leibnitz»
(Dorpat og Moskov 1843) og en omfattende Levnedsbeskrivelse af
Franz Lefort (Frankfurt a. M. 1866). P. blev russisk Statsraad og
Overbibliothekar ved det kejserlige Bibliothek i St. Petersborg og
døde i Wiesbaden 19. Marts 1875.

Alberti, Schlesw.-Holst.-Lauenb. Schriftsteller-Lex.

G. L. Grove.



Potenza, Michel Angelo, 1723-1800, Syngemester, kom til
Kjøbenhavn 1768 som Tenorist ved et i Italien af Kapelmester
Scalabrini engageret Operaselskab og gjorde Lykke i de komiske
Operaer af Piccinni, Guglielmi o. a., som opførtes dette og de
nærmest følgende Aar, først under Scalabrinis, dernæst under Sartis
Ledelse. N. K. Bredal fremhæver hans «ypperlige Methode», og
det var vel Hensynet til denne, der bevirkede, at P. ved Oprettelsen
af den danske Syngeskole i 1773 blev antagen til at forestaa
Uddannelsen af Elevernes Stemmer. Han lagde fortrinlig Vægt paa
Tonedannelsen og den naturlige, udtryksfulde Sang, hvorimod det
bebrejdedes ham, at han forsømte det mere bravourmæssige. Skjønt
han ikke var nogen særlig god Lærer, lykkedes det ham dog i
forholdsvis kort Tid at tilvejebringe et dansk Syngespilpersonale,
der ikke blot var brugbart, men talte virkelig fortræffelige Kræfter
i sin Midte, saa at man i 1778 kunde afskaffe den italienske Opera.
Han var almindelig afholdt og bevarede en usvækket Interesse for
sin Kunst, indtil Døden ramte ham paa Theatret under Opførelsen
af «Vinhøsten» 13. Marts 1800. P., der blev 77 Aar gammel,
havde i 1780 faaet Rang som Kancelliraad. En Datter af ham,
Anna P., sang i den italienske Opera i Kjøbenhavn 1777-78.

Overskou, Den danske Skueplads III.
Musikforeningens Festskrift I.

V. C. Ravn.



Potter, Thomas, 1746-1811, Industridrivende og Handlende,
er formentlig født i Skotland og maa ung være kommen her til.
1769 fik han Bevilling til paa Appelbys Plads at anlægge «et
Smelteværk for alle Slags Facons af Jærngryder at støbe» og kom
herved til at gaa i Spidsen for Danmarks Jærnstøberi. 1771
udvidedes Bevillingen, saaledes at han fik Lov til at gjøre alle Slags
Messing- og Jærnarbejder, smeddede saa vel som støbte, og han
var tillige Handelsmand. Han støbte Gryder, lavede Søm og
smeddede Ankere, men exporterede ogsaa til Ost- og Vestindien.
Han nævnes mellem de «Grosserere i Kjøbenhavn, som ikke ere
i Grosserersocietetet». Han døde 12. Okt. 1811 «efter nogle Aars
tiltagende Nervesvaghed». Han var 3 Gange gift: 1. (20. Marts
1782) med Gertrud Marie f. Spengler (f. 1. Jan. 1762 d. 1. Avg. 1785), 
Datter af Kunstkammerforvalter Lorentz S.; 2. (1. Marts 1789) med
Inger Marie f. Wismer (d. 19. Marts 1789); 3. (3. Marts 1794) med
Inger Dorothea f. Hertz, der overlevede ham.

Iris og Hebe 1808, I, 180. 
Rawert, Danm.s industr. Forhold S. 159. 
C. Nyrop, J. F. Classen. 

C. Nyrop.



de la Pottrie, Ferdinand Vilhelm du Val, o.1696-1768,
Officer. Jacques du Val de la P., en huguenottisk Adelsmand fra
Alengon, traadte efter Ophævelsen af det nantiske Edikt 1683 i
dansk Tjeneste og faldt 1704 ved Høchstedt som Oberst og
Kommandør for den danske Gardebataillon, der hørte til Hjælpetropperne.
Hans Søn F. V. du Val de la P. blev kort efter Faderens Død,
kun 8 Aar gammel, sat i Fændriks Nummer ved Prins Georgs Regiment, 
1713 Sekondlieutenant, 1716 Premierlieutenant og s. A. forsat til
Garden, 1720 Kapitajn ved Dronningens Livregiment, 1735 karakt.
Oberst, 1738 Chef for Marineregimentet (fra 1741 bornholmske Regiment), 
1753 Generalmajor, 1759 Generallieutenant, 1760 hvid Ridder,
1761 Kommandant i Rensborg. Faa Maaneder efter denne sidste
Ansættelse tog han sin Afsked. P. havde som Generaladjudant hos
Generalmajor Scholten deltaget i den polske Tronfølgekrig 1734-35,
hvor Danmark stillede et Hjælpekorps til Kejserens Raadighed, og
som Regimentschef i den Expedition, som Danmark 1741 sendte til
Understøttelse for Hannover; han blev ogsaa flere Gange benyttet
til særlige Sendelser til Udlandet. Han døde 24. Maj 1768 i sit
72. Aar og havde været 2 Gange gift: 1. med Regitze Sophie
f. Baronesse Güldencrone (f. 1707 d. 1736), Datter af Vilhelm Baron
G. til Aastrup, og 2. med Susanne f. de Loron de Thorat.

H. W. Harbou.



Pouch, Ludvig, 1620-81, Læge, Søn af Westfaleren
Apotheker og Raadmand i Ribe Johan P. (d. 1659) og hans 2. Hustru,
Margrethe Lydiksdatter (d. 1646), var født 14. Okt. 1620, nød
Undervisning først i sin Fødebys og siden i Hamborgs Latinskole,
studerede en Tid ved Kjøbenhavns Universitet og begav sig derefter
udenlands. Paa 7. Aar færdedes han i Nederlandene, Frankrig,
Italien og Tyskland og erhvervede 1646 i Padua den medicinske
Doktorgrad. Efter sin Hjemkomst blev han 1649 ansat som
Pro-vinsialmedikus i Ribe med Lønning af et Kanonikat ved Domkirken, 
hvortil senere føjedes forskjellige Skattebegunstigelser. Snart
efter ægtede han Mag. Anders Romdrups Enke Dorthe, en Datter
af Mag. Søren Andersen Vedel; med hende fik han Gaarden Taarnborg 
eller Blaagaard, den senere Bispegaard. Hun døde 17. Jan.
1673, 52 Aar gammel, og P. søgte sig snart en ung Hustru i en
Datter af Biskop P. Kragelund (IX, 447), Elisabeth (f. 28. Marts 1652),
til hvem han selv havde staaet Fadder; kun faa Aar varede dette
Ægteskab, da P. efter et Par Aars Lidelser af Stensmerter 
bortkaldtes 18. April 1681. Hans Enke ægtede P.s Efterfølger, Dr.
Bernhard Omeis (d. 1694), hvem hun overlevede i mange Aar.

P. var utvivlsomt en dygtig og anset Mand, der spillede en
vis Rolle i sin By, hvor han synes at have ført et behageligt Liv
under gode Forhold, optaget af sin Praxis og sine Studier, hvilke
dog kun satte svage Spor i Litteraturen. I sin smukke, gamle
Gaard samlede han sig et vel forsynet Bibliothek, der ogsaa
indeholdt haandskrevne Sager, og i Lighed med andre af den Tids
lærde havde han sit Musæum, rigt paa Naturalier af alle Slags,
Kunstsager, Mønter og Kuriositeter. Som Exempel paa hans flersidige 
Interesse kan anføres, at han samlede en stor Mængde danske
Ordsprog. Fra sit rolige Liv i den afsides By kaldtes P. én Gang
frem paa en større Skueplads, da han 1660 som en af Domkapitlets
Repræsentanter mødte paa Rigsdagen i Kjøbenhavn, hvor han
synes at have optraadt som en af de mest energiske Forkæmpere
for Hævdelsen af Stændernes Ret i den nye Forfatning, der skulde
gives. Hans Optegnelser om Begivenhederne paa Rigsdagen ere
af ikke ringe Betydning for disses Forstaaelse.

Moller, Cimbria lit. I. 
Kinch, Ribe Bys Hist. II. 
Ingerslev, Danmarks Læger og Lægevæsen I, 541. 
Hist. Tidsskr. 5. R. VI.

G. L. Wad.



Poul, --1369, Biskop i Aarhus, var Ærkedegn, da han o. 1353
af Kapitlet valgtes til Biskop Svends Efterfølger; han blev indviet
af Ærkebispen i Lund, men søgte dog for Sikkerheds Skyld tillige
Pavens Stadfæstelse (1356). Som Biskop overværede han 1354 et
stort Danehof i Nyborg, der bragte Forsoning mellem Valdemar
Atterdag og hans Undersaatter; Aaret efter var han med til at
skaffe Kongen Forlig i Anledning af den Mistanke, der var rejst
mod ham for Del i Drabet paa Adelsmanden Hr. Niels Eriksen.
Ogsaa paa Danehoffet i Kalundborg 1360 var P. tilstede, men ellers
vides der intet nærmere om hans Levned. Han døde 1369.

Kr. Erslev.



Poulsen, jvfr. Pálsson og Paulsen.



Poulsen, Alfred Sveistrup, f. 1854, Præst. P. er født 14. Jan.
1854 i Roskilde; hans Forældre vare Manufakturhandler Janus
Christian P. og Hanne Lemmine Marie f. Sveistrup. Han blev Student
fra Roskilde 1871 og theologisk Kandidat 1878. Med offentlig
Understøttelse foretog han en 2aarig Studierejse i Udlandet, med
længere Ophold i Rom, Neuchatel, Erlarigen og Leipzig. 1880
blev han Præst ved St. Hans Hospital og Medhjælper hos 
Domprovsten i Roskilde; 1883 beskikkedes han til Slotspræst i
Kjøbenhavn. For en Afhandling om «Det gamle Testamente i Christi
Taler» erhvervede han sig 1886 den theologiske Licentiatgrad,
hvilken han senere har benyttet til som Privatdocent at holde
Forelæsninger. Han er Sekretær i det danske Bibelselskab (fra
1885) og har her udfoldet et betydeligt Arbejde for at udvide dets
Virksomhed; 1890 blev han Formand for den danske Israelsmission.
Efter Forslag af det kirkelige Raad overdroges det ham og
Professor J. L. Ussing (1892) at foranstalte en revideret Oversættelse
af det nye Testamente; den udkom 1895 og, paa ny revideret, i
1897, men er hidtil ikke bleven approberet. P. var imidlertid
(1896)  bleven kaldet til Domprovst i Roskilde og Provst for
Sømme-Voldborg Herreder.  Han er senere bleven Censor ved theologisk
Examen og Medlem af Bestyrelsen for «Allgemeine evangelisch-lutherische
Conferenz».  -- I Aarene 1888-93 var P. dansk
Medarbejder af «Kirkelig Litteraturtidende for de skandinaviske Lande».
Han har desuden udgivet et Par Prædikensamlinger («Fra
Gethsemane til Emmaus», 1889, og «Prædikener, holdte i Christiansborg
Slotskirke», 1896) og er Forfatter til: «Den jødekristelige Bevægelse
i Sydrusland» (1886); «Fra Kampen om Mosebøgernes Ægthed»
(1890); «Jesu Barndom og Ungdom; i Anledning af Henning
Jensens kritiske Angreb» (1891); «Philip  Melanchthon i Aaret 1521»
(1897) samt til forskjellige Prædikener og Taler. -- 25. Febr. 1881
ægtede han Karen Marie Gude (f. 11. Jan. 1853), Datter af
Domprovst L. J.  M.  G. (VI,  274).

Elvius, Danmarks Præstehist. 1869-84 S. 279.
Indbydelsesskr. t. Universitetets Reformationsfest 1886 S. 79. 

V. Schousboe.



Poulsen, Andreas Benjamin, 1726-64, Præst, blev født i
Kjøbenhavn af ubekjendte Forældre 7. Maj 1726. Efter 5 Aars
Undervisning i Roskilde Skole blev han Student 1746 og tog 1752
Attestats. 1754 blev han Alumn paa Borchs Kollegium, men
udnævntes Aaret efter til Præst i Gjerslev ved Slagelse. 1758
forflyttedes han til Kongens Lyngby. Han har dog næppe tiltraadt
dette Embede; thi 2 Maaneder efter udnævntes han til Præst i
Gjentofte. Her fra kom han 1762 som Slotspræst til Frederiksborg,
men døde allerede 4. Nov. 1764, kun 38 Aar gammel og efterladende 
sin Hustru, Christina P., i fattige Kaar. P. hørte til sin
Tids Skjønaander og var et af de første Medlemmer af de skjønne
Videnskabers Selskab. Hans første Vers udkom i hans 
Studentertid og var fremkaldt ved Dronning Louises Død. 1753 udgav han
en ikke uheldig Oversættelse af Juvenals 13. Satire, dediceret
Luxdorph. Ved Holbergs Død skrev han Mindedigt over ham i
«Lærde Tidender». Faa Biskop Harboes Opfordring oversatte han
Gellerts Læredigt «Der Christ». Studenten Jac. Lund (X, 431) var
imidlertid kommen ham i Forkjøbet med en lignende Oversættelse,
og i det hele taget var der en besynderlig Væddestrid mellem disse
tvendes digteriske Virksomhed, i det de gjentagne Gange
konkurrerede med ensartede Arbejder. Men P. stod i betydeligt Ry som
Digter og nævnes i Datidens Breve som «vor berømmelige Poet».
Johs. Ewald kalder ham «en Mand af Geni» og opmuntredes i sit
Digterkald af denne sin Velynder.

Rahbek og Nyerup, Den danske Digtekunsts Hist. IV, 449 ff.; V, 83 ff.
Nyerup, Suhms Levnet S. 196. 211 f. 
J. Ewalds Saml. Skr. VIII, 149. 
Nyerup, Lit. Lex. 

A. Jantzen.



Poulsen, Christen, --1575, Klosterforstander. Om denne
Mands Ungdom vide vi kun, at han tidlig indtraadte i
Benediktinerordenen, og at han i en forholdsvis ung Alder kom til 
at indtage den fremragende Plads som Prior i St. Knuds Kloster i
Odense, samme Aar (1529), som Biskop Jens Andersen (Beldenak)
nedlagde sit Embede, og Knud Gyldenstjerne som «Electus» kom
til at styre det vidtstrakte Odense Stift. Det var vanskelige Tider,
der nu oprandt for Klostrene; men næppe er der nogen af de
gamle Klosterforstandere, der har klaret sig bedre end C. P. Saa
længe der var Mulighed for at hævde Klosterets gamle Orden,
stræbte han at opretholde den vante Messelæsning og anden
Klosterskik. De store Krav, som de vexlende Magthavere stillede til
Klosteret i Retning af Ydelser til Statsfornødenheder, søgte han at
tilfredsstille, i det han dog stadig som en tro og aarvaagen
Husholder stræbte at holde Klosteret oppe under de vanskelige
Forhold. Hans Duelighed og Retskaffenhed maa have vundet almindelig
Anerkjendelse; thi skjønt det ikke kunde blive skjult, at han nødig
saa den nye Tingenes Orden indført, der maatte føre til Klosterets
Sekularisering, saa beholdt man ham dog som Forstander for
Stiftelsen og dens vidtstrakte Gods. C. P. blev derfor ogsaa efter
Omvæltningerne i sin Stilling, der satte ham under væsentlig samme
Vilkaar som en af Kronens Lensmænd, medens han tillige ledede
det til Klosterets Avlsgaard knyttede Landbrug og var Husfader
for den talrige Kreds af Skolepeblinger, Hørere, udtjente Præster 
og andre Pensionister, der lidt efter lidt, som de gamle
Klostermænd døde eller fik anden Virksomhed, kom til at optage deres
Plads, ikke at tale om en hel Stab af Haandværkere, der var i
Klosterets Tjeneste. Det havde været svært nok for C. P., da han
1532 efter Frederik I's Befaling maatte lønne Reformatoren Jørgen
Jensen Sadolin af Klosterets Midler og bespise ham ved dets Bord;
og da den samme Mand siden som Stiftets evangeliske Superintendent 
stillede det Krav, at Klostermændene skulde aflægge deres
«Krans og Krone» (Tonsur), saa gik det Prioren nær til Hjærte;
men han bøjede sig, og Forholdet blev siden godt mellem de 2
nævnte Mænd.

C. P. overlevede Reformationen i mange Aar og var sikkert
den længstlevende af de Klosterforstandere, der havde gjennemlevet 
hin Tids Kampe. Efter at Frederik II havde besteget Tronen,
sendte den gamle Prior ham til Foræring en Bog med kunstfærdige
Afbildninger af 500 «Billeder og Vaabener», der vakte Kongens
levende Glæde og indbragte Giveren en varm Taksigelse. 1572 tog
C. P. sin Afsked, men forblev dog i sin gamle Bolig under
sømmelige Vilkaar til sin Død, 16. Avg. 1575. Hans Brevbog, der 
giver et godt Billede af Mandens hele Færd, er endnu bevaret.

Danske Mag. II, 65 ff.

H. F. Rørdam.



Poulsen, Christian Emil, f. 1842, Skuespiller. Emil P. er
født i Kjøbenhavn 9. Juli 1842 som ældste Barn af Postbud Hans
P. (f. 19. Avg. 1807 d. 10. Sept. 1865) og Sophie Pouline f. Henckell
(f. 24. Febr. 1819 d. 14. Sept. 1888). Faderen, der var en indvandret
Bonde fra Landsbyen Tved paa Fyn, havde ingen større Fornøjelse
end Theatret, og der er næppe Tvivl om, at han har ejet virkelig
dramatisk Fremstillingstalent. Det varede da heller ikke længe,
efter at E. P. var bleven Student (1860), inden hans dramatiske
Fædrenearv ytrede sig, dog fandt den i nogle Aar Tilfredsstillelse
i Studenterkomedier, men lidt efter lidt voxede den over Hovedet
paa den klassiske Filologi, som P. havde valgt til sit Brødstudium,
og 16. April 1867 debuterede han paa det kongl. Theater som
Holbergs Erasmus Montanus. Udførelsen var overtænkt og
gjennemarbejdet, Opfattelsen ny og selvstændig, om end i det Ydre
paavirket af Marstrands Erasmustype: Udseendet og Bevægelserne
kjendetegnede den pedantiske stuelærde, Stemmen galede af
Disputerelyst og Selvgodhed.

Efter Erasmus fulgte Elskerrollen Grev de Bussiéres i «De 
utrøstelige», og hvad hin havde skjult, aabenbarede denne: P.s
personlige Fortrin, hans smuktformede Ansigt, hans varme Blik
hans elskværdige Smil, hans kjønne, bløde Stemme, hans dannede,
tilbageholdne Væsen, kort sagt en højst sympathetisk
Personlighed. Denne gjorde ham i en Aarrække selvskreven til
Repertoirets klassiske som moderne Elskere og andre Ungersvende;
spillede P. maaske nok i disse Roller undertiden, især ved hyppige
Gjentagelser, næsten helt paa sin Person, gave hans rene Høj dansk
og fine Sprogbehandling altid Figuren en poetisk Tone. Blandt P.s
unge Roller træde Bertran de Born (1872-73), Ambrosius (1877-78) 
og Prinsen i «Der var en Gang --» (1886-87) særlig frem,
ikke blot ved den usædvanlige Lykke, de vandt, men ogsaa fordi
han i dem ligesom legemliggjorde de Egenskaber, der kjendetegne
hans unge Mænd: i Bertran det uforsagte Mod, i Ambrosius den
milde Følelsesfuldhed og i Prinsen af Danmark den fribaarne
Stolthed. P.s kjækkeste og kjønneste Ungersvend er vel nok Prins
Henrik i Shakspeares «Kong Henrik IV»: Kammerat og Drikkebroder 
med Usselrygge og Sviregaster og dog ved sin Persons
Adel den fødte Kongesøn.

Jævnsides med dette unge Repertoire har P. gjennemspillet
et stort Antal Karakterroller' disse lade sig dele i 2 Hovedgrupper:
de fortidige og de samtidige. P.s Galleri af Fortidsskikkelser
begynder med en Række Oehlenschlägerske gejstlige, Biskop Popo i
«Palnatoke», Biskop Rudolf i «Dronning Margareta» og Sortebroder
Knud i «Axel og Valborg»; han stræbte at særtegne disse Figurer
i Maske og Gestus, og hans naturlige Tale styrede bort fra den
hidtidige deklamatoriske Fremstilling, men Oehlenschlägers Ordrigdom
trættede snart P., der som Kunstner er intet mindre end veltalende,
og han vendte sin Interesse fra Oehlenschläger til Henrik Ibsen
og Shakspeare. I den førstes «Kongsæmnerne» har P. skabt sin
største Fortidsskikkelse: Bisp Nicolas (n. Jan. 1871); P. havde her
omskabt sin Ungdom til denne visne Gamling, hvis Legeme syntes
fortæret af den Hadets Ild, der luede i hans dybtliggende Øjne
med det flakkende Blik, og saa fuldstændig havde han levet sig
ind i Bispens krampagtige Strid for Livet mod Dødens haardere
og haardere Anfald, at han i Bispens Maade at gaa og tale paa
anskueliggjorde denne stadige Vexlen mellem Viljens Anspændelse
og Slappelse.

Aaret efter udførte P. sin første Karakterrolle hos Shakspeare,
Jachimo i «Cymbeline», sikkert med rette som en overmodig Laps; 
den følgende Sæson (1872-73) gav P. sig i Lag med Shylock i
«Kjøbmanden i Venedig», som han i Aarenes Løb har uddybet
indtil Hadets grummeste Hævngridskhed og Selvbebrejdelsens bitreste
Sammenbrud. I hans øvrige Shakspearerepertoire træder
Macbeth særlig frem, ikke ved Krigerens Manddomskraft, men ved det
Dødens brustne Blik, hvormed Macbeth fattede Afstanden mellem
sin Sjæls Styrke og sit Legemes Kræfter. Endnu har P. spillet
adskillige Roller hos Shakspeare, men trods smukke og rige
Enkeltheder satte ingen af disse, hverken Romeo (1873-74) eller Hamlet
(1883-84), Skjel i hans Kunst. Ogsaa Moliére indtager en
betydende Plads i P.s fortidige Repertoire, særlig træder hans
Fremstilling af TartufFe og Jupiter (i «Amfitryon») i Forgrunden, 2 Sider
af Mandens Elskovsdrift: den gridske Liderlighed i Tartuffes
jordbundne Lavhed og det bydende Begjær i Jupiters olympiske
Ophøjethed. Til P.s Fortidsgalleri høre fremdeles bl. a. Kreon i
«Antigone», Flose i «Asgerd» og Vølund Smed i Drachmanns
Melodrama; den første viser i sine rene Linjer og antike Klarhed
Kunstnerens store Formsikkerhed, de 2 andre, hver paa sin Vis,
hans Tales Gjennemsigtighed: Flose dens stilfærdige Myndighed og
dæmpede Sørgmodighed, Vølund dens dragende Magt og stolte
Herskertone. Endnu kan her nævnes P.s fantasirige Erik Glipping
i Heises Opera «Drot og Marsk».

Medens P. i den hidtil omtalte Gruppe af sine Karakterroller
hyppig forenkler Personernes Sjælsindhold, i det han forstørrer
Hovedkaraktertrækket eller mægtiggjør et enkelt mindre Træk paa
de øvriges Bekostning, viser han sig i sine moderne Roller som
en fuldendt Mester i at spille paa flere Strænge, og han balancerer
med Sikkerhed paa den haarfine Skillelinje mellem den bevidste
Løgn og den ubevidste Frase. Blandt de Forfattere, der have haft
Betydning for P. i hans moderne Repertoire, indtager Henrik Ibsen
Førstepladsen. P. har indtil Fuldkommenhed truffet Tonen i dennes
Samfundssatire, i Fremstillingen af Konsul Bernick i «Samfundets
Støtter» og af Advokat Helmer i «Et Dukkehjem», 2 Sider af
samme national-liberale Bedsteborgertype: den første som offentlig
Personlighed med den svungne Tale, den anden inden for Hjemmets
4 Vægge som æsthetiserende Skjønhedsdyrker. Med ubarmhjærtig
Klarhed blottede P. Brutaliteten og Egenkjærligheden bag begges
blanke Hæderlighed og løftede Elskværdighed; senere har han
gjennemført indtil Grusomhed denne Satire over Manden med
Hjærtet paa Tungen i sin Fremstilling af Hjalmar Ekdal i 
«Vildanden», hvor han viste paa samme Tid den nøgterneste
Menneskedissekering og den fantasirigeste Skaberevne. I Ibsens 2 seneste
Skuespil har P. med gribende Inderlighed tegnet 2 Sorgens Billeder:
af den stille Smerte over det mistede Barn i «Lille Eyolf» og af
den hvileløse Græmmelse over det ufuldbragte Livsværk i «John
Gabriel Borkman». I sit øvrige moderne Repertoire har P. lagt
en sjælden Alsidighed for Dagen: han har med Værdighed
personliggjort Slægtstraditionen (Garman i «Garman & Worse»), og han
har med kjøbenhavnsk Drilagtighed spottet over Familielivet (Arthur
i «En Skandale»), han har staaet stærk som det samlende
Midtpunkt (Johannes Ramseth i «Kong Midas»), og han er gledet stille
bort i mild Resignation (Dr. Brandt i «Umyndige i Kjærlighed»),
han har været den kloge Raadgiver (Gerner i «Kjærlighed») og
den vindige Laps (Achille i «Christiane»), han har forbundet sin
Overlegenhed med djævelsk Frækhed (Hertugen af Septmonts i
«Den fremmede») og med ironiserende Elskværdighed (de Ryons i
«Damernes Ven»).

Fra 1893-94 overtog P., der i Følge Finansloven for 1880-81
var udnævnt til kongl. Skuespiller, Sceneinstruktionen for det
reciterende Skuespils Vedkommende, et Embede, hvori han allerede i
Slutningen af 1873-74 havde vikarieret for Fru Heiberg. P., der
selv uden Instruktion af nogen har arbejdet sig frem til den
betydelige Kunstner, han er, synes i sin Instruktørgjerning ikke at
tage sig særlig af de egentlige Skuespillere, hvorimod han har
komponeret adskillige virkningsfulde Masseoptrin. Af Helbredshensyn 
har P. i Sæsonen 1898-99 maattet tage Orlov fra sin
Theatervirksomhed.

P. er 2 Gange optraadt uden for Danmark: 1880 paa Bergens
nationale Scene og 1882 paa Christiania Theater. -- P. ægtede
17. Avg. 1871 Anna Augusta Vincentine Dorothea Margrethe Næser
(f. 8. Marts 1849), Datter af Kapitajn i Søetaten Johan August
Kjærulff N. (f. 1795 d. 1857).

P. Hansen, Den danske Skueplads III. 
Brandes, Dansk Skuespilkunst S. 333 ff. 
Holbergs Komedier, Jubeludg., III. 
Illustr. Tid. XX, 171 ff.; XXXIII, 257 ff. 341 f. 345; XXXIX, 211 ff. 
Nationaltid. 25. Sept., 2. og 9. Okt. 1881.
Nutiden IX, 145 f. 
«Samtidens» Henrik Ibsen Festskrift S. 255 ff. 
Brandes, Holberg og hans Scene S. 255 ff. 

Arthur Aumont.



Poulsen, Christian Marinus, 1818-85, Naturforsker,
Nationaløkonom, Jærnbanedirektør, Søn af Skolelærer og Kordegn Hans
P. (f. 1778 d. 1855) og Mette Sophie f. Bergmann, blev født i 
Aalborg 14. Marts 1818. 14 Aar gammel blev han Lærling paa
Han Herredernes Apothek, og i 1838 tog han farmacevtisk
Kandidatexamen med Udmærkelse. Derefter var han i 4 Aar Assistent ved
det akademiske Laboratorium i Kiel, hvorpaa han i nogle Aar rejste
udenlands. Allerede 1841 havde han været paa en botanisk-mineralogisk 
Rejse i Norge, og 1843 rejste han, efter at have taget
Afsked fra sin Stilling i Kiel, med offentlig Understøttelse til
Tyskland, Østerrig, Norditalien og Frankrig, paa hvilken Rejse han i
Heidelberg erhvervede sig den filosofiske Doktorgrad for en paa
Tysk skreven Afhandling om Galvanismen. Efter sin Hjemkomst
blev han af Videnskabernes Selskab indstillet til som Naturforsker
at følge med Korvetten «Galathea» paa dens Jordomsejling; men
dette hæderfulde Tilbud afslog han for at holde et Løfte, han
tidligere havde givet Professor Flor om at følge med ham til
Rødding Højskole og overtage Posten som Lærer i Geografi og
Naturkundskab. Det var nemlig en af P.s Yndlingstanker at indføre
Naturvidenskaben i Folkeoplysningens Tjeneste. Hans Ansættelse
i Rødding (1845) blev hilst med stor Glæde af dem, der stode
Skolen nærmest, og flere af hans Elever have talt med Begejstring
om hans Lærervirksomhed. Det var hans Hensigt med sin
Undervisning ikke alene at give Eleverne en i deres praktiske Liv
anvendelig Kundskab om Planter, Kræfter og Stoffer, men især at
aabne deres Øjne for Naturens Skjønhed og Mangfoldighed og at
skærpe deres Iagttagelsesevne. I begge Retninger havde han Held
med sig, og det føltes som et stort Tab for Højskolen, at hans
Virksomhed ved den blev saa kort -- kun et Aar.

Det var Regeringen, der kaldte P. bort fra Rødding ved 1846
at ansætte ham som Fabrikkontrollør for Hertugdømmerne med
Bolig i Altona, i hvilken Stilling han forblev indtil Oprørets Udbrud
1848. Han stiftede under denne Virksomhed mange Forbindelser,
bl. a. med Generalkonsul Westenholz, der senere boede i London,
med Konsul Lexow i Tønning o. fl., og det blev ham under
Tankeudvexling med disse Mænd klart, hvilket Tab det var for os at
udføre vort Kvæg over Hamborg til England, hvorfor han efter
Krigen energisk tog fat paa at forberede og tilvejebringe en direkte
Udførsel over Tønning, Husum og Hjerting. Han paaviste i et
Par Afhandlinger de Fordele, en hurtig og regelmæssig
Dampskibsforbindelse med England vilde medføre. Hans Anskuelser fandt
Ørenlyd, og Landhusholdningsselskabet gav P. Sæde i sin
Handelskommission (1852), ligesom en Dampskibsforbindelse grundedes 
mellem Tønning, Husum, Hjerting og England. Faa samme Tid
udkastede P. i Forbindelse med F. Klee (IX, 209) den Plan til
Fuldførelse af vort Jærnbanenet, der i alt væsentligt blev fulgt ved
Bygningen af de Jærnbaner, der iværksattes før Krigen 1864, men
ændredes noget med Hensyn til den østlige nørrejyske Længdebane;
og Regeringen gjorde ham 1851, efter at han havde arbejdet som
Medlem af Krigsskadeerstatnings-Kommissionen, til Kommitteret i
Bestyrelsen for Toldvæsenet med særligt Hensyn til slesvigske
Forhold, hvilken Stilling han fratraadte, da han 1854 kom i Opposition
til Ministeriet Ørsted.

P. var nemlig 1849 bleven Medlem af Folketinget for
Hjerting-(Esbjærg-) Kredsen efter forgjæves at have søgt Valg til den
grundlovgivende Rigsforsamling i Aalborg Amts 3. Valgkreds (Bælum),
og han repræsenterede Hjertingkredsen i de 4 første Rigsdage.
1858 valgtes han af den slesvigske Stænderforsamling til Medlem af
Rigsraadet, i hvis Samlinger 1858, 59, 62 og 63 han deltog uden
at tage nogen fremragende Del i Forhandlingerne. Derimod havde
han siden 1854 en fremtrædende Stilling som generalbefuldmægtiget
for Firmaet Peto, Brassey & Betts, der i en Række af Aar byggede
Jærnbaner i Nørre- og Sønderjylland, dels for egen og dels for
Statens Regning, og drev dem for egen Regning. Regeringen
havde forlangt, at Firmaet skulde have en dansk Repræsentant,
hvad P. saa blev, og det skyldes vistnok ikke mindst hans
overordentlige Dygtighed og praktiske Sans, at alt gik saa let baade
ved Forhandlingerne mellem Firmaet og Regeringen og med saa
mange vanskelige og indviklede Forhold. Da imidlertid Regeringen
i 1867 overtog Driften af de jysk-fynske Jærnbaner, ophørte P. s
Virksomhed paa dette Omraade, og da han ved samme Tid
fratraadte sin Stilling som generalbefuldmægtiget for «det
danskengelske Gaskompagni», henlevede han sin øvrige Tid som
Privatmand, sysselsat med videnskabelige Studier, særlig i Skovvæsenet,
indtil en Brystbetændelse gjorde Ende paa hans virksomme Liv
20. April 1885 ved Silkeborg.

P. blev 1854 hædret med Justitsraadstitelen. -- Han blev
25. Okt. 1852 gift med Anna Cathrine Aschehoug (f. 26. April 1824),
Datter af Præsten Halvor A. i Odde, Christiania Stift.

Erslew, Forf. Lex. 
Højskolebladet 1890, S. 616. 643. 
H. Rosendal, Bidrag t. Rødding Højskoles Hist. 

H. Rosendal.

-- Efter at C. M. Poulsen i 1862 havde kjøbt Linaa Vesterskov 
(450 Tdr. Land) ved Silkeborg, viste han sin Indsigt i 

Skovbruget ved her at udføre omfattende Forsøgsplantninger med
fremmede Naaletræer, især fra det vestlige Nordamerika, og i
«Tidsskrift f. Skovbrug» III, VI og VIII har han meddelt en Række
Monografier over de vigtigste af disse Arter. I Modsætning til en
stor Del af det Arbejde, der samtidig blev gjort i Tyskland, ere
hans Forsøg ligesom hans Afhandlinger byggede paa et anseligt
Kjendskab til praktisk Skovbrug i England og Skotland saa vel som
til den engelske og amerikanske Litteratur. P.s Indsigt i Skovbrug
og Jærnbanedrift bevirkede, at han kunde skrive med Myndighed
«Om den Brandfare, Landets Skove, Heder og Moser ere udsatte
for ved Antændelse fra Jærnbanelokomotiver» (1875), efter at en
saadan Brand havde ramt Linaa Vesterskov.

A. Oppermann.



Poulsen, Dorus Theus, f. 1850, Gartner. P. er født 29. Nov.
1850 og er Søn af Exam. jur. Dines P. til Kjærsgaard Mølle og
Gaard ved Silkeborg (f. 10. Sept. 1800 d. 4. Jan. 1859). P. kom i
Gartnerlære i Silkeborg 1865, og efter at have været Elev paa
Frijsenborg arbejdede han i Ohlsens Enkes Handelsgartneri paa
Østerbro samt hos Handelsgartner Fløystrup paa Nørrebro i
Kjøbenhavn, hvor han afsluttede sin praktiske Uddannelse 1870. 1872 tog
han Havebrugsexamen ved Landbohøjskolen og opholdt sig derefter
i Hendersons Handelsgartneri i London indtil 1874, da han blev
ansat som Assistent ved den kongl. Veterinær- og Landbohøjskoles
Have og botaniske Undervisning. Ved Nytaarstid 1878 etablerede
han sig som Handelsgartner ved Kjøbenhavn (paa Roskildevej),
hvor der i den første Tid blev lagt særlig Vægt paa Køkkengartneri, 
medens i de senere Aar Frøavl og Planteskoledrift ere
blevne Hovedsagen. P. har gjort sig i høj Grad fortjent af den
danske Gartnerstand ved overalt, hvor der var Lejlighed dertil, at
varetage dens Interesser, hvorfor han 1898 valgtes til Formand for
«Almindelig dansk Gartnerforening». Han har gjennem en lang
Aarrække udfoldet en betydelig Virksomhed for Indførelse af en
forbedret Gartnerelevuddannelse, for Tilvejebringelse af gunstigere
Afsætningsforhold, for Arrangeringen af Havebrugsudstillinger m. m.
Der foreligger ikke større litterære Arbejder fra hans Haand,
derimod har han i Fagpressen skrevet en Mængde Artikler, der
behandle dels rent faglige, dels sociale Æmner. Efter Docent
Dybdahls Død har P. besørget Udgivelsen af dennes sidste Værk
om Jordbær og Frugtbuskarter (IV, 369). P. var 1890-95 Medlem
af Frederiksberg Kommunalbestyrelse. -- P. ægtede 21. Juni 1878 
Johanne Kirstine Møller (f. 13. Jan. 1852), Datter af Konsul P. P. M.
i Æbeltoft.

L. Helweg.



Poulsen, Hans Frederik, 1815-69, Studenterfører, blev født
12. Marts 1815 i Hjørring. Søn af Byfoged Selgen P. (f. 1777 d. 1858)
og Sara Marie f. Børglum. Han blev 1833 Student fra Randers
Skole og tog næste Aar 2. Examen, men opgav snart det
paabegyndte juridiske Studium; boede i nogle Aar i Nærheden af
Helsingør og levede siden 1850 som Privatmand paa Frederiksberg. 
Han  tog tidlig Del i den politiske Opposition som
Repræsentant i frisindede Foreninger og Medarbejder af Bladene; var
særlig ivrig for Dannelsen af Studentersamfundet 1840 og
Skandinavisk Samfund 1843, der begge bleve forbudte, og hørte blandt
Lederne af de nordiske Studentermøder 1842-45, ved hvilke han
optraadte med udpræget skandinaviske Taler (formenes at have
været Hostrups Model til «Hutter»). For sin Tale ved det sidste
Møde blev han ligesom O. Lehmann tiltalt, men frifunden. Endelig
var han 1861 Medstifter af «Danevirkeforeningen», blev Formand
for dens Repræsentantskab og forfattede for den et Par Flyveblade.
Han omkom ved et Ulykkestilfælde 28. Sept. 1869. -- 1836 havde
han ægtet Anna Margaretha Ipsen (f. 8. Nov. 1817 d. 6. Marts 1887),
Datter af Havneskriver Ludvig Frederik I. (f. 1773 d. 1847).

Erslew, Forf. Lex.

Emil Elberling.



Poulsen, Jacob, --1350, Biskop, nævnes siden 1335 som
Dekan i Roskilde og fører adeligt Vaabenskjold (et Svin). Han
oplevede saaledes de urolige Aar under Kongeløset og Valdemar
Atterdags møjsommelige Kampe for at vinde Magten paa Sjælland.
Ogsaa personlig kom han til at føle Retsløsheden i Landet; i 1343
blev han sammen med Biskop Svend af Aarhus taget til Fange af
Holstenerne og ført til Paddeborg (nu Sparresholm), hvorfor der
blev lyst Interdikt over Stiftet. I Begyndelsen af det næste Aar
blev han dog frigivet, og da Roskilde Bispestol samtidig blev ledig,
valgtes J. P., der jo ogsaa som Dekan stod Bispen nærmest i Rang,
til at beklæde den. Om hans biskoppelige Styrelse vides intet af
Interesse, og han døde allerede 1350, vistnok i Stralsund, hvor han
13. Maj udstedte sit Testamente. I dette skjænker han rige Gaver
til alle, hvem han var kommet i Forbindelse med, lige fra sin Kok
og Skrædder op til Kongen, Dronning Helveg og Drosten Claus
Limbek, til hvem han efterlod sin Snække.

Kr. Erslev.



Poulsen, Jacob Gotfred, 1797-1826, foregiven Søn af Kong
Frederik VI. P., Søn af Gartner Hans P. i Holbæk og Ane
Cecilie f. Jacobsen, blev født i Kjøbenhavn 20. Juli 1797. Efter
sin Konfirmation blev han Lærling hos Sadelmagermester Randel i
Kjøbenhavn og 1818 Svend. P. nærede høje Forestillinger om sig
selv og var tilbøjelig til at omgive sin Oprindelse med et vis
mystisk Skjær. Han fortalte bl. a., at han var Søn af en Grev v. Einen,
og i Sadelmagerlavets Protokol lod han sig indføre under Navnet
Eichel. P., som saaledes søgte at gjøre sig interessant uden at
tage det nøje med Sandheden, henledede 1820 den offentlige
Opmærksomhed paa sig. I en Avdiens hos Frederik VI fremkom han
med en Bøn, der bragte Kongen til at tvivle om, at han i mental
Henseende var normal. Han blev derfor indlagt til Observation
paa Frederiks Hospital, hvor Lægernes Undersøgelse førte til det
Resultat, at P. led af fixe Ideer, uden at han egentlig var afsindig.
Da P. var bleven Patient paa Hospitalets Hofstue, og da der
samtidig fandt et Par Selvmord Sted i Hofkredsene, udbredte der sig
paa én Gang Rygter om, at han skulde være en Søn af Frederik VI,
i det der fortaltes, at de nævnte Mord skyldtes Anger over at have
fortiet P.s virkelige Oprindelse. Det hele var imidlertid kun et
tomt Opspind uden Spor af historisk Grund. Da P. blev udskreven
af Hospitalet, var Kongen velvillig nok til at give ham Ansættelse
ved det danske Gouvernement paa Guineakysten. Her virkede
han med Titel af Kapitajn som en Slags Sekretær hos Gouvernøren,
indtil han 1825 som en Følge af Brystsvaghed vendte tilbage til
Kjøbenhavn. Her døde P. paa Almindeligt Hospital 10. Maj 1826.

Giessing, Frederik VI's Regjeringshist. II, 201 ff. 
J. Davidsen, Fra det gamle Kongens Kjøbenhavn.                                          

A. Thorsøe.



Poulsen, Jonas Nicolai Johannes, f. 1836, Retskyndig. Han
er født i Nidløse 2. Marts 1836, Søn af Sognepræst Poul Christian
Edelberg P. og Louise f. Rafn. Han blev Student 1854, juridisk
Kandidat 1860, var derefter i en længere Aarrække Manuduktør og
fra 1861 tillige Volontær i Justitsministeriet, hvor han 1871
avancerede til Fuldmægtig og 1875 til Kontorchef. 1878 udnævntes han
til Assessor i Landsover- samt Hof- og Stadsretten og 1888 til
Assessor i Højesteret. 1863-64 foretog han en Udenlandsrejse til
Frankrig, Schweits, Italien og England. 1867 ægtede han Rebekka
Magdalene Brandt (d. 1873), Datter af Sognepræst August Frederik
B. og Augusta Frederikke f. Steenbuch, og 1878 Marie Elisabeth 
Lemming, Datter af Urtekræmmer Hans Peter L. og Valborg
Vilhelmine f. Berg. -- P. der er anerkjendt som en af de ypperste
Kræfter i Højesteret, var 1871 -- 77 Sekretær ved Proceskommissionen
og har som saadan deltaget i Udarbejdelsen af Motiverne til
forskjellige Afsnit af Kommissionens Forslag. Senere var han Medlem
af Kommissionen til Udarbejdelsen af Forslag til Love om
Retsafgifter (1878-80) og om Udgifterne ved Strafferetsplejen (1878).
1882-88 og fra 1891 har han været fast Censor ved de juridiske
Examiner.

Jul. Lassen.



Poulsen, Kristian Louis Johan, f. 1854, Læge. Han er en
Søn af Snedkermester Carl Ludvig Herforth P. og Emilie Kirstine
f. Seiersen og fødtes i Kjøbenhavn 13. Febr. 1854. Blev 1873
Student ved privat Dimission og tog 1881 Lægeexamen. Efter at
have praktiseret som Landlæge en kort Tid blev han 1882
Prosector anatomiæ og erhvervede sig 1884 den medicinske Doktorgrad
ved en dygtig anatomisk Afhandling. 1884-86 var han Kandidat
ved Kommunehospitalet, 1886-87 foretog han en Studierejse og
fungerede 1887-91 som Reservekirurg ved Kommunehospitalet. 1892
blev han Visitator ved Kommunehospitalet, 1897 overtog han
Ledelsen af Kommunehospitalets kirurgiske Poliklinik. Foruden sin
Doktordisputats og Tidsskriftsafhandlinger, navnlig om kirurgiske
Æmner, publicerede han 1890 «Om Svulster i Mammæ» og 1893 en
Anatomi for Sygeplejersker. -- 1881 ægtede han Asta Marie Elisabeth
Frijs Grundtvig, Datter af N. F. S. G. (VI, 231) og dennes 3. Hustru.

Carøe og Selmer, Den danske Lægestand, 6. Udg.

Jul. Petersen.



Poulsen, Lars, --1824, Danser. P. kom som 10 Aars Dreng
til det kongl. Theaters Danseskole, gjorde sig allerede tidlig
bemærket som en kjæk og udholdende Danser, rykkede 1798 op
blandt Solodanserne, foretog 1803 med Understøttelse af Theatret
en Studierejse til Sverige, gled, da han vistnok manglede mimiske
Evner, efterhaanden ud af Repertoiret og afskedigedes ved Udgangen
af 1822-23; han døde i Kjøbenhavn 25. Okt. 1824 i sit 48. Aar. -- 
P. var 2 Gange gift: 1. (1795) med Skuespillerinden Marie f. Krag
(d. 21. Febr. 1804), der i nogle Aar spillede de klassiske Pigeroller,
ikke uden Anlæg, men med utiltalende Plathed; 2. med Marie f.
Werle, der overlevede ham.

Arthur Aumont.



Poulsen, Nicolaus, -- o.1685, Landkommissarius. Skjønt
denne Mand i sin Tid indtog en ret fremtrædende Stilling i den 
norske Administration, er hans Herkomst hidtil ukjendt. Han fik
i 1646 Bestalling som Norges Riges Skriver (fra 1. Jan. 1647), hvilken
stadfæstedes 1651. I 1653 blev han Lagmand i Throndhjem, i det
Svigerfaderen, Dr. Peder Alfsen (I, 179), oplod ham Embedet.
Under den svenske Okkupation af Throndhjems Len 1658 blev han
Kommissarius over Kirkernes Indtægter efter at have gjort Carl
Gustav sin Opvartning i Gøteborg, hvorfor der i 1659 udgik
Kongebrev til Statholder Niels Trolle om at sætte ham under
Tiltale paa Grund af hans mistænkelige Opførsel. Han maa imidlertid
have vidst at give tilfredsstillende Forklaring, thi i. Jan. 1661 blev
han Landkommissarius i Norge sammen med Johan Garmann den
yngre og Medlem af den almindelige Landkommission og var som
Kommitteret tilstede ved Mødet i Kjøbenhavn 1662 til Forhandling
af de norske Anliggender. 1670 kaldtes han atter til Kjøbenhavn
for under Skatkammerkollegiet at forestaa Revisionen af de norske,
islandske og færøske Regnskaber. 1671 blev han Assessor i nævnte
Kollegium og sendtes kort efter til Norge «for at overhøre
Bøndernes Klager». I Forening med sin Svigerfader o. fl. havde han
1655 begyndt Driften af Løkkens eller Meldalens Kobberværk og
ejede desuden andet Jordegods i Norge, som han dog atter solgte
for senere at kjøbe Ejendomme i Danmark. Hans Transaktioner
paa dette Felt vare imidlertid ikke fuldt loyale og skaffede ham
megen Ulejlighed, ja hindrede ham maaske endog fra at naa videre
paa Embedsbanen. Han levede endnu 1683, men var død 1686.
Hans Hustru, Else Pedersdatter «Berrig», døde i Kjøbenhavn i slette
Formuesomstændigheder 27. April 1708. Deres ene Søn var
Æventyreren Grev Hannibal Løwenschild (X, 601). N. P. forvexles
undertiden med Kommissariatets Regnskabsfører Nicolaus Orlof (Orlog),
der døde i 1670-Aarene.

Personalhist. Tidsskr. 3. R. V, 100 ff. 
Y. Nielsen, Kampen om Trondhjem S. 100 og 107.

H. J. Huitfeldt-Kaas.



Poulsen, Olaf Rye, f. 1849, Skuespiller. Olaf P., der er født
i Kjøbenhavn 26. April 1849, nar ligesom sin ovfr. nævnte Broder
Chr. Emil P. taget Faderens Theaterblod i Arv, og saa snart han
havde bestaaet Præliminærexamenen, gjorde han Alvor af sin længe
nærede Plan at melde sig til Debut ved det kongl. Theater.
Antagelsesprøven -- for Direktionen -- faldt uheldig ud, men efter
endnu en Prøve antog Phister P. som sin Lærling og lod ham
efter nogen Tids Undervisning debutere 16. April 1867 som Jacob 
i «Erasmus Montanus» Side om Side med hans Broder. P.s Jacob
var en Efterligning af Phisters og kunde daarlig være andet, thi
denne, som i sin Undervisning havde noget til fælles med de
Skolemestre, der forlange alt lært paa Ramse uden et Ords
Omsætning, havde indprentet ham Rollen Sætning for Sætning, og P.
kunde sin Lektie: han talte og lo, gik og stod, satte sig ned og
rejste sig op som et akkurat Urværk. Paa samme nøjagtige Vis
gjennemstuderede Phister endnu nogle andre (dog vist næppe
flere end 3-4) Holbergske Roller med sin Elev, og denne
modtog herigjennem saa stærkt et Indtryk af Phisters Spillemaade, at
hans eget Spil i de første Aar tog sig ud som et Aftryk af Phisters,
selv uden for Holbergrepertoiret, da P. i sit Ydre havde en slaaende
Lighed med sin Mester. Hemmede denne Undervisning end P.s
selvstændige Lune, gav den til Gjengjæld ham, der var kommen
til Theatret uden stor Belæsthed, en litterær eller maaske rettere
litterærhistorisk Ballast, der blev den sikre Grundvold for hans
Kunst; der nedlagdes hos den unge Elev en Ærefrygt for den
danske Komedies Fader, som den modne Kunstner aldrig har
strøget af sig; han lærte Trofasthed mod Ordene og erhvervede
sig den Rhytme i Sprogtonen, der giver Talen Stil og samtidig
levendegjør de enkelte Ord.

P.s Holbergrepertoire falder i 2 Dele, den ene omfattende de
Roller, i hvilke han modtog enten direkte Undervisning af Phister
eller indirekte Paavirkning gjennem dennes sceniske Fremstilling,
den anden de i Tal langt færre Roller, som P. nyprægede med
sin personlige Opfattelse. I de første, der indbefatte de fleste
Henriker, Troels i «Barselstuen», Oldfux i «Den stundesløse», nogle
Arver og den midt mellem Arv og Henrik staaende Kandestøberdreng, 
bevarer P. med stor Nøjagtighed ej blot det ydre -- Maske
og Klædedragt --, som han tog i Arv efter Phister, men tillige
med stor Virtuositet dennes Replikbehandling. Medens P. i
Arvroller kun har naaet en tør, inderst inde livløs Kalkering af Phisters
Figur, hvortil ogsaa hans ringe Dialektevne har bidraget sit, sprudler
hans Henrik af Liv og ler af Lystighed. Phister skabte denne
Type som en mangedobbelt Essens af al klassisk Komedielystighed;
det havde været hans Arvtagers Opgave at udskille de mange
Henrikvariationer og af hver at danne paa den fælles
Slægtsbag-grund et Menneske, men saa dybt er Phisters Henrik indpodet i
P., at selv da han fik en Henrik (i «Abracadabra»), hvor Mesters
Forbillede ikke trykkede ham, vovede han sig ikke mange Hanefjed 
fra den hævdvundne Type. P. karakteriserer i Henrik ikke Mennesket, 
ikke Lakajen, ikke den i Armod fødte Proletar; han er som
Henrik det altid muntert snurrende Drivhjul i Komedien. Han
gjennemarbejder Replikkerne til den lifligste og lystigste Musik, og
det er en Fryd at høre, hvor fuldtonende og rhytmesikker Holbergs
Sprog lyder i hans Mund; som et Mesterstykke i saa Henseende
kan nævnes den paa samme Tid fyndige og fiffige, kløgtige og
vittige, dristig forsvarende og forslagent indrømmende Maade, paa
hvilken hin Henrik i «Abracadabra» plæderer sin Sag, siddende
bagbunden paa Gulvet. Hele denne Tale, der bæres oppe af den
sejersikreste Lystighed, er P.s Henrik i kort Begreb; den virkelige
Lakaj havde dog nok af Frygt for sin Ryg rystet en Kjende i
Stemmen.

Blandt de Holbergfigurer, P. har nydannet, træder Harlekin i
«De usynlige» (1877-78) -- i hvilken Rolle P. egentlig først brød
helt igjennem som Kunstner --, Chilian i «Ulysses v. Ithacia» og
Jesper Oldfux i «Jacob v. Thyboe» i Forgrunden. Hans Harlekin,
holdt i den gratiøseste Pantomimestil, driver en sand ærkekjættersk
Spot med al sværmerisk Erotik, al smægtende Tilbeden, og hans
Chilian, i Maskekomediens Forklædning, parodierer med haardhændet
Komik den tragiske Gestikuleren; helt naturlig sigtede P. i sin
fantastiske Overdrivelse her efter sin egen Tids Ageren, medens
paa den anden Side Chilians tørre Kritik af den «tyske Komedie»,
af P. fremført med en enfoldig-forslagen Snusfornuft, hensatte Stykket
paa dets rette theaterhistoriske Plads. Medens P. i disse 2 Roller
havde givet sig sin Fantasi i Vold, gjennemførte han Jesper Oldfux
som en nøgtern Menneskeskildring: hans Jesper er den lyslevende
Snyltegjæst, inderlig simpel og grundig reduceret, men en vittig
Hund og en dreven Pudsenmager. Langt ringere i Værd end disse
3 var trods P.s brede Penselstrøg hans Nyskabning af «Den
pantsatte Bondedreng», thi han berøvede Figuren al dybere Interesse
ved at gjøre Drengen ganske idiotisk uden noget Lysglimt af
Bondelunhed.

Uden for Holbergrepertoiret har P. taget en Del komiske
Roller i Arv dels efter Phister, dels efter Kr. Mantzius og andre,
hos J. L. Heiberg saaledes Klokker Link i «Nej» og Vinter i «Et
Æventyr i Rosenborg Have», hos Hostrup v. Buddinge i
«Gjenboerne», Anker i «Soldaterløjer» og Krans i «Æventyr paa
Fodrejsen». Her har ingen lært P. Agtelse for Forfatteren eller
indpodet ham Replikkernes Tempo og Rhytme; han har næsten altid 
set sin Forgænger i Rollen og kan, som oftest. med Held,
eftergjøre dennes Maske, men den videre Udarbejdelse overlader han
gjærne til sin øjeblikkelige Inspiration, og hvilket Væld af Komik
og hvilken Rigdom af geniale Paafund der end staa til dennes
Raadighed, den træffer sjælden Tonen eller finder Tempoet. P.
er i disse Roller unægtelig morsom, men i Regelen paa Stykkets
og Figurens Bekostning; han mangler her den litterærhistoriske
Agtelse til at dæmme op for sit alt for vælige Humør: det stejler
og fører ham ikke sjælden ud over den gode Kunsts Grænser.

Medens P. saaledes staar uforstaaende eller dog uagtpaagivende
over for den noget ældre Tids Lystspil og Vaudeviller, har han i
nutidige Lystspil skabt en Række komiske Karakterbilleder, lige
udmærkede ved de tro Virkelighedsiagttagelser, af hvilke de
sammensættes, og ved den rige Kunstnerfantasi, der har gydt Liv i
det døde Stof. Han har ramt Snobberiet i Hjærteroden saa vel i
dets kjøbenhavnske middagsselskabelige Skikkelse (Etatsraad Hansen
i «En Skandale») som i dets smaakjøbstadagtige foreningslige Form
(Kjøbmand Sønderlund i «Karens Garde»), han har taget paa Kornet
Landadelsmandens Indskrænkethed (Baronen i «Umyndige i
Kjærlighed») og Kontormandens Forfjamskethed (Konferensraad Theodor
Beering i «Mellem Brødre»), han har truffet Tonen lige præcist i
den præstelige Frase (Pastoren i «En Fallit») og i den verdslige
Skaaltale (Grosserer Rummel i «Samfundets Støtter»). P. har ogsaa
prøvet sine Evner paa store halvkomiske Karakterroller som
Mercadet i Balzacs Komedie, Gregers Lurck i «Gregers», Marquis de la
Seigliére i «Slottet i Poitou», men hidtil uden rigtigt Held: han
kan ikke bevare Anstanden og Roen, men fristes af Publikums
Latter ud i det helt komiske. Derimod har han med stor Fantasi
gjennemført nogle halv eller helt forkomne Existenser som
Faldsmaal i «Gulddaasen», Høyer i «En Skavank» og gamle Ekdal i
«Vildanden» og i disse vist en Evne til at blande det ophøjede
med det lave, der uden at skæmmes af Sentimentalitet fremkalder
paa samme Tid Smil og Taarer. I et Par af sine seneste Roller
har P. aabenbaret en bred Vælde, der skaber Uhygge snart ved
ubændig Hævnglæde (Svartalf i «Vølund Smed»), snart ved stump
Dyriskhed (Karker i «Hakon Jarl»), og begge Steder har han i en
Vise sammenpresset Situationens Gru.

P., der fik kongl. Ansættelse 1. April 1884, er adskillige Gange
optraadt i Nabolandene: 1877 i Bergen, Christiania og Drammen,
1885 i Bergen, 1886 i Stockholm, 1890 (sammen med Fru Hennings) 
i Stockholm, Gøteborg og Christiania samt 1897 i Helsingfors
(Svenska teatern). -- P. ægtede 12. Jan. 1872 Balletdanserinde ved
det kongl. Theater Emilie Henriette Bryde (f. i Kjøbenhavn 3, Juli
1846), Datter af Konditor August Conrad Ernst B. (f. 1816 d. 1883).

P. Hansen, Den danske Skueplads III. 
Brandes, Dansk Skuespilkunst S. 317 ff. 
Holbergs Komedier, Jubeludg., III. 
Illustr. Tid. XXXI, 417 ff.; XXXIII, 209 f. 341 f. 348. 
Brandes, Holberg og hans Scene.

Arthur Aumont.



Poulsen, Peder, 1509-72, Professor, Præst. Denne Mand,
der som oftest kaldes Petrus Paulinus, var født i Aarhus af
Borgerfolk, der vare komne fra Westfalen. I sin Ungdom havde han saa
fremragende Lærere som Dr. Morten Børup (III, 332), hvis
udmærkede Skolevirksomhed han altid bevarede i taknemmelig
Erindring, og M. Terkel Abildgaard (I, 59). Efter at have gjennemgaaet
Aarhus Skole blev han Hører ved samme, indtil han 1533 drog til
Wittenberg, hvor han studerede paa 5. Aar under Reformatorernes
Vejledning og blev Mag. art. og Baccalaureus theol. 1538 kaldtes
han til Professor i Græsk ved det gjenoprettede Kjøbenhavns
Universitet, til hvis Rektor han valgtes 1541. Aaret efter blev han
Hans Tausens Efterfølger som Læsemester i den hellige Skrift og
Præst ved Domkirken i Roskilde. I Begyndelsen havde han mange
Vanskeligheder at overvinde paa Grund af de gamle Kannikers
Uvilje mod Reformationen. Men efterhaanden trængte han igjennem
og vandt megen Anseelse ved sin Flid og Dygtighed. Efter et
samtidigt Vidnesbyrd gjennemgik han hele Bibelen 3 Gange med
sine Tilhørere og efterlod haandskrevne Kommentarer til en Del
af den. I sine senere Leveaar havde han sin Svigersøn M. Anders
Lauridsen (X, 138) til Medhjælper i Lektorembedet. Han døde
22. Sept. 1572. Dr. Niels Hemmingsen har udgivet et smukt
Mindeskrift over ham. Blandt hans «fine» Børn var M. Poul Pedersen,
der endte som Sognepræst ved Roskilde Domkirke (XII, 637).

Rørdam, Kbhvns Universitets Hist. 1537-1621 I, 547 ff.

H. F. Rørdam.



Poulsen, Poul, d. 1736, s. Poulson (ndfr.  S. 260).



Poulsen, Poul Christian Edelberg, 1795-1874, Præst, Søn
af Inspektør, senere Bager og Avlsbruger i Slagelse, Matthias P. og
Marie Margrethe f. Eggers, blev født paa Førslevgaard 19. Febr.
1795, Student 1813, theologisk Kandidat 1818 og derefter i nogle
Aar Lærer ved Søetatens Pigeskole. 1824 blev han Præst i
Nidløse, 1840 i Rørby og 1850 i Raklev. Han ejede stor Interesse for 
Landbruget og erhvervede sig efterhaanden et ret anset Navn som
Landøkonom. 1842 blev han Formand for Landhusholdningsselskabets 
første Agerdyrkningskommission og 1846 Medlem af samme
Selskabs Skriftkommission. I Halds «Tidsskrift for Landøkonomi»
har han offentliggjort nogle Afhandlinger, saaledes i Tidsskriftets
II. Bind en længere Afhandling: «Om Fremskridt i Agerdyrkningsvidenskaben». 
-- 4. Maj 1825 ægtede han Ingeborg Dorothea
Frederikke Louise Rafn, Datter af Amtmand Emanuel R. Han
døde i Roskilde 6. Febr. 1874.

Wiberg, Alm. Præstehist. II, 573. 
Erslew, Forf. Lex. 
F. Algreen-Ussing, Efterr. om Arts Herred S. 18 f.                                                       

H. Hertel.



Poulsen, Simon Peter, 1757-1823, Boghandler, blev født
20. Maj 1757 i Kjøbenhavn, hvor hans Fader var Sergent ved
Holmen. Han blev Student fra Kjøbenhavns Skole 1778, var
derefter nogle Aar Lærer og nedsatte sig 1786 som Boghandler i
Kjøbenhavn (i Antonistræde). Særlig var det Tidsskrifter, for en
Del i Forbindelse med Odin Wolff, han udgav. Hans
«Nytaarsgaver» (1792-1807), hvis første 8 Aargange føre Titelen
«Nytaarsgave for Damer», vare meget søgte. 1793 blev han Hofboghandler
og var en driftig, vel anset Mand, der i sin kraftige Alder plejede
venskabelig Omgang med adskillige af Datidens litterære Mænd;
men i sine sidste Aar var han sygelig menneskesky. Han døde
24. Dec. 1823. En Sommerbolig i Birkerød bestemte han og hans
Hustru, Louise Regine f. Gæbel (f. 1754 d. 23. Marts 1823), til
Oprettelse af et Hospital for syge og fattige i Hørsholm Amt, i det
en Kapital knyttedes dertil. Ejendommen var imidlertid ubrugelig
til dette Øjemed og blev solgt. Kapitalens Renter uddeles nu til
trængende i Birkerød og omliggende Sogne.

Nyrop, Den danske Boghandels Hist. II, 93. 
Hiort-Lorenzen, Repertor. ov. Legater, Frederiksborg Amt, S. 138. 
Erslew, Forf. Lex.

A. Jantzen.



Poulsen, Svend, --1657--, Kapitajn. Som Støtte for, at
denne Mand, der i Sagn og Digtning er bleven til «Gjøngehøvdingen», 
virkelig stammer fra Gjønge Herred i Skaane, foreligger
kun det, at han i en Protokol fra 1673 kaldes for Svend Poulsen
Gynge. Ellers vide vi kun om hans første Tid, at han 1657 ejede
et Hus i Halland, Muligvis har han allerede under Krigen med
Sverige 1643-45 hvervet et Kompagni Dragoner; vist er derimod,
at det i April 1657 overdroges ham at hverve et saadant, og at
han med dette tog Standplads i Engelholm. Han deltog nu i 
Kampene paa Hallands Aas ved den svenske Krigs Begyndelse og
var med ved Axel Urups og Ulrik Christian Gyldenløves gjentagne
Indfald i Halland, saaledes ogsaa i Fægtningerne ved Genevads
Bro 31. Avg. og ved Kattrup 3. Okt.; senere gjorde han Strejftog
fra Engelholm og fik 28. Dec. 1657 Bestalling som Kapitajn. I
Begyndelsen af 1658 satte han, der under Krigen havde mistet sit
Hus i Halland, med sine Dragoner over til Sjælland, men modtog
kort efter en kongelig Ordre om, at hans Folk skulde aftakkes.
Denne Ordre blev dog ikke udført; ved den nye Krigs Begyndelse
vare Dragonerne endnu samlede og fordeltes mellem Kjøbenhavns
Besætning. Selv blev han imidlertid ikke i Hovedstaden; thi 
Regeringen, der kjendte hans Evner som Friskarefører, sendte ham
med et Brev af 22. Avg. 1658 ud i Sjælland for at samle Almuen
til Kamp. Det lykkedes ham ogsaa hurtig at skaffe sig et 
Kompagni, og allerede i Slutningen af Avg;. truede hans Snaphaner den
svenske Belejringsstyrke, der stod for Kronborg. Derefter maa han
være gaaet til Præstøkanten, og talrige Sagn dannede sig om hans
Mod og Snildhed i denne Egn; sikkert overleveret er dog kun et
Indfald af ham i Snesere Præstegaard, der var besat af Fjenden.

Efter Freden fik han 1661 overdraget Lundbygaard i Vordingborg 
Amt kvit og frit for sin Levetid; men da Gaarden var øde
og vanskelig at bringe noget ud af, blev denne Gave langtfra til
Fordel for ham. De høje Skatter forarmede ham, og han maatte
1666 søge Kongen om at faa Gaarden overdraget til Eje og forøget
med andet Tillæg som Erstatning for hans ubetalte Fordringer paa
Kronen fra Krigens Tid. Efter at hans Krav vare opgjorte, bleve
ogsaa Lundbygaard og en anden Bondegaard tilskjødede ham til
Arv og Eje 1666. Men hans Formuesforhold vedbleve at være
slette, og paa Grund af Skatterestancer maatte han overdrage 
Gaarden til Kronen; dog vedblev han at bo der. 1673 tilstodes der
ham en aarlig Pension paa 30 Rdl. Imidlertid synes det, som om
Frederik III i Treserne har benyttet ham til at knytte Forbindelser
i Skaane, og han skal oftere være rejst der over i Bondedragt.
Da Krigen paa ny stod for Døren 1675, vaagnede i alt Fald hans
krigerske og patriotiske Lyst, og han tilbød at hverve et Kompagni
Dragoner. Om han skulde være den Svend Poulsen, der 1676 omtales 
som Major i Skaane, er dog meget tvivlsomt, og om hans
senere Skæbne vides intet.

Aarsberetn. fra Geheimearch. VI, 226 ff.; Tillæg S. 28 ff. 
Kjær, Gjøngehøvdingen S. P. og Snaphanerne (1892). 

J. A. Fridericia.



Poulsen, Viggo Albert, f. 1855, Botaniker. V. A. P., Søn af
Lakaj hos Enkedronning Caroline Amalie Søren P. og Signe
Cartensia f. Bodholdt, er født i Kjøbenhavn 31. Maj 1855, dimitteret
1874 fra Borgerdydskolen i Kjøbenhavn, studerede derefter Botanik,
særlig under Professor Warmings Vejledning, og tog Magisterkonferens 
i Naturhistorie med Botanik som Hovedfag 1882, disputerede
1888 for Doktorgraden («Anatomiske Studier over Eriocaulaceerne»),
var allerede som Student ansat som Assistent ved Universitetet,
indtil Warming gik til Sverige som Lærer ved Stockholms Højskole
(1882); ved dennes Hjemkomst 1886 fik P. atter Ansættelse som
Assistent, beskæftigede sig meget med den mikroskopiske Teknik
og havde 1880 udgivet en «Botanisk Mikrokemi», der blev oversat
paa adskillige Sprog. Siden 1893 er han Docent i Botanik ved
den farmacevtiske Læreanstalt. P. publicerede meget tidlig baade
videnskabeligt og populært, men hans videnskabelige Disposition
gaar mindre i Retning af at koncentrere sig paa et større Arbejde; 
derimod har han skrevet en Del mindre morfologisk-anatomiske
Afhandlinger, blandt hvilke kan fremhæves hans Arbejder over
extraflorale Nektarier. Fra Sept. 1894-April 1895 paa Rejse til
Java, hvor han med Carlsberg-Fondets Understøttelse opholdt sig i
Buitenzorg, navnlig for at studere tropiske Saprofyter. -- En stor
Del af sin Tid og Interesse har P. ofret Undervisningsvæsenet og
er som Pædagog Elev af Professor Jean Pio (ovfr. S. 122); han har
deltaget meget i Forhandlinger om pædagogiske Æmner, var i en
Række Aar Medlem af Pædagogisk Selskabs Bestyrelse og har
skrevet flere gode botaniske Skolebøger.

Indbydelsesskr. t. Universitetets Reformationsfest 1889. 

O. G. Petersen.



Poulson, Poul, 1674-1736, Præst, Personalhistoriker, var Søn
af Jens P., Kancelliassessor, Ejer af Søbygaard ved Aarhus;
Moderen hed Maren Madsdatter og var af en bekjendt Patricierslægt
i Randers. Han blev født 8. Juli 1674 paa Søbygaard, blev
undervist i Hjemmet af forskjellige Privatlærere, indtil han 1691 kom i
Fredericia Latinskole, fra hvilken han næste Aar dimitteredes. Efter
1694 at have taget theologisk Attestats tilbragte han Tiden dels
hjemme hos sin Moder, som 1687 var bleven Enke, dels i
Hovedstaden, hvor han stadig udvidede sine theologiske Kundskaber,
indtil han 1698 kom paa en 2 Aars Udenlandsrejse til Tyskland,
Holland og England; men før han kom hjem, havde han fra
Kjøbenhavns Universitet faaet Magistergraden. Selv om han maaske 
nok tidligere havde tænkt paa at vie Universitetet sine Kræfter og
Kundskaber, har han dog selv kastet Broen af ved 1701 at
modtage en Velynderindes Kaldelse til Embedet som Sognepræst for
Saxild og Nølev ved Aarhus, hvor han blev til sin Død, 7. Dec.
1736. 1719 blev han Provst over Hads Herred, og der er næppe
nogen Tvivl om, at han har staaet adskilligt over de fleste af
Datidens Præster, ligesom det vides, at han besad et vel forsynet
Bibliothek. Samme Aar, han blev Præst, ægtede han sin Formands
Enke, Mette Marie Hutfeld, som døde nogle Maaneder før ham.
Han var velhavende, men ogsaa godgjørende; Hovedkirken i sit
Pastorat betænkte han med Gaver, i det han lod bygge et Sakristi
til den og et Pulpitur i den, bekostede en ny Døbefont og en
Lysekrone m. m. -- I sine unge Dage havde han udgivet nogle
Disputatser; 1725 udgav han «Bibliotheca Arhusiensis», &#596;:
Biografier over Biskopperne i Aarhus Stift, og 1727 «Catalogus s.
recensio pastorum dioeceseos Arhusiensis», et om end famlende, saa
dog forholdsvis vellykket Forsøg paa en Presbyterologi.

Wiberg, Alm. Præstehist. III, 15.
Poulson, Catal. pastorum Arh. S. 93 ff.

Vilh. Bang.



Poumeau, Pierre, 1697-1791, Officer, er født i Kjøbenhavn 
1697 (døbt 12. Sept.) og Søn af Tobakstold- og Konsumtionsforpagter 
dersteds Pierre P. Han blev 1716 Sekondlieutenant ved smaalenske 
Infanteriregiments Reserve, men forsattes 1717 til Rømelings (norske)
gevorbne Infanteriregiment, blev 1723 Premierlieutenant, 1728
Kapitajn, 1738 karakt. Major og fik 1740 denne Grad ved Regimentet,
blev 1741 Sekondmajor, 1749 karakt. Oberstlieutenant, 1753
Premiermajor, havde allerede 1750 erholdt Obersts Karakter; men denne
Udnævnelse blev ikke «expederet» før 1754, da han samtidig blev
virkelig Oberstlieutenant; alt ved samme Regiment. P. blev 1759
Chef for 1. akershusiske Infanteriregiment, laa ved denne Tid i
Danmark og Holsten, hvorhen i disse Aar en Bataillon af hans
Regiment var beordret, medens man frygtede Krig med Rusland.
1762 blev han Generalmajor, 1767 Deputeret i det norske Generalitets- 
og Kommissariatskollegium, 1773 Generallieutenant, 1774
Ridder af Danebrog, 1778 Chef for søndenfjældske gevorbne
Infanteriregiment og 1784 Interimskommandant paa Akershus. 1787 blev
han endelig, 90 Aar gammel, entlediget fra de ham betroede Poster
og udnævnt til General, «at blive staaende i Detaillen». Først 
15. Maj 1791 døde han i Kjøbenhavn.
P. skal have været liden af Væxt, «men af god Anseelse».
Gift 1730 med Kirstine Catharine Riis (f. i Christianssand 10. Jan.
1715, d. i Christiania 23. Jan. 1751), Datter af Kancelliraad Michael
R. til Nørlund i Jylland, Tolder og Postmester i Christianssand.

Anker, Biogr. Data om norske Generalspersoner. 
Personalhist. Tidsskr. I.

C. O. Munthe.



Povelsen, Poul, 1791-1850, Rentekammerkommitteret, 
blev født 26. April 1791 i Sorø, Søn af Kjøbmand Peder Christian P.
(f. 1768 d. 1818) og Christiane Sophie Buchwald, f. Kruse (f. 1764
d. 1838). Han blev 1809 Student og 1814 juridisk Kandidat, kort
efter Kopist i Rentekammeret, 1817 Fuldmægtig og 1828 Chef for
et Revisionskontor. Han fik 1834 det Hverv at foretage
Kasseeftersyn hos Oppebørselsbetjente og blev 1841 Kommitteret ved
Revisionsvæsenet, men tog Afsked 1845, da Brinck-Seidelin (III, 62)
blev foretrukket ved Udnævnelsen til Generaldecisor. Derimod var
han 1840-48 Medlem af Matrikelkomiteen og blev 1849 udnævnt
til Amtsforvalter i Roskilde. Siden 1841 var han Etatsraad. Som
Formand for Frederiksberg Sogneforstanderskab 1842-43 og
Medlem af Kjøbenhavns Amtsraad 1842-44 samvirkede han med Balth.
Christensen og J. C. Drewsen; var ligeledes 1843 Medstifter af den
oppositionelle Landkommunalforening for Kjøbenhavns Amt og 1846
af Bondevennernes Selskab og Medlem af begges Bestyrelser samt
1848 en af Lederne for Hippodrommøderne. Han søgte 1848
forgjæves Valg til den grundlovgivende Rigsforsamling imod Hall,
men blev 1849 valgt til Folketinget i Kalundborgkredsen, hvor Valget
gav Anledning til grove Optøjer. Sygdom hindrede ham dog
baade fra at deltage i Rigsdagens Forhandlinger og overtage sit
nye Embede; han døde 14. April 1850. -- 1819 havde han ægtet
Ulrikke Christiane Ludvigsen (f. 29. Dec. 1796 d. 21. Juli 1871),
Datter af Ritmester Ludvig L. (f. 1763 d. 1813).

Erslew, Forf. Lex.
Barfod, Rigsdagskal.
Almuevennen 1850, Nr. 81.

Emil Elberling.



Powisch, s. Pogwisch.



Prahl, Bendix Djurhuus, 1747-1814, Byskriver, Forfatter,
var født Nytaarsnat mellem 1746 og 1747 paa Soggendals Præstegaard 
i Christianssands Stift, hvor Faderen, Niels Brostrup P., var
Sognepræst. Da denne døde 1748 og Moderen, Dorothea Juditha 
f. Djurhuus (af en færøsk Slægt), 1756, kom Børnene til forskjellige
Frænder og B. D. P. til sin Morbroder B. D., Sognepræst til Haa
paa Jæderen, hvor han nød Undervisning, indtil han kom i
Christianias den Gang fortrinlige Skole, hvor han havde til Kammerater
Wessel, O. G. Meyer, S. Monrad og flere af den Kreds, som
siden dannede det «norske Selskabs» Kjærne, og hvorfra han
dimitteredes 1767. Som Student var han et Par Aar Huslærer i
Norge og begyndte at studere Theologi, men gik saa over til
Lovkyndigheden og tog omsider dansk-juridisk Examen 1780. Han tog
derefter Plads som Kahytsskriver paa en Orlogsfregat, blev siden
Kopist i Skifteretten paa St. Thomas og Prokurator sammesteds,
men opgav denne Stilling, gjorde en længere Rejse i Evropa
og stiftede Bekjendtskab med London, Paris og adskillige tyske
Stæder. Efter nogen Tids Ophold i Danmark blev P. Embedsmand
i Trankebar (1784 Prokurator og Kopist ved Gouvernementet, 1788
Kontrollør og Taxatør, 1791 Tolder, 1793 Byfoged og Avditør,
1796 konstit. Justitiarius). I Ostindien giftede han sig med Anna
Regina Passavant (f. i Trankebar 12. Maj 1775 og Datter af
Leonhardt P. og Maria Catharina f. Kohlhoff), der døde efter nogle
Aars Forløb. I Trankebar synes han ikke at have staaet paa den
bedste Fod med Gouvernøren, Generalmajor P. Anker. Efter 1798
at være bleven entlediget fra alle sine Embeder med Kancelliraads
Titel levede han i Kjøbenhavn som Pensionist, indtil han 1804
kom tilbage til Norge som By- og Raadstueskriver i Christiania,
hvor han døde 7. Jan. 1814 efter 1809 at være entlediget fra sit
Embede.

Han udgav 1804 en Beskrivelse over de nikobariske Øer, der
i Navnet tilhørte Danmark. Bogen, hvis Fortale indeholder en
højst ejendommelig Avtobiografi, der er ganske blottet for Aarstal,
udkom paa en unævnt Kjøbmands Bekostning og anbefalede et
Kolonianlæg paa Øerne. I Christiania blev han en af Norges
mest skrivende Mænd paa sin Tid. I 1807 udgav han saaledes i
2  Bind sine «Skygger af romerske Mænd» (Cæsar og hans samtidige),
der er livlig skreven og røber stor Kjærlighed til den latinske
Litteratur og udstrakt Belæsthed i denne; «den fandtes», siger Fru
C. B. Dunker, «næsten i ethvert Hus i Christiania». I Forhandlingerne 
om et norsk Universitet tog han ivrig Del og kæmpede
varmt for, at Christiania skulde blive dets Sæde, i et Prisskrift,
udgivet af Selskabet for Norges Vel. Foruden disse og andre Skrifter
(deriblandt poetiske), som han udgav, havde han ogsaa flere andre 
under Arbejde, og i «Nyeste Skilderi af Kjøbenhavn» (1806, 17. Juni)
anføres, at han snart vilde udgive en Biografi af Warren Hastings
og et Skrift om Gjendøberne i Munster. I sine sidste Aar var han
ogsaa Medredaktør med N. Wulfsberg af Bladet «Tiden».

Pavels nedskrev ved hans Død, at «han var en Mand af
megen Aand og ægte bon-sens, en hæderlig og godmodig Olding».
Hans Bortgang fremkaldte ogsaa et Digt af en Mand, som siden
blev bekjendt som alt andet end Æsthetiker, nemlig af den da
unge Student, siden Statsraad, H. Ridderwold. P. hørte for øvrigt
i udpræget Forstand til den Art Mennesker, som i daglig Tale
pleje at kaldes Originaler, og var opfyldt af en Mængde Tanker
og Ideer, som han ikke altid formaaede at ordne og beherske. I
det norske Selskab drev man idelig Løjer med ham og hans
Paradoxer. Han gik her under Navnet «Pilen-Palen» og blev besunget
i en bekjendt Vise. Som gammel Mand i Christiania var han
humoristisk nok til selv ofte at synge den i de Kredse, hvor
han kom.

C. B. Dunker, Gamle Dage S. 191 ff. 
Pavels's Biografi og Dagbøger (1864) S. 126 f. 
Sammes Dagbøger f. 1812-13 S. 259 f. 
Wessels Samlede Digte, udg. af Levin, passim. 
Moe, Tidsskr. f. norsk Personalhist. I, 233.

L. Daae.



Prahl, Niels, 1724-92, Forfatter, var født i Vester Mariæ paa
Bornholm, hvor hans Fader, Jacob P. (d. 1752 som Præst i Svaneke),
den Gang var Kapellan og gift med Sognepræstens Datter,
Margrethe f. Marcher (d. 1782). Han blev Student 1742 fra
Frederiksborg Skole, men fik aldrig Embedsexamen. Allerede 1748 giftede
han sig, men drog desuagtet 1752 til Norge som Huslærer og var
fra 1754 atter i Sjælland i samme Stilling. Fra 1757 er han i
Kjøbenhavn og søger at fortjene Brødet ved skriftlige Arbejder af
forskjellig Art, dels som Korrektør, dels som Regnskabsfører, i det han
samtidig oversætter en Mangfoldighed af Skrifter og tillige leverer
forskjellige originale Arbejder i Vers og Prosa («Fastesange»,
«Julesange», «Gudelige Sange», Indlæg i Dagens Spørgsmaal,
forskjellige periodiske Blade m. m.). Han var nøje knyttet til Agent
Holcks Kontor (VII, 550 f.), og adskillige af de derfra udgivne
Skrifter ere forfattede af ham, selv om hans Navn ikke staar paa
Titelbladet. Efter sin første Hustrus Død indgik han 1771 nyt
Ægteskab og maatte nu yderligere forcere sin litterære Virksomhed.
7. Del af N. Jonges store Jordbeskrivelse, omfattende de fremmede
Verdensdele (VIII, 529), blev udarbejdet af P.; og kort før sin 
Død, der indtraf 16. Maj 1792, begyndte han en Oversættelse af
Schummels «Den lille Voltaire, en Levnedsbeskrivelse for vort
fritænkeriske Aarhundrede», -- et tysk Skrift med apologetisk
Tendens. Oversættelsen fuldførtes af en anden og udkom derefter 1794
med et Slags «Æreminde» over P. som Indledning af
Bibliothekssekretær Fr. Ekkard, der slutter Skildringen af P.s «litterariske
Fortjenester» med at sige: «Alting beregnet har denne flittige Mand
i det mindste ladet trykke over 1800 Ark, eller hvert Aar henved
50 Ark, undertiden mere».

Nyerup, Lit. Lex. 
Rahbek og Nyerup, Den danske Digtekunst under Fred. V S. 38 ff. 

A. Jantzen.



Prahl, Peter, 1761-1831, Præst og Skolemand, var Søn af 
Kjøbmand Rasmus P. og Agnethe f. Splitz og blev født i Svaneke
10. Nov. 1761. Han blev Student fra Helsingør Skole 1780,
theologisk Kandidat 1785, studerede derpaa i Kiel, blev 1787 Præst i
Sommersted, 1794 i Vedsted, begge Sogne i Haderslev Amt, 1809
Sognepræst og Provst i Tønder og 1820 Konsistorialraad. 1830
entledigedes han og døde 29. April 1831. P. var levende
interesseret for Folkeoplysningens Fremme, i hvilket Øjemed han
oversatte og bearbejdede en Række tyske Skrifter. Af disse vare en
Kirkehistorie, en Bibelforklaring og nogle af Rochows Skolebøger
for Lærere, et Par Læsebøger og nogle Samlinger af Fortællinger
for Børn og endelig for Almuen flere Skrifter om Opdragelse. Alle
bære de Oplysningstidens Præg, men Tonen er ofte mere hjærtelig
og Livsanskuelsen mindre rationalistisk end i de fleste af hin Tids
Oplysningsskrifter. Som Medlem af Direktionen for Seminariet i
Tønder virkede han for dettes Forbedring. Han var en dansksindet 
Mand, der paa Visitatser og ved Cirkulærer til Præsterne i
sit Provsti søgte at fortrænge de tyske Skolebøger og gjennemføre
Bestemmelserne i Skoleanordningen af 1814 om Brugen af dansk
Sprog i danske Skoler. P. ægtede 1. 1788 Else Kirstine Nissen,
Datter af Brygger Lorentz N., 2. Theodora Holm.

Erslew, Forf. Lex.
Slesv. Prov.-Efterr. I, 261 f.

Joakim Larsen.



Prahm, Heinrich Christian Friedrich, 1803-30, Filolog,
Søn af Præsten Hans P. (f. 1762 i Aventoft, Tønder Amt, d. 1820),
var født i Colmar ved Glückstadt 6. April 1803. Han studerede i
Kiel klassisk og orientalsk Filologi. 1826 tog han her
Doktorgraden ved en i det hele klart og ædruelig skreven Afhandling 
«De grammaticæ universalis fundamento ae ratione». Hans Lyst
stod til Universitetsvirksomhed, og man ventede sig en Del af
ham; men for at kunne støtte sin Moder og 6 yngre Søskende
maatte han gaa Skolevejen, og af de Arbejder, han havde
forberedt, saa kun nogle Smaating Lyset. 1828 ansattes han som
Kollaborator ved Latinskolen i Meldorf, 1829 i samme Stilling i Flensborg.
Hans Helbred, der altid havde været svagt, fik ved Rejsen her til
midtvinters et Knæk, som han aldrig forvandt, og han døde
allerede 29. Sept. 1830. Han roses meget som dygtig Pædagog.

Schlesw.-Holst. Prov.-Berichte 1831, S. 211 ff. 
Schröder u. Lübker, Schlesw.-Holst.-Lauenb. Schriftsteller-Lex.                                                

Vilh. Thomsen.

 1756-1821, Digter og social-økonomisk Forfatter">

Pram, Christen Henriksen, 1756-1821, Digter og 
social-økonomisk Forfatter. P. er født 4. Sept. 1756 i Lesje Præstegjæld
i Gudbrandsdalen i Norge, hvor hans Fader, Henrik Frederik P.,
der var af dansk Æt, den Gang var personel Kapellan; hans Moder,
Olava Maria f. de Stockfleth, en Præstedatter fra Faaberg i
Gudbrandsdalen, var af norsk Slægt. 1765 blev Faderen forflyttet til
Slagslunde i Nordsjælland, og Sønnen blev, efter i nogen Tid at
have faaet Undervisning i Hjemmet, privat dimitteret til Examen
artium (1772). Han valgte Jura som Brødstudium, men det blev
ikke til noget med Examenslæsningen; der var saa meget, som
fængslede hans Interesse og spredte hans Kræfter. Han lagde sig
efter de økonomisk-kameralistiske Videnskaber, men syslede
samtidig med Græsk og de nyere Sprog samt deres Skjønlitteratur.
Disse Studier afspejle det dobbeltsidige i P.s Natur og Virksomhed;
hans Liv blev delt mellem den røde Ministeriumsbygning og
Parnas. Vi følge først hans Løbebane som Embedsmand.

Fra 1776-79 var P. Huslærer hos Etatsraad Bornemann, men
saa aabnede Embedsbanen sig for ham. Hans Fader stod i
Venskabsforhold til fremragende Mænd som Kofod Ancher, Luxdorph
og Suhm, hvorved Sønnen fik Adgang til Hovedstadens dannede
Kredse og bl. a. kom i Forbindelse med Grev E. Schimmelmann.
Denne indflydelsesrige Mand skaffede ham (1781) Plads som
Fuldmægtig i Økonomi- og Kommercekollegiet, hvor han 1786 blev
Arkivar, 1797 Kommitteret og 1812 Deputeret. I 1816, da dette
Kollegium forenedes med det vestindisk-guineiske Rente- og
Generaltoldkammer, fik han Afsked i Naade og med Ventepenge. I
Medfør af sin Embedsstilling besøgte han i 1798 og 1799 Bornholm
for at undersøge de derværende Kullejer; i 1804-6 gjorde han 
flere Rejser til Norge og gav en Indberetning paa 10 Bind (ikke
udgivne) om Landets forskjellige Næringskilder. Samtidig havde
han, i kortere eller længere Tidsrum, haft forskjellige andre Hverv;
han havde været Søpasskriver (1786-1808), Sekretær ved
Postkassepensionsdirektionen (1786-1809) og en af
Landhusholdningsselskabets Præsidenter (1803-6). 1802 blev han udnævnt til virkelig Justitsraad, 1810 til virkelig Etatsraad.

En Del af P.s litterære Virksomhed staar i Forbindelse med
hans forskellige Embedsstillinger, i det den nærmest behandler Æmner
af socialøkonomisk Art, f. Ex. «Om en Husmoders Pligter» (1787),
«Forsøg om Dragten, især for Danmark og Norge» (1791) og
«Forsøg om en Højskoles Anlæg i Norge» (1795), alle 3 Prisskrifter,
for hvilke han vandt den udsatte Pris. Desuden har han skrevet
en Række mindre Skrifter og Afhandlinger over Æmner af lignende
Art: «Undersøgelse om den kjøbenhavnske Waisenhusstiftelse»
(1796), «Om Forbrugningen af Tobak i Danmark», «Om
Uldproduktionen » m. m.

Som et Mellemled mellem P.s videnskabelige og digteriske
Frembringelser staar hans Virksomhed som Udgiver af periodiske
Skrifter. Han var Redaktør eller Medudgiver af «Efterretninger
om den inden- og udenlandske Handel, Skibsfart osv.» (1782-87),
af Maanedsskriftet «Minerva» (1785-93) og af «Borgervennen»
(1796-1804 og 1818-19). Til disse Tidsskrifter leverede han en
Række Bidrag af socialøkonomisk, historisk, moralfilosofisk og
æsthe-tisk Art, f. Ex. «Om Kilderne til Rigdom », «Om Opdragelse»,
«Om Bogskriveri» m. m. Det vigtigste af de ovennævnte
periodiske Skrifter er «Minerva», hvis Udgivelse han, sammen med
Rahbek, begyndte i Juli 1785. Rahbeks Tanke var, at Indholdet
væsentlig skulde være skjønlitterært, men P. vilde drage hele
Samfundslivet ind under Tidsskriftets Behandling, saa det kom til at
omfatte baade Skjønlitteraturen, de religiøse Bevægelser, den
økonomiske Udvikling, Undervisningen, Politikken m. m. P. fik sin
Plan sat igjennem -- heldigvis; thi han kom derved til at skabe
et Tidsskrift, der vel nok er enestaaende i dansk Litteratur. I det
have, siger R. Nyerup, «næsten alle Landets bogskrivende Mennesker
taget Del, lige fra ham af, hvis Plads er ved Siden af Tronen, og
indtil Bonden bag Ploven, og de have heri henlagt hver sit
Kontingent til Massen af de Ideer, som i de sidste 16 Aar have
sysselsat alle tænkende Hoveder i tvende Kongeriger». P.s egne Bidrag
til «Minerva» ere af meget forskjellig Art; foruden nogle Digte har
han skrevet Artikler over Æmner fra Socialøkonomien, Historien,
Æsthetikken, Moralfilosofien m. m., f. Ex.: «Om Negerhandelen»,
«Om Bygselvæsenet i Norge», «Om Kongen af Preussen», «Det
filosofiske Seculum» (18. Aarhundrede), «Om Selskabelighed» m, m.
Vigtigere end disse Bidrag er den maanedlige historiske Artikel, som
ledsagede hvert Hefte, og som P. stadig skrev, saa længe han
deltog i Tidsskriftets Redaktion (dog undtagen 1. Kvartal af 1793).
Det var gjennem denne Artikel, at de fleste dannede Mennesker
paa den Tid fulgte den store franske Revolutions skæbnesvangre
Optrin; P. søgte at gjøre sin Fremstilling saa objektiv som muligt,
men alligevel blev den noget farvet af hans egen
fremskridts-venlige Anskuelse.

Den videnskabelige Forfatter var imidlertid ikke den hele P.
Med sin klare, praktiske Forstand forbandt han et ildfuldt, let
bevægeligt Følelsesliv. Hans Ungdom faldt til Dels sammen med det
Ewald-Wesselske Tidsrum og det Opsving i dansk Poesi, som det
betegner. «Selskabet for de skjønne og nyttige Videnskaber» søgte
med sine Prisopgaver at lokke de unge Talenter frem, og P. fulgte
dets Kalden. Han havde i 1778 i «Alm. dansk Bibliothek»
offentliggjort nogle Idyller og Sange og fik saa i 1779 sin Heroide
«Philippa til Erik» antaget af det nævnte Selskab. I 1782 skrev
han det Digt, som har gjort ham mest bekjendt, «Emilies Kilde»,
et naturbeskrivende Digt, der giver et Rundskue fra det bekjendte
Punkt ved Schimmelmanns Landsted Sølyst paa Strandvejen. Det
har samme Præg som Tidens øvrige naturbeskrivende Digtning:
den methodiske Opregning af en Række Enkeltheder, i hvilke som
Regel Stemningen drukner.

I Begyndelsen af Firserne var der over vort Aandsliv noget
vist frisk, forventningsfuldt. Bevægelsen for Bondestandens
Frigjørelse tog Fart, og Digterne gjorde sig til Ordførere for den. I
1783 blev der rejst en Mindesten for den ældre Bernstorff til Tak
for hans Virksomhed for Bondesagen, og P. skrev i den
Anledning sit bekjendte Digt: «Omtrent en Mil fra Kjøbenhavn -- paa
høje Gjentofts Bakke». Da Kronprinsen i 1784 selv overtog
Regeringen, ventede man, der vilde komme en ny Tid, med Frihed og
Fremskridt som sit Løsen. P. blev greben af Tidens Stemning og
udgav «Stærkodder, et Digt i 15 Sange» (Jan. 1785). Af Oldtidens
Aand er der intet i dette store Epos; det historiske Sagn er kun
en allegorisk Ramme omkring en Række moralfilosofiske Betragtninger. 
Indholdet er følgende: Stærkodder har myrdet en norsk 
Konge; «Midlerne, hvorved han paa én Gang skal forsone Guderne
og redde Ingilds forfaldne Rige, ere Opdagelsen af 3 Klenodier:
Skirners Sværd, et Symbolum paa Krigsstyrken, Skibladner, der
ligger nedsænket i et fejt og balstyrigt Folks ubrugte Havn, et
Billed paa den da forsømte Sømagt og Handel, og Mimers Brønd
eller Kundskab og Klogskab, af hvis Vand han skal bringe Kong
Ingild en Flaske». Det er altsaa det «til Borgerheld sigtende»,
som P. synger om i denne versificerede moralfilosofiske
Afhandling. Digtet er utrolig tungt at arbejde sig igjennem; digterisk
Flugt er der saa godt som intet af; men Forfatteren har da ogsaa
i Indledningen anraabt «den simple Forstand» om at være hans
inspirerende Muse. Man havde i sin Tid spurgt, om P. ikke var
den Digter, der bedst kunde indtage den ved Ewalds Død
ledigblevne Plads paa Parnas. «Stærkodder» afgjorde det Spørgsmaal:
P. var ikke Manden.

Det var ikke lykkedes for P. at blive Skaberen af et nationalt 
Epos; i de følgende Aar vender han sig til Dramet. Men
hans mislykkede historiske Dramer «Lagertha» (1789), «Damon og
Pythias» (1790) og «Frode og Fingal» (1790) godtgjorde til fulde,
at han ikke kunde fortsætte, hvad Ewald havde begyndt med «Rolf
Krage» og «Balders Død». Saa forsøgte han sig i Syngestykket
og Skuespillet, med Æmner fra Hverdagslivet: «Negeren» (1791),
«Ægteskabsskolen» (1795), «Serenaden eller de sorte Næser» (1795),
«Brønden» (1800), «Frokosten i Bellevue» (1803) o. a.
Replikskiftet i disse Stykker falder ofte ret naturligt, men for øvrigt
hæve de sig ikke over det middelmaadige; intet af dem har
kunnet holde sig paa Theatret eller i Læseverdenen. Det bedste
af dem er «Ægteskabsskolen», der opnaaede 15 Forestillinger (sidste
Gang 1822 ved en Mindefest for Forfatteren). -- Rahbek udgav
P.s «Udvalgte digteriske Arbejder» (I-VI, 1824-29).

P. har altsaa som Digter intet frembragt, der har haft
Levedygtighed i sig, og heller ikke i litteraturhistorisk Henseende
betegne hans Arbejder noget nyt. Ikke desto mindre nød han, vel
nærmest paa Grund af sin travle, mangeartede Forfattervirksomhed,
et betydeligt Ry som Skribent, og da han i 1819 af økonomiske
Grunde søgte og fik Embedet som Toldforvalter paa St. Thomas,
indbød en Kreds af bekjendte Mænd, Baggesen, Rahbek,
Thorvaldsen o. fl., til en Afskedsfest for ham (10. April 1820);
Oehlenschläger og Ingemann skreve Sange i Dagens Anledning, og Provst
Gutfeldt holdt Festtalen. Oehlenschläger spaar i sit Digt, at Hr. 
Christen snart «la'r sin Snække stande» tilbage til Danmark. Det
skete dog ikke. P. kunde ikke taale det vestindiske Klima; han
døde Aaret efter sin Ankomst til St. Thomas (28. Nov. 1821). -- 

P. havde et paa én Gang tungt og lidenskabeligt Sind.
Oehlenschläger fortæller, at han ingen Ven havde, «som han ikke
havde vist Døren eller truet med Prygl». Efter sin egen
Beretning var han fra Barndommen til hen i sin modnere Alder plaget
af de græsseligste religiøse Anfægtelser. «Tid, Beskæftigelse og
Vellyst svækkede, sløvede hine Ængstelsers Brod.» Hvad han
læste, greb ham saa dybt, at de fleste andre Mennesker, f. Ex.
Rahbek, forekom ham kolde i Sammenligning dermed. «Jeg er»,
skriver han et Sted, «umaadeligen destitueret for alt det, der er
vittigt, yndigt, behageligt, en tvær, treven, langsom Figur, hvis
udvortes og indvortes ligner højt Mængden af de sjællandske
Bønder, Fortrædelighed, underkuet, forkert; en slavisk Stræben
efter at opnaa, hvad han en Gang foresætter sig, er hans eneste
Fortjeneste.» Og dette vanskelige Sind havde saa at kæmpe med
økonomiske Bekymringer og ægteskabelige Sorger. Medens P. var
Huslærer hos Bornemann, blev han forelsket i Husets Lærerinde,
Maria Magdalene Erichsen (f. 30. Juli 1754), en Datter af
Stadsfysikus J. G. E. i Bergen (IV, 533); i Maj 1782 blev han i
Slagslunde Kirke viet til sin 28aarige Brud. Ægteskabet blev
ulykkeligt; allerede et halvt Aar efter Brylluppet klager P. derover i et
Brev til Rahbek. Af og til forefaldt der voldsomme Scener mellem
Ægtefællerne, der en Tid endogsaa levede næsten afsondrede fra
hinanden. Hans Hustru søgte Trøst derfor i Baggesens Sværmeri
for hende. Hun døde før P.s Afrejse til St. Thomas, 30. Sept. 1819.

Øst, Archiv f. Psychologie, Hist. osv. I. 
J. K. Høst, C. H. P. (1820).
F. Rønning, Rationalismens Tidsalder II, 198; III, 1. 12. 99. 111 247.
Erslew, Forf. Lex.                                                                           

F. Rønning.



v. Prangen, Frederik Ernst, 1781-1841, Officer, 
blev født 13. Nov. 1781 i Glückstadt og var Søn af Avskultant ved den kongl.
Regering, Arkivar og Kancellisekretær Frederik Wilhelm v. P. (f. 1754
d. 1783) og Wilhelmine Maria Charlotte f. Picker (f. 1754 d. 1837).
Efter at have nydt en videnskabelig Uddannelse i sin Fødeby
ansattes P. 14. Juni 1799 som Dessinatør à la suite ved
Ingeniørkorpset og blev s. A. virkelig Dessinatør i Holsten samt erholdt i
1800 Karakter som Fændrik af Infanteriet. P., der i 1801 udnævntes
til virkelig Sekondlieutenant i Ingeniørkorpset og i 1804 til virkelig 
Premierlieutenant, tiltraadte sin praktiske Tjeneste i Korpset i
Begyndelsen af 1800 og garnisonerede i Rensborg (til 1804) og
Glückstadt. Da Krigen med England udbrød i 1807, kommanderedes
han til General Ewalds Armékorps, der under Englændernes
Ophold paa Sjælland holdt Laaland, Falster og Møen besat, og P.
ledede her Anlægget af flere Batterier til Sikring af Kommunikationerne. 
Han fulgte med Armékorpset til Sjælland, men blev snart
kaldt tilbage til Ingeniørkorpset. Indtil Maj 1809 -- han var i
1808 avanceret til virkelig Ingeniørkapitajn -- var han beskæftiget
med Rekognoscering af Kyststrækningerne og Bygning af Kystbatterier 
i de forskjellige danske Provinser, hvorefter han ansattes
ved Kjøbenhavns Fæstning. Fra denne Virksomhed blev han dog
flere Gange kaldt bort. Han anlagde saaledes i 1810 flere
Kystbatterier paa Jyllands Østkyst, i 1811 et paa Møen og forestod fra
Dec. 1813 til Jan. 1814 nogle Forsvarsarbejder ved Lille Bælt. Efter
Kieler-Freden berejste han samtlige Kystbatterier i Hertugdømmerne
og Kongeriget for at træffe Foranstaltninger til deres Rømning.
I 1810, 1812 og 1815 var han Medlem af Kommissionen til unge
Ingeniørofricerers Prøvelse og i 1815 af den Kommission, som
skulde udkaste og udføre en Plan til Indretning af det saakaldte
«Guldhus» i Rigensgade i Kjøbenhavn til et Garnisonshospital.

P. forfremmedes i 1818 til Major og ansattes kort efter som
i. Ingeniør ved Kjøbenhavns Fæstning, hvilken Stilling han beholdt
til Udgangen af 1832. Fra 1820-24 var han dog fraværende paa
Rejser i Udlandet, i det han i førstnævnte Aar udnævntes til
Medlem for den tyske Forbundshærs 10. Armékorps af en under
den i Frankfurt sammentraadte militære Kommission nedsat
Lokalkommission til Undersøgelse af Fæstningen Luxemburgs Tilstand.
Han beordredes samtidig til at skaffe Oplysninger om forskjellige
tyske og nederlandske Fæstninger og til i den Anledning efter
tilendebragte Forretninger i Luxemburg og Frankfurt at lægge
Hjemvejen over Nederlandene, ogsaa for at bese de vigtigste af
de derværende hydrotekniske Anlæg. I Lokalkommissionen gjorde
P.s Kundskaber og Forretningsdygtighed sig snart gjældende, og
han repræsenterede endogsaa i nogle Maaneder af 1823 foruden
Danmark Østerrig, hvis Kommissær var afgaaet ved Døden. I 1822
besøgte han ogsaa Paris og studerede her Anvendelsen af Vicats
hydrauliske Kalk eller Kunstcement ved Canal de l'Ourcq, hvilket
ved hans Tilbagekomst gav Anledning til Anlæg af en 
Kunstcementfabrik her, der i mange Aar afgav Materiale til 
Ingeniørkorpsets Arbejder og til Brobygningerne ved de nye 
Chausséanlæg i Kongeriget og Hertugdømmerne.

1. Jan. 1825 overtog P. atter sin Tjeneste ved Kjøbenhavns
Fæstning, i hvilken Stilling han forfremmedes til Oberstlieutenant
1829. S. A. blev han Medlem af Defensionskommissionen og i
1830 af Kommissionen til Udarbejdelsen af en Plan for den
nyoprettede kongl. militære Højskole. 1832 designeredes han til, hvis
det holsten-lauenborgske Kontingent fik Marcheordre, at ansættes
ved 10. Armékorpses Hovedkvarter som Direktør for Ingeniørvæsenet. 
1832 blev han midlertidig Chef for Vejkorpset og fra
1834, da dette Korps indlemmedes i Ingeniørkorpset, dirigerende
Stabsofficer for Vejtjenesten i Kongeriget, i hvilken Egenskab han
tiltraadte Kommissionen af 1835 angaaende Anlægget af en
Jærnbane til Lettelse af Kommunikationen mellem Nord- og Østersøen.
Efter i 1836 at have erholdt Obersts Karakter blev han 4. Jan.
1838 Chef for Ingeniørkorpset og nogle Dage efter Medlem af
Kommissionen angaaende Vandvæsenet; s. A. erholdt han Obersts
Anciennitet. I 1839 overdroges ham Ledelsen af Projekteringen
af en Jærnbane fra Hamborg-Altona til Neustadt og Kiel, og i 1840
indtraadte han i den i Odense under Kronprinsens Forsæde
nedsatte Kommission angaaende Forandringer i Armeens Organisation,
som førte til Organisationsplanen af 28. April 1842.

P. udnævntes til Kommandør af Danebrog 1836, og han blev
i 1838 Ridder af den preussiske Johanniterorden som en Anerkjendelse 
af hans dygtige Medvirkning ved den tilendebragte Bygning
af Chausséen gjennem Holsten og Lauenborg. Han døde 19. Juni
1841, og «Fædrelandet» gav ham bl. a. følgende Eftermæle: «Oberst
P. var af alle erkjendt som en særdeles kraftfuld og agtværdig
Karakter, som en Mand med dygtige Kundskaber og udbredt
Erfaring og navnlig som et ualmindeligt administrativt Talent». -- 
P. ægtede 19. Febr. 1833 i Altona Ida Maria Louise Franzisca
RaasløfT (f. 19. Okt. 1808 d. 15. Maj 1886), Datter af Kommandør,
Indrulleringschef i Holsten Andreas R. (f. 1774 d. 1851) og Johanne
Catharine f. Hansen (f. 1786 d. 1874).

Tychsen, Fortifikations-Etaterne og Ingenieurkorpset 1684-1893.

V. E. Tychsen.



Pratensis, Hans Philipsen, 1543-76, Professor, var født i
Aarhus og Søn af M. Philippe du Pré (Pratensis), der var kommen
her ind i Landet med Christian II's Dronning og senere var bleven 
Kannik i Aarhus (d. 1567). Medens Sønnen gik i sin Fødebys
Skole, udvirkede Faderen, der nød megen Anseelse for Gudsfrygt
og Lærdom, at han til sine Studeringers Fremme forlenedes med
et Kanonikat i Aarhus med tilhørende Præstekald (Brabrand), der
dog indtil videre skulde bestyres af en Kapellan. Efter 1560 at
være bleven Student gik P. rask frem paa Videnskabernes Bane.
1564 tog han Magistergraden og blev kort efter Rektor ved den
Skole, hvor han for faa Aar siden havde været Discipel. Denne
Stilling opgav han dog snart for at studere Medicin udenlands. I
Jan. 1566 bleve han og hans Ven M. Peder Sørensen indskrevne
ved Universitetet i Padua. Siden færdedes de, støttede af
Kjøbenhavns Universitet, vidt om Land -- Spanien og Ungarn vare
Rejsens Yderpunkter i Vest og Øst --, indtil de endelig 1571, begge
hædrede med den medicinske Doktorgrad, vendte hjem for at
overtage de dem tiltænkte Stillinger, Ped. Sørensen som kongl.
Livlæge og P. som Professor i Medicin ved Universitetet. Det
blev foreskrevet den sidste, at han ikke maatte vige fra de gamle
medicinske Avtoriteter Hippocrates og Galenus, vistnok et Tegn
paa, at man var bange for, at han hældede til den Paracelsiske
Retning i Lægekunsten.

P. virkede kun i faa Aar, men vandt i den Tid megen
Yndest og Anseelse baade som Lærer og som Praktiker. Han var en
stemningsfuld latinsk Digter og besad omfattende videnskabelig
Indsigt, bl. a. ogsaa i Mathematik og Astronomi. Tyge Brahe og
andre ansete Mænd, hvoriblandt den franske Gesandt Charles de
Dançay, sluttede sig med varmt Venskab til ham. Men hans
Helbred var svagt, og 1. Juni 1576, da han stod paa Kathederet, fik
han en voldsom Blodstyrtning og sank død om i sine Tilhøreres
Arme. Mænd som Tyge Brahe, Dr. Peder Sørensen og M. Isak
Mouritsen (XI, 500) have i smukke Digte beklaget det Tab,
Vennerne, Videnskaben og Fædrelandet lede ved hans tidlige Bortgang.
Han døde ugift, kun 32 Aar gammel.

Rørdam, Kbhvns Universitets Hist. 1537-1621 II, 598 ff.

H. F. Rørdam.



v. Preen (Prehn), Adam Ehrenreich, --1702, Officer,
stammede fra en af Meklenborgs ældste Adelsslægter; maaske han var
Søn af Johan Adam v. P. til Nüttel og Libau, der 1651 var i dansk
Tjeneste. A. E. v. P. tjente allerede 1658 som Lieutenant ved Axel
Urups Regiment; i Begyndelsen af den Skaanske Fejde var han 
Ritmester ved Baudissins Regiment, blev 1677 Major og s. A.
Oberstlieutenant ved 1. sjællandske Rytterregiment. Da Kommandanten i
Christiansstad C. H. v. d. Osten (XII, 457) havde ønsket at faa nogle
Rytterofficerer til Raadighed, lykkedes det P. i Febr. 1678 i Spidsen
for en lille Skare at hugge sig igjennem Cerneringen ind i
Fæstningen. Hans Forhold her maa have været mindre godt, thi endnu
s. A. blev han afskediget. 1679 fik han dog Obersts Karakter og
Pension, og ikke længe efter (1680) blev han udnævnt til Amtmand
over Ringsted Amt. Han traadte 1684 atter ind i Hæren, i det
han, der Aaret forud havde hvervet en Eskadron, udnævntes til
Chef for 5. jyske Rytterregiment, og i denne Stilling blev han
Resten af sit Liv. Han var med ved Ratzeburg 1693, i Holsten
1700, hvor han viste sig som en rask Partigænger, og gik 1701
med Hjælpetropperne til Flandern, i det han samtidig udnævntes til
Brigader. Han døde 29. Maj 1702. -- P. var 3 Gange gift: 1. med
Anna Marie v. Knustorf af Huset Gamelien i Meklenborg (d. 1678);
2. med Anna Sophie v. Løschebrand (d. 1693), Hofjomfru hos
Dronning Sophie Amalie og Datter af hendes Hofmesterinde Fru Lucie
v. L., f. v. Steinwerder; 3. vistnok med Sophie Amalie Charisius
(d. 1704), Datter af Peder C. til Palstrup (III, 439).

Personalhist. Tidsskr. 4. R. II.

H. W. Harbou.



Prehn, Friedrich Christian, 1810-75, Appellationsretsraad,
Søn af nedfr. nævnte Regeringsraad Joh. Fried. P., var født 26.
Febr. 1810 i Kjøbenhavn, tog 1832 juridisk Examen i Kiel, blev
kort efter Volontær i tyske Kancelli, hvor han avancerede til
Kontorchef, og udnævntes 1845 til Syndikus i Altona. 1848 var
han Medlem af den slesvig-holstenske Stænderforsamling og kom
1850 med Reventlow-Farve og Heinzelmann til Kjøbenhavn for at
bede om Fred; men de maatte vende hjem med uforrettet Sag. I
Febr. 1851 indtraadte han i den holstenske Regering under
Reventlow-Criminil som Chef for Finansdepartementet og overtog 1852
atter Syndikatet i Altona, hvorfra han 1854 forfremmedes til
Medlem af den holsten-lauenborgske Appellationsret i Kiel, og efter at
den preussiske Regering 1867 havde omordnet Justitsvæsenet, blev
han første Medlem af Overappellationsretten i Kiel, i hvilket
Embede han forblev til sin Død, 29. Jan. 1875. Han havde 27. Juli
1845 ægtet Mathilde Kraus (f. 23. Maj 1822), Datter af
Konferensraad K.

Alberti, Schlesw.-Holst.-Lauenb. Schriftsteller-Lex.

H. R. Hiort-Lorenzen.



Prehn, Jeppe, 1803-50, Amtmand og Mathematiker, en Broder
til ovennævnte Appellationsretsraad Fried. Chr. P., er født 29. Avg.
1803 i Kjøbenhavn, hvor hans Fader da var ansat i Rentekammeret.
Han gik i Domskolen i Ratzeburg, hvorhen Faderen senere var
forflyttet, gik som Student i 1821 til Gøttingen, i 1822 til Kiel og
studerede trods sin egen Lyst til Mathematikken efter Forældrenes
Ønske Jura, tog 1825 juridisk Examen i Kiel og blev 1828 Fuldmægtig,
1830 Kontorchef i Rentekammeret i Kjøbenhavn. 1834 vaklede han
mellem al søge et mathematisk Professorat i Kiel og Amtmandspladsen 
i Steinhorst i Lauenborg. Han foretrak og fik den sidste
og giftede sig samme Aar, forflyttedes 1848 til Ratzeburg; døde
28. Nov. 1850 i Reichenbach paa en Sundhedsrejse til Italien. --
Mathematik og dens tekniske Anvendelse har P. bl. a. studeret,
dog ved Siden af Juryvæsen, under et Ophold 1829-30 i Paris,
hvor han bl. a. blev bekjendt med Poisson. Det var dog først i
hans allersidste Leveaar, at han følte sig kaldet til mathematisk
Forfattervirksomhed og i Crelles «Journal f. d. Mathematik»
offentliggjorde dels nogle mathematiske Undersøgelser vedrørende
Dampmaskinen, dels en større Afhandling, hvori han søger at hævde
Betydningen af divergente Rækker som fremstillende arithmetiske
Middelværdier. En af ham opfunden kalorisk Maskine er aldrig
kommen i Brug.

Crelle, Journal f. d. Mathematik XLI, 364 ff.
Allg. Deutsche Biographie XXVI.

H. G. Zeuthen.



Prehn, Johan Friedrich, 1771-1833, Regeringsraad, Søn af
Raadmand og Stadssekretær i Tønder Thomas P. og Anna Barbara
f. Røeder, var født i Tønder 13. Jan. 1771. Han blev juridisk
Kandidat 1792, tjente derefter et Par Aar som Sekretær hos
Landfoged Boye i Meldorf, men rejste saa til Kjøbenhavn, hvor han i
nogen Tid gjorde Tjeneste som Volontær i tyske Kancelli og
General-Toldkammeret. 1795 udnævntes han til Fuldmægtig i
Rentekammerets 1. holstenske Kontor, konstitueredes 1796 som
Renteskriver sammesteds og blev 1797 endelig udnævnt; da dette Kontor
ophævedes 1799, blev han Renteskriver i det nyoprettede
slesvig-holstenske Skov- og Landvæsenskontor. 1804 blev han
Amtsforvalter i Husum, Svabsted og Rødemis, men vendte allerede 
Aaret efter tilbage til Rentekammeret som Chef for dettes tyske
Kammerkancelli og udnævntes samtidig til Kammerraad. 1810 blev han
Kommitteret i Rentekammeret, 1812 Justitsraad, 1814 Etatsraad, 1815 
Deputeret i tyske Kancelli, 1817 2. Regeringsraad i Lauenborg og
2. Bisidder i den derværende Hofret, 1821 1. Regeringsraad og 1.
Bisidder samt Assessor i det lauenborgske Konsistorium og 1828
Konferensraad. P. roses i alle sine Stillinger som en særdeles
flittig, dygtig og paalidelig Embedsmand. I sine sidste Leveaar
var han noget svagelig, og i Avg. 1832 indgav han af Helbredshensyn 
Begjæring om Afsked, men inden Sagen blev endelig ordnet,
døde han, 16. Jan. 1833. -- P. var 2 Gange gift: 1. (4. Maj 1802)
med Henrica Ludovica f. Prætorius (f. 1781 d. 19. Juni 1820), Datter
af den bekjendte Handelsmand Jeppe P., 2. med Caroline f.
Thormoehlen (d. 13. Marts 1843, 53 Aar gammel). 

L. Laursen.



Prehn, Thomas, 1801-74, Departementschef, Søn af
Godsejer Georg Heinrich P. til Høgelund ved Læk og Catharina
Dorothea f. Petersen, var født 2. Sept. 1801 paa Høgelund, gik i
Flensborg Skole, studerede Jura i Kiel, Berlin og Gøttingen og tog 
1826 juridisk Examen i Slesvig. Aaret efter blev han Volontær i
Rentekammeret, 1829 Fuldmægtig, 1831 Kontorchef og udnævntes 1834
til Landkommissær for det østlige Holsten og Verkoppelungskommissær 
for Lauenborg, 1835 til Medlem af Landmaaler-Examinationskommissionen 
i Kiel, 1837 til Kammerraad, 1840 til Justitsraad, 1841
til Etatsraad, 1843 til Landkommissær for det vestlige Holsten. I
Malmøvaabenstilstanden 1848 var han designeret til Medlem af en
Fællesregering under Carl Moltke for Slesvig, Holsten og
Lauenborg, men nægtede at indtræde i den. 1851 var han Medlem af
Notabelforsamlingen i Flensborg og stillede her et selvstændigt
Forslag om en 3delt Helstat med fuldstændig Adskillelse af
Slesvig og Holsten, saaledes at Monarkiets Fællesskab skulde
repræsenteres af et Rigsraad, bestaaende af 7 delegerede fra Kongeriget
og 7 fra de 3 Hertugdømmer med en af Kongen valgt Formand,
og at de 2 Nationaliteters Ret fuldt ud sikredes i Slesvig derved,
at Landet deltes i et dansk, et tysk og et blandet Distrikt.
1852-54 var han Departementschef i det holsten-lauenborgske
Ministerium og 1857-58 Medlem af Rigsraadet, men mødte ikke 1858,
1860 udnævntes han til Konferensraad og døde ugift 17. Sept. 1874
i Pløen. I sit Testamente indsatte han Kong Christian IX til
Universalarving til bedste for de Embedsmænd, der havde lidt Tab
ved de sidste Aars Begivenheder i Hertugdømmerne.

Alberti, Schlesw.-Holst.-Lauenb. Schriftsteller-Lex.

H. R. Hiort-Lorenzen.



Preisler, Joachim Daniel, 1755-1809, Skuespiller, fødtes
16. Nov. 1755 i Kjøbenhavn, hvor hans ndfr. nævnte Fader, Joh.
Mart. P., indtog en anset Stilling som Professor ved Kunstakademiet 
og i sit Hjem, om Vinteren i sin Embedsbolig paa
Charlottenborg, om Sommeren paa sit Landsted i Lyngby, samlede en
Kreds af Tidens bedste Hoveder, særlig indvandrede Tyskere med
selve Klopstock som Førstemand. Gjæsternes artistiske Tilbøjeligheder 
synes at have overvundet Husherrens retsindige Borgerlighed,
i det mindste blev den lille Joachim Daniel et Slags Vidunderbarn
inden for det Preislerske Hus; ikke alene kunde han, 4 Aar gammel,
tale Fransk -- Tysk og Dansk faldt ham, saa at sige fra Fødselen,
lige mundret --, men han gav smaa Bidrag til Selskabets
Underholdning: snart reciterede han mindre Digte, snart sang han 
hele Koncertarier, snart tolkede han Familiens Lykønskninger paa
Festdage, snart underholdt han Gjæsterne ved Klaver- eller Violinspil.
1772 blev P. Student, og havde han i sin Opvæxt været livlig, blev
han nu en vilter Krabat, der gav Borgerskabet med samt dets
Moral og Vedtægter en god Dag; han studerede Theologi, ja
forsøgte sig endog en Gang som Prædikant til Dronningens fulde
Bifald, men hans erotiske Bedrifter nødte ham til at opgive
Theologien; han kom derpaa en Tid paa sin Svoger Agent Zinns Kontor,
sprang saa -- for øvrigt i Vrede -- her fra op i det tyske Kancelli,
hvor han vandt A. P. Bernstorffs Yndest, opgav pludselig den sikre
Embedsvej og styrtede sig ud i Skuespillernes Zigeunerliv for en
Kvindes Skyld. Denne, Jfr. Marie Cathrine Devegge, magttog ved
sin unge Skjønhed ganske P.; trods dyre Forsikringer om, at han
aldrig vilde «forvolde sine Forældre den Hjærtesorg at indlade sig
i en Forbindelse med hende», var han snart efter forlovet netop
med hende; 4. Dec. 1778 stod deres Bryllup, og Maaneden efter,
26. Jan. 1779, debuterede P. som Leander i «Det unge Menneske
paa Prøve».

Debuten var mere opsigtvækkende end vellykket -- P.
Rosenstand-Goiske dømte endog, at P. ikke gav «noget Haab for
Theatret» --, dog gjorde hans kjønne Ydre et behageligt Indtryk paa
Tilskuerne. Sagtens har P. som saa mange Begyndere hverken
kunnet gaa eller staa, end mindre mestre sin Stemme eller sit
Ansigt; han gav dog ikke tabt, og efter et Par Aars ihærdige Arbejde
kunde han paa Scenen udfolde den belevne Anstand og den smidige
Elskværdighed, der havde gjort ham saa yndet i Selskabslivet. P.s
Figurer bare saaledes alle en glat Overflade til Skue, men han vidste, 
takket være hans gode Forstand og omfattende Kundskaber, at
variere saa vel Karaktertrækkene som selve Karaktererne. P. var
saa kjøn og indtagende paa Scenen, at han kunde tillade sig at
give sin Elskværdighed et Anstrøg af Naragtighed ; netop i en
saadan Rolle, den vimse Frisør Partout i «De forliebte
Haandværksfolk», tvang han første Gang Publikum til fuld Anerkjendelse,
og han benyttede senere denne fintkomiske Evne til at udlevere
en Række Figurer til Latteren og samtidig frelse dem fra
Karikaturen; saaledes bevarede i «Fændrikken» den evindelige Spørger
Kapitajn Alsing sin noble Holdning, i «Heckingborn» frelste en
let Naivitet Daltons dominerende Visdom, i «Den værdige Fader»
kastede en elegant Anstand næsten Glans over Baron Dromers
tomme Komplimenter. Dog P. kunde ogsaa uden mindste Barmhjærtighed 
blotte Sindets Raahed bag den ydre Politur, saaledes i
«Den skinsyge Kone», hvor han som Lord Trinket bag Lapsens
skrammererede Ydre aabenbarede en brutal Liderlighed, og i sin
mesterlige Fremstilling af de 2 militære Lykkeriddere, Lord Brazen
i det af P. selv oversatte engelske Lystspil «Hververne» og Kapitajn
v. Aberwitz i P. A. Heibergs «De Vonner og Vanner», hvor han
uden Karikering afdækkede al deres uforskammede Højtalenhed og
opblæste Uvidenhed. Medens P.s glatte Overflade her dækkede
over Dumhed og Tomhed, omfattede hans Repertoire andre
Figurer, hvor den skjulte Forstand var parret med Ondskab, som den
falske Spiller under Venskabsmaske: Stukeley i «Beverley», selve
Ondskabens Personifikation: Loke i «Balders Død», og Hykleren
under Andægtighedens Maske: Moliéres «Tartuffe». Blandt hans
Karakterroller stod vistnok Prins Gonzaga i «Emilie Galotti» højest;
i dennes karakterløse Vaklen mellem godt og ondt fandt han
noget beslægtet med sig selv og gjengav med Mesterskab Prinsens
Halvhed.

P. roses af sine samtidige for sin Kunstbegejstring og
Samvittighedsfuldhed; 2 Gange, 1786 og 1787, foretog han for egen
Regning, sidste Gang i Selskab med sin Hustru, Studierejser til
Fr. Ludv. Schrøders Theater i Hamborg. Et Bevis paa hans
Anseelse er, ikke alene at han var en af de 3 Skuespillere,
Theaterdirektionen 1788 sendte paa Studierejse til Udlandet, men at det
paalagdes ham «at holde en ordentlig Journal over den hele Rejse,
oplyst med de Anmærkninger, som de gjøre over og ved hvert
Theater». Denne udgav han Aaret efter i 2 Bind: «Journal over
en Rejse igjennem Frankrig og Tyskland»; den skaffede ham megen 
Ros af Datidens anseteste Kritikere og indeholder ogsaa ved Siden
af en Del Snakkesalighed fine og opmærksomme dramaturgiske
Iagttagelser, i hvilke han Gang efter Gang aabenbarer sit
Kunstideal: «Natur og sand Konversation».

P.s Ægteskab var alt andet end lykkeligt, og pludselig 16. April
1792, da han skulde spille om Aftenen, havde han forladt
Kjøbenhavn sammen med en smuk Begynderinde, Jfr. Fredelund, som
han i en Piece kort i Forvejen havde forsvaret mod Rahbeks Kritik; 
Forholdet til hende opløstes hurtig: hun vendte tilbage til
Kjøbenhavn, men han flakkede i flere Aar om i Tyskland, hvor
han forsøgte sig som tysk Skuespiller, bl. a. i Neu-Strelitz, og her
fra gjorde han i April 1798 Anstrængelser for atter at komme til
Danmark som Skuespiller. Nogen Tid efter maa han være vendt
tilbage til Kjøbenhavn med sin 2. Hustru, Frederikke Wilhelmine
Caroline f. Reimann (d. 30. Okt. 1821 i Kjøbenhavn, 48 Aar gammel),
ansattes 1801 som Soufflør ved Theatret, men maatte paa Grund af
Øjensvaghed opgive denne Stilling allerede i Maj 1802. S. A.
udgav han et tysk Skuespil: «Die Invaliden od. der Triumph des
2. April», og snart efter 1. Del af en selvbiografisk Roman:
«Ferdinand Braun, der Gothe», hvis Fortsættelse (3 Bind) aldrig kom.
P. blev derefter engageret ved den theatergale Baron Wedel-Jarlsbergs 
«Provinsialtheater» og deltog i dets Forestillinger i Odense
1804-5; da Selskabet i 1807 optraadte i Kjøbenhavn, førte P. en
yderst grov Polemik til dets Forsvar. 2. April 1809 døde P. «efter
en langvarig Svaghed» i Kjøbenhavn.

E. Brandes, Dansk Skuespilkunst S. 134 ff. 
B. Smith, Til Belysning af lit. Personer og Forhold S. 185 ff. 
Skuespillerforeningens Julebog 1893, S. 116 ff.

Arthur Aumont.



Preisler, Johan Georg, 1757-1831, Kobberstikker, Søn af
ndfr. nævnte Joh. Mart. P., blev født i Kjøbenhavn 7. Juli 1757,
lærte hos sin Fader og studerede ved Akademiet 1775-80. I dette
sidste Aar fik han den store Guldmedaille paa en «Christus og den
samaritanske Kvinde», hvad der gav Anledning til, at Asmus
Carstens, der havde faaet den lille Sølvmedaille, gjorde Revolte mod
Akademiet, opførte sig højst upassende mod dette og derfor blev
relegeret (III, 402). Det er nok muligt, at Carstens kan have haft nogen
Ret i at raabe paa Uretfærdighed og Nepotisme (fra Abildgaards,
maaske ogsaa fra den gamle J. M. Preislers Venners Side) i
Henseende til den af Akademiet trufne Afgjørelse af Medaillesagen;
naar Carstens lader P. være «en Slægtning» af Abildgaard, er dette 
dog urigtigt. P. kom 1781 udenlands og gik til Paris for at studere
under sin Faders berømte Ven Wille. Her stak han sin «Rêveuse»
efter Zick og blev 1787 Medlem af Akademiet i Paris paa en
«Dædalus og Icarus» efter Vien. Faa Maaneder efter var han
hjemme og blev 1788 Medlem af Akademiet her paa samme Stik.
Dermed vare ogsaa allerede hans Medbørs Dage forbi; han blev
grumme lidt sysselsat, var derfor ogsaa kun lidet frugtbar og sad
bestandig i smaa Kaar, da han lidet eller intet fortjente og havde
Kone og en Del Børn at forsørge. Hans Hustru, hvem han havde
ægtet 12. Dec. 1788, hed Anna Rebecca f. Pflueg (f. 1767 d. 1817).
Pint af Næringssorg søgte han oftere, men altid forgjæves, om
Hjælp: om en Pengeunderstøttelse, om Fribolig paa Akademiet,
om at blive dettes Sekretær osv. Han ejede et lille Hus i Lyngby
ved Kjøbenhavn, og der døde han 21. April 1831. -- P.s Stik ere
ikke mange; de kunne ikke maale sig med Faderens, om de end
ere meget respektable; de begynde saa smaat at blive sjældne, og
det samme gjælder om de faa af P. raderede Blade. Foruden de
foran nævnte Stik af P. maa nævnes hans «Susanne» efter A. Franchi,
«Hans Madsen i Svanninge» efter Pauelsen og et Par Portrætstik:
Henrik Gerner og Henrik Stampe efter Juel.

Fernow, Carstens (ved Riegel). 
Suhms Nye Saml. IV. 
Leitschuh, Die Fam. Preisler u. M. Tuscher (Leipz. 1886). 
Weilbach, Nyt Kunstnerlex. 
Meier, Wiedewelt S. 136 ff.                                                                    

F. J. Meier.



Preisler, Johan Martin, 1715-94, Kobberstikker, Søn af
Maleren Joh. Dan. P. (f. 1666 d. 1737) og Anna Felicitas f. Riedner
(d. 1743), yngre Broder til Maleren Joh. Justin P. og til Maleren
og Kobberstikkeren Georg Martin P. Familien stammede fra
Bøhmen. P. blev født 14. Marts 1715 i Nürnberg, hvor Faderen var
det højst ubetydelige Malerakademis Direktør; han lærte at tegne
af sin Fader og at stikke i Kobber hos sin ældre Broder Georg
Martin og gjorde hurtig store Fremskridt: allerede 1737 og 38 stak
han en «David og Abigael» efter Guido Reni, og dette Stiks Ry
naaede lige til Paris, hvor nu den berømte Mester Laurent Cars
tilbød P. Plads i sit Værksted (1739). Her arbejdede P. sammen
med store Talenter som Schmidt og Wille, stak flere Blade efter
Lebrun til Masses store Versaillesværk, «Kardinalen af Bouillon»
efter Hyac. Rigaud, en «Ganymed» (1743) efter den franske Hofmaler
J. B. Pierre o. m. Som fuldfærdig Kunstner beredte han sig til
at vende hjem til Nürnberg, da den ældre Bernstorff, som den 
Gang var dansk Gesandt i Paris, vandt ham for Danmark og sendte
ham til Kjøbenhavn. Her stak han en Prøveplade, med Motiv fra
Kongens norske Rejse, og 1744 fik han en Aarpenge af 300 Rdl.
d. K. og blev kort efter (1745) Hof kobberstikker. Det vides, at
han ikke holdt sig borte fra «Male- og Tegneakademiet», som
den Gang med sine 10 eller 12 «Discentes» ynkelig vegeterede hos
Mad. Lyders, men at han tegnede og vel ogsaa underviste i
Tegning der. Da Eigtved endelig var traadt i Spidsen for Akademiet,
begyndte dette saa smaat at komme paa Fode; P. blev dog først
Professor efter Akademiets Overflytning til Charlottenborg 1754.

1747-48 fuldendte han sin Christian VI efter J. S. Wahl, sin
Frederik V og Dronning Louise efter Pilo, og da O. H. v. Lode
(X, 355) var død bort fra det ham overdragne Arbejde, «Kongerne
af det oldenborgske Hus i Danmark», efter kun at have fuldført
et eneste Blad, gjorde P. de øvrige (til J. H. Schlegels Værk).
Af P.s talrige andre, til Dels fortræffelige Portrætstik kunne nævnes
hans Wiedewelt efter Als, hans Klopstock (1780) efter Juel, hans
Dr. Münter (1775), hans Wasserschlebe, i Buste, efter egen
Tegning. Et godt Stik efter Salys Rytterstatue paa Amalienborg, paa
2 Plader, for Asiatisk Kompagni skyldes P.; et Par Stik efter
ovennævnte Piefre er ikke uden Fortjeneste, hans «Bakkanal» (1752)
efter samme Maler er derimod svagt, og det samme gjælder om
de fleste Arbejder fra P.s senere Aar, som «Loth og hans Døtre»,
«Souverænitetsakten» efter Heimbach, «Jonas i Ninive» efter Salvator
Rosa, «Apostelen Peter i Fængselet» efter Guido Reni, «Madonna
della Sedia» (1784) efter Rafael o. a. P. stak ogsaa efter sin egen
Komposition, men uden større Held (som «Kong Salomos Dom» o. l.).
Hans bedste Periode var overhovedet ikke af lang Varighed; ikke
faa af hans Stik, særlig da Portrætterne, ere fortræffelige -- i det
mindste i Forhold til, hvad vi ellers her hjemme i hans bedste Dage
kunde yde --, mange andre hæve sig derimod ikke i større Grad
over det almindelige og mangle Kraft, Varme og Dybde i Udførelsen. 
-- Som Professor ved Akademiet spillede P. ikke nogen
mere fremragende Rolle; at han i sidste Øjeblik i Akademiets Port
standsede den unge Thorvaldsen, der modløs vilde flygte bort fra
Konkursen, og saaledes maaske har haft en uberegnelig Indflydelse
paa dennes og den danske Kunsts Skæbne, fortjener at berøres.

Af Karakter og Væremaade var «den ejegode, vennehulde P.»
(Rahbek) mild og ædel, trofast og varmtfølende, elsket og afholdt
af alle, med hvem han kom i Berøring. Han var siden 14. Juni 
1748 gift med Anna Sophie f. Schuckmann (f. 1720 d. 1800), Datter
af en Professor ved Universitetet i Rostock, men hans Familieliv
var ikke ublandet glædeligt: han sad bestandig i trange Kaar -- 
om Sommeren ude i et lille Hus i Lyngby --, havde mange Børn
at sørge for, blev sjældnere og sjældnere sysselsat, til sidst, i den
sidste halve Snes Aar af hans Liv, rørte han næsten ikke
Gravstikken mere, -- og hans haabefuldeste Søn gav sig til at være
Skuespiller, en den Gang lidet anset eller agtet Livsstilling. P.,
som 1777 var bleven Justitsraad, og som var Medlem af det
kejserlige Kunstakademi i Augsburg, døde 17. Nov. 1794, henved 80 Aar
gammel.

Hennings, Essai hist. sur les arts en Danmarc. 
Minerva 1795, S. 224.
Thiele, Kunstakad. og Heststatuen. 
Meier, Wiedewelt. Leitschuh, Die Fam. Preisler u. M. Tuscher (Leipz. 1886).                                            

F. J. Meier.



Preisler, Marie Cathrine, 1761-97, Skuespillerinde. M. C.
Devegge, som hendes Pigenavn lød, fødtes 19. Dec. 1761 i
Kjøbenhavn, hvor hendes Fader havde en lille Bestilling ved Hof- og
Stadsretten; ved Begyndelsen af 1776-77 optoges hun, der tidlig
mistede sin Moder og endnu var ukonfirmeret, som Elev paa det
kongl. Theaters Syngeskole, og efter iVa Aars Uddannelse
debuterede hun 27. Febr. 1778 som Pyrrha i Sartis Syngestykke
«Deucalion og Pyrrha». Hendes 16 Aars Skjønhed og hendes klare
Stemme indtoge strax Publikum, men Stemningen slog -- for en
stor Del ved hendes egen Skjødesløshed -- snart efter om til
Ligegyldighed; P. Rosenstand-Goiske maatte vel anerkjende hendes
Figur og Stemme, men han bebrejdede hende foruden Mangel paa
Flid og Studium hendes frække Væsen og fradømte hende
«Anstændighed til at spille et Fruentimmers Rolle af Stand». Hendes
«Elskovshandel» og paafølgende Giftermaal med ovfr. nævnte J. D.
Preisler bidroge utvivlsomt til at udvikle og modne hende som
Kunstnerinde, ikke fordi hun og han i Ægteskabet fandt den rolige
Lykke, tvært imod levede de et højst forvirret Samliv, snart i den
kjærligste Hengivelse, snart i den heftigste Uenighed, men fordi
Omgangen med ham og hans aandfulde Vennekreds uden direkte
Belæring paavirkede hende, saa hun i sin Kunst uvilkaarlig førte
deres Ideer ud i Livet. Gav hendes Livsskæbne hende saaledes
Indhold, aabnede en uventet Begivenhed, Caroline Walters pludselige 
Flugt (1780), hende rig Lejlighed til at lægge dette for Dagen
i et stort Repertoire. 

Lystspillet blev hendes egentlige Felt, og hun vandt sig inden
for dets Ramme ved sin straalende Fremstilling af kokette Fruer
og muntre Ungpiger, af skalkagtige Elskerinder og vittige
Verdensdamer saa stort et Navn, at Samtiden gav hende Plads jævnsides
den forgudede Caroline Walter, medens i Eftermælet først Fru
Heiberg fordunklede hende. Strax hun traadte ind paa Scenen,
tog hun Tilskueren fangen: hendes store Øjne spillede af Liv,
hendes smukke Ansigt lyste af Friskhed, og hendes Stemme ejede
de fulde Brysttoner, dog var just ikke Ærlighed Særkjendet for
hendes Figurer, snarere havde de netop deres Ynde ved en Bismag
af Løgnagtighed eller dog Pudsenmageri. Hun fejrede sine største
Triumfer i Roller, hvor hun under Uskylds og Enfolds Maske kunde
trods sin Formynders Modvilje tilliste sig sin Elsker, f. Ex. som
Agathe i «De forliebtes Galenskaber» og som Rosina i «Barberen
i Sevilla», eller i saadanne, hvor Situationen føjede det Pikanteri
til hendes Skalkagtighed, at det var selve Elskeren, hun overlistede,
som f. Ex. Frk. Trine i «Fejltagelserne». Blandt hendes Roller
nævnes med særlig Beundring Lady Teazle i «Bagtalelsens Skole»
og Opvartningspigen Birgitte i «Kinafarerne »; sagtens har hun til
den første med munter Selvironi hentet Træk fra sin egen Færden
i Svigerforældrenes fine Hus, medens hun i den anden med kaadt
Lune har givet sig sin lidt plebejiske Lystighed i Vold. Mad. P.
ejede ikke Karakterskuespillerindens skarpe Særtegningsevne, men
hun besad Kvindens magnetiske Uimodstaaelighed. Trods sin
imponerende Skikkelse var hun ikke paa sin rette Plads i Sørgespillet,
om end hun som Grevinde Orsina i «Emilie Galotti» spillede med
stor Virkning; maaske har her en hemmelig Orm gnavet paa hendes
Kunstnerindeærgjerrighed, i det mindste tog hun sig meget nær,
at Sigbrit i «Dyveke», som Samsøe havde skrevet for hende,
tildeltes Mad. Rosing, og at hun kun i dennes Sygdomsforfald naaede
at udføre denne Rolle nogle faa Gange; det trøstede hende kun
lidet, at P. A. Heiberg førte en hvas Pennefejde («Dyvekefejden»)
til hendes Oprejsning, hendes kunstneriske Kraft var brudt, og for
hver Dag sank hun dybere i Ligegyldighed og Uorden. Døden
kom (28. Maj 1797) som en Befrielse for Forglemmelse i levende
Live; en Maaneds Tid forinden (25. April) havde hun vist sig
sidste Gang paa Scenen i en af sin Ungdoms Glansroller, Constance
i «De forliebte Haandsværksfolk».

Lahde, Mindesmærkerne p. Assistenskirkegaard, 3. H. 
Dansk Penning-Mag. I, 833 ff. 
Overskou, Den danske Skueplads III. 
E. Brandes, Dansk Skuespilkunst S. 151 ff. 
Personalhist. Tidsskr. 3. R. V, 56. 

Arthur Aumont.



Preston, Jørgen, --1553, Musiker, ses i 1551 at have staaet
i Spidsen for Christian III' s Kantori som « Sangermester ». Denne
betydelige Kunstner var uden Tvivl en Nederlænder og tilhørte i
alt Fald som Komponist den nederlandske Skole. I Kantoriets
haandskrevne Nodebøger, som bære Aarstallet 1541 -- det Aar,
man begyndte at indføre Musikstykker i dem --, og som endnu
opbevares i det kongl. Bibliothek, findes henved en Snes Kompositioner 
af P. Det første af disse Stykker er komponeret 1543 over
Hertug Albrecht af Preussens, Christian III' s Svogers, Symbolum
«Vertrau Gott allein», hvilket kunde tyde paa, at P., ligesom det
antages om Jørgen Heide (VII, 268), der dirigeredeInstrumentalmusikken, 
har staaet i Hertugens Tjeneste, forinden han kom til
det danske Hof. Naar dette skete, vides ikke. Af P. s øvrige
Kompositioner i Kantoriets Bøger nævnes exempelvis «Veni creator»,
«In festo epiphaniæ: Surge illuminare» i 2 Dele, «Peccavimus tibi»,
«Appropinqvet» i 3 Dele, «Dies est lætitiæ». En Del af dem ere
Behandlinger af tyske Koralmelodier. Hvor skattet P. var af sin
Samtid baade som Sanger og Komponist, fremgaar af de til Hans
Madsen Høines latinske Mindetale over Professor Morsing (1554)
føjede versificerede Gravskrifter over P., dels af Høine selv, dels
af P. s Ven og Svoger Petrus Parvus Rosæfontanus. P. døde under
Pesten 1553. Hans Hustru overlevede ham.

Musikforeningens Festskrift I. 

V. C. Ravn.



Pretorius, Andreas August Greve, 1683-1762, Officer, hørte
til en Militærslægt, som under Christian V kom til Danmark fra
Sachsen, og var født 28. Febr. 1683, vistnok i Holsten. Hans
Fader, Georg Wilhelm P., en udmærket tapper Officer, faldt ved
Stormen paa Lüttich 23. Okt. 1702 som Oberstlieutenant ved 2.
Bataillon af Prins Carls Regiment. Med samme Bataillon deltog
Sønnen, der 1698 var bleven Fændrik, 1703 blev Sekondlieutenant
og 1707 Kapitajnlieutenant, i den spanske Arvefølgekrig, indtil
han 1709 blev ansat som Kapitajn ved et af de s. A. fra Ungarn
til Danmark hjemvendende Regimenter (Schack v. Wittenau). Aaret
efter blev han forsat til Fodgarden, gjorde saa Felttogene i
Nordtyskland med, blev saaret i Slaget ved Gadebusch 1712 og
udnævnt til Major 1715. Som Oberst for 2. akershusiske Regiment
gik han 1717 til Norge og kom saaledes ogsaa til at tage Del i
Slutningen af den store nordiske Krig, hvornæst han 1720 fik et
hvervet Regiment i Danmark, det senere slesvigske. 1738 blev han 
Kommandør for Fodgarden, 1741 Kommandant i Rensborg og var
imidlertid forfremmet til Brigadér 1730, til Generalmajor 1731, til
Generallieutenant 1739. Det hvide Baand fik han 1736. Uden at
fratræde sine militære Stillinger var P. derhos 2 Gange, 1733-36
og 1740-41, akkrediteret som Gesandt ved Hoffet i Berlin, hvor
Danmark ogsaa tidligere i lang Tid havde haft en Officer som
Repræsentant (B. Meyer 1714-22, Løvenørn 1722-30). Under den
østerrigske Arvefølgekrig fik P. Tilbud først om at træde i kejserlig,
siden i hollandsk Tjeneste. Da han tog imod det sidste, maatte
han 1742 imod sit Ønske forlade den danske Hær, eftersom
Christian VI stod paa Frankrigs Side. I Holland blev P. General og
Chef for et Infanteriregiment, 1747 Medlem af det høje Krigsraad,
1748 (efter Freden i Aachen) Gouvernør i Bergen op Zoom, 1759
i Sluis. Han vedligeholdt dog stadig Forbindelsen med Danmark
og sendte blandt andet en Række Indberetninger til Overkrigssekretæren. 
1748 blev P. ophøjet i den danske Grevestand. Han
døde paa sit Gods ved Breda 24. Marts 1762. Gift 1. i Fredericia
24. Nov. 1713 med Vilhelmine Frederikke Komtesse Wedell, Datter
af den første Greve af Wedellsborg, Vilhelm Frederik W.; 2.
vistnok med en hollandsk Dame, der overlevede ham.

P.s Farbroder Hans Philip P. der ligeledes havde deltaget i
den spanske Arvefølgekrig og den store nordiske Krig, døde 17. Dec.
1732 som Generalmajor, Kommandant paa Kronborg og Ridder af
det hvide Baand.

H. W. Harbou.



Preusser, Alexander Friedrich Wilhelm, 1799-1885, Overappellationsretsraad, 
Søn af Dr. med. Georg Wilhelm P. i Garding
(f. 1760 d. 2. April 1811) og Anna Catharina f. Christian (f. 8. Nov.
1768 d. 8. Sept. 1805), var født 19. Nov. 1799 i Garding, studerede
i Kiel og Bonn og tog 1824 juridisk Examen paa Gottorp. 1825
beskikkedes han til Underretsadvokat i Kiel, 1833 til Over- og
Landretsadvokat og udnævntes 1837 til Medlem af Generaltoldkammer- 
og Kommercekollegiet, valgtes 1842 til Syndikus i Kiel
og udnævntes 1843 til Medlem af Appellationsretten i Kiel. 1848-51 
var han Medlem af den slesvig-holstenske Landdag, og i
Malmøkonventionen 1848 designeredes han til Medlem af
Fællesregeringen under Carl Moltke, men nægtede at indtræde i den,
hvorimod han i Okt. s. A. indtraadte i den Fællesregering, som
under Reventlow-Jersbeck raadede til Marts 1849. Af den holstenske
Stænderforsamling var han Medlem til 1863. 1855 afskedigede 
Scheele ham fra Appellationsretten, og s. A. kreerede Universitetet
i Giessen ham til Dr. jur. hon. 1856 sad han i Rigsraadet, valgt
af de holstenske Stænder, og stemte her mod Scheel-Plessen. 1862-64 
var han Medlem for Holsten og Lauenborg af en af den
tyske Forbundsdag nedsat Kommission til Udarbejdelse af en
Civilprocesordning for Hannover, og 1864 udnævntes han af de
fremmede Civilkommissærer til Præsident for Appellationsretten i
Flensborg, men fik 1867 sin Afsked. 1863-79 ledede han Redaktionen
af det Seuffertske Arkiv. Han døde 27. Okt. 1885. Hans Hustru
hed Wilhelmine f. Brockhausen.

Alberti, Schlesw.-Holst.-Lauenb. Schriftsteller-Lex.

H. R. Hiort-Lorenzen.



Price, Adolph Frederik Waldemar, f. 1836, Danser.
Waldemar P., der er Søn af ndfr. nævnte Johan Adolph P., fødtes 1. Sept.
1836 i Kjøbenhavn og medvirkede efter Familiens Sædvane allerede
som Barn i Pantomimerne paa Vesterbros Morskabstheater, første
Gang 1840 som Amor i «Pygmalion»; 1849 kom han til det kongl.
Theaters Balletskole og steg fra Balletdanser (1856) gjennem
Sekonddanser (1861) til Danser (1866), hvor han, der ikke attraaede de
store Solopartier, forblev. Sin egentlige Debut paa det kongl.
Theater havde P. 19. Dec. 1857 som Ditleif i «Valdemar»; det
varede endnu nogle Aar, inden han ved sin ridderlige og kjække
Fremstilling af Titelrollen i samme Ballet (1866-67) slog igjennem
i Publikums Bevidsthed, men fra da af stod han ogsaa fast i
første Række blandt Ballettens mandlige Kræfter; hvor kraftig og
harmonisk hans Dans end var, er det dog særlig som Mimiker
han har Betydning. Junker Ove i «Et Folkesagn» og Edouard i
«Livjægerne paa Amager» kjendetegne hver paa sin Vis P.s unge
Repertoire, den første ved sin Christian Wintherske Romantik, den
anden ved sit elskværdige, om end en Kjende selvbevidste,
Galanteri; blandt hans unge Repertoire maa endnu nævnes Alonzo i
«Toreadoren», hvor hans Danses Fortrin lykkelig forenede sig med
hans dramatiske Evne til en illuderende Gjenfremstilling af den
vundne Tyrefægtning. P.s ypperlige Fremstilling af den forsorne
Ola i «Brudefærden i Hardanger» og den vilde Svend i
«Fjældstuen» danner Overgangen til hans ældre Karakterroller; han har
her hævet sig til tragisk Kraft som Svend i «Valdemar» og til
burlesk Bredde som Bjørn i «Valkyrjen». -- P. har sammen med
sine Søstre givet Gjæsteforestillinger i Norge og Sverige, saaledes 
1859 i Bergen, 1860 i Stockholm og Gøteborg samt 1865 i
Christiania. -- P. ægtede 4. Juni 1883 Cathinca Balle (f. 2. Sept. 1857),
Datter af Grosserer Carl Christian August B. (f. 1819), en Sønnesøn
af Biskop N. E. B. (I, 455). 

Arthur Aumont.



Price, Hanna Amalie Nicoline, s. Hagen (VI, 469).



Price, James, --1805, Artist. P., der hørte til en engelsk
Gymnastikerfamilie, begyndte sin Virksomhed i Danmark med
gymnastiske Forestillinger paa «Bakken» i Dyrehaven i Sommeren 1795;
de følgende Aar optraadte han med sin Hustru og sine Børn ogsaa
i de danske Provinser og i Norge, indtil han, der havde erhvervet
sig Borgerret i Kjøbenhavn, efter at have givet Forestillinger paa
Hoftheatret, i Sommeren 1801 slog sig ned paa Vesterbro med sit
«lille danske Kunstnerselskab», som han kaldte det i Modsætning
til Konkurrenterne Cettis og Casortis (III, 415) «store italienske
Selskab»; det følgende Aar kunde P. aabne «et rummeligt, med
indvendige Dekorationer forsynet Komediehus, kaldet «det danske
National-Sommertheater»», og hen paa Sommeren engagerede han
Casorti, der indførte de italienske Pantomimer paa det Priceske
Theater. P. døde i Febr. eller Marts 1805, og hans Enke, Hanne
f. Tott, overtog derpaa Ledelsen af Theatret, først alene, senere i
Forening med Franz Kuhn, som hun i 1811 eller 1812 ægtede;
under deres Direktion flyttede Selskabet ind i et nyt og bedre
Theater: «Morskabstheatret». Efter hendes Død (15. Avg. 1826)
ledede Kuhn Selskabet og førte det 1831 til Rusland; 3 Aar efter
vendte det tilbage til Kjøbenhavn under Direktion af «Brødrene P.».
Disse vare James P.s Sønner: James P. (f. 1801 d. 1865) og ndfr.
nævnte Johan Adolph P.; James P. d. y., der spillede Cassander
i Pantomimerne, var (fra 1830) gift med Selskabets nydelige Columbine, 
Rosetta (kaldet Rosa) Caroline f. Luin (f. 1809, d. 1887 i Wien),
og blev i dette Ægteskab Fader til Datteren Amalie P., den senere
Fru Hagen (VI, 469), og Sønnerne Julius og Carl P. Julius P.
(f. 12. Juni 1833 i Nischnij-Novgorod, f 24. Jan. 1893 i Wien) fulgte
1855 med sin Lærer Bournonville og sin Kusine Juliette P. til
Wien, fik fast Ansættelse ved Hofoperaen der og vandt sig snart
en anset Plads i dens Ballet som Mimiker og Karakterdanser;
ved sin Død var han Solodanser og Professor ved Konservatoriet.
Den anden Søn, Carl Nicolai Andreas P. (f. 6. Juni 1839), vendte
sig fra Balletten til Skuespillet, hvor han efter at have gjort sig 
bemærket i nogle Smaaroller som Benjamin i «Thyre Boløxe og
Herremanden» (14. Marts 1857) havde sin egentlige Debut 10. April
1859 som Hans Mortensen i «Aprilsnarrene». Med Undtagelse af
3 Sæsoner virkede P. indtil Udgangen af 1896-97 ved det kongl.
Theater, hvor han efterhaanden fik et ikke ringe Repertoire, uden
dog at blive mere end en Brugbarhed; senere har han spillet i
Provinserne.

Davidsen, Fra det gamle Kongens Kjøbenhavn II, 181 ff.
Museum  1894, I, 184 f. 

Arthur Aumont.



Price, Johan Adolph, 1805-90, Mimiker. Adolph P., hvis
Fader var ovfr. nævnte James P., blev født 24. Juni 1805 i
Kjøbenhavn; han kom allerede, 3-4 Aar gammel, frem paa
Sommertheatrets Bræder, og efterhaanden som han voxede til, gjorde
hans sjældne mimiske Evner sig gjældende. Efter Casortis Død
(1826) overtog han Pjerrotfiguren, som han med nøjagtig Omhu
stedse fastholdt i den overleverede Form, medens han samtidig vidste
med nye lunerige Paafund at variere Typen; hans Pjerrot var ikke
en plump Klods, men bevarede selv i de mest kejtede Situationer
en elegant Lethed i Komikken. I Trediverne overtog P. sammen
med sin Broder James P. («Brødrene P.») Ledelsen af Selskabet;
dette førte i Aarene 1835-47 en meget omflakkende Tilværelse,
snart i og snart uden for Danmark, stadig dog med Kjøbenhavn
og Morskabstheatret som det sikre Hjemsted. Efterhaanden vendte
Kjøbenhavnernes Interesse sig fra Morskabstheatret til andre
Forlystelser, f. Ex. Tivolis, og Pricerne maatte i Midten af Fyrrerne
lukke deres Theater; fra 1847-51 gave de Forestillinger paa Kasino,
senere optraadte de i Hippodromen og sidst paa Alhambra.
Derefter gave Brødrene P. endnu i nogle Aar et Par Forestillinger om
Vinteren paa Hoftheatret, hvor et fint Publikum med Frederik VII
og Grevinde Danner i Spidsen gav Møde. P. var en alsidig
Kunstner: han komponerede Pantomimer, og han malede Dekorationer, 
paa sine ældre Dage beskæftigede han sig med kunstfærdige
Paparbejder, ligesom han syslede med Blyant og Pensel; han døde
i Kjøbenhavn 5. Febr. 1890. -- 27. Okt. 1830 ægtede P. den
engelskfødte «Gulvdanserinde» Flora Mathilde Luin (f. 5. Nov.
1813 d. 4. Nov. 1863), der paa Nørrebros Theater havde henrykket
Publikum med sin gratiøse Dans og senere ved det Priceske
Selskab blev en elegant Harlekin; hun blev Moder til Juliette, Sophie
og Waldemar P. (s. ndfr. og ovfr.).

Arthur Aumont.



Price, Juliette Elisa Christiane, f. 1831, Danserinde. 
Juliette P., der er ældste Barn af ovfr. nævnte Johan Adolph P., er født
i Kjøbenhavn 13. Avg. 1831. I Slutningen af Fyrrerne formaaede
Ad. P. og hans Broder James P. Bournonville til at give deres Børn
privat Undervisning med fremtidig Optagelse i det kongl. Theaters
Ballet for Øje. Bournonville opdagede snart, at J. P. «umiskjendelig
var kaldet til at udfylde en første Plads ved Balletten», og for at
skaffe hende «en desto eklatantere Debut» holdt han hende i Skjul,
medens han lod de andre Pricer komme frem i mindre Partier.
Et Tilfælde nødte ham til at præsentere hende tidligere, end han
egentlig ønskede, men Debuten blev ikke derfor mindre eklatant;
den fandt Sted 6. Maj 1849 som Eliza i «Konservatoriet», og J. P.
var fra den Aften Publikums erklærede Yndling. Der var over
hendes hele Fremtræden, over hendes lille Ansigt og fine Person
en beskeden Stilfærdighed, en sart Ynde, der paa én Gang indtog
og rørte: hun var, som Goldschmidt træffende skrev, «ung uden
at være Barn og uden at være voxen», og han kaldte hende med
rette «Kunstens vestalske Præstinde». Dette Skjær af kysk, næsten
ulegemlig Poesi, af jomfruelig Renhed bevarede J. P., der 2 Aar
efter sin Debut udnævntes til Solodanserinde, gjennem hele sin
Theatervirksomhed; ved det illuderede hun fuldkomment i saadanne
luftige Væsner som Sylfiden og Psyche (i Balletterne af samme
Navn), og ved det omgav hun sine unge elskende Kvinder, som
Hilda i «Et Folkesagn» og Ragnhild i «Brudefærden i Hardanger»,
med en ægte kvindelig Blyhed; derimod slog hendes mimiske
Udtryk ikke til i Roller, der krævede Lidenskab, og heller ikke
Koketteriets dristige Leg var hendes Sag. J. P.s Theaterbane afbrødes
brat: 22. Nov. 1865 kom hun under Opførelsen af «Kermessen i
Brügge» saa alvorlig til Skade med sin ene Fod, at denne trods
langvarige Kure ikke mere gjenvandt sin Styrke, og 29. Okt. 1866
afskedigedes hun af Theatrets Tjeneste. Siden har hun virket i
Kjøbenhavn som en afholdt og anset Lærerinde i Dans og Plastik,
ligesom hun ogsaa har vejledet yngre Kaldsfællers «J. P. er»,
skrev Bournonville kort før hendes ulykkelige Fald, «den af
Terpsichores Præstinder, der næst efter Marie Taglioni og Carlotta
Grisi er kommen mit Ideal af en Danserinde nærmest.»

I Sæsonen 1855-56 var J. P. med Orlov fra det kongl. Theater
engageret ved Hofoperaen i Wien, hvor hun optraadte i Partier
som Abbedissen i «Robert af Normandiet», Celeste i «Toreadoren»
og Irma i «Abdallah»; i Slutningen af April 1856 gjenoptraadte 
hun paa det kongl. Theater. Senere har J. P., ligesom sin ovfr.
nævnte Broder Waldemar P., gjæstet en Del skandinaviske Byer,
saaledes i 1859 Bergen, i 1860 Stockholm og Gøteborg samt i 1865
Christiania.

«Kermessen i Brügge» afbrødes ikke hin 22. Nov. 1865: J. P.s
yngre Søster Hanne Sophie P. traadte strax i hendes Sted; denne,
der er født 14. Jan. 1833 i St. Petersborg, havde begyndt sin
Balletbane et Aars Tid før J. P., men traadte snart i Skygge for den
ældre Søster og anvendtes hyppig som dennes Stedfortræderske i
Sygdomsforfald; dog havde hun et ikke ringe selvstændigt
Repertoire. Ved Udgangen af 1869-70 trak hun sig tilbage fra Theatret
og døde 6. Sept. 1905.

Søndagsposten  1867, Nr. 176.

Arthur Aumont.

 --1675--, Maler">

le Prieur, Paul, --1675--, Maler, kom o. 1663 til Kjøbenhavn, 
hvor han blev stærkt sysselsat af Hoffet. Han var en for 
sin Tid god Miniatur- og Emaillemaler og maa ogsaa have malet i
Olje. P. gjorde en Hob Billeder af Frederik III og dennes
Familie og endnu flere af Christian V, saaledes blot i 1678 12
Miniaturportrætter. Alene fra 1671-80 fik han for Arbejder til Kongen
o. 2600 Rdl. K. (nu = 25000 Kr.). Han arbejdede ogsaa for flere
store og indflydelsesrige Personer, som Gabel, Griffenfeld, Simon
Paulli, Konfessionarius Leth. Gode Arbejder af ham ere paa
Rosenborg: Frederik III og dennes Børn, Christian V, Carl II af
England og Mætressen Castlemain osv. P. synes at have forladt
Danmark 1681, maaske misfornøjet med, at andre franske Malere
og Emaillører, som d'Agar og Babette, kom her til. Hans senere
Skæbne er ubekjendt.

Suhms Nye Saml. IV. Tidsskr. f. Kunstind. 
V. Brock, Rosenborg (1884).

F. J. Meier.



Primon, Jacob Carl Frederik, 1763-1812, Litterat, født i 
Slesvig By 13. Avg. 1763, blev Student fra Odense Skole 1781;
studerede derefter i Kjøbenhavn Theologi og Sprog, uden dog at
tage nogen Embedsexamen; kom til Kiel 1792, hvor han hørte
juridiske Forelæsninger, men vendte snart efter tilbage til
Kjøbenhavn og blev (1794) en af Medarbejderne i det forhadte Ugeblad
«Folkevennen», der rasede imod Frankrig og dets Revolution. Da
Bladets Redaktør, den tyske Æventyrer Steineck, døde 1795, var
P. Udgiver af dets 6 sidste Numre. Men denne Virksomhed bidrog
bl. a. til at stænge alle Døre for ham og bragte ham i den sørgeligste 
Forfatning. I «Notarialfejden» (VII, 258) deltog han med et 
Par ubetydelige Piecer mod P. A. Heiberg og blev nu paa
Professor G. H. Olsens Anbefaling Translatør (1799). Han kæmpede
stadig med store økonomiske Sorger, som han søgte at bøde paa
ved en Række Oversætterarbejder af broget Art. Mest bekjendt
er hans -- i øvrigt højst mangelfulde -- «Lexikon over fremmede
Ord og Udtryk» (1807; 3. Opl. 1827), en Bearbejdelse efter Campe.
I 2. Opl. af Reislers dansk-tyske Ordbog (1808) har han betydelig
Andel. Han døde i Marts 1812. Hans Hustru, som han havde
ægtet 1804, Kirstine Cathrine f. Rosen, Datter af Toldinspektør Chr.
R. i Nykjøbing p. F., døde allerede 13. April 1806 i sit 22. Aar.

Nyerup, Lit. Lex. 
Lübker u. Schröder, Schlesw.-Holst.-Lauenb. Schriftsteller-Lex. 
B. Smith, Til Belysning af lit. Personer og Forhold S. 143. 160 f.

A. Jantzen.



Prior, Daniel Christian, f. 1834, Præst. P. er født 8. Maj 
1834 i Hundstrup i Thy, hvor hans Fader, Andreas Peter P., den
Gang var Kapellan; hans Moder var Hansine Vilhelmine f. Eller.
Han blev Student 1854 fra v. Westens Skole og theologisk
Kandidat 1860. Fra 1863 var han Kateket ved Holmens Kirke og blev
1876 1. resid. Kapellan ved vor Frue Kirke i Kjøbenhavn, hvilken
Stilling han beklæder endnu. P., der besidder stor Arbejdsevne,
har, foruden at varetage sit Embede, røgtet forskjellige kirkelige
og humane Hverv med stor Udholdenhed og Samvittighedsfuldhed.
Særlig har han antaget sig Sømandsmissionen; fra 1875 har han
været Sekretær i «Forening til Evangeliets Forkyndelse for nordiske
Søfolk i fremmede Havne», og i 1879 grundede han «Bethelskibets»
Mission i Kjøbenhavn, som han er Formand for. Han har foretaget 
talrige Rejser i Sømandsmissionens Tjeneste og har fra 1875
redigeret dens Organ, «Havnen». Ogsaa Missionen i Grønland har
han virket for, navnlig ved at vejlede flere indfødte Grønlændere,
som i Kjøbenhavn ere blevne uddannede til Præster i deres
Hjemland. Foruden Bidrag til «Havnen» har han til theologiske og
kirkelige Tidsskrifter leveret talrige Prædikener, Afhandlinger og
Anmeldelser; 1885 udarbejdede han Festskriftet i Anledning af
Asylselskabets 50aarige Bestaaen og 1892 Festskriftet i Anledning af
Sømandsmissionens 25aarige Bestaaen. -- P. blev gift 29. Okt. 1864
med Elisa Sophie Olferta Sommer (f. 27. Avg. 1838), Datter af
Universitetsprofessor A. G. S. Efter hendes Død (25. Nov. 1876) ægtede
han 28. April 1879 Dorothea Frederikke Serene Braem (f. 19. Maj
1835), Datter af Kommandør J. Fr. B.

Elvius, Danmarks Præstehist. 1869-84 S. 272.

V. Schousboe.



Prior, Hans Peter, 1813-75, Handelsmand og Skibsreder,
var født i Nakskov 9. Maj 1813 og var en Søn af Skomagermester
Andreas P. og Ellen Sophie f. Holm. Da hans Forældres Kaar
vare smaa, kom han allerede i 13 Aars Alderen i Handelslære i
Stege. Senere fik han Plads hos Handelshuset C. Hage & Søn
sammesteds, og 1839 etablerede han sig som Kjøbmand der. Han
drev navnlig en ret betydelig Kornhandel, men den stærke
Konkurrence foranledigede ham til at flytte til Kjøbenhavn 1847.
Forholdene her svarede ikke til hans Forventninger, og da han led
ret følelige Tab, besluttede han sig til at forandre sin Virksomhed.
Hans Opmærksomhed blev henledt paa Entreprise af Dampskibsfart 
i Danmark, og han kastede sig nu med overordentlig Energi
og Intelligens over denne Forretning. I Løbet af 9 Aar dels kjøbte,
$els byggede han 9 Dampskibe, som sattes i Fart i regelmæssige
Router. Hans Energi i Forbindelse med Nødvendigheden af at
handle hurtig, naar han ikke skulde fortrænges af fremmede
Selskaber, havde drevet ham for stærkt frem i Forhold til hans
begrænsede pekuniære Midler, og da et Skib forliste uden at være
fuldt assureret, kom han i en saa alvorlig Klemme, at han maatte
lade Forretningen sætte under Administration. Denne forløb
heldig, og efter Salg af nogle Skibe fortsattes Driften af de øvrige.
Efter 1863 forøgedes Flaaden med adskillige nye Skibe. 1866 solgtes
samtlige Skibe og Etablissementer til det forenede Dampskibsselskab,
og P. blev Direktør for dettes indenlandske Afdeling, hvilken
Stilling han beklædte indtil 3 Aar før sin Død. I sine senere Aar
beskæftigede han sig en Del med Byggeforetagender og skabte
bl. a. Havnen ved Tuborg, der senere overgik til et Aktieselskab.
P. var en livlig og rastløs Natur, og ved Siden af sin omfattende
Virksomhed var han stadig beskæftiget med ved ivrig Læsning at
bøde paa Manglerne ved sin Ungdomsopdragelse. 1839 ægtede
han Anna Regine Elisabeth f. Schmith (d. 1869), Datter af
Mølleejer Niss S. og Enke efter Kjøbmand L. T. Malling i Stege. Han
døde 28. Juni 1875.

H. P. Prior, Optegnelser af mit Livs vigtigste Begivenheder (1861). 
Chr. Nielsen, H. P. P. (1878).

E. Meyer.



Prior, Laurits Terpager Malling, 1840-79, Billedhugger,
var Søn af ovennævnte Grosserer H. P. P. og blev født i Stege
8. Juni 1840. Han var oplært til Handelen, men opgav denne
Virksomhed og blev 1857 Elev hos H. V. Bissen. Han 
gik Kunstakademiet og vandt begge Sølvmedailler (1859-60). I
1860 udstillede han første Gang, solgte 1862 en Billedstøtte,
«Narcissus», til Statens Samling, vandt 1863 den Neuhausenske Præmie
for en Statue af C. V. Eckersberg og solgte atter 1864 et Arbejde
til Statens Samling, «Odysseus og Calypso». I Aarene 1862-66
var han udenlands, den længste Tid i Rom. Efter Hjemkomsten
vandt han 1869 en halv Eibeschützsk Præmie for et Arbejde af det
gamle Testamente, «Hagar og Ismael». Han deltog senere i
Konkursen om en Billedstøtte af H. C. Andersen. Allerede 1866
smykkede han en Atelierbygning, som Faderen lod opføre i Bredgade,
hvorved han første Gang fik Lejlighed til at vise sine Evner for
plastisk Dekoration, i 1869 udførte han en kolossal Figur,
«Danmark», til Kommunens Fest i Rosenborg og udviklede sig nu mere
og mere til en dygtig Kunstner i dekorativ Plastik. Blandt hans
senere Arbejder i denne Retning kunne nævnes nogle Statuer paa
Industriforeningens Bygning, Relieffer til Frederiksborg Slot og det
kongl. Theater m. fl. Forholdsvis ung afgik han ved Døden 5. April
1879 efter langvarig Sygdom. Hans sidste Arbejder vare en Buste
af Kammersanger N. Simonsen og en Portrætmedaillon af
Landskabsmaler Fr. Kraft. P. var 12. April 1870 bleven gift med
Magdalene Bendixsen (f. 1852).

Weilbach, Nyt Kunstnerlex.

Ph. Weilbach.



Pritzbuer, Joachim, --1719, Overlanddrost, Søn af meklenborgsk 
Gehejmeraad Andreas P. til Grabenitz og Ilsabe Strahlendorff, 
traadte 1695 i dansk Tjeneste som Kammerjunker hos Prins
Christian, hvem han s. A. ledsagede paa hans Udenlandsrejse, og
hvis Lig han førte hjem fra Ulm, hvorefter han blev Kammerjunker
hos Kronprinsesse Louise. 1696 ansattes han som Hofmester hos
Prins Vilhelm, i hvilken Stilling han forblev til 1705, da han
udnævntes til Stiftamtmand paa Fyn og Amtmand over Odense,
Dalum, St. Knuds og Rugaards Amter. 1712 blev han hvid Ridder
og 1713 forflyttet som Overlanddrost til Oldenborg og Delmenhorst,
fra hvilken Stilling han 1718 afskedigedes paa Grund af Sygdom,
hvorpaa han begav sig til Meklenborg, hvor han ejede Godserne
Nossentin og Sparow. Her døde han 24. Marts 1719. P. var 1697
bleven gift med Charlotte Amalie Knuth (f. 1678), Datter af
Gehejmeraad Eggert Christoffer K. (IX, 297). Han har skrevet en
lille Bog om den meklenborgske Adel, som udkom i Kjøbenhavn
efter hans Død.

C. E. A. Schøller.



Prosch, Ferdinand Victor Alphons, 1820-85, Veterinær,
fødtes i Kjøbenhavn 25. Nov. 1820. Hans Fader, Overkrigskommissær, 
Kancellist Joh. Henr. Will. P. (d. 1843), var Lærer i Fransk,
hans Moder, Caroline Sophie f. Brément, var fransk af Fødsel. V. P.
blev 1837 Student fra Metropolitanskolen, tog 1843 medicinsk
Examen og var derefter 1843-46 Prosektor ved Universitetets
zootomiske Musæum, som den Gang bestyredes af Eschricht. 1847-48
foretog han som Skibslæge i Flaaden et Togt til Madeira, Guinea,
Venezuela og Vestindien; 1849 var han Overskibslæge paa Fregatten
«Havfruen». Efter Krigen praktiserede P. som Læge i Kjøbenhavn 
og var samtidig Lærer i Naturhistorie, i hvilken Egenskab
han 1851 udgav en «Dyrerigets Natur historie», der i sin Tid var
meget anvendt som Skolebog. P. beskæftigede sig ligeledes flittig
med Studiet af Naturhistorie, komparativ Anatomi og Fysiologi.
Han var saaledes fortrinlig udrustet i videnskabelig Henseende,
og da der ved Professor Withs Konstitution som Landstutmester
1852 blev en Lærerpost i det hygiejniske Fag ledig ved Veterinærskolen, 
deltog han -- efter at være indtrængende opfordret dertil
af Formanden for det veterinære Sundhedsraad (Fenger) og efter
at have raadført sig med den for sin Interesse for Danmarks
Husdyrbrug saa bekjendte Generalkrigskommissær Neergaard -- sejerrig
i en Konkurrence om denne Post. 1853 blev derpaa P. konstitueret 
som Lektor i de hygiejniske Fag ved den kongl. Veterinærskole. 
I Efteraaret 1853 foretog han saa sin første Udenlandsrejse
for at studere Husdyrbruget. Hans Hensigt var særlig at faa et
Indblik i den arabiske Hesteavl i Württemberg og den anglo-arabiske 
i Neustadt a. d. Dosse samt at undersøge, om den arabiske
Race egnede sig til ved Krydsning med Landracen at fremkalde
nye Hesteformer; desuden var P. i Landene paa begge Sider af
Nordsøen for at lære de derværende Husdyrracer at kjende, inden
han tog fat paa Studiet af Danmarks Husdyrstand. 1858 udnævntes
P. til Lektor i Diætetik, Husdyrhold, Husdyravl og Beslaglære ved
den i Følge Lov af 8. Marts 1856 oprettede Veterinær- og
Landbohøjskole, og allerede i 1855 var han bleven ansat som Lærer 
i Hestens Ydrelære, Pleje samt Beslaglære ved den militære
Ride- og Beslagskole. Fra 1879 fritoges P. fra at undervise i 
Beslaglære paa Landbohøjskolen, og i 1883 opgav han paa Grund af
Svagelighed Lærerstillingen paa Ride- og Beslagskolen. I 1859 fik 
P. Titel af Professor.

P. var i Aarenes Løb  et meget aktivt Medlem af forskjellige 
Kommissioner; han deltog saaledes 1855 i Forhandlingerne om
Veterinærskolens Udvidelse til en Læreanstalt for de Landbovirksomheden 
vedrørende Fag, 1865 i Forhandlingerne om Frederiksborg
Stutteri, 1874 i Forhandlingerne angaaende Rytteriets Forsyning med
Heste og 1878 i Forhandlingerne om Oprettelse af en Statsanstalt
for videnskabelige Undersøgelser og Forsøg til Landbrugets Fremme.
Fremdeles var han Dommer ved Landmandsforsamlings-Dyrskuer,
Medlem af Stutterikommissionen samt Landhusholdningsselskabets
delegerede og Jurymedlem ved Verdensudstillingen i Paris 1878.

P. har haft stor Indflydelse paa det danske Husdyrbrugs
Udvikling i sidste Halvdel af det 19. Aarhundrede. Det skyldes 
nemlig for en ikke ringe Del hans Virksomhed, at Danmarks Husdyravl
undgik den Fare, der truede den som Følge af den datidige
Tilbøjelighed til at søge Forbedring hidført ved Krydsning med
fremmede Husdyrracer. P. optraadte som en ivrig Forkæmper for
Renavlsprincippet, og paa Basis af dette tilraadede han de hjemlige
Racers Forbedring ved rationelt Udvalg inden for det
forhaandenværende, til Forholdene her hjemme vante Materiale. Navnlig 
paa Landmandsforsamlingen i Flensborg 1854 advarede P. med stor
Vægt mod at kaste Vrag paa Landets egne ublandede Racer, og
i den Strid om Betimeligheden heraf, som udkæmpedes i Slutningen
af Halvtredserne og Begyndelsen af Treserne, deltog han med stor
Iver, og i Husdyrloven af 23. Jan. 1862 har man et varigt Udtryk
for, at P. og hans Tilhængere gik sejerrig ud af denne Strid. -- 
Ligeledes hævdede P. ved mangfoldige Lejligheder Vigtigheden af
at specialisere de Racen iboende Anlæg; han var fuldstændig klar
over, at Fuldkommenhed i Ydeevne kun kan naas ved at sigte
efter ét bestemt Maal; og ligesom han fremhævede den ensidige
Udviklings Betydning for Dannelsen af gode Husdyrracer og ivrede
mod Forsøg paa Fuldkommengjørelse af de saakaldte «naturlige
Mellemformer», saaledes hævdede han atter og atter det ørkesløse
i at forsøge paa at omdanne de ved Kunst, &#596;: ved Krydsning,
dannede Mellemformer til Racer, fordi den kunstige Mellemform i
Modsætning til den naturlige, der repræsenteres af de mere eller
mindre primitive Landracer, ikke har Rod i de stedlige Forhold.

Som Lærer ved Veterinær- og Landbohøjskolen forstod P. at
skaffe sig en ualmindelig taknemmelig Tilhørerkreds -- hans
tankerige og tankevækkende Foredrag fulgtes lige til det sidste med
spændt Opmærksomhed. Ganske vist stillede han ofte større Krav
til Foruddannelse og Begavelse hos sine Tilhørere, end de kunde 
opfylde, ganske vist var P. i saa Henseende ikke for alle en saa
god Lærer, som man maaske kunde have ønsket; men de, som
kunde følge hans Udvikling, høstede til Gjengjæld saa stor Nytte
af hans Vejledning, at der ved dem fremkom en Stab af Pionerer
for Udbredelsen af P.s for den danske Husdyravl saa gavnlige
Læresætninger, og endnu den Dag i Dag betragtes P. som en af
den danske Veterinær- og Landbohøjskoles mest betydelige Mænd.
Og hvad man end kan indvende mod hans Undervisningsmetode,
hvis Princip i Grunden var at opdrage de studerende til
Selvtænkning, saa maa man dog indrømme, at P. var en Personlighed i
dette Ords virkelige Forstand. Han havde saa vel sine gode som
sine mindre gode Sider. Blandt de gode maa regnes hans
ualmindelig klare, logiske Sans og den fuldstændige Gaaen op i Sagen,
som var ham egen og til Gavn for den Sag, han forfægtede. Til
hans mindre gode Sider kunde man regne hans Utilbøjelighed til
at «stige ned». P. vilde ikke -- eller kunde maaske ikke -- 
popularisere sine Tanker og Meninger, han havde en vis Foragt
for, hvad man kalder «populære Fremstillinger af naturvidenskabelige
Æmner»; og naar en fuldstændig Forstaaelse af hans Tankegang
var en nødvendig Betingelse for at faa hidført et frugtbart Resultat
af et Samarbejde med P., udeblev et saadant Resultat, saafremt
hans Medarbejdere ikke kunde slutte sig til eller bøje sig efter
hans Mening, den han overhovedet sjælden eller aldrig fraveg eller
ændrede. Derfor kunde ogsaa P.s Indflydelse paa Husdyrbruget
her hjemme være bleven endnu mere gjennemgribende, end den
blev, dersom hans Færden blandt de praktiske Landmænd havde
strakt sig videre, end den - netop paa Grund af den omtalte
Egenskab hos ham -- gjorde. Han trak sig mere og mere
tilbage, fordi han ikke kunde finde sig i at lempe sig efter
Forholdene, og fordi han hverken opad til eller nedad til fandt 
en saa fuld Forstaaelse, som han havde haabet og ønsket.

Som Menneske var P. af alle dem, som kom i nærmere
Berøring med ham, anset for at være en Mand med «Hjærtet paa
det rette Sted» og dertil en Mand, som man ikke kunde være
sammen med uden at blive beriget med nye Indtryk og Ideer.
Han var aandfuld og vittig, men kunde være i høj Grad bidende
sarkastisk, og saaledes vare navnlig hans Udtalelser om dem, han
saa ned paa, fordi han ansaa dem for «Nuller» -- selv om deres
Stilling i Samfundet i øvrigt ikke berettigede ham til en saadan
Opfattelse. P. var nidkjær i sin Gjerning, og han var berettiget 
stolt over sit Arbejde. Derfor beklagede han ogsaa ved mangfoldige 
Lejligheder, at Forholdene paa Læreanstalten ikke vare
saaledes, at Udbyttet af Undervisningen i Husdyrlære kom til at
svare til hans Bestræbelser og til Tidens Krav. Ikke alene savnede
han et tilstrækkelig fyldigt Undervisnings- og Demonstrationsmateriale, 
men han beklagede ogsaa, at en Del af hans Elever (nemlig
de landbrugsstuderende) fra Aaret 1866 ikke paa Højskolen modtoge
obligatorisk Undervisning i Zoologi, paa hvilket Fag en ikke uvigtig
Del af hans Forelæsninger var bygget. Først i Slutningen af sin
Funktionstid (1884) opnaaede han at faa denne efter hans Mening
følelige Mangel af hjulpen. Ogsaa i andre Henseender led han
gjentagne Gange Skuffelse i sine Bestræbelser for at gavne
Danmarks Husdyravl. Saaledes kan det nævnes, at han forgjæves
arbejdede for Ansættelse af Vandrelærere, der skulde udbrede sunde
Principper vedrørende Husdyrenes Avl og Pleje blandt de mindre
Jordbrugere. -- Den til Sygelighed grænsende Bitterhed, som
karakteriserede P. i hans sidste Leveaar, maa dog ikke alene tilskrives
hans fejlslagne Forhaabninger og hans Sorg over ikke altid at blive
fuldt ud forstaaet -- han havde jo ogsaa ved Siden af Skuffelser
den Tilfredsstillelse at se sit Arbejde blive paaskjønnet af sine
talrige Elever --, men ogsaa fysiske Lidelser, som nedbrøde hans
Arbejdskraft og hans Humør. Til sine sidste Dage bevarede han
imidlertid den Kjærlighed til sit Fag og det Klarsyn paa
Betingelserne for en sund Udvikling af Danmarks Husdyravl, som
karakteriserede ham som en af vort Landbrugs mest fremragende Mænd,
hvis Virksomhed sent vil glemmes.

P. ægtede 1847 Emilie Henriette Gram (f. 16. Juli 1819 d. 15.
Marts 1890), Datter af Skibskapitajn J, F. G., der førte et 
af den grønlandske Handels Skibe. Han døde 29. Juli 1885.

P.s litterære Virksomhed var meget omfattende. Foruden nogle
Afhandlinger om et Par zootomiske Undersøgelser om Blæksprutterne, 
af hvilke den ene er udgiven i Forening med Reinhardt,
og som begge ere optagne i Videnskabernes Selskabs Skrifter 1845
og 1847, har han 1847-52 skrevet flere Lærebøger i Naturhistorie; 
men fremfor alt bør nævnes hans Haandbøger i Husdyrbrug (1855-63): 
«Husdyrenes almindelige Sundhedspleje», «Haandbog i
Hestens Bygningslære, den saakaldte Ydrelære» samt den vigtigste:
«Haandbog i det almindelige Husdyrbrug», der bestaar af 4
Afdelinger: 1. Avlens almindelige Love, 2. Hestens, 3. Kvægets
samt 4. Faarets og Svinets Avl og Pleje. Alle disse Skrifter ere 
udkomne i flere (indtil 5) Udgaver. Ligeledes har hans «Haandbog
i Beslaglære» (1859) været af Betydning, i det den har bidraget til
Indførelse af forbedret Beslag efter engelsk Mønster, navnlig efter at
den var bragt ud i Livet ved hans Elever Malmgreen og Westring.
Fremdeles bør nævnes hans « Uddrag af de frederiksborgske Stutteriers
Aarbøger» (1856), «Frederiksborg Stutteri, en historisk Undersøgelse»
(1866), «Nutidens Strømninger i Husdyravlen, Foredrag holdte i
jyske Landboforeninger» (1879) og -- som den ubetinget mest
populære af P.s Bøger -- «Landhestens Behandling, en Anvisning
for mindre Jordbrugere» (1880). End videre har P. udgivet mange
mindre Skrifter og Afhandlinger i Blade og Tidsskrifter, væsentlig
omhandlende Husdyravl samt Undervisningen i dette Fag ved
Landbohøjskolen m. m.

Erslew, Forf. Lex. 
Landbrugsordbogen. 
Tidsskr. f. Veterinærer XV.
Tidsskr. f. Landøkon. 5. R. V.

Harald Goldschmidt.



Prydz, Peter Blanchenborg, 1721-82, Officer, født i Rolfsted
Sogn paa Fyn 4. April 17.21, Søn af Lieutenant Hans P. og Louise
Birgitte f. Blanchenborg, blev 1731 Landkadet og kom 1740 til Norge
som Fændrik ved 2. akershusiske Infanteriregiment, blev 1743
Sekondlieutenant, 1744 Premierlieutenant, 1746 forsat til Ulrichsdals
(det senere nordenfjældske) gevorbne Infanteriregiment. 1749 blev
P.s Kompagni forlagt til Frederikshald, hvor han Aaret efter
indgik Ægteskab med Bodil (Boel) Christine Salgaard, en
Kjøbmandsdatter paa Stedet. P. fik Kapitajns Karakter 1754 (expederet 1756)
og beordredes 1758 med Regimentet til Holsten. Her døde hans
Hustru 1761, hvorefter han 1763 sammesteds indgik i nyt Ægteskab,
med Adelheid Birgitte f. v. d. Weyde (f. 21. Marts 1731 d. 15. Maj
1803), Enke efter Kapitajn Conrad Wilhelm Johannsen og Datter af
Oberstlieutenant Hans Elias v. d. W.

Imidlertid var P. 1762 bleven Stabskapitajn ved Regimentet
og vendte som saadan 1763 tilbage til Norge, blev s. A. virkelig
Kapitajn og kaldt ned til Kjøbenhavn som Referent for de norske
Sager ved General-Krigsdirektoratet, men kom 1766 atter tilbage
som Krigskommissær i de søndenfjældske nationale Dragonregimenters 
Distrikt med Karakter af Oberstlieutenant. 1770 beskikkedes
han til Inspektør for den kongl. militære mathematiske Skole i
Christiania, og 1774 fik han Karakter af Generalkrigskommissær og
Obersts Rang. Han døde 30. Avg. 1782. P. var i al sin Gjerning 
utrættelig, virkelysten og pligttro. Som yngre Officer benyttede 
han den Tid, hans Embedsgjerning levnede ham, til Studier (særlig
af Sprog), Manuduktioner og Opmaalingsarbejder. Saa vel paa
Grund af hans -- efter den Tid -- store Kundskabsrigdom og
hans betydelige Øvelse og Erfaring som Manuduktør som maaske
endnu mere paa Grund af hans sjældne pædagogiske Anlæg kom
han som Inspektør for den militære mathematiske Skole (den senere
kongl. norske Krigsskole) i en Stilling, for hvilken han var fortrinlig
skikket, og til hans Virksomhed i denne Stilling knytte sig da
ogsaa hans væsentligste Fortjenester. Skolen var ved P.s
Tiltrædelse slemt i Forfald; men han forstod at skabe en stadig voxende
Interesse for den, baade hos de raadende Avtoriteter og i vide
private Kredse, og sikrede derved dens økonomiske Existens,
samtidig med at en stedse stærkere Tilgang af Elever afgav det bedste
Bevis paa den Tillid, som efterhaanden blev Skolen til Del fra
Almenhedens Side. P.s utrættelige Interesse og Energi under den
daglige Skolegjerning gjorde da ogsaa denne saa frugtbringende,
som Omstændighederne paa nogen Maade kunde medgive. Et Tegn
paa den Højagtelse og Hengivenhed, hans Elever nærede for ham,
er bevaret i den Mindesten, der 4 Aar efter hans Bortgang rejstes
ham ved Paradepladsen paa Akershus Fæstning.

Hegermann, Den norske militære mathemat. Skoles Hist. 
Rawert, Krigsbibliothek. 
Hermoder 1795. 
Personalhist. Tidsskr. II, 365 og 3. R. I, 250.

C. O. Munthe.



Prytz, Carl Vilhelm, f. 1857, Forstmand. P., Søn af Sognepræst 
Peter Christian P. og Anna Elina f. Garben, er født 21. Marts
1857 i Aarup ved Thisted. Efter 1879 at have taget Skovbrugsexamen 
arbejdede han et Par Aar ved Opmaaling, Planlægning m. m.
og blev i Sept. 1882 konstitueret i Pladsen som Lærer ved
Landbohøjskolen i Skovbrug, der var ledig efter P. E. Müllers Fratrædelse.
1885 blev P. fast ansat, 1892 udnævnt til Lektor, 1893 til Professor.
Han har foretaget Studierejser til Skotland 1884, Tyskland 1885 og
Frankrig 1889, deltog 1888 i Stiftelsen af «Dansk Skovforening», af
hvis Fællesbestyrelse han indtil 1898 har været et meget virksomt
Medlem, og bidrog 1898 til Dannelsen af Aktieselskaberne «Recks
Opvarmningskompagni» og «Piledyrkningsselskabet». 1889 begyndte
P. sammen med A. Oppermann at udgive «Tidsskrift for Skovvæsen»
og fortsatte fra 1893 Udgivelsen alene. Af selvstændige Skrifter
har han forfattet «Et Par Ord om Skovbrugernes praktiske
Uddannelse» (1885), «Skovbrugets Driftslære» (avtogr., 1895); i 
Forening med A. Oppermann: «Undersøgelser over Rødgranens Væxt i 
Danmark» (1892), sammen med Hauch og Mørk Hansen: «Forslag til
Driftsplanens Udarbejdelse og Benyttelse» (1896); desuden har han
skrevet talrige Artikler om Skovbrug i forskjellige Blade og
Tidsskrifter, især i «Tidsskrift for Skovvæsen». -- 15. Marts 1895 
ægtede P. Marie Warming (f. 2. Okt. 1872), Datter af Professor
Johannes Eugenius Bülow W.

Tidsskr. f. Skovvæsen IX B.

A. Oppermann.



Prytz, Holger, f. 1848, Officer og Mathematiker. P., Broder
til ovennævnte Professor C. V. P., er født 9. April 1848 i Aarup
i Jylland. Han blev Student 1866, gjennemgik 1868-72 Officersskolen, 
ansattes 1870 i Rytteriet, blev Ritmester 1880, Oberstlieutenant 
1896 og er nu Regimentschef i Randers. I 1876-78 og
1890-96 var han ansat ved Generalstaben. P. har i inden- og
udenlandske Tidsskrifter skrevet om mathematiske Æmner og deres
Tillempning til praktisk Brug, bl. a. til Skovtaxationer,
Ingeniørvæsen og Landmaaling. I 1876 konstruerede han et, i 1886
patenteret Planimeter, som i Simpelhed overgaar alle andre. I 1886
udgav han med Understøttelse af Videnskabernes Selskab paa Fransk
nogle af ham selv udregnede Antilogarithmetavler, der paa kun
19 Sider give lette Bestemmelser af Tallenes og de trigonometriske
Størrelsers 15-, 10- og 5cifrede Logarithmer. -- 17. Nov. 1876 ægtede
P. Antonie Betzy Phileberte Briand de Crèvecoeur, Datter af
Forpagter Gebhard B. de C.

H. G. Zeuthen.



Prytz, Peter Kristian, f. 1851, Fysiker. P., en Broder til
ovfr. nævnte Professor C. V. P. og Oberstlieutenant H. P., er født
i Aarup Præstegaard 26. Febr. 1851. Efter at have gaaet i Aalborg 
Kathedralskole til sit 16. Aar blev han privat dimitteret til
Universitetet 1869, og 1875 tog han Magisterkonferens i Fysik.
Efter 15 Maaneders Militærtjeneste blev han Lærer i forskjellige
kjøbenhavnske Skoler. 1886 blev han Docent og 1894 Professor i
Fysik ved den polytekniske Læreanstalt; 1887-90 var han tillige
Lærer i Fysik ved Officersskolen, og 1886-97 havde han
Medicinernes Undervisning i Fysik. 1880 modtog han Videnskabernes
Selskabs Sølvmedaille for et Arbejde over Lysets Brydning i Dampe
og tilsvarende Vædsker. 1891 blev han Medlem af Videnskabernes
Selskab og 1893 af Udvalget for Folkeoplysningens Fremme. Han
har gjort Rejser til London, Paris, Wien, Italien og forskjellige
tyske Byer. I Paris mødte han 1895 som delegeret for Danmark 

ved Conférence générale des poids et mesures. 1879 ægtede han
Anna Cathrine Steenstrup (f. 1852), Datter af Dr. phil. M.  S.

I sin Stilling som Lærer ved den polytekniske Læreanstalt
har P. foruden ved sine Forlæsninger ogsaa virket som Leder af
de studerendes fysiske Øvelser, der have faaet større Omfang siden
Indretningen 1898 af det elektriske Øvelseslaboratorium. P. har i
det hele givet sig meget af med Fysikkens experimentale Side og
har konstrueret flere Apparater, deriblandt en Kviksølvluftpumpe
og Redskaber til Maaling af korte Tider, især Rotationstider og
Tider for kortvarige elektriske Strømme. De sidste Arbejder tillige
med Undersøgelser over Isens Smeltepunkt i Berøring med
forskjellige Luftarter og den sammen med Helge Holst foretagne
Bestemmelse af Kulsyrens og Svovlbrintens Absorption i Vand danne
Led i et større Hele, hvis Formaal er Udarbejdelsen af fysiske
Maalemethoder. -- Hans videnskabelige Arbejder ere offentliggjorte
i Videnskabernes Selskabs Skrifter og i Wiedemanns «Annalen der
Physik u. Chemie». Desuden har han skrevet «Elektriciteten, dens
Frembringelse og Virkemaade og dens Anvendelse i det praktiske Liv»
(1884), en kortfattet Naturlære (1885, flere senere Udgaver) og nogle
mindre Skrifter af populært Indhold. Af «Tidsskrift for Fysik og
Kemi» har han været fast Medarbejder fra 1882, til det gik ind
1894, og 1896-98 udgav han sammen med Overlærer Henrichsen
i Christiania og Professor O. T. Christensen «Nyt Tidsskrift for
Fysik og Kemi».

K. S. Kristensen.


Præstonius, Georgius, d. 1553, s. Preston (ovfr. S.  284).


Prætorius, jvfr. Pretorius.


Prætorius, Jeppe, 1745-1823, Handelsmand, var Søn af
Farver Henrik P. og Elisabeth Dorothea Jepsdatter f. Schmidt og
fødtes 4. Juli 1745 i Skjærbæk ved Tønder. Han blev 1786
Bogholder ved det guineiske Kompagni og oprettede senere en
selvstændig Handelsforretning. Han var en dygtig, driftig og heldig
Forretningsmand, og hans Firma blev et af de betydeligste i
Kjøbenhavn og drev en stor og omfattende oversøisk Forretning. Som
Privatmand skal han have været meget godgjørende. Han ægtede
1772 Elisabeth Vilhelmine Lemvig (d. 1807), Datter af Amtsforvalter
Frederik Ludvig L. -- 1812 udnævntes han til Etatsraad. Han
døde Natten mellem 5. og 6. April 1823.

Forretningen fortsattes af 2 Sønner: Henrik Frederik P. (f.
30. Marts 1783 d. 24. Febr. 1862) og Jacob Christian P. (f. 13. 
Dec. 1784 d. 23. Marts 1859). H. F. P. indtog en fremragende Plads i
Handelsverdenen. Han valgtes 1827 til Repræsentant i Nationalbanken 
og fungerede, medens L. N. Hvidt 1848 var Minister, som
Direktør i Steden for denne. I en Aarrække var han deputeret
Borger i Kjøbenhavn, og han deltog i Pronvinsialstændernes Møder
i begge Valgperioder, i det han i den første mødte som Suppleant,
i den anden som deputeret. 1853 udnævntes han til Etatsraad.

Thaarup, Fædrenelandsk Nekrolog 1821-26.

E. Meyer.



Prætorius, Lorens, 1708-81, Toldkammer- og Finansdeputeret, 
fødtes 27. Nov. 1708, blev som ganske ungt Menneske ansat
i norske Bjærgværkers og nordenfjældske Toldregnskabers Kontor
og udnævntes 13 Aar senere (1737) til Fuldmægtig i dette Kontor.
1760 blev han Sekretær i Toldkammerkancelliet, 1763 Kommitteret
i det vestindisk-guineiske Rente- og Generaltoldkammer, 1768 tillige
Kommitteret i General-Kommercekollegiet, og 1771 overtog han den
tilsvarende Stilling i tyske Kammer under Finanskollegiet. Fra
1773-76 var han Deputeret i vestindisk-guineisk Rente- og
Generaltoldkammer, derefter til 1781 Deputeret i Finanskollegiet; 1773-81
beklædte han desuden Stillingen som Medlem af Bjærgværksdirektoriet 
og var tillige 1777-81 Medlem af Overskattedirektionen.
1760 var han bleven Kammerraad, 1766 Justitsraad, 1773 Etatsraad
og 1776 Konferensraad. -- I en lang Aarrække ledede han den
Filial af Herrnhutermenigheden, som han under Navnet «det
kjøbenhavnske Brødresocietet» 1739 selv havde stiftet. Han tog sig
med Varme af Menighedens Missionsvirksomhed i Trankebar og
Guinea og virkede ivrig for Anlægget af Christiansfeld, hvor han
ogsaa efter sin Afgang fra Statstjenesten i Begyndelsen af 1781 tog
stadigt Ophold og 23. Avg. 1781 døde hos sin Søn, der var bleven
den derværende Menigheds første Præst. -- 26. Avg. 1735 ægtede
han Marie Eichsted, der overlevede ham.

Kirkehist. Saml. 4. R. V, 585 ff.

G. Kringelbach.



v. Prøck, Christian Lebrecht Baron, 1718-80, 
Generalgouvernør og Amtmand, var Søn af en baireuthsk Gehejmeraad,
Baron v. P., i Ægteskab med en Reich v. Reichenstein, der døde
88 Aar gammel i Ordrup 4. Sept. 1778. P. udnævntes 1747 til
dansk Kammerjunker, 1754 til Konferensraad og 1755 til
Generalgouvernør over de vestindiske Øer, som nylig fra det 
vestindisk-guineiske Kompagni vare overtagne af Staten. I 1766 fandt
Regeringen det imidlertid nødvendigt at sende en mere energisk Mand
derover som Generalgouvernør, hvortil Peter Clausen (III, 632) blev
udset, og P. rappelleredes. 1768 blev P. Stiftsbefalingsmand over
Island og Færøerne. Skjønt beordret til strax at rejse over til
Island unddrog han sig dog det første Aar fra at drage til et saa
«kontrært Klima» og befriedes helt ved 1769 at udnævnes til
Amtmand over Kjøbenhavns Amt. 2. Maj 1771 blev han i Følge en
af Struensee udfærdiget kongl. Ordre afsat paa Grund af
Efterladenhed med at udføre forskjellige kongelige Resolutioner. 1774
fik han dog Pension fra Afskedsdagen. Han døde 4. Sept. 1780 i
Kjøbenhavn.

G. L. Grove.



v. Pudewels, Dines, d. 1647, s. v. Podewils (ovfr. S. 196).



Pufendorf, Esaias, 1628-89, Statsmand, er født 25. eller 26. 
Juli 1628 i Fløha i Sachsen, hvor Faderen, af samme Navn, var
Præst; han var ældre Broder til den berømte retslærde Samuel
P. Han blev 1649 Magister i Leipzig, kom derefter til Universitetet 
i Jena og blev her Opdrager for en Søn af den bekjendte
svenske Hærfører Christopher v. Kønigsmarck. Denne Stilling
bragte ham i Berøring med de svenske Statsmænd, og 1659 blev
han ansat i svensk Tjeneste. Hans første Sendelse var under
Krigen med Danmark til Sorø i Avg. 1659 for at bilægge en Strid
mellem Borgerskabet og de indkvarterede Tropper. I udstrakt
Maalestok blev han i den følgende Tid brugt dels som en Slags
Spejder i Tyskland, dels som ligefrem Afsending til tyske Fyrster,
Nederlandene og Frankrig. 1670 blev han Regeringsraad og 1675
Kansler i de svenske Hertugdømmer Bremen og Verden; 1673 blev
han adlet. Trods hans store Dygtighed blev den svenske
Regering imidlertid efterhaanden mere og mere misfornøjet med ham,
og Følgen blev, at han ønskede at forlade dens Tjeneste, saa
meget mere som den danske Regering ønskede at drage ham til
sig. I Slutningen af 1687 flyttede han fra Stade til Hamborg, og
28. Jan. 1688 fik han dansk Bestalling. Umiddelbart efter afsendtes
han til Regensburg for der at repræsentere Christian V som
Hertug af Holsten paa Rigsdagen. Her døde han 26. Avg. 1689 og
kom saaledes ikke til at opleve den Dom til Tab af Liv og Gods,
som den svenske Hofret fældede over ham 2. Okt. s. A. for ulovlig
at have forladt sit Embede og for Misligheder i dettes Bestyrelse, 
en Dom, som den danske Regering forgjæves havde gjort
Forestillinger imod. Til det danske kongl. Bibliothek kjøbtes efter
hans Død største Delen af hans værdifulde Bogsamling. Han var
gift 1. (1663 i Stockholm) med Anna Trotzig, 2. med Veronica,
hvis Slægtnavn er ubekendt.

Moller, Cimbria lit. 
Svenskt biogr. Lex., Ny följd, VIII, 276 ff. 
Allg. Deutsche Biographie XXVI, 695 ff. 
Danske Mag. 5. R. I, 376.

J. A. Fridericia.



Puggaard, Hans, 1788-1866, Handelsmand, var født i
Kjøbenhavn 3. Sept. 1788 og var en Søn af Underkantor ved
Holmens Kirke og Korist ved det kongl. Theater Thomas P. (d. 1818).
Han opdroges i smaa Kaar, og efter at hans Fader 1795 havde
overtaget Punschesalen i det kongl. Theater, maatte P. opvarte der.
Senere kom han i det v. Westenske Institut og blev efter sin
Konfirmation Skriver hos en Dispachør, i hvilken Stilling han fik
Kundskaber med Hensyn til Skibsfarts- og Assuranceforhold, som senere
kom ham til Nytte. For at aabne sig Adgang til en anden
Livsstilling tog han Landmaalerexamen. 1809 blev han Kopist i
Frederiksværks Administrations Hovedkontor. Her begyndte han at
udvikle sit Handelstalent, i det han paatog sig forskjellige
Kommissioner, og Stillingen paa Frederiksværk kom paa en ejendommelig
Maade til at danne Indledningen til hans senere Handelsvirksomhed.
Under Sveriges Krigsforberedelser 1812 lod Frederik VI Værkets
Chef, Oberst Tscherning, organisere en omfattende Spiontjeneste,
hvortil han benyttede de forskjelligste Personer, der under et eller
andet Paaskud rejste i Sverige. Ogsaa P. blev benyttet i denne
Sags Tjeneste. Han optraadte i Sverige væsentlig som
Handelsmand, og ligesom de Mænd, for hvem Videnskaben var et
Paaskud til at opholde sig i Sverige -- f. Ex. Rasmus Nyerup og
Rask --, gjorde et virkeligt videnskabeligt Arbejde der oppe,
saaledes benyttede P. Lejligheden til at gjøre virkelige Forretninger,
hvad han ogsaa tidligere havde gjort, da han 1810 ledsagede
Tscherning i en hemmelig Mission til Sverige for at sondere
Stemningen i Anledning af Tronfølgervalget. Foruden sine gjentagne
Sverigesrejser gjorde han i Vinteren 1812-13 en paa Grund af
den strænge Vinter og Krigsforholdene af mange Vanskeligheder
og æventyrlige Hændelser ledsaget Rejse til England, hvor han
benyttede Lejligheden til at knytte forskjellige Forretningsforbindelser, 
og efter sin Hjemkomst tog han 8. April 1813 Grossererborgerskab 
og oprettede en lille Kommissionsforretning i de 
forskjelligste Varer som Bræder, Sild, Vin osv. En kort Tid var
han i Kompagni med P. Coster, men dette Kompagniskab opløstes
hurtig. Efter Krigen indledede han Forbindelse med Nordtyskland
og udvidede sin Vinforretning ved direkte Indførsel fra Bordeaux.
I disse første Aar befandt han sig næsten stadig paa forskjellige
Forretningsrej ser.

1816 ægtede han Bolette Cathrine Frederikke Hage (f. 7. Febr.
1798 d. 11. Nov. 1847), Datter af Kjøbmand Christopher Friedenreich
H. i Stege. Han var allerede tidligere kommen i Berøring med
denne Familie, og Forbindelsen knyttedes ogsaa i forretningsmæssig
Henseende nærmere efter Ægteskabets Indgaaelse. Da han 1832
oprettede en Filial i Nakskov, satte han Svogeren Alfred Hage
(VI, 452) til at bestyre den. Han havde allerede tidligere lært
dennes fremragende Forretningsdygtighed at kjende og havde paa
Rejser indført ham hos flere af sine Forretningsforbindelser.
Forholdet mellem Hovedfirmaet og Filialen gav Anledning til adskillige
Rivninger, som man søgte at komme ud over, ved at Hage gik til
Kjøbenhavn som P.s Kompagnon, medens hans Broder Christopher
(VI, 455) overtog Nakskovforretningen. Under Hages Ledelse voxede
Firmaets Betydning overordentlig. Der kom et yderligere Opsving
i Indførselen af Kaffe, Sukker og andre Kolonialvarer, man begyndte
at drive Bankierforretning, ligesom ogsaa Kornhandelen voxede i
Omfang. Kornhandelen -- væsentlig Udførsel af Hvede til
England -- var allerede tidligere begyndt at blive den væsentligste
Del af Forretningen. Firmaet var -- særlig i Anledning af sin
Kornforretning -- til forskjellige Tider udsat for Angreb og
Beskyldninger for hensynsløst at forfølge sine Kjøbmandsinteresser
paa Bekostning af Samfundets. Hvor meget sandt der var i
Angrebene, og hvor meget der beroede paa Misforstaaelser af
Forretningens Natur, er vanskeligt at afgjøre. Det er en bekjendt
Sag, at Kornspekulationer, selv om de i deres Tendens ere
gavnlige for Samfundet, høre til de Forretninger, som ere vanskeligst
at opfatte for udenforstaaende og derfor jævnlig give Anledning
til ubeføjede Angreb. I hvert Fald er det sikkert, at Firmaets
Korn forretning i mange Henseender har haft en stor Betydning for
det danske Landbrugs Fremskridt. P. og Hage virkede nemlig
kraftig til Forbedring af Kornets Kvalitet ved rundt om i Landet
at anspore til Brugen af nye engelske Rensningsmethoder og ved
Indførselen af engelske Kornsorter til Udsæd.

Kompagniskabet med Hage fik for P. den Følge, at han lidt 
efter lidt trak sig ud af den aktive Deltagelse i Forretningerne.
De 2 Kompagnoner vare begge stædige og hensynsløse Naturer og
kunde daarlig forliges. Da de ikke kunde trække Læsset sammen,
maatte den ene gjøre det alene, og det var da naturligt, at det
blev Hage, der ikke alene havde Ungdommens Energi, men ogsaa
var den overlegne Begavelse. P. trøstede sig med sit Hjem og
sine hyppige, til Tider meget langvarige, Ophold i Italien. Faa
disse Rejser havde han efter sin Hustrus Død forskjellige Ledsagere.
Bl. a. var det efter P.s Indbydelse, at Julius Lange (X, 33) gjorde
sin første Rejse til Italien. Hans Hjem, saa vel i Kjøbenhavn som
i hans Sommerbolig Skovgaard ved Ordrup, var smagfuldt og
kunstnerisk udstyret, hvilket væsentligst skyldtes hans Hustrus 
store Kunstsans og fint udviklede Smag. Hun dyrkede selv
Malerkunsten og havde stor Interesse for dens Frembringelser. Huset
var yderst gjæstfrit, og foruden Familiens snævrere Kreds samledes
der hos P. en Mængde fremragende Mænd. Saa længe Hustruen
levede, mødtes der de fleste af Datidens betydelige Kunstnere;
senere blev Huset Samlingssted for Politikere af alle Afskygninger,
navnlig efter at Orla Lehmann var ble ven gift med P. s Datter.
Selv var P. ikke Politiker. Han var nogle Aar Folketingsmand
(1854-58 og 1861-64) og sad derefter i Rigsraadets Landsting
(1864-66), men passede ikke til denne Virksomhed.

P.s Forretningsvirksomhed gjorde ham efterhaanden til en,
navnlig efter Datidens Forhold, meget formuende Mand, og efter
som hans Formue voxede, opstod ogsaa Tanken hos ham om at
anvende en betydelig Del deraf til nyttig Godgjørenhed. Det
ejendommelig sære og blandede i hans Natur fornægtede sig heller
ikke paa dette Omraade. Han kunde her som i andre Livsforhold
være smaalig indtil Gjerrighed, naar det drejede sig om Smaating,
men give ud med rund Haand, naar det gjaldt noget større. Han
anvendte ikke ubetydelige Summer til Understøttelse af trængende
studerende, som han ogsaa gjæstfrit optog i sit Hjem, og til Hjælp
for Haandværkere og Arbejdere, hvem det var gaaet tilbage for.
1853 skjænkede han 200000 Kr. til Oprettelse af et Legat for
kjøbenhavnske Drengebørns Opdragelse, og ved Testamente oprettede
han et Legat af lignende Størrelse til Opdragelse af Pigebørn og
et mindre Legat for sin Fædreneby Ribe. -- P. udnævntes 1863
til Etatsraad. Han døde 8. April 1866.

Lehmann, H. P. (1888). 
Medd. fra Krigsark. V. 
Weilbach, Nyt Kunstnerlex.

E. Meyer.



Puggaard, Hans Christopher Wilhelm, 1823-64, Geolog,
blev født i Kjøbenhavn 23. Maj 1823 som yngste Søn af ovfr.
nævnte Etatsraad Hans P. Kun 17 Aar gammel blev han Student
fra Roskilde Skole og tog det næste Aar filosofisk Examen, 
hvorefter han studerede ved den polytekniske Læreanstalt og tog her
i 1846 Examen i anvendt Naturvidenskab. Hans gode Formuesomstændigheder 
tillode ham mange Rejser gjennem hele Evropa, og
i 1851 kjøbte han Landejendommen Hjuleberg i Halland. Hans
geologiske Forskervirksomhed satte en enkelt, men glimrende Blomst
i «Møens Geologi», mod hvilken nogle i fremmede Tidsskrifter
udgivne Smaaafhandlinger fra hans Haand om det sydlige Italiens
og Alpernes Geologi ere for intet at regne. «Møens Geologi» er
en med Universitetets Guldmedaille belønnet Prisafhandling, der
fremkom som Besvarelse af den naturhistoriske Prisopgave for
1849. Afhandlingen udkom paa Dansk 1851 i en meget smuk
Udstyrelse med 12 stukne Tavler og 55 Træsnit. Et lille Uddrag,
«Uebersicht der Geologie der Insel Möen», benyttede P. som 
Inavguralafhandling ved Universitetet i Bern, hvor han blev Dr. phil.
1851. En noget forkortet og ændret Udgave af Hovedværket 
udgav han 1852 paa Tysk: «Geologie der Insel Möen». Baade fra
Formens og Indholdets Side er det et fortrinligt Værk, der viser
Forfatterens Overlegenhed og fulde Beherskelse af Stofmassen. Ikke
alene giver han nøjagtig og udtømmende Besked om Kridtets 
Lejringsforhold, beskriver og afbilder de forefundne Forsteninger, 
men han ofrer ogsaa i de sidste Kapitler af sin Afhandling 
Diluviallagene og Hævningsforholdene en udførlig Omtale. P.s Afhandling
er endnu den vigtigste Kilde til Studiet af Møens Klints geologiske
Forhold. P. ægtede 1851 Louise Henriette Amalie Wormstrup
(f. 1817). Han døde 14. Avg. 1864 i Caen i Normandiet.

Erslew, Forf. Lex.

K. Rørdam.



Puggaard, Rudolph Christopher, 1818-85, Handelsmand.
P., der var en Søn af ovennævnte Hans P., var født i 
Kjøbenhavn 7. Jan. 1818. Ligesom sin Broder blev han sat i Roskilde
lærde Skole, hvor Morbroderen Johannes Hage (VI, 459) var 
Overlærer, og her fra blev han Student 1837. Efter at have uddannet
sig i Hamborg og London kom han 1839 i Nakskovafdelingen af
Faderens Forretning og 1842 i Forretningen i Kjøbenhavn, hvor
han efterhaanden fik en ledende Stilling ved Siden af Alfred Hage
(VI, 452), og som han ledede alene, efter at denne havde trukket 
sig tilbage. 1868 optoges hans Søn Hans P. (f. 7. Avg. 1845 d. 4. Febr.
1895) som Kompagnon, men han udtraadte atter 1882. P.s
Svigersøn Henry Tegner (f. 25. Nov. 1843) indtraadte 1873 i Firmaet.
Under P.s Ledelse stiftedes 1865 «det kjøbenhavnske Skibsrederi»
med H. P. & Co. som Forretningsfører. Dette Selskabs samtlige
Aktiver med Undtagelse af Skibene overgik 1872 til «de danske
Sukkerfabrikker», hvilket Selskab i dets første Tiaar ogsaa havde
H. P. & Co. til Forretningsfører. P. havde saa vel fra Faderen
som fra sin mødrene Slægt arvet et betydeligt Forretningstalent, og
Firmaet bibeholdt i en Aarrække under hans Ledelse den
fremragende Stilling, som det havde erhvervet i den tidligere
Generation. I hans sidste Leveaar indtraadte der paa Grund af de
skiftende Konjunkturer og forskjellige Uheld en Tilbagegang, som
foraarsagede, at man efter hans Død fandt det hensigtsmæssigt at
likvidere Forretningen. P. var i Treserne og Begyndelsen af
Halvfjerdserne Medlem af Sø- og Handelsretten, af Borgerrepræsentationen
og af Grosserersocietetets Komité. 19. Juli 1843 ægtede han Signe
Andrea, Adoptivdatter af Skibsfører Brandt i Nakskov. Han døde
9. Dec. 1885.

E. Meyer.



Pullich, Anton Frederik, 1843-94, Mathematiker, tilhører
en i det 18. Aarhundrede indkaldt schweitsisk Silkevæverfamilie.
Hans Forældre vare Blikkenslager Johan Frederik P. og Ane
Frederikke f. Schrøder i Helsingør, hvor P. fødtes 30. Dec. 1843. Han
gik i Byens Realskole, bestod 1860 polyteknisk Adgangsexamen,
blev 1864 Student, vandt Universitetets Guldmedaille for en
mathematisk Prisbesvarelse, tog 1865 filosofisk Examen, 1867
Magisterkonferens i Mathematik. Allerede den Gang var han begyndt at
nyde fortjent Tillid som Lærer. Særlig bleve hans Kursus til
polyteknisk Adgangsexamen, som han ogsaa senere forbandt med anden
Lærervirksomhed, stærkt besøgte. Efter at have undervist i
Efterslægtselskabets Skole blev han 1870 konstit. Lærer, 1871 Adjunkt,
1881 Overlærer ved Metropolitanskolen. Her forbandt han med
sin overordentlige Dygtighed som Faglærer baade for dem, der
skulde fortsætte mathematiske Studier, og for dem, som kun
naaede gjennem Skolens Pensum, en betydelig opdragende
Indflydelse, som han udøvede ved sin noble Personlighed og ved
sine omfattende Interesser. Disse og den samvittighedsfulde
Troskab, hvormed han røgtede hvert Hverv, han paatog sig, har han
ogsaa lagt for Dagen som Medudgiver af Forlagsbureauets 
Haandlexikon (1879-80) og 3. Udg. af «Nordisk Konversationslexikon»
(1883-90). Ved at føje disse Arbejder til sin omfattende
Lærergjerning støttede han i mange Aar sin Moder og sine Søskende. -- 
13. Dec. 1884 ægtede han Gerda Louise Kierboe. Han døde i
Kjøbenhavn 13. Avg. 1894.

Metropolitanskolens Indbydelsesskrift 1873. 
Vor Ungdom 1897, S. 579 ff.

H. G. Zeuthen.



Pust, Tyge, 1250, s. Bost (II, 549).



Putbus, s. Podebusk.



Du Puy, Jean Baptiste Édouard Louis Canaille, 
o.1770-1822, Komponist, er født i Corcelles ved Neufchatel, efter en
Opgivelse af ham selv i 1770. Faderen angives at have været
Grubeforstander i Corcelles; hans Navn skal have været Meuron. Navnet
Du P. har Komponisten efter en Slægtning, Stadsmusikant i Genf,
hos hvem han blev opdragen fra sit 4. Aar. Her lagdes Grunden
til hans musikalske Uddannelse af en vis Bernard, som underviste
ham i Violinspil. Senere sendtes han til Paris, hvor han
undervistes paa Violin af den for sin Dygtighed i Flageoletspil bekjendte
Chabran og paa Klaver af Dussek. Som begavet Violinspiller blev
han o. 1789 Koncertmester hos den musikelskende Prins Henrik
af Preussen, der residerede i Rheinsberg; han blev snart Prinsens
Favorit, og denne lod ham tage Undervisning i Kompositionslære
hos den berømte Fasch i Berlin. Efter 4 Aars Tjeneste hos Prinsen
foretog han nogle Kunstrejser i Tyskland og Polen, paa hvilke han
vandt Bifald som Violinspiller. I 1793 kom han til Stockholm,
hvor han s. A. blev ansat som Violinist og 3. Koncertmester i
det kongl. Hofkapel; 1796 avancerede han til 2. Koncertmester,
og 1799 ansattes han tillige som Sanger ved den kongl. Opera,
hvor han debuterede 15. Jan. Ved sin musikalske Begavelse, sin
Skjønhed og sin indtagende Person gjorde han megen Lykke og
blev med sin franske Livlighed søgt i mange Kredse; men da han
i en saadan havde deltaget i begejstret Hylding af Friheden og
derved vakt Gustav IV's Vrede samt end ydermere forbitrede
denne ved sin i en Rolle under Kongens Overværelse med pointeret
Betoning udslyngede Replik: «Jag resar icke, jag blir qvar!», maatte
han Dagen efter, 8. Nov. 1799, forlade Stockholm.

Han tog umiddelbart til Kjøbenhavn for der at søge sin Lykke.
29. Marts 1800 gav han en Koncert paa det kongl. Theater, hvor
han bl. a. udførte en Violinkoncert af egen Komposition, men 
maatte i øvrigt i et Par Aar skaffe sig Udkomme ved at informere,
indtil han 15. Marts 1802 ansattes i det kongl. Kapel som
Soloviolinist og 2. Koncertmester. Næste Dag debuterede han som
Sanger i «Domherren i Milano», hvorefter han tillige ansattes som
saadan ved det kongl. Theater. Udrustet med en overordentlig
smuk, blød og bøjelig Barytonstemme, der tillige ved et fortrinligt
Falsetregister kunde bruges i endog høje Tenorpartier, og
understøttet af sine sjældne ydre Midler blev han meget hurtig
Publikums erklærede Yndling. Sin egentlige Genre som Sanger havde
han i de yndede franske Syngespil, som «Skatten» og «Adolf og
Clara», hvortil hans Livfuldhed og Lethed særlig passede; af samme
Art var ogsaa det af Du P. selv komponerede, af Liv og
Munterhed sprudlende Syngestykke «Ungdom og Galskab», opført 1. Gang
19. Maj 1806, der endnu til vore Dage har bevaret Publikums
Gunst, og hvori Komponisten skabte sig en Glansrolle i Ritmester
Roses høje Tenorparti. Sin største Sangtriumf fejrede han dog i
1807 som Don Juan, hvori han tillige paa en glimrende Maade viste
sig i Besiddelse af Evner for den store Operastil. Samtidig optraadte
han i mangfoldige Koncerter, dels som koncertgivende og dels
som assisterende, dels som Sanger og dels som Violinist, og vandt
tillige Bifald som Komponist, især af Viser og Sange, hvis
Melodier, der passede saa godt til Tidsaanden, strax vandt alles Hjærter
og for en Del, indlagte i Vaudeviller og ad anden Vej, endnu ere
almen bekjendte; som Exempler kunne nævnes Balvisen «Glæden
vinker os igjen» (bedst bekjendt med Rahbeks Text «Hocus Pocus
Filias»), den i «Skatten» indlagte «Det hedder en Akkvisition»
(«Skjænk i dit Glas til bredfuldt Maal») og «Manden med Glas
i Haand». Ligesom Tilfældet havde været i Sverige, blev han
ogsaa her en søgt Gjæst i Selskabs- og Klublivet; i 1804 træffes
han som en af Direktørerne i Datidens mest ansete Klub,
«Harmonien».

Sin Stilling som Sanger maatte han imidlertid fratræde i 1808.
Siden Livjægerkorpsets Oprettelse 1801 havde han været et
virksomt Medlem af dette, havde ikke blot komponeret forskjellige
Marcher o. desl. for det, bl. a. den bekjendte «Jægermarche» og
en karakteristisk og smuk Sørgemarche, men navnlig ved Udfaldene
under Belejringen 1807 vist et saadant personligt Mod, at han blev
udnævnt til Sekondlieutenant; men Theaterchefen, Overhofmarskal
Hauch, forlangte), at han som Officer maatte ophøre at optræde
paa Scenen. Snart efter var dog hans Rolle helt udspillet her i 
Landet. Hans betagende Personlighed var farlig for Kvindehjærter.
Allerede fra sit Ungdomsliv i Tyskland havde han med en
Skuespillerinde Henriette Montroze i Rheinsberg en Datter, senere gift
med A. Buntzen (III, 254). I Kjøbenhavn ægtede han 31. Maj
1803 Anna Louise Frederikke Müller, Datter af Kobberstikker C.
F. M. (XI, 575), men vedblev desuagtet at staa i forskjellige løse
Forbindelser, hvorfor Ægtefællerne, skjønt der fødtes flere Børn,
efterhaanden fjærnedes fra hinanden. Da han endelig indlod sig i
en dumdristig Forbindelse med Prinsesse Charlotte Frederikke (III,
443), tvang Frederik VI ham til at forlade Landet 7. Nov. 1809.

Han tog til Paris, men begav sig der fra i Sommeren 1810 til
Sverige, hvor Forholdene nu efter Gustav IV's Afsættelse vare
forandrede, og hvor han 1812 blev ansat som Kapelmester og Sanger.
Her vandt han snart sin gamle Yndest og gjorde sig meget
fortjent af Musiklivets Udvikling baade som Komponist og Dirigent.
Han var den, som indførte Mozart i Sverige, glimrede selv som
Don Juan og udviklede Kapellet til et af de bedste i Evropa paa
den Tid. Af større Kompositioner skrev han adskillige
Syngestykker og Balletter, en ufuldendt Opera, «Bjørn Jærnside», flere
Sørgemusikker og Hof kantater m. m. Fra hans Families Side
gjordes der gjentagne Forsøg paa at udvirke Benaadning for ham i
Danmark, hvilke dog mødte Afslag hos Kongen. Hustruen og
Børnene bleve her i Landet; kun en Søn rejste op til Faderen.
3. April 1822 gjorde et Slagtilfælde Ende paa hans virksomme og
bevægede Liv.

Du P.s musikalske Begavelse var ikke dybtgaaende, men rig;
han komponerede med Lethed, og hans Kompositioner, der ikke
ere betyngede af Musiklærdom, ere melodiøse, sangbare og
taknemmelige. Han besad et fint Øre for Instrumenternes
Ejendommeligheder, hvorom den virkningsfulde Instrumentation i «Ungdom
og Galskab» vidner; men hans Evne kom dog navnlig frem i
Kompositioner, hvor det enkelte Instrument eller den enkelte Stemme
gjør sig gjældende, hvad hans Koncerter for Fløjte, Klarinet, Fagot,
Horn og hans i sin Tid saa yndede dobbelte Violinkoncert afgive
Bevis for. Den lunefulde Terzet «Agander, Pagander og Winberg»
høres stadig endnu, ligesom et Par af hans Kvartetter for
Mandsstemmer. I Bournonvilles Ballet «Livjægerne paa Amager»,
hvortil en Del af Du P.s Musik er benyttet, er han Hovedfiguren.

Allgem. mus. Zeit. XXIV, 448 f. 
Tidsskr. f. Musik 1859, Nr. 9 ff.
Overskou, Den danske Skueplads IV. 
C. Palmstedt, Ed. Du Puy (1866). 
Dahlgren, 
Anteckningar om Stockholms theatrar.
Musikforeningens Festskrift I.
Nutiden Nr. 454.
Ur dagens krönika 1888, S. 390 ff.
Medd. fra Krigsark. IV og V.

G. St. Bricka og S. A. E. Hagen.



Pätges, Johanne Luise, s. Heiberg (VII, 241).

<chapter name="Paetz, Juliane (kaldet Julie) Margrethe, f. 1843, 
Skuespillerinde">

Paetz, Juliane (kaldet Julie) Margrethe, f. 1843, Skuespillerinde. 
Julie Smith, som hun kaldtes den længste Tid af sin Theaterbane, 
er født i Kjøbenhavn 2. Nov. 1843; hendes Forældre vare
Skræddermester Hans Christian S. (f. 1808 d. 1857) og Anna Amalie
f. Carlsen (f. 1803 d. 1871). Næppe fuldvoxen meldte hun sig til
Debut ved det kongl. Theater, blev antagen og overgivet Høedt
til videre Uddannelse; omhyggelig forberedt af denne debuterede
hun 21. Sept. 1858 som Christine i «Et Æventyr i Rosenborg Have»
og gjorde stor Lykke ved sit frimodige, i bedste Forstand
kjøbenhavnske Humør og sit smukke Ansigt. Som 2. Debut udførte hun
Camilla i «Frierens Besøg» og vakte i denne Elskerinderolle trods
sin Uudviklethed store Forhaabninger, som hendes følgende Roller,
blandt hvilke særlig kunne nævnes Gabriele i «En Kone, der
springer ud af Vinduet», Beatrice i «Kjærlighed paa Vildspor»,
Eugenie i «Skikkelige Folk», Marie i «Op og ned», Rosita i «Rosa
og Rosita», Julie i «Kan ej» og Drengen Peblo i «Don Juan af
Østerrig», yderligere bestyrkede, og som hun sikkert havde opfyldt,
om ikke hendes Theaterbane var bleven afbrudt, inden hun var
naaet til kunstnerisk Modenhed. 29. April 1864 havde hun ægtet
kongl. Skuespiller Harald Johan Caspar Paetz (f. 5. Sept. 1837 i
Kjøbenhavn, d. sammesteds 21. Nov. 1895 som kongl. Hoffotograf), Søn
af Malermester Peter Felix P. (f. 1810 d. 1890); da hendes Mand,
utilfreds med sin Stilling ved Theatret, i Sommeren 1865 besluttede
at opgive denne, fulgte hun ham, og 2. Avg. 1865 bevilgedes begges
Afsked; Fru P., der havde været kongl. Skuespillerinde siden 1863,
var 25. Okt. 1864 som Johanne i «Eventyr paa Fodrejsen» optraadt sidste
Gang.

Arthur Aumont.


*


Quaade, George Joachim, 1813-89, Diplomat, Minister,
fødtes i Helsingør 30. Avg. 1813 og var Søn af nedennævnte
Generalmajor P. F. Q. Efter at være bleven Student 1831 (privat
dimitteret) og have taget juridisk Examen 1836 arbejdede han en kort Tid
i Overrettens Justitskontor, men gik derefter over i Departementet
for udenlandske Sager, hvor han 1838 ansattes som Kancellist (1840
Hofjunker, 1842 Kammerjunker). Han gjorde sig snart bemærket
ved de Egenskaber, der udmærkede ham i hans senere diplomatiske
Karriere, Flid og Nøjagtighed, Takt og Diskretion og en betydelig
Evne til at redigere med fin Sans for de sproglige Nuancer og
med Undgaaelse af al smagløs Fraseologi. 15. Dec. 1847 sendtes
han som interimistisk Legationssekretær til Berlin, men da Krigen
udbrød, vendte han tilbage til Ministeriet og udnævntes 18. Avg.
1848 til Expeditionssekretær. Vel var han lige saa lidt som hans
Kolleger nogen Ven af Martsministeriet og Ejderprogrammet, men
han var for moderat og forsigtig til at give sin Mistillid Luft i
nedsættende Domme, navnlig paa Steder, hvor det kunde skade
Landet. Dette i Forbindelse med hans Arbejdsdygtighed gjorde
ham vel anset hos de skiftende Ministre, og navnlig fandt Bluhme
en duelig og betroet Medarbejder i ham under sit Ministerium
1851-54 og senere ved Forhandlingerne om Øresundstoldens
Afløsning 1856-57. Da Ministeriet omordnedes 1856, udnævntes han,
som 1852 havde faaet Kammerherrenøglen, til Chef for 2. politiske
Departement. Men under det kortvarige Blixenske Ministerium
blev hans Stilling vanskelig, og Frygten for, at sligt kunde
gjentage sig, bidrog formodentlig til hans Ønske om at ombytte
Tjenesten i Ministeriet med en Post i Udlandet.

31. Marts 1860 udnævntes han til Ministerresident (kort efter
til befuldmægtiget Minister) i Haag og Brüssel. Men han forblev 
kun kort i denne Stilling, i det han allerede 19. Okt. s. A.
forflyttedes til Berlin, hvor han kom til at tilbringe mere end 20 Aar,
rige paa Skuffelser, tunge af Ansvar og ikke lidet udsatte for
Miskjendelse. Det er muligt, at en Mand med mere Initiativ og
mindre bunden ved Traditionen vilde have egnet sig bedre til at
forhandle med Bismarck, men intet er mere uberettiget end at kaste
nogen Skyld paa Q. for ved sine Indberetninger at have bidraget
til den skæbnesvangre Krise i Efteraaret 1863. Det er muligt, at
han til Tider har taget fejl af Bismarcks virkelige Hensigter, men
i saa Tilfælde gik det ham hverken bedre eller værre end hans
Kolleger, og i alt Fald bibragte hans Rapporter ikke Regeringen
urigtige Forestillinger, thi de vare ganske objektive og gjengave
samvittighedsfuldt Bismarcks Udtalelser og, hvad der i øvrigt forelaa
til Oplysning af Situationen, overladende til Regeringen selv at drage
sine Konklusioner.

Anden Gang blev det Q. s Skæbne at vende tilbage med
Krigen i sit Følge. Da han 8. Jan. 1864 indtraadte i det
Monradske Ministerium som Udenrigsminister, var det ikke med let
Hjærte, men alene fordi Kongen ønskede det. Det var naturligt,
at Tyngdepunktet for vor ydre Politik kom til at ligge hos
Konseilspræsidenten, og da Q. i Begyndelsen af April afrejste til
Konferencen i London, overtog Monrad ogsaa formelt Udenrigsministeriet.
Forhandlingerne paa Konferencen ere bekjendte. Da man stod
lige over for den endelige Afgjørelse, havde Q. den vistnok rigtige
Inspiration, at det var nødvendigt, at det engelske Voldgiftsforslag
fra vor Side mødtes med et Kontraprojekt og ikke blot med et
simpelt non possumus, men nogle Timer senere vandt Tvivlen atter
Overhaand hos ham. Ingen af disse Telegrammer fik imidlertid
nogen praktisk Betydning, i det de først ankom efter, at den
afgjørende Beslutning var taget i Statsraadet.

Da det Monradske Ministerium n. Juli 1864 afløstes af Ministeriet 
Bluhme, gik Q. over i dette som Minister uden Portefeuille,
men sendtes snart derefter som Kommissær ved Forhandlingerne i
Wien, og da Freden var sluttet, akkrediteredes han 13. Maj 1865
paa ny i Berlin. Han gik der ned med det Haab, at det skulde
lykkes ved direkte Forhandlinger med Preussen at gjenvinde i det
mindste en væsentlig Del af det tabte Nordslesvig. Det laa nær
at forudsætte, at Bismarck kunde være tilbøjelig til at ville bringe
et i og for sig ringe Offer for at gjøre Preussens øjensynlige
Hensigt at annektere Hertugdømmerne mere acceptabel for Stormagterne. 
Før Krigen med Østerrig viste han sig ogsaa vel stemt for en
eventuel Tilbagegivelse, om han end udtalte, at den næppe kunde naa
sydligere ned end til Sundeved og Als, skjønt han erkjendte, at
Preussen i Grunden ikke havde nogen Interesse ud over Ekernførdelinjen. 
Men da Prager-Freden var sluttet, forandredes hans Holdning.
Paa Q. s gjentagne Spørgsmaal, om Forhandlingerne i Anledning af
Prager-Fredens Artikel 5 ikke snart skulde begynde, svarede han
undvigende, og først 7. Maj 1867, samme Dag, Konferencen om det
luxemborgske Spørgsmaal aabnedes i London, fandt han det
hensigtsmæssigt at indlede disse Forhandlinger. Det var lidet
hensynsfuldt, at han til at føre dem med Q. valgte en i Rang saa
underordnet Embedsmand som Lothar Bucher, og dette Valg varslede
desuden slet, da denne var vel bekjendt som en afgjort Fjende af
Danmark. Det viste sig ogsaa snart, at disse Forhandlinger ikke
kunde føre til noget, da Preussen forlangte Garantier til Fordel for
de tyske Beboere i det eventuelt afstaaede Distrikt, som den danske
Regering ikke kunde give. Forhandlingerne standsede saaledes i
Foraaret 1868, men intet hindrede, at de senere kunde optages
paa ny. For at sikre sig imod, at under forandrede Forhold i
Evropa Artikel 5 kunde vaagne op igjen, rammede Bismarck
endelig en Pæl igjennem den ved at bevæge Østerrig til at
ophæve den ved en hemmelig Traktat af 11. Okt. 1878, som han det
følgende Aar notificerede den danske Regering umiddelbart efter
det Cumberlandske Bryllup.

Dette Resultat af saa mange Aars ihærdige Bestræbelser var
et haardt Slag for Q. Han havde til det sidste haabet paa
Bismarcks tidligere Udtalelser og følte det næsten som en personlig
Fornærmelse, at dennes Handlinger saa lidet svarede til Ordene.
Han forblev ikke desto mindre paa sin Post, indtil Alder og
Sygdom gjorde det nødvendigt, at han afløstes. 7. Marts 1884 tilstodes
ham den begjærede Afsked med fuld Anerkjendelse af hans tro
Tjeneste, hvorhos han, der siden 1867 havde Storkorset, udnævntes
til Gehejmekonferensraad. Han døde i Kjøbenhavn 7. April 1889.
Han var gift 1. (1851) med Caroline Amalie f. Baronesse Selby
(f. 1824 d. 1862), 2. (1863) med hendes Tvillingsøster Caroline, der
lever som Enke i Kjøbenhavn.

Illustr. Tid. XXX, Nr. 28. van Dockums Livserindringer S. 326 f. 
Hist. Tidsskr. 5. R. IV, 333 ff.                                                                        

P. Vedel.



Quaade, Peter Friderich, 1779-1850, Officer, blev født 
16. Jan. 1779 i Pommerby, Gjelting Sogn, i Angel og var Søn af 
Parcellist August Diederich Q. (d. 1811, 64 Aar gammel) og
Magdalena Margaretha f. Mordhorst (f. 1745 d. 1830). I sin Barndom blev
han opdraget hos Kammerherre Wedderkop paa det nærliggende
Dollerød, indtil han i 1798 indskreves som mathematisk Student
ved Kiels Universitet. Sin militære Løbebane begyndte han som
Volontær ved Feltjægerkorpset 1796, hvorefter han i 1798 blev
Fændrik af Infanteriet og i 1801 Sekondlieutenant ved søndenfjældske 
Infanteriregiment. I 1804 udnævntes han til virkelig
Sekondlieutenant i Ingeniørkorpset med Anciennitet af 15. April 1801,
og han forfremmedes Aaret efter til Premierlieutenant samt ansattes
som Ingeniør ved Nyborg og Korsør Fæstninger, i hvilken Stilling
han i 1808 udnævntes til virkelig Kapitajn. Fra 1810-30 var han
Ingeniør ved Kronborg Fæstning, og han blev i 1827 karakt., i
1829 virkelig Major. S. A. indtraadte han i Kommissionen
angaaende Frederikshavns Havns Udvidelse, og han udarbejdede i
Forening med Kapitajnlieutenant Leth en Plan til et udvidet
Havneanlæg ved Frederikshavn, som i 1830 approberedes af Kongen, i 
det Q. samtidig udnævntes til at føre Overopsynet med Arbejdets
Udførelse. I 1830 forsattes han til Kjøbenhavn som Ingeniør ved
Citadellet Frederikshavn, og efter i 1833 at have erholdt
Oberstlieutenants Karakter uden Anciennitet blev han fra Begyndelsen 
af 1834 dirigerende Stabsofficer for Fæstningstjenesten i Kjøbenhavn
og Citadellet Frederikshavn. Han var Medlem af den i 1835 
nedsatte Kommission angaaende Anlægget af en Jærnvej til Lettelse af
Kommunikationen mellem Nord- og Østersøen og i 1835-41
Undervisningsdirektør ved den kongl. militære Højskole samt fra 1838
Medlem af Defensionskommissionen og fra 1840 Medlem af
Kommissionen angaaende Brolægningen af Kongens Nytorv. Q., som
i 1836 var bleven virkelig Oberstlieutenant uden Anciennitet og
Kommandør af Danebrog og i 1837 havde erholdt Oberstlieutenants
Anciennitet, udnævntes 25. Juni 1841 til Oberst og Chef for
Ingeniørkorpset. Han blev s. A. Medlem af Kommissionen angaaende
Vandvæsenet og i 1843 Medlem af Kommissionen til at udkaste
Regulativer for samtlige Fæstningers, Skansers og Batteriers
Armering m. v. Efter Hærorganisationen af 1842 udnævntes han til
Generalmajor, og han døde 1. Marts 1850.

Q. ægtede 25. Dec. 1812 Christiana Gustava de Tuxen (f. i
Helsingør 29. Sept. 1792, d. 28. Maj 1866), Datter af Admiralitets- 
og Generalkrigskommissær, Inspektør ved Øresunds Toldkammer Louis
de T. (f. 1748 d. 1828) og Charlotte Elisabeth f. Klingfeldt (f. 1755 
d. 1819). Han havde 5 Børn, deriblandt ovennævnte Kammerherre
G. J. Q.

Tychsen, Fortifikations-Etaterne og Ingenieurkorpset 1684-1893.

V. E. Tychsen.



v. Qualen, Frederik Christian, 1724-92, Gehejmeraad, Søn
af Konferensraad Otto v. Q. til Vindeby og Dorothea f. Komtesse
Ahlefeldt, fødtes 2. Febr. 1724. Forholdene i Hjemmet vare meget
ulykkelige. Faderen, der endte sindssyg, mishandlede Moderen, og
begge førte ved Overretten i Glückstadt en Proces mod hinanden,
der giver et uhyggeligt Indblik i deres ægteskabelige Liv. Sønnen
kom paa Gymnasiet i Altona, blev 1745 Hofjunker, 1749
Kammerjunker og 1768 Kammerherre. Aaret i Forvejen tiltraadte han
Besiddelsen af Vindeby. 1769 fik han l'union parfaite og blev 1776
hvid Ridder. 1784 blev han Gehejmeraad. Han døde 16. Nov.
1792 paa Vindeby. Q. ægtede 1765 Hilleborg Margrethe Komtesse
Holck, dekoreret 1768 med l'union parfaite, Søster til Kong
Christian VII's Yndling F. V. C. H. (VII, 547); hun var døbt 13. Nov.
1739 i Orebygaards Kapel, døde 6. Nov. 1817 paa Christianssæde
paa Laaland og er kjendt fra Baggesens Livshistorie.

Louis Bobé.



v. Qualen, Henning, 1703-85, Gehejmeraad, Søn af fyrstelig
eutinsk Hofmester Henrik v. Q. og Magdalene f. Buchwald,
udnævntes 1731 til Kammerjunker, først hos Markgrevinden af
Kulmbach og fra 1733 hos Kongen, ansattes 1739 som Avskultant ved
General-Landets-Økonomi- og Kommercekollegiet og blev 1741
Deputeret i samme. 1743 udnævntes han til Hofmester for Prinsesse
Louise, der 1749 blev gift med Hertugen af Sachsen-Hildburghausen.
1740 blev  han Maitre des requètes, fik 1745 det hvide Baand og
1750 Enkedronningens Orden. 1751 fratraadte han sin Stilling i
Kollegiet og udnævntes til Overpræsident i Altona. Aaret efter
blev han Gehejmeraad, 1763 Landraad og 1757 Klosterprovst i
Uetersen. 1766, da han forlod Altona, blev han Gehejmekonferensraad 
og udnævntes til Overlanddrost i Oldenborg og Delmenhorst,
Overforstander for Klosteret Blankenburg og Hospitalet i 
Hoffwührden. Ved Grevskabernes Afstaaelse 1773 fik han Elefantordenen. 
Q. tog 1771 Ophold i Uetersen og døde her 5. Avg. 1785.
Han var gift med Sophie Hedevig f. Rathlou (f. 11. Juni 1711
d. 13. Maj 1747), Datter af Gehejmeraad Christian R. og Dorothea
Sophie f.  Schack.

N. staatsbürg. Mag. V, 389.

Louis Bobé.



v. Qualen, Josias, --1586, Feltmarskal, var Søn af Otto v. Q. 
til Koselau i Holsten. 1569 deltog han i Belejringen af Varberg, 
hvor Daniel Rantzau og Frants Brockenhuus faldt, og J. v. Q. udnævntes 
nu til Feltmarskal, hvilken Stilling han beklædte til Krigens Slutning. 
Han havde  Panteforlening med Ø Kloster. Senere blev han 
Amtmand i  Steinburg og Statholder i Sydditmarsken. Han 
paadrog sig her Kongens  Unaade ved at opkjøbe frit Bondegods, 
og efter at han 1580 havde overværet Hyldingsfesten i Odense, 
traadte han i Hertug Adolfs Tjeneste og udnævntes til Amtmand
paa Gottorp. Her døde han 1. Maj 1586. Han var gift med
Øllegaard Ahlefeldt, en Datter af Benedict A. til Lehmkuhlen og
Satrupholm. -- J. v. Q. forvexles jævnlig med Broderen Josva v. Q., der
ved Giftermaal med Magdalena Munk, Datter af Oluf M. (XI, 536),
kom i Besiddelse af en Del Gods i Nørrejylland, som han 1579
mageskiftede til Kong Frederik. Som Oberst for et Rytterregiment 
deltog han med Hæder i Krigen med Sverige 1563-70 lige fra dens 
Begyndelse til dens Slutning. I Slaget ved Axtorna 1565 førte han den
anden Træfning, og ved forskjellige Lejligheder viste han sig som
en dygtig og erfaren Fører. Derimod havde han jævnlig Vanskeligheder 
ved at holde sine hvervede Ryttere i Ave; 1564 nægtede de
at lystre, og deres Udeblivelse fra Hovedhæren tvang denne til at
opgive et paatænkt Indfald i Sverige. Aarsagen hertil var
Vanskeligheder ved at udrede Solden, og J. v. Q. maatte selv skaffe de
nødvendige Midler. Kongen maatte derfor udstede Skadesløsbreve til
ham paa o. 70000 Dlr., for hvilken Sum en Del danske Adelsmænd
gik i Borgen, og tillige sætte i Pant Hagenskov Len.

Nordalbing. Studien III, 112 ff.

Mollerup.

 1742-1819, Gehejmeraad">

v. Qualen, Josias, 1742-1819, Gehejmeraad, Søn af 
storfyrstelig Gehejmeraad Josias v. Q. (d. 1775) og Elisabeth f. Blome,
fødtes 20. April 1742 paa Borghorst. Fra sit 7. til sit 10. Aar
undervistes han af Basedow og var dennes første Elev. 20 Aar
gammel sendtes han til Utrecht, hvor han indtil 1763 studerede
Jura, og opholdt sig derefter 2 Aar ved Universitetet i Leipzig
og vandt her Gellerts Yndest. Hjemvendt udnævntes han 1767
til storfyrstelig Landraad og Medlem af den holstenske Landret,
der forsamledes i Kiel, Glückstadt og Rensborg. Efter
Indlemmelsen af den storfyrstelige Del af Holsten i Danmark fulgte Q..
1773 med Hertug Frederik August til Oldenborg. Senere
flyttede han til Kiel, hvor han forblev i 10 Aar. 1783 arvede han 
Borghorst efter Moderen, men solgte det 1800 til Gehejmekonferensraad 
Jørgen Ahlefeldt. 1794 kjøbte han Godset Damp. I de første
Aar af det 19. Aarhundrede boede han i Hamborg og blev 1808
Storkors af Danebrog. 1809-18 var han Klosterprovst i Uetersen
og Patron for Itzeho adelige Kloster. 1810 blev han
Gehejmekonferensraad. 1812-13 var han Medlem af den af Bernadotte
nedsatte provisoriske Forvaltningskommission for Holsten. 1816
kaldtes han til Kjøbenhavn som Medlem af Forfatningskommissionen
og fik ved sin Afrejse tildelt Elefantordenen. Q. døde 29. Okt. 1819
i Itzeho. Rist skildrer Q. som en elskværdig og meget original
Personlighed. Han ægtede 16. Okt. 1772 Ulrikke Frederikke
Vilhelmine v. Rumohr (f. 30. Dec. 1751 d. 10. Jan. 1802), Datter af
storfyrstelig Statsminister Henning Bendix v. R. til Bossee og Adelheid
Benedicte f. Blome.

Schlesw.-Holst. Prov.-Ber. 1820, S. 540.

Louis Bobé.



v. Qualen, Otto, 1566-1620, holstensk Landraad, Søn af
ovennævnte Josias v. Q. (d. 1586), er født 13. April 1566. Han kom
tidlig til Hertug Adolfs Hof paa Gottorp, opdroges sammen med
Hertugens Sønner Frederik og Philip og fulgte disse paa deres
Udenlandsrejse. 1595 gjorde Enkehertuginde Christine ham til
Amtmand paa sit Enkesæde i Kiel, og 1596 ledsagede han Hertug
Johan Adolf ved hans Tilstedeværelse ved Christian IV's Kroning.
1603 blev han Hertugens Raad, 1604 hans Amtmand i Tremsbüttel
og 1606 i Aabenraa; tillige blev han 1609 valgt til Provst for det
adelige Stift i Preetz. Men Aaret efter faldt han i Unaade hos
Johan Adolf og vendte sig derpaa til Christian IV, hvis Raad han
blev 1611; 1616 fik han Flensborg Amt. Kongens Gunst imod ham
viste sig ogsaa ved flere Sendelser, saaledes 1612 og 1617 til
Kejseren og 1614 til de brunsvigske Hertuger. 1587 havde han ægtet
Dorothea Rantzau, Datter af Henrik R. til Schmool og Hedvig
Blome. Sit Fædrenegods Koselau solgte han, men kjøbte til
Gjengjæld 1618 Klein-Nordsee og Bossee. Som sine fleste Standsfæller
havde han talrige Processer og tabte flere af disse for Landretten
i Haderslev 1618. Han døde 2. Dec. 1620; hans Enke overlevede
ham kun til Aaret efter.

Nordalbing. Studien III, 120 ff.

J. A. Fredericia.



v. Qualen, Rudolph Anton Ludvig, 1778-1830, Diplomat,
blev født 19. Juni 1778 paa Westensee ved Rensborg, der ejedes 
af hans Fader, Landraad Friedrich August v. Q. (f. 1747 d. 1805);
Moderen var Magdalena Wilhelmina Karolina f. v. Rumohr. Q.
blev allerede Kadet 1789, og hans militære Løbebane udvikler sig
nu som følger: Fændrik 1795, Sekondlieutenant 1800, Premierlieutenant 
1803, Stabskapitajn ved 3. jyske Regiment og Adjudant hos
Kronprins Frederik 1807, Adjoint i Generalstaben 1808,
Divisionsadjudant 1809, Major 1812 og samtidig Overadjudant, i hvilken
Egenskab han skal have ledsaget Kong Frederik VI til Wien, og
endelig 1818 Oberstlieutenant; men det følgende Aar maatte han
af Helbredshensyn tage sin Afsked med Titel af Oberst og ansattes
derpaa som Gesandt ved det oldenborgske Hof. I Eutin forblev
Q., der havde faaet Kammerherrenøglen i 1814 og Kommandørkorset 
1826, lige til at hans Liv fik en brat Afslutning 21. Febr.
1830, da han fandtes myrdet i sin Have, hvor han som sædvanlig
var gaaet en Aftentur. Denne Forbrydelse vakte stor Opsigt, men
uagtet flere Personer sigtedes for at have udøvet den, lykkedes
det ingen Sinde at faa den opklaret; kun ét syntes at være givet,
nemlig at der ikke forelaa et Rovmord. Q. havde 30. April 1819
i Itzeho ægtet Caroline Sophie Emerentia Komtesse Ahlefeldt (f. i
Itzeho 16. Sept. 1787, d. i Rensborg 6. Marts 1870), Datter af General
Frederik Carl Chr. Ulrik Greve A. (I, 144).

Nordalbing. Studien III, 139. 
Bobé, Slægten Ahlefeldts Hist., Greverne t. Langeland S. 100.                                                        

C. Zytphen-Adeler.



Qvellinus, Thomas, o. 1655-1710, Billedhugger, af en
berømt Kunstnerslægt, var født i Antwerpen og Søn og Lærling
af Billedhuggeren Arthur Q. (d. 1700). Han var allerede en anset
Kunstner, da han sidst i 1680erne blev «indkaldt» til Danmark «til
et Marmorarbejde» og ved kongl. Bevilling 1689 fritoges for alle
borgerlige Skatter og Paalæg. Samtidig med at han her hjemme
udfoldede en for den Tid storladen Virksomhed, havde han tillige
Værksted -- og mange Elever, blandt dem den danske Just
Wiedewelt -- i Lybek, hvor han bl. a. gjorde det mægtige Højalter i
Mariekirken (ikke i Domkirken) og et Par pragtfulde Epitafier over
lybekske Patriciere. 1699 fik han kongl. Stadfæstelse paa et i
Kjøbenhavn mellem ham og hans Hustru oprettet Testamente, 1701
var han den ene af de 6 ansete Kunstnere her hjemme, som
anholdt om Frederik IV's Huld og Naade lige over for det af dem
stiftede «Kunstnersocietet», den første svage Spire til det danske
Kunstakademi, 1703 fik han Borgerskab i Kjøbenhavn som 
Billedhugger og s. A. kongl. Bevilling til at drive Handel med 
brabantske Kniplinger o. l.

Som Kunstner blev han meget betydelig sysselsat i Danmark.
Af hans Arbejder maa nævnes: Feltherren Hans Schacks
Gravmonument i Trinitatis Kirke, opsat 1689, Axel Urups, U. F.
Gyldenløves og Cort Adelers i Frue Kirke, Niels Rosenkrantz' (d. 1676)
i Nicolai Kirke, Constantin Marselis' i Aarhus Domkirke,
Mindesmærkerne over Thomas Kingo i Slangerup og i Fravgde Kirke i
Fyn, det pragtfulde Monument over Marcus Gjøe paa Herlufsholm.
Ogsaa i Odense findes der Monumenter af Q. Endvidere gjorde
han for den først langt senere (1725) afdøde Cai Lorents
Brockdorff dennes storladne Monument i Nüchel Kirke ved Pløen (1709),
som vel var hans sidste store Arbejde. 2 af de 5 Marmorbuster
paa Christian Albrechts og Hertug Frederik IV's Gravmæle i
Slesvig Domkirke antages med Grund at være af Q. Det skjønne,
gamle Højalter i Garnisonskirken i Kjøbenhavn er af Q. eller af
Sturmberg; den prægtige Buste af Frederik III over Citadellet
Frederikshavns ene Port er uden Tvivl støbt efter en af Q. efter
nævnte Konges Død gjort Model. Ogsaa gjorde Q. Statuer til
Frederiksborg Slotshave og andre Dekorationsarbejder. I tyske Kilder
nævnes han i Egenskab af Christian Albrechts Hofbilledhugger som
virksom paa Gottorp Slot. I Slutningen af sit Liv blev han
Medlem af Lucas-Gildet i sin Fødeby. Mange af hans Arbejder her
hjemme ere des værre gaaede til Grunde. -- Q. døde i Kjøbenhavn
i Slutningen af 15710. Hans efterlevende Enke, Anna Marie f. Cooques,
drev i nogen Tid den ham forundte Handel med brabantske
Kniplinger, men afstod den 1711 med kongl. Tilladelse.

Meier, Wiedewelt. 
Haupt, Bau- u. Kunstdenkmäler d. Prov. Schlesw.-Holstein. 
Weilbach, Nyt Kunstnerlex.

F. J. Meier.

 1634-1700, Præst">

Qvislin, Lars Ibsen, 1634-1700, Præst. Noget sikkert om 
hans Ungdom kjendes ikke. Otto Holmboe (VII, 601), der 42 Aar
efter hans Død fik hans Embede, og som i sine mange Optegnelser
viser sig paalidelig, fortæller, at han var en sjællandsk Bondesøn,
der løb fra Ploven til Kjøbenhavns Skole. Hvis han er den
Laurentius Japetius, som deponerede 1650, maa han have vist sig som
en vel begavet Discipel. Han skal have gjort Tjeneste som Avditør,
og naar det hedder, at han som Student 1660 blev gift med Else
Christensdatter (d. 1703), har det vel været, medens han indehavde
denne Stilling. 1665 blev han af U. F. Gyldenløve kaldet til 
Slotspræst paa Akershus og Sognepræst til det hermed forbundne Aker.
Her viste han megen Dygtighed til at sørge for Embedets
Indtægter, fik 1671 udvirket, at alle civile og militære kongl. Betjente
skulde høre til Slotsmenigheden, og 3 Aar efter fik han sig tillagt
100 Rdl. af den tyske Slotspræsts Løn. 1688 blev han Magister,
og hans Lærdom fremgaar af de 2 Bøger, man har fra ham, en
Ligprædiken og en liden Bog, «Solatium relapsorum» (1697), der
skal være en Opbyggelsesbog, men væsentlig er theologiske
Udviklinger. Som en begavet Taler skal han have været yndet af
Officererne, men farlig at komme nær og ikke bange for en Proces,
Han drev paa Guldmageri, men tilsatte ikke sin Formue derved.
Han døde 1700 (mellem 5. og 14. Sept.).

Personalhist. Tidsskr. V, 213.                                                  

D. Thrap.



Quist, Christopher, 1757-1815, Kjøbmand og Industridrivende. 
Han er født 29. Marts 1757 i Grenaa, hvor hans Fader,
Christen Q., var Told- og Konsumtionsskriver. Efter sin
Konfirmation kom han til Amtstuen i Odense, hvor han avancerede til
Fuldmægtig. Det blev han derefter ogsaa i Aalborg, hvor han
fra Dec. 1786 til Maj 1787 var konstit. Amtsforvalter, hvad han
kort efter ogsaa blev i Aarhus. Under Henvisning til denne
Embedsvirksomhed søgte han 1790 om Agenttitelen, da han saa ved
Giftermaal med en Kjøbmandsenke i Aalborg kunde komme i en
god Næringsvej. Han fik Titelen og ægtede 8. Dec. s. A. Ingeborg 
f. Jelstrup (f. 1760 d. 10. Juli 1825), Enke efter Kjøbmand Jens
Jacob Owerwad (d. Juni 1790) og Datter af den tidligere Præst i
Gudum, senere Proprietær og Justitsraad, Lars Johan J. Med hende
fik han bl. a. et betydeligt Sæbesyderi, og han udviklede nu en
ikke ringe Handels- og Industrivirksomhed. 1792 oprettede han
sammen med andre Borgere i Aalborg en Arbejdsanstalt der, 1794
anlagde han en Oljemølle, den første i Nørrejylland, 1796 fik han
sammen med et Par Medinteressenter Privilegium paa en Papirfabrik, 
fra 1811 var han Leder af Aalborgs Sukkerraffinaderi, og
1812 anlagde han sammen med J. G. Galster (V, 551) en
Klædefabrik. 1813 blev han Etatsraad. 20. Maj 1815 afgik han ved
Døden.

A. H. Nielsen, Embeds- og Bestillingsmænd i Aalborg S. 166. 
C. Nyrop, Strandmøllen S. 235.                                                                        

C. Nyrop.



Qvist, Frederik, 1714-78, Præst, blev født 26. Maj 1714 i 
Hjørlunde (Frederiksborg Amt), hvor hans Fader, Mag. Peder Q. 
(d. 1740), var Præst; Moderen hed Geske Marie f. Knopper (d. 1749).
Han blev Student 1732 fra Frederiksborg Skole, laa paa Regensen
1735-37 og tog 1739 Attestats. 2 Aar efter blev han uordineret
Kateket ved Frue Kirke i Kjøbenhavn, men ordineredes 1742 for
at være personel Kapellan hos Pietismens Forkæmper, Præsten
Enevold Ewald (IV, 621) ved Waisenhuset sammesteds. 1745 blev
han af Grev J. L. Holstein kaldet til Præst i Rorup og Glim under
Ledreborg, men kom 1748 tilbage til Kjøbenhavn som Slotspræst
ved Christiansborg; 1752 blev han tillige Hofpræst, 1754 kongl.
Konfessionarius og Medlem af Missionskollegiet, og fra 1759 fik
han ogsaa Sæde i General-Kirkeinspektionskollegiet. Ved Frederik V's
Død fratraadte han Stillingen som Konfessionarius, men vedblev at
være 1. Hofpræst og var ogsaa Sjælesørger for Enkedronning Juliane
Marie og Prinsesse Charlotte Amalie. Under en Kommunion hos
sidstnævnte besvimede han, og Dagen efter, 26. Marts 1778, døde
han pludselig. Det er ret mærkeligt, at denne stille, svagelige
Mand af pietistisk Retning optræder ved Forhandlingerne i
Kirkekollegiet om en forandret Helligdagsanordning med det mest
radikale Forslag, i det han ikke blot vilde have 2. og 3. Helligdag
paa de store Fester afskaffede, men samtlige andre i Ugen
indtræffende Helligdage henlagte til den følgende Søndag. -- Siden
1750 var han gift med Charlotte Amalie f. Gundelach (d. 1795, 75 Aar
gammel), Datter af Amtsforvalter G. i Vordingborg.

Zwergius, Siellandske Cleresie S. 853 f.
Nyerup, Lit. Lex.

A. Jantzen.



Qvist, Hans, o.1735-1810, Kobberstikker, var rimeligvis
født i Kjøbenhavn og lærte Kobberstikkerkunsten hos Jonas Haas
(VI, 438). Efter Datidens Lavs væsen forfulgte denne ham ved
Retten, fordi han havde forladt hans Tjeneste og nedsat sig som
selvstændig Kobberstikker uden at have Akademiets Tilladelse.
Imidlertid synes Sagen at være gaaet i Orden, og han ernærede sig
væsentlig som Kobberstikker ved Banken, hvorfra han gik af med
Ventepenge. Han døde 12. Febr. 1810, 75 Aar gammel. Blandt
hans Kunstblade (63), der paa ét nær ere fra hans Ungdomsaar,
maa nævnes de fleste af Stikkene til de af J. J. Bruun tegnede
Prospekter fra Danmark samt nogle Blade til «Danske Atlas». -- 
Q. ægtede i Jan. 1765 Cathrine Elisabeth Liebenberg (f. 1746 d. 1828),
Datter af Buntmager Chr. L.; men i en længere Aarrække levede
de separerede.

Weilbach, Nyt Kunstnerlex.

Ph. Weilbach.



Qvist, Søren Jensen, o.1574-1626, Præst, var født i Aalsø
ved Grenaa, hvor hans Fader var Provst. 1599 ell. 1600 valgtes
han til Sognepræst for Vejlby og Homaa ved Grenaa og ægtede
sin Formands Stifdatter Elline. Aaret 1607 blev skæbnesvangert for
ham. Hans Hustru havde en Dag været til Marked i Grenaa; men
Kusken kom ikke med tilbage og synes fra den Dag af at have
været sporløst forsvunden. Der begyndte snart at snige sig Rygter
omkring iblandt Folk om, hvorlunde Præsten efter Kuskens
Hjemkomst skulde have dræbt ham, men først 1625 anlagdes Sag imod
ham; han blev fængslet og baade ved Herredstinget og Landstinget 
dømt fra Livet, hvilken Dom næste Foraar stadfæstedes ved
Rettertinget, skjønt ikke med Enstemmighed; en Dag i Sommeren
1626 henrettedes S. Q. paa Sønderherreds Ting. Den ældste Søn,
Peder, fik mere og mere den faste Forvisning, at der maatte kunne
skaffes Vidnesbyrd om, at hans Fader var dømt uretfærdig; det
lykkedes ham at faa Sagen gjenoptaget til ny Undersøgelse, ved
hvilken det fremgik med en til Vished grænsende Sandsynlighed,
at der i sin Tid var begaaet et Justitsmord; 2 af Vidnerne tilstode,
at det var falsk Ed, de havde svoret, og nu maatte de selv bøde
med Livet (1634). Sønnen blev 1646 Præst i sin Faders Embede.
S. Q.s Enke overlevede i mange Aar sin Mand; for øvrigt fortalte
et senere Sagn, at det skulde være hende, som havde ombragt
Kusken, og at hun havde set paa sin uskyldige Mands Henrettelse
uden at røres derved. Flere andre Sagn dannede sig i Tidernes
Løb om denne tragiske Begivenhed, der som bekjendt ligger til
Grund for en af St. Blichers Noveller, «Præsten i Vejlby».

Wiberg, Alm. Præstehist. III, 500 ff. 
S. Kjær, Præsten i Vejlby S. J. Q. (1894).                                                                                      

Vilh. Bang.



Qvistgaard, Iver, 1767-1829, Borgmester, Søn af ndfr.
anførte Godsejer Morten Q., var født paa Gjerdrup 28. Okt. 1767,
blev 1786 Student og 1789 juridisk Kandidat, tilbragte flere Aar
paa Rejser, studerede 2 Aar i Gøttingen og søgte at uddanne sig
til den diplomatiske Vej, som det dog ikke lykkedes ham at
betræde. Fra 1796-1801 ejede han Aagaard (Holbæk Amt) og var
senere Parthaver i Iselinge. 1816 blev han Viceborgmester i
Kjøbenhavn og 1819 2. Borgmester, men tog alt 1820 sin Afsked og
døde 8. Okt. 1829. 1793 fik han Titel af Kancellisekretær, 1802 af
Legationsraad og 1810 af Etatsraad. I Gøttingen lod Q. 1792 trykke
en latinsk Fortegnelse over danske, norske og holstenske Traktater, 
et for sin Tid brugbart historisk Hjælpemiddel; formentlig skyldte
han dette Arbejde, det første i sin Slags i vor Litteratur, sin
Optagelse 1813 i det kongl. danske Selskab, hvis Sekretær han var i
nogle Aar. -- Gift 19. Juli 1796 med Ellen Maria Dinesen (f. 1777
d. 17. Okt. 1827), Datter af Justitsraad Anders D. til Gyldenholm.

Erslew, Forf. Lex. 
E. Qvistgaard, Stamtavle ov. Slægten Qvistgaard S. 37 ff.

G. L. Wad.



Qvistgaard, Jeppe Christensen, 1781-1850, Præst, er født
13. Marts 1781 af Bønderforældre i Vester Lyby i Salling. Faderen,
Christen Nielsen, døde, da Sønnen var 3 Aar gammel. Fra sit
14. Aar underviste han, og 8 Aar efter blev han Degn i Skive.
Her underviste Præsten H. Leth ham, saa han 1803 kunde blive
privat indskrevet ved Universitetet. 1810 blev han theologisk
Kandidat; 1811 blev han Adjunkt ved Aarhus Skole, 1819 Overlærer og
1826 Rektor ved Slagelse Skole. 1838 blev han Sognepræst for 
Aagerup og Kirkerup; 1840 udnævntes han til Konsistorialraad.
Han døde 16. Dec. 1850. -- 1815 ægtede han Karen Nielsdatter
Hvilsted (døbt 2. Marts 1777 d. 10. Marts 1871). -- Q. har i 
Slagelse Skoleprogrammer 1831 og 32 meddelt Efterretninger om
Slagelse By og Skole i ældre Tid. Mest bekjendt blev han ved sin
Deltagelse i den saakaldte vestsjællandske Fejde mellem P. Fenger
og H. Bastholm m. fl. (I, 591; V, 120). Hans 3 Smaaskrifter mod
Fenger i Aaret 1833 vare det dygtigste, der blev skrevet i denne
Sag fra rationalistisk Side.

Erslew, Forf. Lex. 

L. Koch.



Qvistgaard, Morten, 1732-98, Godsejer, er født 15. Maj 1732
paa Gaarden Skikkild i Vejrum Sogn i Jylland, som Faderen, Iver
Pedersen Q., da ejede; Moderens Navn var Kirstine Madsdatter
f. Dahl. Q., der 1750 var bleven Student fra Frederiksborg,
forpagtede 1756 Brattingsborg paa Samsø; 1760 kjøbte han
Lyngbygaard og Gjerdrup Godser med o. 900 Tdr. Hartkorn, hvor han
strax begyndte paa Byernes Udskiftning og Fællesskabets Ophævelse,
hvilket han gjennemførte med Dygtighed og Kraft. Ved Siden af
Forbedringer af Ejendommene gik en stadig Forøgelse af dem;
saaledes kjøbte han 1774 Hovedgaarden Espe med Gods, 1775 en
Del af Antvorskov Ryttergods og 1782 Gimlinge Kirkegods. Q.,
der i mange Aar var Landvæsenskommissær og ofte blev brugt af
Regeringen i lokale Kommissioner, blev 1786 udnævnt til Medlem
af den s. A. oprettede store Landbokommission, i hvilken han var 
uenig med Flertallet i de fleste Punkter, og hvor hans skarpe
Opposition, særlig mod Kommissionens Forslag til Stavnsbaandets
Løsning, hvorimod han var den eneste, der nedlagde Protest, ofte
førte til heftige Sammenstød mellem ham og Colbjørnsen; sin
Betænkning over Landboforholdene udgav han siden i Trykken. Q.,
der 1764 var bleven Kammerraad, 1775 Justitsraad og 1786 forgjæves
havde søgt om Optagelse i Adelstanden, hvilket trods Kancelliets
Indstilling var blevet afslaaet, antagelig fordi hans Modstand
mod Reformerne havde vakt Kronprinsens Mishag, døde paa
Gjerdrup 9. Sept. 1798. Han blev gift i. (1760) med Dorothea
Cathrine Qvistgaard (f. 1743 d. 2. Juli 1761), Datter af Kommerceraad
Peter Q. til Vibygaard; 2. (11. Sept. 1764) med Martha Rehling
(f. i Koldby 15. Juni 1744, d. paa Gjerdrup 17. Maj 1782), Datter
af Præsten i Hasle-Braaby Mag. Johan R.

E. Holm, Kampen om Landboreformerne S. 143 ff. 
Seehusen, Optegn. om Lyngbygaard og Gjerdrup S. 47 ff. 
E. Qvistgaard, Stamtavle ov. Slægten Qvistgaard.                                                                         

C. E. A. Schøller.



Qvistgaard, Peter Christoffer, 1775-1807, Godsejer, Officer,
blev født 16. April 1775 paa Gjerdrup som Søn af ovfr. omhandlede
Godsejer M. Q. (d. 1798) og 2. Hustru. Kort efter Faderens Død
overtog Q. Godserne Gjerdrup og Lyngbygaard. Den Begejstring
for Fædrelandet, som Slaget paa Reden 1801 havde vakt over hele
Landet, greb ogsaa Q.; han vilde ogsaa indrulleres i Forsvarernes
Rækker. Han gjennemgik derfor 1802 en Exercerskole og ansattes
det følgende Aar som Kapitajn i 5. Bataillon af søndre sjællandske
Landeværnsregiment. Landeværnet skulde have haft 6 Dages Øvelse
hvert andet Aar, men det fik ikke engang denne højst tarvelige
Uddannelse. Intet Under derfor, at det i Kampen ved Kjøge
29. Avg. 1807 kun daarlig holdt Stand. Dog kunne enkelte
Lyspunkter fremhæves; Q. kastede sig saaledes ind blandt de
fjendtlige Rækker for at rive Folkene frem med sig, men de svigtede,
og han fandt Heltedøden. St. St. Blicher har sat ham et varigt
Minde ved at hellige ham en af sine «Bavtastene», hvorfor Q.s 3
Sønner senere tolkede Digteren deres Taknemmelighed (II, 389). -- 
Q. havde 21. Juni 1799 ægtet Anna Henriette Schow, Datter af
Deputeret i danske Kancelli Christen S. Hun giftede sig 2. Gang
1814 med Godsejer, Etatsraad Pet. Johansen de Neergaard (XII, 167).

Seehusen, Optegn. om Lyngbygaard og Gjerdrup S. 72 ff. 
E. Qvistgaard, Stamtavle ov. Slægten Qvistgaard.                                                              

Lesser.



Qvitzow, Anne Margrethe, 1652-o.1700, er født 18. Marts
1652 paa Sandagergaard i Fyn og Datter af ndfr. nævnte Erik Q.
(d. 1678). Hun opdroges hjemme, lærte Latin og Græsk og af
nyere Sprog Tysk, Hollandsk og Fransk. Hun skrev latinske
Epigrammer og stod i latinsk Brevvexling med lærde Mænd.
Samtidige berette, at hendes store Lærdom og skarpe Dømmekraft vare
Gjenstand for almindelig Beundring; men alt dette danner en grel
Modsætning til, hvad man véd om hendes senere Skæbne, og det
var vistnok gaaet hende bedre i Livet, dersom hun i Lighed med
en tidligere Tidsalders Adelsjomfruer havde faaet en praktisk
Uddannelse i Husholdning og Godsstyrelse. 1675 ægtede hun
Christian v. Pappenheim (d. o. 1705), en uduelig Mand, der snart
tilsatte alt, hvad de ejede, saa at de sank ned i den yderste
Fattigdom. Hun levede endnu 1687 og er død o. 1700.

Personalhist. Tidsskr. 2. R. V, 268 f. 
Schønau, Saml. af danske lærde Fruentimmer S. 1196 ff.                                                          

S. M. Gjellerup.

<chapter name="Qvitzow, Eiler, 1565-1640, til Sandager, Qvitzowsholm og
Lykkesholm">

Qvitzow, Eiler, 1565-1640, til Sandager, Qvitzowsholm og
Lykkesholm, var Søn af Henning Jørgensen Q. til Sandager, Lykkesholm 
osv. og Birgitte Rønnow. Han studerede 1586 i Padua, tjente
fra 1588-92 i Kancelliet og fik derefter 1595 det lille Len Kirkeby.
1598 blev han Landsdommer i Fyn, men fratraadte 1613 saa vel
denne Stilling som sine Forleninger. Fra 1602-5 havde han
desuden været Lensmand paa Rugaard, og dette Len fik han paa ny
1628, men beholdt det atter kun i 3 Aar. Derimod beholdt han
til sin Død et Kannikedømme i Aarhus, som han havde faaet 1619.
Foruden de ovennævnte 3 fynske Hovedgaarde samt Elved, som
han giftede sig til, ejede E. Q. Søholt paa Laaland, som han kjøbte
1622, hvorfor han ogsaa 1625 taxeredes til 772 Tdr. Hartkorn; men
desuagtet gik det siden tilbage for ham, og ved sin Død 1640
(mellem 10. og 17. April) efterlod han sig saa stor en Gjæld, at
Enken saa sig nødsaget til strax at sælge Lykkesholm. Hun, Anne
Axelsdatter Brahe (f. 1583 d. 27. Maj 1663), fik det Skudsmaal at
have været trættekjær og sladderagtig, «vel skjøn af Byrd, men
ellers i alt sit Levneds Væsen et uterligt og Skarns Kvindfolk».

Vedel Simonsen, Rugaard II, 1, 73 ff. 111 ff.

Thiset.



Qvitzow, Erik, 1616-78, Søn af Frederik Q. (d. 1620) til
Qvitzowsholm (nu Hofmansgave) og Sandagergaard og Fru Anne
Lykke (d. 1629), var født 29. Juli 1616, tjente som Hofjunker fra 
1632 med Afbrydelser, medens han var i hollandsk Krigstjeneste,
indtil 1643, da nan udnævntes til Kapitajn. 1646 blev han Major
i Skaane, 1651 Oberstlieutenant over det sjællandske Regiment
Knægte under Axel Urup og 1655 Oberst ved samme Regiment.
1653 havde han Tilsyn med de Befæstninger, der anlagdes ved
Nyborg, Odense og Hindsgavl, 1657 ansattes han som Kommandant
i Malmø, men fik snart efter Ordre til med saa meget af
Landfolket, han ansaa fornødent, at begive sig til Nyborg og bringe
Fæstningen i Forsvarstilstand. 1659 deltog han med Hæder i
Kjøbenhavns Forsvar, og Aaret efter var han Kommandant i Nyborg.
Trods sin gode Tjeneste maatte han finde sig i 1662 at blive
fjærnet for at give Plads for en tysk Oberstlieutenant; formodentlig
har han ikke kunnet finde sig i de nye Forhold efter 1660 og
ikke været yndet af de raadende. Først efter Frederik III' s Død
fik han Oprejsning, da han 1671 blev Amtmand over Lundenæs og
Bøvling Amter. Som saadan døde han paa sin Gaard Sandagergaard 
18. Marts 1678, og Slægtens Skjold lagdes med ham i Graven.
Han havde levet «som den, der med skarpsindig Lærdom, tapper
Mandhaftighed, Fromhed og mange andre Dyder og høje
Videnskaber var begavet». Med sin Hustru, den baade i Sprog, Historie
og Mathematik vel forfarne Susanne Juel til Aabjærg (begravet
20. Febr. 1685), Datter af Jens J. (VIII, 571), havde han, foruden
ovfr. anførte Datter Anne Margr. Q., 4 Sønner, der alle døde som
Børn.

Vedel Simonsen, Elvedgaard I.
Samme, Rugaard II og III.

G. L. Wad.



Qvitzow, Henning, 1613-72, til Qvitzowsholm, var Broder
til ovennævnte Erik Q. (d. 1678) og blev født 13. Maj 1613.
Efter at have studeret i Udlandet, bl. a. 1634 ved Universitetet i
Leiden, blev han 1642 Hofjunker, men traadte Aaret efter over i
Krigstjenesten og blev Kapitajn; han synes særlig at have lagt
sig efter Artillerikunsten. 1645 tjente han med sit Kompagni en
kort Tid paa Flaaden, men efter Krigens Slutning blev han aftakket.
Han maa dog have vist sig at være en brugbar Officer, thi 1651
fik han Bestalling som Major over det fynske Regiment Knægte,
hvorfra han 1653 blev forsat til sjællandske Regiment og
forfremmedes her 1655 til Oberstlieutenant. 1656 blev Direktionen 
over Fortifikationsarbejdet ved Kjøbenhavn betroet ham. I Avg. og
Sept. 1657 var han Interimskommandant i Helsingborg, blev
derefter Kommandant i Malmø, men blev alt i Nov. kaldt til 
Kjøbenhavn for som Oberst at overtage Kommandoen over sjællandske
Regiment. Stormnatten stod han med 5 Kompagnier af dette i og
ved Rosenborgs Bastion. Efter Belejringen fik han i Sept. 1660
Ordre til at hjemforlove sit Regiment, men vedblev at staa som
Oberst i Oberstlieutenants Nummer ved sjællandske Regiment til
1662, da vedkommende Kompagni blev opløst ved Reduktionen.
Han havde 28. Sept. 1656 ægtet Birgitte Eskilsdatter Gjøe, der
efter sin Broder arvede Hovedgaarden Brandholm, men den var
bleven afbrændt i Krigen og var saa medtaget, at den blev H. Q.
fradømt for Skatterestancer; dog blev den 1670 tilbagegivet ham.
Han døde 5. Febr. 1672.

Thiset.



Qvitzow, Jørgen Henningsen, --o.1544, til Sandager,
Rørbæk og Jerstrup, Rigskansler, var Søn af Henning Jensen til
Engestofte og Mette Nielsdatter Bølle til Sandager. Han kaldes oftest
kun Jørgen Henningsen, men havde dog alt 1523 antaget Navnet
Qvitzow og har altsaa udledt sin Herkomst fra denne bekjendte
brandenborgske Slægt. 1525 og vistnok til sin Død var han
Landsdommer i Fyn og havde desuden Rugaard Len i Pant, men det
mistede han senest 1534. Muligvis staar dette i Forbindelse med,
at han synes en Tid at have sluttet sig til Grev Christoffers Parti;
han, der 1534 havde deltaget i Hyldingen i Hjallese Kirke, nævnes
nemlig i Sept. 1535 med sin ældste Søn i en Fortegnelse over
Fanger; men det er i hvert Fald sikkert sket nødtvungent, thi 1536
tiltalte han Borgerne i Odense og Bogense for den Overlast, de
havde tilføjet hans Gods. Blandt sine Standsfæller nød han megen
Anseelse; han nævnes først blandt den fynske Adels Fuldmægtige
til den store Herredag 1536, og samtidig blev han Rigsraad og
Rigskansler, i hvilken sidste Stilling han var forlenet med Odense
Provsti. 1538 havde han desuden Sæde i en til Undersøgelse af
Landets Lejlighed nedsat Kommission. J. H. døde vistnok i 1544,
før 10. Avg. Hans Enke, Ellen Andersdatter Gjøe, levede endnu
1558. Det siges, at hun oprindelig af sin Stifmoder havde været
klostergiven.

Vedel Simonsen, Rugaard I,  2, 64 ff.

Thiset.



v. Qvoten, Julius Henrik, --1748--, Theaterentreprenør,
Søn af ndfr. nævnte Salomon P. v. Q., fik 17. Jan. 1747 Tilladelse
til «at agere saa vel tyske som danske Komedier», traadte senere
paa Aaret i Forbindelse med General Arnoldt (I, 341) og opførte 
i St. Kongensgade et Theater, hvor han 20. Nov. 1747 med en
tysk Forestilling aabnede «den kongl. privilegerede tyske og danske
Skueplads». I Begyndelsen gaves 2 ugentlige Forestillinger paa Tysk
og 2 paa Dansk, men efterhaanden fik det danske Sprog Overtaget,
og fra 23. Jan. 1748 var «Hovedkomedien» altid paa Dansk. v. Q.
lagde ikke ringe Dygtighed for Dagen som Theaterleder; hans
Personale som hans Repertoire kunde fuldt ud maale sig med «de
danske Aktørers», men alligevel vandt disse den største Folkeyndest,
og 17. Maj 1748 gav v. Q. sin sidste Forestilling. Efter flere
forgjæves Forsøg paa at faa Tilladelse til at give -- tyske og danske --
Theaterforestillinger i de danske og norske Kjøbstæder træffes han
1749-51 som Tandlæge, han solgte desuden Brokbaand og udlejede 
Maskeradedragter; derefter forsvinder han.

Werlauff, Hist. Antegn, til Holbergs Lystspil S. 483 ff. 
Museum 1894, I, 35 ff. 
Holbergs Komedier, Martensens Udg., I, 193 ff.

Arthur Aumont.



v. Qvoten, Salomon Poulsen, --1720--, Theaterentreprenør,
træffes, efter 8 Aars Tjeneste i Fodgarden, 1711 i Aarhus som
«Okulist, Sten- og Broksnider», 4 Aar senere havde han forlagt
sin Virksomhed til Kjøbenhavn, hvor han i adskillige Aar stræbte
at faa Theaterprivilegium; 1718 skal han dog have faaet Bevilling
til at give tyske Komedier, gik Aaret efter i Kompagni med Capion
(III, 353), gav ogsaa 1720 nogle Forestillinger i det lille Gjethus
paa Kongens Nytorv, men Fællesskabet hævedes snart, og da han
1722 ene søgte om Tilladelse til at give tyske Komedier uden for
Staden, nægtedes denne ham. Derefter synes v. Q. i en Del Aar
at have ladet sig nøje med sin «Tandbrækker»-Virksomhed, men
strax efter Christian VI's Død var han atter paa Færde med Theaterplaner: 
i de første Dage af 1747 søgte han (med sin ovfr. nævnte
Søn Julius v. Q.) om Privilegium paa at give tyske Komedier, men
fik Afslag og døde vistnok snart efter. v. Q. var gift med Agnete
f. Meitman (d. 3. Dec. 1748).

Werlauff, Hist. Antegn. til Holbergs Lystspil S. 472 ff. 
Nielsen, Kjøbenhavn p. Holbergs Tid S. 242 ff. 
Nielsen, Kjøbenhavns Hist. VI, 232 ff. 506.

Arthur Aumont.


*
Raaby, Jens Aagesen (Johannes Haggæus), --1600--, Skolemand">

Raaby, Jens Aagesen (Johannes Haggæus), --1600--, Skolemand, 
af Fødsel en Skaaning, har sikkert studeret udenlands, hvor
han ogsaa har erhvervet Magistergraden. At en Del af hans Studietid
har været tilbragt ved Jesuitskoler, kan med god Grund formodes,
og det var sikkert derfor, det akademiske Konsistorium 1595 nægtede
ham Tilladelse til at optræde som Privatdocent ved Kjøbenhavns
Universitet, «da han var mistænkt». Imidlertid maa han dog have
forstaaet baade at indynde sig hos indflydelsesrige Mænd og at
dysse Mistanken ned, saa han snart efter blev Rektor i Malmø.
Her vandt han, som Tilfældet var med flere af dem, der havde
besøgt Jesuitskoler, Berømmelse for «sin fornemme og sære (*c:
særegne) Maade at informere paa», og Skolen vandt derfor god
Tilgang. Men da han havde den Dristighed paa Landemodet i Lund
1604 at holde en Tale, gjennem hvilken der gik et, om end
tildækket, Angreb paa Reformationen og Reformatorerne, og da det
rygtedes, at han anbefalede sine Disciple, naar de forlode Skolen,
at drage til Jesuitkollegiet i Braunsberg i Preussen, og at flere
havde fulgt hans Anvisning, saa kom de gejstlige og akademiske
Avtoriteter i Bevægelse, og skjønt Mester J. havde gode Fortalere,
blev han dog afsat 1605 og fik Tilhold om at forlade Riget. Han
drog nu til Braunsberg, hvor han vistnok var Mester for det giftige
Angreb, der, under en katholsk Prælats Navn, udgik paa Prent
mod Biskop Mogens Madsen i Lund (XI, 15). Senere skal han
være bleven Rektor ved en romersk-katholsk Skole i Udlandet;
men noget sikkert derom vides ikke.

Münter, Den danske Reform. Hist. II, 639 ff. 
Rietz, Skånska skolväsendets hist. S. 360. 
Rørdam, Kbhvns Universitets Hist. 1537-1621 III. 
Rørdam, Hist. Kildeskr. 2. R. II.                                                         

H. F. Rørdam.



Raadsig, Johan Peter, 1806-82, Genremaler, var Søn af
Skibsfører Søren Christian R. (forlist 1808) og Ellen Pouline f.
Poulsen, som anden Gang indgik Ægteskab med Godsforvalter S. D.
Engell paa Skjoldenæsholm. R. blev født i Kjøbenhavn 18. Okt. 1806
og tilbragte nogle Aar af sin Barndom hos Stiffaderen. Senere
blev han opdraget i Kjøbenhavn og sat i Malerlære efter sin
Konfirmation. Som Malersvend gjennemgik han Kunstakademiet
og vandt dets Sølvmedailler. Han har malet nogle Portrætter og
i sine yngre Aar en Del mindre historiske Billeder, der gave ham
Ord for at være «en flittig og talentfuld Kunstner». Den kongL
Malerisamling, hvis Hverv det den Gang var at kjøbe talentfulde
Ungdomsarbejder, erhvervede 4 saadanne Billeder i 1833-40.
Allerede fra 1838 begyndte han uden Held at søge om 
Rejseunderstøttelse, hvortil Akademiet anbefalede ham; men efter at 
dette havde faaet sin egen Stipendiefond, gik det ham ikke bedre, thi
netop i disse Aar opblomstrede en saa stor Kreds af unge og lovende
Kunstnere, at R. nødvendigvis maatte sættes i Skygge. Det var
saa meget uheldigere, som han, i Tillid til den Anerkjendelse,
Thorvaldsen og Eckersberg havde vist ham, allerede i 1841 var
rejst til Rom ved egne Midler. Kun ved den yderste Nøjsomhed
lykkedes det ham alligevel at tilbringe 4 Aar i Rom og i i
München. Dertil hjalp, at Malerisamlingen endnu kjøbte 2 Billeder
af ham, hvoraf «En Relikviehandler» regnes for et af hans bedste
Arbejder. Endnu efter Hjemkomsten solgte han «Abbeden af
Bækkeskov» til Samlingen.

R. s Billeder havde deres Fortrin i en heldig Anordning og
en klar psykologisk Sans, saaledes at Fortællingen i hans Stykker,
ikke sjælden Optrin af Jægerlivet, altid var tydelig og naturlig;
men en vis prosaisk Tørhed i Behandlingen svækkede deres
Virkning som Kunstværker, om han end, ved de nævnte gode
Egenskaber, synes at have bevaret sig en Kundekreds. Han hørte til
de flittigste Udstillere og bevarede gjennem alle Skuffelser sin
elskværdige, fordringsløse Personlighed. R. døde ugift 1. Juli 1882.

Weilbach, Nyt Kunstnerlex.

Ph. Weilbach.




Raadt, Hans, --1591, Guldsmed og Medaillør. Han fik
1578 Bestalling som Frederik II's Guldsmed, men foruden almindelige 
Guldsmeddearbejder leverede han ogsaa Signeter og Skuepenge
(Kontrafejer) til Kongen. Den tidligste af disse Skuepenge, fra
1580, har han signeret, og paa Grundlag af dette Arbejde lader 
hele Rækken af danske Skuepenge under Frederik II, fra dette
Aar at regne, sig henføre til R.s Haand, desuden nogle Skuepenge
fra Christian IV's Tid; den seneste af disse er ganske vist betegnet
med Aarstallet 1592, medens R. vitterlig er død det foregaaende
Aar, eftersom hans Enke nævnes 27. Dec. 1591, men det er
aabenbart R.s Model, man har benyttet. Hans Portrætter af Frederik II
give et troværdigt og fuldt ud ærligt Billede af Kongen, hvorimod
hans Portrætter af Dronning Sophie -- hvis Hoved med de smaa,
udviskede Træk jo ogsaa i meget ringe Grad egnede sig til skarp,
medaillonagtig Gjengivelse -- ere mindre karakterfulde; det samme
gjælder, af samme Aarsag, om hans Gjengivelser af Christian IV's
Barnehoved. Derimod er hans Udførelse af de forskjellige
brocherede, krusede eller ciselerede Stoffer stedse omhyggelig, om end
lidt tunghændet, og forbavsende frisk; vidnende om Førstehaandsiagttagelse 
er Elefanten paa Skuepengenes Bagsider. -- Kunstnerens
Navn, der for øvrigt staves forskjelligt, kunde tyde paa, at han
stammede fra Tyskland; hans Skuepenge ere i hvert Fald
aabenbart paavirkede af lignende tyske (nürnbergske) Arbejder, og de
staa i Udførelse ikke tilbage for de bedre af disse.

Nyrop, Dansk Guldsmedekunst S. 34. 
Beckett, Renaissancen og Kunstens Hist. i Danm. S. 183 ff. 

F. Beckett.



Raasløff, Harald Iver Andreas, 1810-93, Minister, fødtes
4. Okt. 1810 i Kjøbenhavn, Søn af Kapitajnlieutenant, senere
Indrulleringschef, Andreas R. (f. 1774 d. 1851) og Johanne Catharine
f. Hansen (f. 1785 d. 1874). Ved Faderens Forflyttelse til Altona
1813 fulgte han med og tilbragte sin Barndom i Holsten; kom
senere til Sorø Akademi og blev 1828 Student her fra. 1834 blev
han juridisk Kandidat, arbejdede i nogle Aar paa Stiftamtmandens
Kontor i Kjøbenhavn og blev 1838 Volontær i Kancelliet, 1841
Kancellist og 1845 Kancellisekretær. 1847 blev han Assessor i
Kriminalretten og 1851 Medlem af Overjustitskommissionen for Slesvig,
den senere Appellationsret i Flensborg. Her fra forflyttedes han i
Foraaret 1854 til Departementschef i det slesvigske Ministerium og
udnævntes samtidig til Konferensraad. Han havde hidtil holdt sig
uden for det offentlige Liv (var kun i nogle Aar, 1847-51, 
Formand for Frederiksberg Sogneforstanderskab) og kun deltaget i
Litteraturen med et lille juridisk Skrift, «Om Mundtlighedsprincippets
Anvendelse i den kriminelle Retspleje» (1846), og med et politisk
Flyveskrift, «Det slesvigske Spørgsmaal, et Bidrag af Theophilus» 
(Nov. 1848). I dette sidste, der synes at være blevet aldeles
upaaagtet, fremhæver han med stor Uhildethed de tyske Sydslesvigeres
naturlige Krav paa at forblive i Forbindelse med Holsten som
ligestillet med de danske Nordslesvigeres Ønske om Tilslutning til
Kongeriget og sammenstiller det danske Forlangende om Slesvigs
Indlemmelse under en fælles Forfatning med Slesvig-Holstenernes
om Slesvigs Optagelse i det tyske Forbund. Som den rette
Løsning tilraader han en Deling af Slesvig (med Delingslinje Slien-
Husum), saaledes at den sydlige Del knyttes til Holsten, medens 
Resten forbliver et selvstændigt, dog nærmest til Danmark knyttet
Mellemled. Den nærmere Ordning burde ske ved en Forsamling
af 8 Danskere, 8 Holstenere og 12 Slesvigere samt 7 svensk-norske
og 7 tyske Voldgiftsmænd. Som man ser, søgte han med største
Upartiskhed at opnaa en virkelig Løsning af den nationale Strid.

Da v. Scheele i Dec. 1854 skulde danne et nyt Ministerium,,
tilbød han R. Posten som Minister for Slesvig. Kun modstræbende
gik han ind derpaa, og allerede 18. Febr. 1856 tog han sin Afsked,
fordi han misbilligede den Afskedigelse, v. Scheele havde foretaget
af Preusser (ovfr. S. 285) og en anden holstensk Overappellationsretsraad. 
Det hed den Gang almindelig, at hans Afgang skyldtes
en Artikel i «Berlingske Tidende» under Mærket R., hvori der
krævedes Ændring af Sprogreskripterne for nogle faa Sognes
Vedkommende, og som han regnedes at være Forfatter til. Dette var
han dog ikke; men at han i Grunden delte denne Opfattelse,
fremgik af et Skrift, han udgav 1858: «Die schleswigsche
Sprachsache», ligeledes under Mærket «Theophilus» (oversat 1860). Thi
her udtalte han sig bestemt imod den Tankegang, der til Dels laa
i Sprogreskripterne 1850-51, i Modsætning til, hvad der havde
været Formaalet for deres uudførte Forløber 1810. Da vilde man
nemlig kun værge og frede det danske Sprog, hvor det endnu var
fuldt levende, medens man nu forsøgte at fordanske paa ny Egne,
i hvilke det i Virkeligheden var gaaet til Grunde; dette gjaldt
især om Angel, der formentlig var mere tysk end dansk. Han
krævede derfor, med Henvisning til Grundtvig og Tscherning, at
man skulde indrømme den størst mulige Sprogfrihed og lade den
naturlige Udvikling raade. Endnu samme Aar udgav han «Die
Verfassungszustände der dänischen Monarchie u. der deutsch-dänische
Konflict» og hævdede heri med stor Styrke den konstitutionelle
Helstat, som den var ordnet 1852-55, afviste de slesvig-holstenske
Klager og fandt den lovede Ligestilling gjennemført netop ved 
Repræsentationen i Rigsraadet efter Folketallet. Den samme
Mening udvikledes videre i «Die deutschen Forderungen u. die
dänische Monarchie» (1859), der særlig betegnede det saakaldte
«Kuriesystem» som praktisk uudførligt og politisk, konstitutionelt og
statslig umuligt.

Et halvt Aar efter dette Skrifts Udgivelse, 24. Febr. 1860, blev
R. optagen i det omdannede Hallske Ministerium som Minister for
Holsten og Lauenborg, og uagtet han altsaa ingenlunde havde
udtalt sig gunstig om Holstenernes Krav, modtoges han dog med
Velvilje af dem for sit Kjendskab til tysk Sprog og Tankegang.
Det samme var Tilfældet, da han i Marts 1861 mødte som kongl.
Kommissarius ved Stænderforsamlingen i Itzeho. Dog her brast
det for ham. Thi da han ikke gav saa klare og bestemte Svar
paa de faldne Udtalelser, som man kunde have ventet efter de
Instruktioner, han havde faaet, og tvært imod kastede et Skjær af
Tvetydighed og Tvetungethed over den øvrige Regering og særlig
over Hall, blev han strax efter sin Tilbagekomst til Kjøbenhavn
afskediget som Minister (30. Marts) og hans Færd offentlig dadlet
i en Indberetning fra Ministeriet til Kongen. For at retfærdiggjøre
sig udgav han «Mit Tilsvar» med skarpe Angreb paa Hall, der
ikke havde sat ham ind i Regeringens Opfattelse, og den samme
Bitterhed kom til Orde i «Det slesvigske Spørgsmaal» (Marts 1863)
og «Den Hallske Politik» (Dec. 1864), i det han skaanselløst angreb
hele den national-liberale Styrelse, særlig i Slesvig. 1864 var han
en af Avgustforeningens Stiftere og Ledere, og i et Par Smaaskrifter, 
han senere udgav, «Londoner-Konferencen, Nordslesvigs
Tilbagegivelse og Avgustforeningen» (1865) og «De konservative,
Kongedømmet og Demokratiet» (1868), søgte han at godtgjøre
Nødvendigheden af en konservativ Politik, særlig med fast Tilslutning
til Kongedømmet. Fremdeles udtalte han sig 1870 i en Tidsskriftartikel 
om «Nationalitetssagen» skarpt imod Skandinavismen og
imod Nationalhad mod Tyskerne, i det Danmarks Kald fremstilledes
som kosmopolitisk og dets naturlige Bestemmelse at være en i
national Henseende nevtral Jordbund. 1865 havde han søgt Valg
i Aalborg til Rigsraadets Folketing, men havde lige saa lidt Held
hermed som med at opnaa Valg til dets Landsting, og han kom
saaledes ikke til at spille nogen ny politisk Rolle. Han var
derfor helt forglemt, da han døde 4. Nov. 1893. -- Danebrogsordenens
Kommandørkors havde han faaet 1855. 1842 havde han ægtet
Agnete Cathrine Thora Toft (f. 23. Dec. 1814 d. 23. Dec. 1891), 
Datter af Byskriver i Thisted Nicolai Peter Georg T. (f. 1786
d. 1832).

Erslew, Forf. Lex. 
Barfod, Dansk Rigsdagskal. 
Soransk Tidsskr. II, 1. H. 
H. Raasløff, Min Politik (1873). 
Steenstrup, Dansk Maanedsskr. 1861, I, 397 ff.

Emil Elberling.



Raasløff, Valdemar Rudolf, 1815-83, Officer, Diplomat,
Krigsminister, fødtes 6. Nov. 1815 i Altona og var Broder til ovfr.
nævnte Konferensraad H. I. A. R. Skoleaarene tilbragte R. i Sorø,
og 1832 kom han ind paa den kongl. militære Højskole, hvorfra
han afgik 1838 som Sekondlieutenant i Artilleriet. Fredstjenesten
tilfredsstillede ham dog ikke, og han søgte og opnaaede Tjeneste
i den franske Hær i Algier. Han havde alt i 1839 erholdt
Me-daillen for ædel Daad. I Afrika tilbragte han 1840-41, en Tid,
som blev frugtbringende for hele hans Liv. Under Kampagnen
blev han dekoreret med Æreslegionens Ridderkors, og efter sin
Hjemkomst gav han af sine Oplevelser i Algier en Skildring, som
i 1845 udkom paa Tysk og i 1846 paa Dansk. Den vidner om
Forfatterens skarpe Iagttagelsesevne og klare Fremstillingskunst, og
Skriftet er tillige betegnende for R. selv, dels ved hans sunde og
maadeholdne Selvtillid, forbunden med Beskedenhed, dels ved hans
praktiske Opfattelse af Forholdene. Han bedømmer saaledes Franskmændene 
gunstigere end de fleste andre Officerer, der have skrevet
om Forholdene i Algier. Hans Ideal var General de Lamoricière,
som altid bedømte Tingene efter deres sande praktiske Værd.

I 1841 udnævntes R. til Premierlieutenant og blev Adjudant
ved Tøjhusafdelingen. Da Krigen udbrød 1848, var han paa Vejen
til Udlandet, i det Regeringen havde beordret ham til at modtage
dels et stort Parti Geværer, som Frankrig havde overladt os, dels
et andet Parti, som var bestilt i Liittich, da vi selv manglede de
fornødne Vaaben. Af denne Grund kom han ej til at rykke ud i
Felten og altsaa ikke, som det blev paastaaet, fordi han havde
slesvig-holstenske Sympathier. I længere Tid, inden Krigen udbrød,
havde R. næret det Ønske at opgive den militære Virksomhed og
at skaffe sig en uafhængig Stilling i de forenede Stater. Denne
Plan maatte foreløbig opgives, og ved Udnævnelsen til Kapitajn
i Juni 1848 blev han ansat ved Batteriet Marcussen, hvorved han
deltog i Felttogene 1849-50 med stor Dygtighed. Ved Gudsø,
3. Maj 1849, førte han en Deling i Stilling under Fjendens
Kardætskild, og 7. Maj chargerede han sammesteds med megen
Virkning Fjendens fremrykkende Kolonner. I Slaget ved Fredericia 
beskøde hans Kanoner Treldeskansen i 500 Alens Afstand, og efter
at Batterichefen var saaret, førte R. Befalingen over hele Batteriet.
Han var ogsaa med i Slaget ved Isted.

Efter Freden tog han sin Afsked og begav sig i 1851 med sin
Familie -- han havde 1. Juni 1842 ægtet Marie Anne Christine Caroline
Smith, Datter af Justitsraad Michael Leigh S. til Bækkeskov -- til
de forenede Stater. Der var han en Række af Aar Civilingeniør og
ledede undersøiske Sprængninger for den amerikanske Regering.
Som Følge af det nøje Kjendskab, han havde til de amerikanske
Forhold, var han i Stand til at yde den danske Regering en
væsentlig Tjeneste. Der blev nemlig fra tysk Side agiteret stærkt imod
Sundtolden, hvorefter de forenede Stater opsagde den Konvention,
i Følge hvilken deres Skibe med Hensyn til Sundtolden behandledes
lige med de mest begunstigede Nationers Skibe. Det saa truende
ud, men R. forstod ved en Række Breve til et anset Dagblad i
New-York (1855) at berolige Stemningen saa meget, at den
amerikanske Regering afstod fra at stille Sagen paa Spidsen og gik ind
paa Underhandlinger, som gjennem Konventionen af 14. Marts 1857
førte til en efter Omstændighederne gunstig Løsning af
Spørgsmaalet. R. blev derefter s. A. udnævnt til dansk Chargé d'affaires
og Generalkonsul i Washington, hvilken Stilling han røgtede med
Omsigt og Dygtighed til 1859, da han udnævntes til Ministerresident
sammesteds.

I 1861-63 lykkedes det ham -- som overordentlig Gesandt
for den danske Regering -- at afslutte en meget gunstig
Handelstraktat med Kina. Som Følge af denne aabnedes der danske
Undersaatter samme Adgang til det kinesiske Rige som Frankrigs
og Englands. Dette Resultat skyldtes fremfor alt hans praktiske
Blik og sjældne Evne til at omgaas Mennesker og til at benytte
sig af de foreliggende Forhold. Ved sin Hjemkomst blev han
dekoreret med Kommandørkorset af Danebrog af 1. Grad og
forblev i Washington, indtil han, som imidlertid 1866 havde faaet
Karakter af Generalmajor, s. A. aflagde et Besøg i Danmark og
under dette blev opfordret til at overtage Krigsministerportefeuillen
med det Formaal at bringe det meget omdebatterede Spørgsmaal
om en ny Hærordning til Afslutning. Han havde dertil heldige
Betingelser, fordi han stod uden for al Partipolitik og var 
fortrolig med det praktiske Liv paa mange Omraader.

Regeringspartiet i Almindelighed modtog ham dog med Studsen
og en stærk Tvivl om, at han, der udnævntes til Krigsminister 
29. Sept. 1866, vilde kunne føre det fra Forsvarskommissionen af
1866 udgaaede Hærlovsforslag igjennem til Trods for dets demokratiske 
Principper. Han gjorde dog Tvivlerne til Skamme; det viste
sig snart, at han ikke nærede nogen Fordom mod de «ustuderede»,
og at han ikke lod sig hemme af det konservative Parti i Hæren.
Med Energi, Udholdenhed, en genial Behandling af enkelte
Spørgsmaal og en ualmindelig Menneskekundskab forfulgte han sit Maal.
Navnlig havde han en egen Maade at behandle sine Modstandere
paa, hvilket laa i, at han stadig søgte at se Tingene med deres
Øjne for at komme til et retfærdigt Resultat. Dette Princip gjorde
han gjældende saa vel ved Debatten som uden for Folketinget.
Saaledes lykkedes det ham at gjennemføre Hærloven af 6. Juli 1867,
som vistnok fra et militært Standpunkt havde mange Mangler, især
fordi Tjenestetiden for Fodfolkets Vedkommende var temmelig kort
og Antallet af faste Befalingsmænd for ringe, men som paa den
anden Side var et Udtryk for, hvad Nationen den Gang ønskede,
uden at de militære Krav vare helt tilsidesatte. R. blev derefter
1868 udnævnt til Storkorsridder af Danebrog. Den nye Hærlovs
Gjennemførelse mødte dog ikke ringe Modstand fra enkelte
militæres Side, men R. fjærnede disse, for at nye Mænd med Kraft
kunde føre Folkevæbningsprincipperne ud i Livet.

Et andet Spørgsmaal, som beskæftigede R. meget, var Salget
af vore dansk-vestindiske Øer til de forenede Stater, om hvilket
han havde indledet Forhandlinger i Washington. Strax efter at
være bleven Krigsminister bragte han Sagen frem i Statsraadet,
hvor den imidlertid maatte hvile, fordi Marineminister van Dockum
udtalte sig derimod. R. opgav dog ikke at arbejde for Sagens
Fremme. Det var hans faste Overbevisning, at begge Lande vilde
være godt tjente ved dette Salg og Danmark ikke mindst, fordi
de forenede Stater tilbøde en Kjøbesum af 14 Mill. Rdl. Udsigten
til at faa denne Indtægt omgav R.s Navn med en vis Glorie og
støttede ham i politisk Henseende. I Okt. 1867 var Sagen kommen
saa vidt, at R. paa ny bragte den frem for Statsraadet, og Forslaget
blev vedtaget trods van Dockums Protest. Afstemningen paa Øerne
viste, at disse ønskede Adskillelsen, og R. sendtes til Washington
for at bringe Salget i Orden. Her var imidlertid en ny Præsident
kommen til Roret, som viste sig lidet venlig mod sin Forgængers
Politik. R. havde dog al Grund til at vente, at de forenede Stater
til sidst vilde vedtage Planen, da et stort Parti ønskede dens
Gjennemførelse, og udtalte ogsaa ved sin Hjemkomst offentlig denne 
Mening; men til Slut saa han sig dog skuffet i sin Tillid til
Amerikanernes Ordholdenhed, i det Regeringen vægrede sig ved at
godkjende Kjøbet, og R., som saa fuldstændig havde identificeret sig
med denne Sag, traadte som Følge deraf 19. April 1870 ud af
Ministeriet, i hvilket han tillige siden Sept. 1869 havde været
Marineminister ad interim, og begav sig 1871 til Udlandet. 1869 var
han bleven valgt ind i Folketinget (Frederiksborg Amts 1.
Valgkreds).

I 1874 blev han endnu en Gang sendt til Kina og Japan for
at ordne disse Landes Forhold til det store nordiske Telegrafselskab, 
men derefter traadte han definitivt tilbage til Privatlivet og
døde efter en længere Sygdom 14. Febr. 1883 i Passy ved Paris,
hvor han ligger begravet.

Erslew, Forf. Lex. 
Illustr. Tid. VIII, Nr. 364. 
Nutiden 1882-83, Nr. 336.                                                                    

P. N. Nieuwenhuis.



Raben, Carl Adolph, 1744-84, Gehejmeraad, Søn af ndfr. 
anførte Gehejmeraad Fr. R., var født 27. Okt. 1744, blev 1760
Kammerjunker, 1765 Avskultant i Rentekammeret, 1766
Kammerjunker hos Dronning Caroline Mathilde, 1768 Kammerherre, 1774
Hofmarskal hos Arveprinsen, 1775 Ridder af Danebrog, 1779
Gehejmeraad, 1780 Amtmand over Antvorskov og Korsør Amter, 1781
over Sorø og Ringsted Amter samt Overhofmester ved Sorø
Akademi, tog paa Grund af Svagelighed sin Afsked 1784 og døde 7. Nov.
s. A. R. havde 1775 tilkjøbt sig Næsbyholm og Bavelse Godser.
Gift 28. Sept. 1776 med Dorothea Magdalene Buchwald (f. 1. Juni
1757 d. 3. Nov. 1799), Datter af Kammerherre, Landraad Caspar B.
til Prohnstorf.

Danmarks Adels Aarbog 1896, S. 337.

G. L. Wad.



Raben, Frederik, 1693-1773, Gehejmeraad, Søn af nedennævnte 
Gehejmeraad Johan Otto R., fødtes 10. Sept. 1693 i Kjøbenhavn, 
udnævntes 1711 til Kammerjunker hos Kronprinsen, men fik
s. A. Tilladelse til at gaa paa Rejser til fremmede Universiteter
for at udvide sine Studier. 1724 blev han Hofmester hos
Kronprinsessen og 1728 hvid Ridder. I Aarene 1731-37 var han
Overhofmester hos Dronning Sophie Magdalene og blev 1733
Gehejmeraad og Tilforordnet i Højesteret. 1737 udnævntes han til
Stiftamtmand over Laaland-Falster og Amtmand over Aalholm, Halsted
Klosters og Maribo Amter. 1747 blev han Geheimekonferensraad, men 
indtraadte ikke i Konseillet, og 
blev Aaret efter Elefantridder. I Aarene 1738-69 var han Provisor
for Vallø, 1763 tog han sin Afsked fra Statstjenesten. Efter
Moderen arvede han Herregaardene Kjærstrup, paa hvilken han
opførte en ny Hovedbygning, og Bremersvold. R. var en
kundskabsrig og videnskabelig interesseret Mand. Han var
Æresmedlem af Videnskabernes Selskab og Præses for Collegium
medicum og udgav i det svenske Videnskabernes Akademis
Afhandlinger for Aarene 1749-50 2 mindre Arbejder: «Beskrifning om
löfmasken på vildapel, bok och törne» samt Beskrivelse af 2
mærkværdige Skydrag, iagttagne ved Nysted paa Laaland. R. døde
26. Febr. 1773 paa Aalholm. Han ægtede 1. Dec. 1722 Birthe
v. Plessen (f. 12. Sept. 1707 d. 5. Juli 1786), Dame de l'union
parfaite, Datter af Gehejmeraad Chr. Ludv. v. P. (ovfr. S. 148).

Danmarks Adels Aarbog  1896, S. 333 f.

Louis Bobé.



Raben, Johan Otto, 1646-1719, Gehejmeraad, var Søn af
svensk Oberst Victor R. til Stück i Meklenborg og Sophie Hedevig
v. Walschleben. Han fødtes 22. Febr. 1646, blev ved Faderens
Død 1657 Ejer af Stiick, men gik i ung Alder til Danmark, hvor
han 1667 udnævntes til Hofjunker samt Aaret efter til Forskærer
hos Kongen. Senere indtraadte han i Hæren og er formentlig
den R., der 1675 nævnes som Ritmester reformé og erklærer sig
villig til at hverve et Regiment. Aaret efter ansattes han som
Ritmester ved 2. jyske Rytterregiment, blev 1677 Major og
Oberstlieutenant og tog under Gyldenløve i Sommeren 1678 Del i
Belejringen af Baahus og Kampen paa Hisingen. Ved Reduktionen
efter Freden afgik han fra Tjenesten og fik 1680 Afskedspatent.
1683 udnævntes han, der 1671 var bleven Kammerjunker, til
Hofmarskal, hvilket Embede han beklædte til 1697, da han blev
Amtmand over Kronborg og Frederiksborg Amter samt Inspektør over
Staldene og Stutterierne sammesteds. Som saadan udfoldede han
under Svenskernes Indfald 1700 en travl Virksomhed for at skjærme
Frederiksborg Slot mod Fjenderne. De nævnte Stillinger beklædte
han til 1717, da han afskedigedes paa Grund af Svagelighed, dog
med Bibehold af Gagen paa Livstid. 1695 fik han det hvide Baand,
erholdt 1698 Rang efter Generaler til Hest og til Fods og blev
Aaret efter Gehejmeraad. Han døde 11. Nov. 1719 paa Stück.
R. ægtede 1. (1685) Dorothea v. Reichou (d. 1689), Datter af fyrstelig
cellisk Hofmester Mart. v. R.; 2. (12. Juli 1692) Emerentia
Levetzow (f. 22. Juni 1669 d. 11. Febr. 1746), Datter af Gehejmeraad 
Hans Fred. L. (X, 242). Hans Enke kjøbte 1725 af Kongen
Aalholm og Bramslykke i Musse Herred, hvoraf hun 1734 oprettede
Grevskabet Christiansholm for sin Sønnesøn. 1725 kjøbte hun
Bremersvold og 1728 Kjærstrup. R. var Ejer af Vinderslevgaard i
Lysgaard Herred.

Danmarks Adels Aarbog 1896, S.  333.

Louis Bobé.



Raben, Peter, o.1661-1727, Søofficer, er sandsynligvis født
i Haderslev. 1681 antoges han som Lærling ved Flaaden, gik
derefter i hollandsk Orlogstjeneste og foretog ét Togt til
Middelhavet. I Livorno forlod han Skibet og sejlede 1683-84 med
franske Handelsskibe. 1684-87 træffe vi ham atter ved den
hollandske Flaade, hvormed han deltog i flere Søslag; 1685 var
han bleven udnævnt til dansk Lieutenant, uden at dette dog
foranledigede ham til at afbryde sin Uddannelse. I Slutningen
af 1687 tjente han om Bord paa de spanske Galejer i Levanten,
rejste derefter en kort Tid hjem, men tog det paafølgende Aar
atter ud, denne Gang i fransk Orlogstjeneste. I Linjeskibet «le soleil»
og senere i «le vigilant» deltog han under Marechal d'Estrées i
Algiers Bombardement og kom efter denne meget grundige Forskole 
tilbage til Danmark 1689, hvor han strax udkommanderedes
paa den Transportflaade, hvormed Admiral v. Støcken overførte
Tropper til Skotland. Efter nok et Togt med et hollandsk Orlogsskib 
1690 forfremmedes han 1691 til Kapitajn, var derefter Chef for
Fregatten «Hejren» som Vagtskib i Sundet og foretog senere med
U. C. Gyldenløve som dennes Kavaller og Skatmester en Studierejse 
med den franske Flaade til Spanien, hvor de begge lagde
sig efter Søtaktikken; omtrent samtidig (1694) avancerede han til
Kommmandørkapitajn. 1699 var han som Volontær om Bord i den
udrustede Eskadre.

Da Flaaden tidlig i Foraaret 1700 paa Grund af de krigeriske
Udsigter klargjordes, blev R. udset til at være Flagkapitajn hos
U. C. Gyldenløve, der ved Generaladmiral Jens Juels Sygdom var
bestemt til højstkommanderende. I et fortroligt Brev til Frederik IV
skriver den døende Juel, at han har hørt som Rygte, at R. skal
have den omtalte Post, men fraraader det stærkt, «da han (R.) er
almindelig forhadt». I Steden for blev han saa Chef for Linjeskibet 
«Dronning Louise», hvor han for øvrigt viste sig som en
dygtig Skibschef. Flaadens Rolle blev som bekjendt under den
kortvarige Krig, der endte med Freden i Traventhal, ikke saa 
afgjørende som paaregnet; den indesluttedes paa Kjøbenhavns Red
af en overlegen engelsk-hollandsk-svensk Flaade og maatte
indskrænke sig til at forsvare sig mod Fjendens Bombardement. 1701
forfremmedes R. til Kommandør og optoges s. A. efter Ansøgning
i den danske Adelstand. 1703 blev han Schoutbynacht; det
paafølgende Aar kommanderede han en Eskadre, hvormed Kongen
førtes til og fra Norge. Af Fiskalen anklagedes han senere for grove
Uordner paa denne Rejse, uden at der dog kom noget Resultat i
Sagen. 1705 ansattes han som Chef for Indrulleringen paa Sjælland,
hvorved han viste sig meget virksom og samtidig forbedrede Lods- 
og Færgevæsenet; 1706-9 indtog han en lignende Stilling i Norge.

I den her beskrevne Del af R.s Liv gjør han Indtryk af at
have været en insinuant og ærgjerrig, men tillige meget energisk
og virksom Mand. I den paafølgende Del træde hans gode Egenskaber 
mere i Skygge og fortrænges af en stærk Tilbøjelighed til
Intrigespil.

Ved Udbruddet af den store nordiske Krig kom R. naturligvis
snart i Virksomhed. 1709 var han Flagkapitajn hos Generaladmiral-Lieutenant 
U. C. Gyldenløve; i Foraaret 1710 forfremmedes han til
Viceadmiral, udsendtes med 7 Linjeskibe og 2 Fregatter til
Østersøen, hvor han hurtig, men uden Kamp jog de svenske
Krigsskibe i Havn, og konvoierede derefter en Transport til Norge; senere
forenedes hans Eskadre med Hovedflaaden i Østersøen, hvor hans
Skib «Prins Carl» ved en Storm i Østersøen 15. Sept. mistede alle
3 Master og maatte sendes hjem for at reparere. I Slaget paa
Kjøge Bugt 4. Okt., hvor Ivar Huitfeldt sprang i Luften med
«Danebrog», kom R. derfor ikke til at deltage. Derimod var han tilstede
i et Krigsraad kort efter Slaget og udtalte sig ved den Lejlighed
med stor Djærvhed om den elendige Tilstand, der herskede paa
Flaaden, fremkaldt lige meget ved Pesten som ved de slette
Foranstaltninger, Kommissariatskollegiet havde truffet. 1711 og 12 førte
han Linjeskibet «Venden» i Hovedflaaden og deltog sidstnævnte
Aar 5. Sept. i den løbende Fægtning mod den svenske Flaade ved
Rygen, ved hvilken Lejlighed Fjendens Transportflaade dels
ødelagdes, dels erobredes, hvilket fik meget skæbnesvangre Følger for
Magnus Stenbocks Hær i Pommern. Det paafølgende Aar (1713)
var R. atter udkommanderet med Hovedflaaden, der dog -- til
Dels som en Følge af Pesten -- intet udrettede i Østersøen. 1714
udnævntes han til Admiral. 1715 var han øverstkommanderende
for Flaaden, der først konvoierede Admiral Sehesteds Eskadre til 
Pommern og senere, 16 Skibe stærk, krydsede ud for Rygen; her
traf han 19. Juli den svenske Flaade paa 21 Skibe under Admiral
Sparre, men undgik ved kloge Manøvrer sin overlegne Modstander.
Efter at være bleven forstærket med 5 Orlogsskibe, saa at han nu
var Sparre jævnbyrdig, mødte han paa ny Svenskerne 8. Avg. ved
Jasmund, og der udspandt sig her en blodig Kamp, hvorved vel
ingen Priser erobredes, men som dog havde til Følge, at Fjenden
maatte fortrække. R.s Forhold i dette Slag er blevet stærkt
kritiseret; Riegels beskylder ham endogsaa for intet mindre end
at være bleven bestukket af Fjenden; han beretter, at Kommandør
Ulrik Kaas gik om Bord til R. og forgjæves opfordrede ham til
at forfølge sin Sejer. Disse grove Beskyldninger ere dog aldrig
blevne beviste; men nægtes kan det paa den anden Side ikke, at
R. ved denne Lejlighed viste sig mere forsigtig end nødvendigt,
og at hans Sejer derfor heller ikke blev saa afgjørende, som den
kunde være bleven. Ud paa Efteraaret blev R. syg og afløstes af
Gyldenløve i Overkommandoen. 1716-17 forløb, uden at Hovedflaaden 
i Østersøen -- hvorved R. var ansat -- spillede nogen
væsentlig Rolle; 1718 havde han det brydsomme Hverv at lede
Indrulleringen og Mønstringen i Kjøbenhavn; Aaret efter døde
U. C. Gyldenløve, hvorved R. blev Flaadens ældste Flagmand,
dog med C. C. Gabel over sig som Krigssekretær; s. A. erholdt
han Danebrogsordenen, blev Patron for Holmens Kirke og arvede
1720 Gyldenløves Embede som Stiftsbefalingsmand over Island og
Færøerne; med Fregatten «Søridderen» foretog han 1720 en Rejse
did op, men opholdt sig kun ganske kort ved Øerne. Han beklædte
imidlertid Embedet til sin Død.

Efter Fredslutningen (1720) begyndte en for Marinens Historie
sørgelig Periode, i hvilken mange Slags Rænker bleve spundne,
hvori R. tog livlig Del. Det er ganske vist, at der under
Krigen var kommet megen Brøst frem for Dagens Lys, og at
Reformer kunde tiltrænges, men det er lige saa vist, at Marinens
Leder Gabel gjorde sig al Umage for at rette Fejlene (s. V, 508).
Frederik IV's mistænksomme Sind var dog alt for modtageligt for
Angiveri, og heraf benyttede R. med flere sig mere, end rigtigt
var. R., der først havde kæmpet med den adelige Klike i Marinen 
ledet af Fr. E. Gjedde, Gyldenløve, K. Reedtz og Adeler, slog
senere om; han angreb nu Fr. Trøjel, Ulrik Kaas, der stod liden
for hin Klike, o. fl. og søgte at faa sidstnævnte fortrængt. Skinsyg
paa Gabels voxende Indflydelse, hos Kongen angav han forskjellige 
formentlige Misbrug, hvori denne tillige med Holmens Admiral
O. Judichær (VIII, 556) skulde have gjort sig skyldig. Det lykkedes
virkelig ogsaa at faa Gabels Forhold gjort til Gjenstand for en
Undersøgelse (den berygtede Gehejmekommission); men dette Skridt
forblev dog uden direkte Følger. Vel blev Gabel styrtet 1725,
men han faldt paa ganske andre Beskyldninger end dem, R.
havde rejst, og hans Fald mildnedes en Del ved, at han udnævntes
til Stiftamtmand. Utilfreds med dette fortsatte R. sine Bestræbelser;
herved blev Judichærs Forhold trukket stærkere frem, og da denne 
Officer i Valget af sine Forsvarsmidler var meget uforsigtig
overfor Kongen, blev det en forholdsvis let Sag at faa ham styrtet
1727; selv oplevede R. dog ikke dette Resultat, han døde nogle
Maaneder forinden, 29. Sept. 1727. -- Hans Enke, Elline Marie
f. Robring, Datter af Handelsmand Mads Hansen R. (d. 1709),
døde 1735, 60 Aar gammel.

C. With.



Raben, Simon Peter, f. 1819, Politiker. R., der er Søn af 
Lærer ved Borgerskolen i Odense Nis Christian R. og Anne
Cathrine Marie f. Dall, er født i Odense 2. Okt. 1819. Fra 1845 har
han ejet en Gaard i Vonsild (indtil 1864 i Haderslev Amt, efter
Inkorporationen i Vejle Amt). Han var et virksomt dansksindet
Medlem (Suppleant) i den slesvigske Stænderforsamling i
Halvtredserne og Begyndelsen af Treserne. Den nyoprettede Vonsildkreds 
sendte ham i 1866 til Folketinget, hvor han s. A. stemte for
den reviderede Grundlov og i øvrigt nærmest sluttede sig til
Mellempartiet. Nøje fortrolig med nordslesvigske Forhold øvede han
væsentlig Indflydelse paa Loven af 29. Marts 1867 om Skyldsætning
af Jordejendomme i de forhenværende slesvigske Distrikter. I 1872
opnaaede han, der kom i et mere og mere bestemt Modsætningsforhold 
til Venstre, ikke Gjenvalg, men i 1875 valgtes han til
Landstinget, hvor han bevarede sit Sæde indtil 1894 og atter
indtraadte som kongevalgt i 1895. Han var her Medforslagstiller til
Loven af 24. Juli 1880 om extraordinære Hjemstedsbeviser for
Personer fra de afstaaede Hertugdømmer. I Aarene 1887-94 og igjen
fra 1899 har han været Medlem af Rigsretten. R.s hele Optræden
har stedse baaret Præg af en støt Karakter og et praktisk
Almensind. Af hans Virksomhed uden for Rigsdagen kan særlig nævnes,
at han siden 1852 har været Sekretær og Forretningsfører i det
kongl. avtoriserede Skamlingsbankeselskab, og at han har beklædt
forskjellige kommunale Tillidsposter. -- R. ægtede 1848 Marie 
Christine Aggesen, Datter af Degn og Førstelærer i Vonsild
Thomas A. og Ingeborg Marie f. Kyster.

M. P. Friis.



Raben-Levetzau, Carl Vilhelm, 1789-1870, Legatstifter, 
Søn af Gehejmeraad Frederik Sophus R.-L. (Broder til ovfr. anførte
Gehejmeraad Carl Adolph R.) og Sophie Magdalene f. v. Qualen,
født 10. Juni 1789, blev 1807 Student, 1811 juridisk Kandidat, 1812
Kammerjunker, var 1817-21 Legationssekretær i Haag, blev 1828
Kammerherre, 1869 Gehejmekonferensraad, døde i Kjøbenhavn 18. Maj
1870. Efter sin Fader arvede R. 1820 Beldringe Gaard og Gods i
Sjælland, og ved en ældre Broders Død (1828) blev han Besidder
af Fideikommisgodset Bremersvold paa Laaland og af Substitutionen
for Stamhuset Restrup, i hvilken Anledning han 1834 antog Slægten
Levetzaus Navn og Vaaben. R.-L. var i mange Aar Stænderdeputeret, 
valgt af Sædegaardsejerne i Sjælland, men tog for øvrigt
ikke Del i det offentlige Liv. Han ægtede 1. Juli 1830 en Datter
af Justitiarius i Højesteret A. V. F. Bornemann (II, 526), Julia
Adelaide Harriet B., f. 30. Juni 1808, fra 1876 til sin Død, 28. Marts
1888, Overhofmesterinde hos Dronning Louise.

De betydelige Rigdomme, som dette ædle Ægtepar ejede,
testamenterede de ved Dispositioner af 1868 og 1869 dels til deres
Slægt, da deres eget Ægteskab var barnløst, dels efter en storartet
Maalestok til Fremme af sociale, velgjørende, kunstneriske og
videnskabelige Formaal ved Oprettelsen af «den Raben-Levetzauske
Fond», der allerede traadte i Kraft, medens Gehejmeraadinden
levede, og nu virker med en Formue af o. 1 1/2 Mill. Kr. Ved
specielle Legater betænkte de trængende paa Beldringe Gods og i
Præstø Amt.

Danske Herregaarde VIII: Beldringe.
Danmarks Adels Aarbog 1896, S. 338.

G. L. Wad.



Rachel, Joachim, 1618-69, Forfatter og Skolemand. 
Hans Fader var Mauritius R., Præst i Lunden, kronet Digter og ivrig
Tilhænger af Opitz' Skole; Moderen hed Margrethe Tetens. Han
fødtes 28. Febr. 1618. Minderne om Ditmarskernes sejerrige Kampe,
der endnu levede i Folkeviserne, og den gamle Fristats ejendommelige
Sæder og Skikke opfyldte ham som Dreng med levende Interesse.
14 Aar gammel kom han paa Skolen i Husum og optoges 1635 i
Gymnasiet i Hamborg, hvorfra han blev dimitteret til Universitetet
i Rostock. Her studerede han 3 Aar, bosatte sig derpaa i Dorpat
og blev Huslærer for en liflandsk Adelsmands Sønner. 1652 vendte 
han tilbage til Holsten for at tiltræde Posten som Rektor i Heide.
Undervejs gjæstede han Kjøbenhavn, hvor han under sit Ophold
vandt mange Venner og Velyndere, især P. Tscherning, der indtil
sin Død var ham en opofrende Mæcen. R. beskæftigede sig ved
Siden af sin Skolegjerning ivrig med Studiet af nedertysk
Litteratur og digtede den i Holsten endnu kjendte Sang: «Nu, min
dochter, segg von harten». 1659 udkom hans første højtyske Satirer,
i hvilke han viser sig som en Efterligner af Persius og Juvenal og
en Discipel af Opitz. Han revser uden synderlig Originalitet ærlig
Tidens Brøst og Uskikke og vandt hos Samtiden Beundring som
Grundlægger af en ny Kunstretning i den tyske Litteratur. 1664
og 66 udkom nye Samlinger af Satirer. 1660 blev han Rektor ved
Skolen i Norden ved Emden og 1667 ved Slesvig Domskole, i
hvilken Stilling han udfoldede en ivrig Virksomhed som en sjælden
fremsynet Pædagog. Han gjorde Forslag til en forbedret
Undervisning, Udskillelse af de enkelte Lærefag, en hensigtsmæssig
Timeinddeling og udgav flere Lærebøger. Hans Gjerning i saa
Henseende blev dog ikke tilstrækkelig værdsat, og hans Død, der
indtraf 3. Maj 1669, var væsentlig paaskyndet af Græmmelse. R. var
gift med Dorothea Twachtmann.

A. Sach, J. R. (1869).
Moller,  Cimbria lit.

Louis Bobé.



Rachel, Samuel, 1628-91, gottorpsk Diplomat. R., en 
Broder til ovennævnte Joachim R., fødtes 6. April 1628 i Lunden,
besøgte først den lærde Skole i Husum, men fik senere Friplads
paa Gymnasiet i Bordesholm. 1648 blev han dimitteret til
Universitetet i Rostock, hvor han med Hertugen af Gottorps
Understøttelse studerede Filosofi, Theologi og senere Historie og Jura.
PYa 1651 fortsatte han Studeringerne i Leipzig og Jena. Hjemvendt
fik han Ansættelse som Lærer ved Gymnasiet i Bordesholm, opgav
atter denne Stilling og ledsagede 2 unge Adelsmænd til Universitetet 
i Helmstedt, hvor de opholdt sig i 2 Aar. 1658 udnævntes
han til Professor i Moralfilosofien ved Universitetet i Brunsvig.
Ved Oprettelsen af Universitetet i Kiel 1665 indkaldtes han af
Kansler Kielmansegg og udnævntes s. A. til Professor i Natur- og
Folkeret. Da Hertugen 1676 maatte forlægge sin Residens til
Hamborg, fulgte R. med ham og fik Bestalling som Raad. Han
fratraadte Professoratet, benyttedes ved forskjellige diplomatiske
Sendelser og var 1678 tilstede ved Kongressen i Nimwegen. 1680 blev
han Staller i Eidersted, hvilken Stilling han under Sekvestreringen 
1684-89 maatte opgive. I dette Tidsrum foretog han Gesandtskabsrejser 
til Dresden, Regensburg og Nürnberg. R. døde, gjenindsat
i sit forrige Embede, 13. Dec. 1691 i Frederiksstad. Han udgav
en Række akademiske Disputatser, en Lærebog i den tyske Ret
(Amsterdam 1680 og 85) og en Udgave af Aristoteles' Nicomacheiske
Ethik samt Ciceros «De officiis». I Anledning af Stridighederne
mellem Kongen af Danmark og Hertugen af Gottorp skrev han
den bekjendte «Wahrhafter Bericht» osv. (om Mødet i Rensborg
1675) og en af ham Paa Latin affattet Apologi for Hertugen (1679).
Han ægtede 2. Okt. 1660 Catharine Ursula Rothschrøder (f. 13. Jan.
1627 i Seesen i Wolfenbüttel, f 25. Avg. 1667 i Kiel), Datter af
Johan R., Amtmand i Poppenburg.

Moller, Cimbria lit. 
Allg. Deutsche Biographie XXVII. 
J. Brawer, Leichenpred. üb. Frau C. U. Rachel.                                              

Louis Bobé.



Rachlou, Andreas Tamdrup, 1741-1812, Præst, blev født
4. Juni 1741 i Korsør, hvor hans Fader, Peter Helt R. (d. 1748), var
Kapellan; Moderen hed Kirstine f. Tamdrup. 9 Aar gammel kom
han i Slagelse Skole, hvorfra han dimitteredes 1761, og 2 Aar efter
blev han theologisk Kandidat. Han lagde sig efter nyere Sprog
og havde Plads som Huslærer i Fyn, bl. a. i 3 Aar hos Familien
Hagedorn paa Harridslevgaard. Han underkastede sig ogsaa
juridisk Examen og var udenlands i længere Tid. 1769 blev han Præst
i Snoldelev (ved Kjøge), men maatte paa Grund af Hæshed nedlægge 
Embedet 1787; tillige var han Herredsprovst. I sit ufrivillige
Otium skrev han en bred populær Forklaring til de 9 første
Kapitler af 1. Mosebog («Forsøg til de ældste Tildragelsers Udvikling
efter Mosis Skrifter», 2 Bd., 1788-89),, som han indledede med,
at han ej skrev for Fæ og ikke for selvkloge, men for at
bortsprede Vankundighedens Taage, «som gjør en Bussemand af den
elskværdig' Gud». 1802 overtog han igjen sit tidligere
Præsteembede, men virkede mere som Kvaksalver end som Præst og
undsaa sig ikke for groft at bedrage lettroende ved foregivne
hemmelige Underkure. Af endnu mere ondartet Natur var hans
Erhvervelse af en kostbar Malerisamling, som havde tilhørt Gehejmeraad
Hagedorn (Digterens Broder), der døde i Dresden 1780. R. havde
faaet Fuldmagt til at varetage Arvingernes Tarv, men ved Svig
tilvendte han sig selv hele Herligheden. I Tidsskrifter og
Rejseskildringer fra den Tid roses R.s overordentlige Kunstsans, og
Danmark lykønskes, at det ved denne varme Patriots ihærdige 
Anstrængelser havde faaet inden for sine Grænser denne herlige Skat,
500 Malerier af de berømteste Kunstneres Værker, hvis Lige man
forgjæves vilde søge i Paris og London. De Hagedornske Arvinger
fattede ved disse offentlige Anmeldelser Mistanke og bade daværende
Amtmand i Sorø P. C. Stemann om at faa Sagen undersøgt. Det
gemene Bedrageri blev snart opdaget, men Sagen blev privat
ordnet, mod at R. betalte Arvingerne en betydelig Sum. Samlingen
var ophængt i en Gaard, som R. ejede i Snoldelev, men som
i øvrigt stod ubeboet. Da Sjællands Stifts «gejstlige Brandsocietet»
blev fornyet 1805, skyndte R. sig at assurere Malerierne meget
højt. Aaret efter nedbrændte Gaarden med hele sit Indhold paa
en aldrig opklaret Maade, og det gejstlige Brandsocietet blev
sprængt, efter at de interesserede Præster havde maattet sætte sig
i stor Gjæld for at dække Brandskaden. R. blev først afskediget
1811 og døde 23. April 1812. Han var gift med en Skrædderenke
fra Kjøbenhavn, Helene Schønberg, f. Nørsing, der døde i Kjøge
1842, 86 Aar gammel.

Nyeste Skilderi af Kjøbenhavn 1804, Nr. 18. 
T. S. Heiberg, Udsigt ov. den mærkelige Ildebrand i Provst R.s »Eiendomsgaard (1807). Nyerup, Lit. Lex.
Personalhist. Tidsskr. 2. R. I, 180 f.

A. Jantzen.



Rachløv, Jesper Rasmussen, --o.1690, Præst. Hans
Herkomst kjendes ikke, men Efternavnet viser rimeligvis hen til
Raklev ved Kalundborg som hans Fødested. Han blev Student
fra Roskilde Skole 1671 og Skibspræst 1676. Mindst i 7 Aar tjente
han paa Flaaden, men blev derefter 1685 Præst i Græse (Frederiksborg 
Amt). Han er formodentlig død allerede 1690. Hans Navn
er bevaret ved en lille Salmesamling, han udgav 1684 under Titelen
«Taareperse». Den var dediceret Christus -- noget ikke ualmindeligt 
i hin Tids asketiske og theologiske Litteratur -- og blev en
yndet Opbyggelsesbog gjennem lange Tider; der kjendes 7 Oplag,
det seneste 1803. Bogens Navn har mange Gange været Skive for
Spot, og ved Titelen er den ogsaa udødeliggjort gjennem Holbergs
Komedier.

A. Jantzen.



Radulf, d. o.1072, s. Ratolf.



Radulf (Ralf), --1171, Biskop i Ribe, Englænder af Fødsel,
blev efter Valdemar I's Tronbestigelse Kongens Kapellan, forestod
hans Kancelli og udviklede det videre og hædredes snart med den
i Danmark hidtil ukjendte Kanslerværdighed. Valdemar lod endog 
sin Kansler repræsentere Danmark paa Kirkemødet i Pavia (1160),
som Kejser Frederik I havde sammenkaldt for at dømme mellem
de 2 stridende Paver Alexander III og Victor IV. Kejseren viste
R. megen Udmærkelse, og hans Klient Pave Victor gav R. en
Klerk til Kapellan og tillod ham ved Messen at bære Ringen,
Bispernes Værdighedstegn; det gjaldt nemlig om ved ham at vinde
den danske Kirke. R., der i Følge Saxo «mere var skaaren for
Tungebaandet end rustet med Sjælsstyrke», kunde ikke modstaa al
denne Smiger og sluttede sig paa sin Konges Vegne til den
kejserlige Pave. Ved hans Hjemkomst godkjendtes hans Optræden dog
ikke strax; Valdemar havde ganske vist Sympathi for Victor, men
Ærkebiskop Eskil, Alexander III's svorne Ven, var mægtig nok til
at holde igjen. Da der imidlertid udbrød aabent Fjendskab mellem
Kongen og Eskil (1161), syntes R. at skulle føre sin Kirkepolitik
til Sejer. Medens Eskil gik i Landflygtighed, gjorde Valdemar sin
betroede Kansler til Biskop Elias' Efterfølger i Ribe, og som en
Triumfator kunde R. følge sin Herre til Mødet i Besançon, som
Kejseren foranstaltede for at gjøre Ende paa Kirkestriden (1162).
Men netop dette Møde indledede et Omslag hos Valdemar, og da
Victor døde, og Alexander III fik Overtaget over den nye Modpave,
var dermed en ny Tid oprunden. Med en vis Smidighed foretog
R. da en Svingning over mod Alexanders og Eskils Parti. Han
bidrog sit til, at Valdemar overlod Veng Kloster til Cistercienserne,
Eskils Venner, og da Pave Alexander krævede, at han af Eskil
skulde modtage Bispevielsen, som han endnu ikke havde faaet,
drog han til den landflygtige Ærkebisp i Clairvaux (1166). Hans
vrange Kirkepolitik (og efter senere Overlevering et Manddrab) blev
ham dog kun tilgivet, imod at han lovede at grundlægge et
Cistercienserkloster i Ribe Stift. Saa opnaaede han omsider Bispevielsen
og arbejdede nu for den endelige Udsoning mellem Eskil og
Valdemar. Sit Løfte indfriede han ved at skjænke Bispegodset i Sem
og Løgum til Oprettelsen af et Cistercienserkloster; saaledes blev
han Løgum Klosters Grundlægger, om end Munkene ikke synes
at være flyttede ind før efter hans Død. Sin Bispekirke ærede R.
ved at lade den hellige Ljufdags Ben skrinlægge, rigtignok uden
Pavens eller Ærkebispens Minde; men med sit Domkapitel laa han
idelig i Strid, dels fordi han vilde indsætte sin Kapellan i et af
Kannikeembederne, dels fordi han vilde kræve Ordensregelens
Opretholdelse, medens Kannikerne for en Del gjorde Krav paa ikke
at være regelbundne. Det kom til voldsomme Optrin, hvorved R. 
en Gang fik sin Bispekaabe flænget, og først da Eskil havde belagt
Domkirken med Interdikt, blev Striden jævnet; men R. maatte
godkjende Kapitlets Rettigheder. Snart udbrød der atter Strid, og
Paven skrev strængt til Kannikerne om at følge Ordensregelen.
Dette Brev modtog R. paa det berømte Møde i Ringsted (1170); 
men Virkningen blev ikke stor, fordi R. allerede døde 14. Febr.
1171. Hans Signet er endnu bevaret og viser ham som en mager,
bredskjægget Mand.

Kinch, Ribe Bys Hist. I.
H. Olrik,  Konge og Præstestand II.

Hans  Olrik.



Raffenberg, Michael Kiaer, 1802-81, Kommitteret for Told- 
og Konsumtionsvæsenet, var en Søn af Sognepræst Jørgen R. 
(f. 1766 d. 16. Sept. 1812) og Anne Vincentine f. Kiaer (f. 1776 
d. 16. Marts 1851). Han fødtes paa Sejrø  28. Dec. 1802, blev 1822 
dimitteret fra Herlufsholms Skole, 1827 juridisk Kandidat, 1828
Volontær i Generaltoldkammer- og Kommercekollegiet, konstitueredes
1833 sammesteds som Fuldmægtig og 1838 som Kontorchef, udnævntes 
1841 til Chef for 1. danske Told- og Konsumtions-Expeditionskontor, 
1847 til Kommitteret i det nævnte Kollegium med Forpligtelse 
til delvis at besørge Sekretariatsforretningerne, overgik 1848
til Finansministeriet som Kommitteret for Told- og Konsumtionsvæsenet 
og forblev i denne Stilling, indtil han 1875 afskedigedes,
efter at han i det sidste Aar tillige under en Vakance havde
fungeret som Generaldirektør for Skattevæsenet. Desuden havde han
fra 1842 Ledelsen af det statistiske Tabelværks Afdeling for det
indirekte Skattevæsen og var end videre 1859-76 kongevalgt
Medlem af Kjøbenhavns Havneraad samt i en lang Aarrække først
Sekretær i og senere Medbestyrer af Kunstforeningen. 1841 var han
bleven Kammerraad, 1847 Justitsraad, 1853 Etatsraad og 1875
Kommandør af Danebrog. Han døde 17. Okt. 1881 paa Frederiksberg.
Der foreligger fra hans Haand flere Arbejder af statistisk Indhold,
og han udtalte sig jævnlig i Dagspressen om forskjellige Handel
og Skibsfart vedrørende Forhold. Desuden offentliggjorde han bl. a.
Samlinger af Breve fra Malerne Bendz og Marstrand. -- 19. Dec.
1835 ægtede han Frederikke Sophie Hagerup (f. 18. Marts 1806 i
Holbæk, d. paa Frederiksberg 29. Maj 1889), en Datter af Cand.
phil. Bernt Westermann H. og Mette Sophie f. Unger.

Erslew, Forf. Lex.
Leth og Wad, Dimitt. fra Herlufsholm.

G. Kringelbach..



Rafn, Carl Christian, 1795-1864, Oldforsker, fødtes 16. Jan.
1795 Paa Brahesborg i Fyn, hvor Faderen, Chr. R., var
Mejeriforpagter; Moderen hed Christiane f. Kiølbye. Efter at have
besøgt Odense Kathedralskole dimitteredes han til Universitetet 1814
og lagde strax sin hurtige Tilegnelsesevne for Dagen, i det han
efter kun 1 1/2 Aars Studium tog juridisk Embedsexamen med laud
og tillige Officersexamen med Udmærkelse (1816). Efter at have
været ansat som Lieutenant ved de fynske lette Dragoner blev han
1820 Lærer ved Landkadetakademiet i Latin og almindelig
Grammatik.

Intet af disse Fag besad dog R.s Hovedinteresse. Allerede
fra Skoletiden havde han beskæftiget sig med Studiet af Islandsk,
han blev i Aarene 1821-23 antaget som Medhjælp ved den
Arnamagnæanske Samling og havde herved rig Lejlighed til at blive
bekjendt med de islandske Haandskrifter. Samtidig begyndte han
en Udgave af «Nordiske Kæmpehistorier (eller mythiske og romantiske 
Sagaer), efter islandske Haandskrifter fordanskede» (3 Bd., 1821-26), 
men han vilde ogsaa kalde andre til Virksomhed for Studiet
af de islandske Oldtidsminder. Paa hans Tilskyndelse blev der af
ham og nogle yngre Islændere stiftet en Forening med det Maal
at fortolke og udgive islandske Oldskrifter. Man udsendte som
Prøve en Udgave i Oldsproget af Jomsvikingesaga, og der tegnede
sig alene paa Island 1000 Subskribenter, hvoraf Bønder og
Tjenestefolk udgjorde over Halvdelen. Ligeledes blev en dansk Oversættelse
af samme Saga ved R. udgivet (1824). Der var nu vundet saa stor
Interesse for Sagen, at «det nordiske Oldskriftselskab» kunde endelig
stiftes paa Frederik VI's Fødselsdag 28. Jan. 1825 med den Opgave
at udgive og fortolke nordiske Oldskrifter og i øvrigt at virke for
alt, hvad der kunde oplyse det gamle Nordens Historie, Sprog og
Oldsager og derved vække og nære Kjærlighed til Fædre og
Fædreland. 1828 fik Selskabet Prædikatet «kongeligt», samtidig blev
Major J. Abrahamson (I, 64), Adjudant hos Frederik VI, Selskabets
Formand. Fra 1829 modtog det en fast aarlig Understøttelse paa
600 Kr. af Finanserne.

R. var fra første Færd Selskabets Sekretær, og denne Stilling
lagde i saa høj Grad Beslag paa hans Arbejde, at han søgte
Afsked fra sin Plads ved Landkadetakademiet 1826; samtidig fik
han Titel af Professor. R.s store Arbejdslyst og Forretningstalent
havde her rig Lejlighed til at udfolde sig, især da Selskabet hurtig
voxede i Medlemstal og Formue og paa hidtil ukjendt Maade 
søgte Tilslutning over den hele Verden. R. besørgede den
vidtløftige Korrespondance, administrerede Selskabets Pengemidler,
oversatte og udgav Sagaerne, redigerede Selskabets Tidsskrifter og
skaffede det stadig nye Forbindelser og Tilskud. Saaledes blev der
ved Bidrag af private og Selskaber grundet et urørligt Fond for
Selskabet til islandske Haandskrifters Udgivelse og nordisk
Oldkyndigheds Fremme; dette var i 1846 steget til 92000 Kr. og ved
R.s Død til 170000 Kr.

I Selskabets omfattende litterære Produktion havde R. en
væsentlig Andel. Saaledes medvirkede han ved Udgivelsen af den
største Del af «Fornmanna sögur» (12 Bd., 1825-37) og ved flere
Bind af «Oldnordiske Sagaer i dansk Oversættelse», ligesom han
udgav «Fornaldarsögur Norðrlanda» (3 Bd., 1829-30) og
Oversættelsen deraf, «Nordiske Fortidssagaer» (3 Bd., 1829-30). Stor
Opmærksomhed i Udlandet og særlig i Amerika vakte det 1837
udgivne Pragtværk «Antiqvitates Americanæ», hvori alle de gamle
Efterretninger om Nordboernes Rejser til Amerika vare samlede,
ledsagede med indledende Undersøgelser og forklarende
Anmærkninger saa vel som med smukke Gjengivelser af Haandskrifterne.
Et tilsvarende Værk, der ligeledes tildrog sig stor Opmærksomhed,
var «Antiquités Russes d'aprés les monuments historiques des
Islandais et des anciens Scandinaves» (2 Bd., 1850-58). «Grønlands
historiske Mindesmærker» (3 Bd., 1838-45), af hvilket ypperlige
Værk R. i hvert Fald var Medarbejder, og end videre «Oldtidsminder 
fra Østen; Antiquités de l'Orient» (1856) maa ogsaa her
nævnes. Det er disse Værkers ubestridelige Fortjeneste at have i
høj Grad fæstet Verdens Opmærksomhed paa Nordens ældre Historie
og Litteratur.

Efter Forslag af R., som 1830 var bleven Medlem af den
kongl. Kommission for Oldsagers Opbevaring og saaledes Vidne til
Oldsagsamlingens rige Væxt, satte Oldskriftselskabet sig ogsaa til
Maal at fremme Studiet af de danske Oldsager og Mindesmærker.
De af den nævnte Kommission udgivne «Antikvariske Annaler»
vare standsede 1827, og der savnedes saaledes et Organ for den
hjemlige arkæologiske Forskning; R. fik derfor Oldskriftselskabet til
at udgive «Nordisk Tidsskrift for Oldkyndighed» (3 Bd., 1832-36),
der fortsattes af «Annaler for nordisk Oldkyndighed (og Historie)»
(23 Bd., 1836-63) og «Antikvarisk Tidsskrift» (7 Bd., 1843-63).
Til Vejledning for Udlandet oversattes de vigtigste af Afhandlingerne
i «Mémoires de la société des antiquaires du Nord» (1836-60). 

R. har uvisnelige Fortjenester ved sit Arbejde for Oldskriftselskabet, 
men hans Ledelse maatte baade fra videnskabeligt og
forretningsmæssigt Standpunkt æske til Kritik. Udgaverne af
Sagaerne vare ikke altid omhyggelige nok eller Oversættelserne
besørgede med fuld sproglig Indsigt. R. blev ganske vist ved de
første Angreb taget i Forsvar af Rask, men det var dog aabenbart,
at hans hurtige Arbejdsmaade havde Mangler. Alvorligere, om end
mindre højlydte, vare dog Indsigelserne mod den kunstige Blomstring,
Selskabet havde naaet i fremmede Lande, bl. a. ved Benyttelse af
diplomatiske Veje eller en alt for stærk merkantil Fremgangsmaade; 
man ser da ogsaa, at andre danske Samfund paa den Tid stundum
tage en vis Afstand fra Oldskriftselskabet.

Som videnskabelig Forsker manglede der R. Originalitet og
Skarpsind. De Resultater, han var naaet til i sin med stort Apparat
udgivne «Krákumál» (1826), holdt ikke Stand for en kritisk Prøvelse;
ligeledes lod han sig vildlede til at godkjende den foregivne
Nordboindskrift fra Massachusetts, og hans Læsning af Runerne paa
Piræeus-Løven var uheldig. Alligevel har han ydet Videnskaben stor Nytte
ved sin flittige Afskrivning af Haandskrifterne, sin tiltalende,
flydende Oversættelse af Sagaerne og sit gode Kjendskab til
Digtersproget. Hans praktiske Virkesans kom desuden Forskningen i høj
Grad til Gavn. R. vilde vække det store Publikums Interesse, han
vilde samle Kræfterne til Samvirken og havde stadig nye Planer
om, hvorledes disse Formaal kunde fremmes. 1818 fik han grundlagt 
et Stiftsbibliothek i Reykjavik, et lignende oprettedes ved hans
Medvirkning 1827 i Thorshavn paa Færøerne, 1829 i Godthaab paa
Grønland; han fik ligeledes dannet et militært Provinsbibliothek og
et Læseselskab i Odense, et til Musæet i Kjøbenhavn knyttet
historisk-arkæologisk Arkiv og Bibliothek samt et «amerikansk Kabinet»,
der indeholdt arkæologiske og ethnografiske Gjenstande. Ved R.s
Virksomhed droges Videnskabsmænd fra forskjellige Egne af Verden
til et nærmere Samarbejde, og en Mængde tidligere lidet kjendt
fremmed Litteratur fandt Vej til de danske Bibliotheker og lærde.
Hans omfattende Brevvexling og flere Rejser til Udlandet bragte
ham personlig i Forbindelse med mange udenlandske lærde og
Samlere.

R. var 1830 bleven udnævnt til Medlem af Kommissionen for
den Arnamagnæanske Stiftelse, 1836 blev han optaget til Medlem
af det kongl. danske Selskab for Fædrelandets Historie og Sprog,
1861 valgte Oldskriftselskabet ham til sin bestandige Sekretær; 1859 
blev han udnævnt til Konferensraad. Fra Udlandet havde han
modtaget den filosofiske og den juridiske Doktorgrad, og han var
Medlem af et Hundredtal af udenlandske Foreninger og Samfund.
Han døde 20. Okt. 1864. -- R. havde 1826 ægtet Johanne
Catharine Kiølbye, Datter af Toldkontrollør Chr. K.; hun døde 17. Maj
1878. -- Oldskriftselskabet rejste en Mindesten af Granit i
gammel-nordisk Stil paa hans Grav.

Erslew, Forf. Lex. 
Aarbøger f. nord. Oldkynd. 1866 og 1875. 
Breve fra og til C. C. R., udg. af B. Grøndal (1869). 
Steenstrup, Historieskrivningen i Danm. i d. 19. Aarh.

Johannes C. H. R. Steenstrup.

<chapter name="Rafn, Carl Gottlob, 1769-1808, Naturkyndig og Kommitteret
i Kommercekollegie">

Rafn, Carl Gottlob, 1769-1808, Naturkyndig og Kommitteret
i Kommercekollegiet. Han er født 31. Juli 1769 i Viborg, hvor
hans Fader, Justitsraad Hans Severin R., var Landstingsprokurator;
Moderen var Dorothea f. Sadolin. Da han tidlig mistede sine
Forældre, kom han ung til Kjøbenhavn, hvor 3 ældre Brødre
studerede. 1788 blev han her privat dimitteret til Universitetet,
hvorefter han studerede Medicin. Men ved dette Studium blev han
ikke. Under P. Chr. Abildgaard (I, 50), hvem han ærede som sin
anden Fader, lagde han sig efter Dyrlægekunsten, medens Botanik
samtidig kaldes hans Hoved- og Yndlingsvidenskab. Sit Ophold
tjente han som Lærer i Naturhistorie, f. Ex. ved Borgerdydskolen
i Kjøbenhavn. Nogen Examen fik han ikke, men han var livlig
med i Tidens oplysende Virksomhed og bl. a. ivrig for at bekæmpe
Fordomme, saaledes som det kan ses af hans Forslag i «For
Sandhed» (1798) om St. Helene Kilde. Sammen med E. N. Viborg, J. D.
Herholdt og O. H. Mynster grundlagde han 1794 Tidsskriftet
«Fysikalsk, økonomisk og medico-kirurgisk Bibliothek», der under noget
skiftende Titler vedblev til 1807. I 1799 nævnes R. paa Titelbladet
som Udgiver og saaledes vedblivende til 1805, da J. D. Herholdt,
E. N. Viborg og H. C. Ørsted komme til. I dette Tidsskrift,
hvis Medarbejdere alle synes at have arbejdet uden Honorar, findes
en Række Afhandlinger, originale eller oversatte, af R., vedrørende
lægevidenskabelige, veterinære, filanthropiske, agronomiske og
industrielle Æmner; de lægevidenskabelige ere som Regel af ham og
hans Ven Herholdt i Forening. De offentliggjorde ogsaa her (1794)
en «Historisk Udsigt over Redningsanstalter for druknede», hvad
der førte til Oprettelsen af et Selskab for druknedes Redning i
Kjøbenhavn. De 2 Venner udgave senere et Udtog af den berømte
franske Læge Bichats fysiologiske Undersøgelser over Liv og Død 
(1802), ligesom de i 1805 vandt en af det franske Nationalinstitut
udsat Belønning for en Afhandling om Dyrs Vintersøvn. R. indlod
sig i det hele oftere paa at besvare udsatte Prisopgaver (s. ndfr.).
Intet videnskabeligt Æmne laa ham for fjærnt, naar han derved
kunde gjøre Nytte; men det er sikkert hans plantefysiologiske Studier,
der 1798 gjøre ham til Medlem af Videnskabernes Selskab. 1799
tilstaar Selskabet ham en for nogle Aar gjældende Understøttelse
til Forsøg med Planters Væxt i forskjellige Jordblandinger. Det er
ogsaa en Anerkjendelse af hans videnskabelige Stræben, naar han
1802 gjøres til Sekretær ved Kommissionen for Oprettelsen af et
Musæum for Naturvidenskaberne. Det er imidlertid ikke alene som
Videnskabsmand, at han blev knyttet til Videnskabernes Selskab.
1799 blev Trykningen af dets Skrifter underlagt hans Ledelse, hvad
han benyttede til at indføre, at de bleve trykte med latinske
Bogstaver. Og der blev endnu et tredje Sted lagt Beslag paa hans
praktiske Kjendskab til Trykarbejde. 1797 blev han udnævnt til
Assessor i Kommercekollegiet, og som saadan blev han fra 1798
Medudgiver af den af Kollegiet udgivne «Handels- og
Industritidende».

R. var altid virksom og syntes trods sit kun svage Legeme
aldrig at kunne blive træt. Efter at han havde faaet Plads i
Kommercekollegiet, synes for øvrigt hans litterære Virksomhed mere
at være gaaet i praktisk Retning. Men 1801 blev han ogsaa Medlem
af Fabrikdirektionen og i 1804 Kommitteret i Kollegiet, fra 1806
med Justitsraads Titel. I «Nyt Bibliothek for Fysik, Medicin og
Økonomi» skriver han nu om de vigtigste bornholmske Lerarter,
om Stenkulsvæsenet i Skaane, om en ny Blegningsmaade osv.; i
Skandinavisk Litteraturselskab oplæser han 1806 Afhandlinger om, hvor
meget Mel og Brød en vis Mængde Korn kan give, og om
Danmarks Manufakturer ligesom i det kongl. medicinske Selskab 1807
en Afhandling om Renlighedens Fremme i Skibe. Men særlig skal
her fremdrages den Afhandling, han 1800 oplæste i Videnskabernes
Selskab om et nyt svensk Svaleapparat til Brug i Brændevinsbrænderier, 
thi den blev Udgangspunktet for en betydelig
Virksomhed fra hans Side for disse Brænderiers rationelle Udvikling.
Efter hans Initiativ blev der nedsat en kongelig Kommission med
dette Maal for Øje. Han var Sjælen i den, og da det besluttedes,
at der skulde oprettes et Mønsterbrænderi, blev han (1805) dets
virksomme Leder. 2 Aar efter blev det sat ud af Virksomhed ved
Englændernes Bombardement paa Kjøbenhavn, og dette har muligvis 
været medvirkende til, at R. udsendte sin varmt følte «Indbydelse
til alle Danmarks og Norges Mænd forenede at understøtte de
indenlandske Manufakturer og skade Fjenden ved højtideligen at
forpligte sig til ikke herefter at kjøbe engelske Varer». Han gav
herved Stødet til Oprettelsen af «Selskabet for indenlandsk
Kunst-flid », hvis Sekretær han blev. Og samtidig fik han andre nye
Hverv. 1807 blev han Direktør for det Classenske Litteraturselskab
for Læger ligesom Medlem af Selskabet for Veterinærkyndigheds
Fremme. Men «hans ubeskrivelige Virksomhed udtømte til sidst
ganske hans af Naturen svage Kræfter». 17. Maj 1808 døde han,
ikke fuldt 39 Aar gammel. «Vort Fædreland», hedder det i en
Nekrolog i «Kjøbenhavns Skilderi», «har haft faa Skribenter, der
saa ganske have helliget Almenvellet og Almenoplysningen deres
hele Liv som den afdøde.»

Nyerup, Lit. Lex. 
Kjøbenhavns Skilderi 1808, Nr. 64. 
Lærde Efterretninger 1808, S. 573 ff. 
Molbech, Vidensk. Selsk. Hist. 
L. V. Scheel, Brændevinsbrænd. i Danm. S. 79 ff.                                                              

C. Nyrop.

-- C. G. Rafn beskæftigede sig ved Siden af sin øvrige
mangesidige Virksomhed ret indgaaende med botaniske Studier, og
en samtidig erklærede, vistnok med rette, at «Botanikken var hans
Hoved- og Yndlingsvidenskab». Af hans botaniske Arbejder er
«Danmarks og Holstens Flora» det omfangsrigeste og mest
bekjendte; den 1. Del heraf udkom 1796 som et Prisskrift i
Anledning af, at Joh. Bülow havde udsat 2 Priser for Udarbejdelsen af
en økonomisk Plantelære, af hvilke J. W. Hornemann vandt den
1., R. 2. Pris. R.s Arbejde var anlagt efter en meget bredere
Maalestok, saa at han i dette 1. Bind ikke naaede ud over de 4
første Linnéiske Klasser, medens Hornemanns Prisbesvarelse forelaa
helt og holdent færdig; det laa derfor nær, at Naturhistorieselskabet,
der kritisk skulde bedømme Prisskrifterne, tildelte dette i. Pris.
I 1800 udkom 2. Del af R.s Flora, som sluttede med 10. Klasse
og aldrig blev fortsat. Hvad der særlig maa fremhæves af R.s
botaniske Skrifter, er hans Plantefysiologi, der var optaget i 1. Del
af ovennævnte Flora, men som samtidig udkom særskilt og i de
nærmest følgende Aar blev oversat baade paa Tysk og Svensk.
Det er ikke alene den første, men ogsaa den eneste danske Lærebog 
i Plantefysiologi indtil 1892-, det er et særdeles dygtigt Arbejde
for sin Tid, og det er grundet ikke alene paa et omfattende
Kjendskab til Litteraturen, men ogsaa paa egne Undersøgelser. En af 
hans samtidige erklærede, at dette Skrift «er fuld af herlige Ideer»,
og man læser det endnu med Fornøjelse baade for Indholdets og
Formens Skyld, om det end er et for stærkt Udtryk af en af hans
Biografer, at «hans Stil er en af de behageligste og mest flydende
i vor Litteratur». I samme Skrift behandles ogsaa Plantesygdomme,
hvilket Afsnit kun har Interesse ved at vise, hvilket højst naivt
Standpunkt Plantepathologien indtog den Gang. At den
omhandlede Flora ikke vandt Bifald hos alle, derom vidner en særdeles
ublid Kritik, som blev den til Del af en anonym Nordmand, der
bl. a. anker over, at R. har «forvirret» Linnés System; thi at røre
ved dette var paa den Tid lige saa galt, som det tidligere havde
været i nogen Maade at tvivle paa Aristoteles' Lære. Samme Kritiker
anker ogsaa over det efter hans Mening alt for urimelige Omfang,
Plantefysiologien har faaet; Læren om Planternes Livsytringer havde
ingen Kurs paa en Tid, da botaniske Skrifter sædvanlig kun ansaas
for at have Betydning som Hjælpemidler til at bestemme Planter
og til at belære om deres økonomiske Betydning. Det skinner
dog for tydelig igjennem i hele denne Kritik, at den er en
Retorsion i Anledning af en af R. tidligere publiceret Anmeldelse af et
floristisk Arbejde (af Christopher Hammer). -- At R.s botaniske
Interesser særlig gik i plantefysiologisk Retning, viser sig i øvrigt
i en lang Række mindre Arbejder, som til Dels vare Resultater
af egne fleraarige Forsøg, og som han vedblev at yde indtil 1804;
dels forelagde han dem i Videnskabernes Selskab, dels publiceredes
de i forskjellige, til Dels af ham selv redigerede Tidsskrifter.

Lærde Efterretninger 1798, S. 177 ff. 
Ekkard, Kritisk og antikritisk Journal I, 407 ff.                                                                              

E. Rostrup.

-- Ogsaa som landøkonomisk Forfatter udfoldede C. G. Rafn
en betydelig Virksomhed. Han studerede som ung Dyrlægevidenskaben 
under Viborg og Abildgaard og havde som Assessor i
General-Landøkonomi- og Kommercekollegiet med Landbrugssager
at gjøre. 1794 udgav han en Besvarelse af en af Videnskabernes
Selskab udsat Prisopgave vedrørende den bedste Plan til en
praktisk Agerdyrkningsskole, og 2 Gange modtog han Landhusholdningsselskabets 
Præmie, 1805 sammen med Viborg for en Besvarelse af
Spørgsmaalet: «Hvorledes man bedst forvandler Ben til nærende
Føde», og tidligere (1800) for et Skrift «Om Høravlens Vigtighed
for Danmark» (udg. 1803). Hans «Vejledning for Bonden til at
dyrke Hør» udkom 1806 og udgaves paa Landhusholdningsselskabets 
Foranstaltning i en omarbejdet Udgave (ved H. A. Wulff) paa ny
1830. Efter Anmodning af en Kommission for Almueskolerne paa
Landet omarbejdede han Provst L. Kasses Oversættelse af Beckers
«Nød- og Hjælpebog for Bondestanden», som han udgav 1800. En
2. Del laa ved hans Død omtrent færdig til Udgivelse. 1807 udgav
han «Steder, hvor Landmanden kan afsætte sin Uld af forbedret
Race, og Maaden, hvorpaa han kan sortere og vaske den», og i
Landhusholdningsselskabets og Skandinavisk Selskabs Skrifter skrev
han bl. a. om Høravlens Betydning. Han skrev klart og
populært, og hans landøkonomiske Forfattervirksomhed vandt megen
Paaskjønnelse.

H. Hertel.



Ragnarsen, Egil (Blod-Egil), -o.1080-, Høvding paa Bornholm. 
E. var Søn af Ragnar (Regner), en af Svend Estridsens
trofaste Mænd; han var en stor og stærk Kriger, øvet i alle Haande
Vaabenfærd, da han af Kong Knud den hellige fik overdraget 9
Kongsgaarde paa Bornholm at styre. E. krigede løs paa Vender
og Sørøvere og vandt megen Berømmelse; da han en Gang,
udmattet efter en Strid, havde drukket Vand, som var stærkt blandet
med de faldnes Blod, fik han Navnet Blod-Egil. Imidlertid var
dette Vikingeliv Kong Knud imod, han anede, at det mangen
Gang ogsaa gik ud over danske, og fratog omsider E. hans Embede.
Men E. indskrænkede ikke derfor sit Folkehold og levede paa hel
kongelig Fod. Paa den Tid forsvandt et rigt ladet norsk
Handelsfartøj, og det opdagedes, at E. havde dræbt Mandskabet,
bemægtiget sig Ladningen og opbrændt Skibet. Da lod Knud E. hænge;
hans Folk dræbtes eller straffedes paa anden Maade. E.s
Slægtninge havde forgjæves tilbudt Kongen at betale Bøder for ham; 
Knud vilde ikke «gjøre Niddingsværk mod Gud» ved at tage Gave
for en saadan Udaad, men Kongens Handlemaade vakte ham
Uvenner.

Johannes C. H. R. Steenstrup.

 1775-1829">

Rahbek, Karen Margrethe, 1775-1829, er Søster til 
Skuespilleren Jens Stephan Heger (VII, 214). Hun blev født i Kjøbenhavn
19. Okt. 1775. Navnet Kamma fik hun af sin lille Søster, da denne
ikke kunde tale rent. Fra sin hjærtelige, aandfulde Moder havde
hun arvet en fyrig Livlighed, fra sin Fader en talentfuld Natur
med dennes Tilbøjeligheder. Forældrene levede ikke lykkelig
sammen, og Kamma synes at have sluttet sig mest til Faderen,
hvis Yndlingsbarn hun var. De studerede i Fællesskab Astronomi, 
Sprog, Musik og Tegning, de dyrkede Havevæsen og lavede
Paparbejder. I Hjemmet kom der en Mængde betydelige og begavede
Mennesker, bl. a. Thorvaldsen, der var Kammas Lærer i Tegning.
Blandt sine 3 Brødre og sin Søster sluttede hun sig mest til den
beskedne, kontemplative, litterært anlagte Carl, der tidlig havde
sluttet Venskab med K. L. Rahbek (s. ndfr.), som saa gjennem
ham gjorde Kammas Bekjendtskab, hvilket førte til, at hun i sit
23. Aar ægtede ham, 31. Avg. 1798. Hun blev nu Centrum for
Livet paa det berømte Bakkehus, det mest aandig bekjendte Hjem,
Danmark har ejet. Hendes Ægteskab var barnløst og tilfredsstillede
hende vel i andre Henseender heller ikke ganske; al sit rige Hjærtes
Kjærlighed gav hun da foruden til sin Mand til sine talrige Venner;
«Veninde kunde hun være med al sin fyrige Sjæls Kræfter, og
hvad hun følte, kunde hun sige i de mest smigrende Ord». Vort
Folks mest begavede og bedste Mennesker hørte til hendes
nærmeste Kreds, og alle vare de enige om at beundre og elske hende.
Hun førte en udstrakt Korrespondance, havde stor
Fremstillingsevne og skrev levende og let, saa hendes Personlighed lyste ud al
hver Sætning; Heiberg siger etsteds, at han i et af hendes
elskværdige Breve finder mere Poesi end i alt, hvad han har læst i
de sidste 10 Aar. En stor Del af disse Breve er senere trykt,
skjønt hun selv rødmede ved Tanken om, at den mindste Billet
fra hendes Haand skulde blive Almenejendom. Det bedste ved
hende eje vi dog ikke umiddelbart; det var nemlig hendes
personlige Omgang og hendes Samtale; Mynster siger, at «han regner
Konversation med mange og mange Slags Mennesker til hendes
Embedspligter; en af hendes Bestemmelser i Verden er just at tale
med Folk, hvorved hun gjorde dem ikke blot Glæde, men Gavn».
Hvor interessant og indtagende var hun ikke, fuld af Barnlighed
og Uskyld, Hjærtelighed og Skjælmeri, Humanitet og Intelligens,
Originalitet og Karakter! Der var en stærk Sjæl i hendes fine,
sarte Legeme. Hendes Skikkelse var mager, hun havde et
aandfuldt, aabent og klart Fysiognomi; hendes Øjne saa, naar hun var
alvorlig, lidt melankolske ud; men næppe fik hun et lystigt Indfald,
saa funklede de med en sjælden Munterhed; thi hun ejede i
Grunden et glad Hjærte, som snart overvandt alle Forstemtheder.
En Masse Kundskaber havde hun, men var paa ingen Maade
nogen Blaastrømpe; hun yndede endogsaa ikke at gjøre sin
Lærdom gjældende og trak sig tilbage fra videnskabelig Diskussion.
Hun hadede al Affektation og var meget uforbeholden i sine 
Ytringer. Skarpt iagttog og opfattede hun, havde levende Sans
for det pudsige, kunde med Hegersk Talent meget vittig efterligne
alle, gav dem Øgenavne og ramte enhver paa hans svage Punkt,
men altid godmodig og yndefuldt, saa hun kun vandt sig Venner
derved; af hendes Omgangskreds maatte det dog forlanges, at den
var smidig og forstod sig paa Spøg. Hendes Lader, Latter og
hele Færd overskrede imidlertid aldrig det graciøses Grænser, og
hun kom aldrig ind paa det trivielles Omraade.

Det lystige i hendes Natur havde en Baggrund af dyb Alvor;
hun var stærk i Selvprøvelse og Selvopdragelse, og derfor var
Ensomhed hende kjær; skjønt hun gjæstedes af mange, tilbragte
hun dog lange Tider i stor Stilhed; meget sjælden gik hun uden
for Hjemmets Enemærker, men havde der nok at beskæftige sig
med: sin Have, sine Blomster, sine Paparbejder, sine Tegninger
og sin vidtstrakte Læsning paa de forskjelligste Sprog. Hun var
stærkt religiøs paa kristelig Grund. Der kunde tit være Vemod
over hende, og hun kjendte godt til Resignation. Større Kontraster
end hun og hendes Mand skal man vanskelig kunne opstille; disse
Modsætninger fødte snart Spøg, snart alvorlig Modsigelse, men
forhindrede aldrig, at de to levede meget lykkelig sammen. Næsten
altid havde hun sin Broder Carl hos sig, J. L. Heiberg var fra sit
9.-11. Aar hendes Plejesøn, Poul Møller og J. M. Thiele boede
i længere Tid paa Bakkehuset, og alle priste de hendes Elskværdighed; 
Poul Møller -- «den kjæreste og fortræffeligste af hendes
Sønner» -- mente, at hendes Omgang foruden at skjænke den
fineste Fornøjelse tillige var en sand Opdragelse i moralsk og
intellektuel Henseende. De unge forstod hun godt, og næsten
mere, jo ældre hun blev, hun tilhørte det 19. Aarhundrede, hendes
Mand det foregaaende. -- Aldrig havde hun haft stor fysisk Kraft,
og mere og mere skrantede hun; men hendes livlige Aand og
kraftige Vilje holdt hende oppe, selv i hendes sidste, langvarige,
lidelsesfulde Brystsyge, der næsten umærkelig 21. Jan. 1829
udslukkede hendes for mange saa dyrebare Liv. Ingen dansk Kvinde
er bleven saaledes besunget som hun -- «Digternes Moder» --,
og hendes Eftermæle har lige ind i vore Dage vist sig kraftigt og
kjærlighedsomfattet.

Chr. K. F. Molbech, Chr. Molbech og K. M. R. (1883). 
(P. H. Boye), Om K. M. R.s Brevvexling og hendes Correspondenter (1881). 
(A. E. Boye), Samling af Skrivter til Erindring om Knud Lyne Rahbek og 
  Karen Marg. Rahbek (1831). 
J. L. Beeken, Knud Lyne Rahbeks og Fru Karen Marg. Rahbeks Mindekrands (1830).
Thiele, Erindringer fra Bakkehuset. 
Oehlenschlägers Erindringer. 
J. P. Mynster, Meddelelser om mit Levnet. 
C. L. N. Mynster, Nogle Blade af J. P. Mynsters Liv og Tid. 
Breve fra J. P. Mynster. 
Af efterladte Breve til J. P. Mynster. 
H. Steffens, Was ich erlebte. 
F. C. Olsen, P. M. Møllers Levnet (i P. M. M.s Efterl. Skrifter). 
G. Brandes, Kritiker og Portraiter. 
K. L. Rahbek, Erindringer af mit Liv. 
Personalhist. Tidsskr. II. 
Kamma R. og hendes nærmeste Omgivelser (1868).                                                                            

Nic. Bøgh.



Rahbek, Knud Lyne, 1760-1830, Forfatter. R.s Fader, 
Bondesønnen Jacob R. (f. 17. Sept. 1728 d. 19. Nov. 1795), havde
taget Navn efter sin Fødeby Rabæk i Ringkjøbing Amt og arbejdet
sig op til at blive Toldinspektør i Kjøbenhavn; han var gift med
Johanne f. Riis (f. 2. Dec. 1731 d. 12. Nov. 1761). 18. Dec. 1760
fødtes Sønnen Knud i Kjøbenhavn. Inden han havde fyldt 1 Aar,
var han moderløs; først tog hans trofaste og hyggelige Farmoder
sig af ham, senere hans 2 kjærlige og gode Stifmødre. Hans ædle,
dygtige Fader opdrog ham strængt og lod ham tidlig undervises;
han vilde aabenbart drive Slægten opad. I det for en Dreng
noget kjedelige Hjem kom der betydeligere Personer, som virkede
dannende og udviklende paa R. I sit 12. Aar (1772) kom han til
Herlufsholm, hvor den kundskabsrige og uegennyttige Rektor Bernth
fik en heldig Indflydelse paa ham, ligesom Sønderjyden Adzer
tidligere havde haft. Under sit 3aarige Ophold her følte han sig lykkelig
ved Naturen, Komediespil og godt Kammeratskab; thi alt, da han var
Dreng, faldt intet Offer ham for stort, naar Venskab fordrede det.
Samsøe hørte til de jævnaldrende, han her lærte at kjende. I sin
Fortælling «Melneks Barndom og Ungdom» har han skildret sin
Ungdomstid, bl. a. Skolelivet paa Herlufsholm. -- Ikke 15 Aar
gammel blev han Student med Udmærkelse (1775), og, vejledet af
Abr. Kall, tog han sammen med P. A. Heiberg den da lige
oprettede Storphilologicum (Febr. 1777). Nu var Skoleembedsvejen ham
aaben; men han ønskede ikke at gaa ad den. Først hed det sig,
han studerede Theologi, saa Jura, men i Virkeligheden ingen af
Delene. I sit Rusaar havde han gjort Bekjendtskab med Michael
Rosing, der var gaaet til Theatret, hvilket da ogsaa blev R.s Maal,
skjønt hans Skikkelse og pibende Fistelstemme saa godt som
umuliggjorde denne Plan. Foreløbig skaffede han sig Adgang til det
1774 stiftede dramatiske Selskab, hvor han viste sig selvraadig og
oppositionel mod selve Theatret, hvis Direktion indgav Ansøgning
om, at Selskabet maatte blive opløst, hvilket Andragende Kongen
approberede, og R. havde saaledes væsentlig Skyld i, at en for
Skuespillerstanden nyttig Institution gik til Grunde. Andre Steder 
maatte han nu øve og udvikle sig, saaledes i «den filologiske
Forening», hvis Øjemed var Øvelser i latinske Disputatser, og i
«Skindergadens Selskab», hvortil han skrev flere uheldige Komedier. I
1780 stiftede han sammen med Th. Thaarup o. fl. «Borups Selskab»,
hvor han med Lidenskab deltog i Komediespil, men ofte mere til
Latter end Beundring; hans Vilje var her omtrent eneraadende,
og han sværmede for Tidens borgerlige Skuespil, der viste Dydens
Kamp og Sejer gjennem Livets daglige Konflikter. Et Arbejde
som Ifflands «Jægere» var hans Ideal. Sit Studium af Klassikerne
lagde han til Side og kastede sig over tyske, engelske og svenske
Romaner, næsten alle af den følsomme Art. Rousseaus «Heloïse»
var han meget indtagen i, Boileau og Racine efterlignede og
oversatte han, Goethes «Werther» elskede han og gik altid med den
i Lommen; den havde «en ubeskrivelig Indflydelse» paa ham.

Theatret var ham det bedste af alt; men Billetterne dertil
kostede Penge, og disse skaffede han sig ved Kortspil hele Dagen
igjennem i et Kaffehus. Han kunde nemt være bleven en Spiller
og være kommen ind i anden Daarskab, hvis ikke Rosings Hus
havde reddet ham. 1778 havde Rosing ægtet den udmærkede
Skuespillerinde Jfr. Olsen, og i dette unge Ægtepars Hjem kom
nu R. hver Aften, naar de ikke spillede Komedie, og forelæste
her tyske og franske Dramer. Han var Werthersk forelsket i den
unge Frue, og den i «Musæum» 1895 offentliggjorte Brevvexling
imellem dem -- den strækker sig fra 1778-85 -- giver et klart
Indblik i dette Forhold, men maa synes en Læser i vor Tid
opstyltet og afskrækkende. Denne R.s Kjærlighed var saa «platonisk
og super-petrarkisk», at den ikke kunde forurolige nogen, mindst
Rosing, der var inderlig elsket af sin Hustru.

1778 begyndte R. paa en Tragedie, «Axel og Valborg», som
han efter 3 Aars Arbejde lagde hen i Følelsen af, at det pathetiske
ikke laa for ham. Et af hans ældste udgivne Arbejder er
«Portræt af de danske Skuespillere» («Alm. dansk Bibliothek» 1778);
men dette Forsøg faldt ikke heldig ud, hvilket saa drev ham til
at ville skrive noget bedre, og hans Aaret efter med Stræng
Anonymitet sammesteds offentliggjorte «Breve fra en gammel Skuespiller
til hans Søn» (udg. særskilt 1782) vakte stort Bifald, men ogsaa
ivrig Modstand, navnlig hos Datidens dygtigste Dramaturg hos os,
Rosenstand-Goiske. I denne Bog forfægtede R., at Dyd bør være
Skuespillerens første Betingelse og Theatret en Institution til
Forkyndelse af Moral. I hans Øjne vare Kunstneren og Mennesket 
uadskillelige. Han kæmpede for fuld Sandhed paa Scenen og 
fordrede, at Skuespilkunst skal være en naturlig Gjengivelse af
Livet. Liden Pris satte han paa Dekorationer og Dragter, der
droge Opmærksomheden bort fra det væsentlige. Bogen var sindig
skreven og røbede større Modenhed, Erfaring og Belæsthed, end
man efter hans Alder skulde have ventet; men uheldigt var det,
at han -- for at synes uhildet -- fingerede, at det var tyske
Theatertilstande, han skildrede, saa at det blev vanskeligt med
Sikkerhed at overføre alt paa de danske Forhold, han i Virkeligheden 
sigtede til. I sin senere Forfattervirksomhed hævdede han
gjentagne Gange, at Regeringen ikke bør støtte den danske
Skueplads, hvis denne ikke gjør moralsk Nytte.

Omtrent samtidig hermed skrev R. «Den unge Darby, et
alvorligt Skuespil i 5 Akter», der i April 1780, da han var o. 19 Aar
gammel, blev opført paa det kongl. Theater, men paa Grund af
sin Kjedsomhed kun opnaaede 4 Forestillinger. Kort efter forfattede
han «Sophie Braunek, et Skuespil i 3 Akter» og forskjellige
Romaner og Digte.

Paa mange Maader og særlig gjennem de «Iversenske
Nytaarsgaver», som han i 1782 i Forening med Pram begyndte at udgive,
var R. traadt i Forhold til omtrent alle danske og norske Forfattere,
og dette forøgede hans i Forvejen store selskabelige Omgang i høj
Grad. Selv havde han Lyst til at løsrive sig fra hele sin Kreds
og tænkte endog paa at blive militær i Amerika. For at bringe
en Vending i Sagerne paatvang Faderen ham en Rejse syd paa,
hvortil O. Høegh-Guldberg lovede ham offentligt Stipendium. I
Juli 1782 rejste han til Kiel, hvor han levede med sin Ven Samsøe,
der -- paa nogle Afbrydelser nær -- fulgte ham paa hele Turen.
Et Aars Tid studerede han her Filosofi under J. N. Tetens og drog
saa til Leipzig. I denne By studerede den Gang Frederik Christian
af Augustenborg, og R.s Bekjendtskab med denne Mand fik en
ikke ringe Betydning for hans Fremtid. Ogsaa her nede var Theatret
ham det vigtigste af alt, og hans Venskab med forskjellige tyske
Skuespildigtere og Skuespillere var ham til stor Glæde. Efter en
lille Afstikker til Berlin tog han til Prag og begyndte her
Enakts-skuespillet «Den fortrolige», der fra til Mannheim, hvor han fik
dette Arbejde opført. Hans Rejse fortsattes til Paris, som aldeles
ikke tiltalte ham uden ved sine Theaterforestillinger; ingen anden
Art Kunst havde han paa hele sin Rejse Sans for, og han gjorde
alt, for at intet skulde fortrænge hans Indtryk fra Scenen. I 
Okt. 1784 vendte han tilbage til Kjøbenhavn. Guldberg var nu
fjærnet fra Regeringen, og den Støtte, R. havde ventet sig i ham,
maatte opgives; han fik heller aldrig udbetalt det ham lovede
Rejsestipendium, og den Gjæld, han havde gjort paa denne Konto,
tyngede ham. Hans Fader vilde have ham anbragt ved Toldfaget;
men det vilde Sønnen aldeles ikke indlade sig paa. Han vedblev
med at digte og spille Komedie i alle mulige Selskaber. «Den
fortrolige» blev opført paa det kongl. Theater, men opnaaede kun
2 Forestillinger.

Paa denne Tid blev R. optagen i «Dreiers Klub», et
Samlingssted for gode Hoveder og frisindede Mænd, og efter R.s egne
Ord havde Livet her en uberegnelig Indflydelse paa ham: Tidens
Sans for «Almenvellet» og «Borgerdyden» betog ham her og gjorde
ham til populær Folkeskribent. -- 1785 udgav han 1. Bind af sine
«Prosaiske Forsøg» (1.-8. Saml., 1785-1806), hvis smukke nye
Sprogform og gode Menneskeskildring skaffede ham mange Venner,
medens de ogsaa bidroge til at nære den Sentimentalitet, som
stammede fra Iffland, Kotzebue og Lafontaine. Sammen med Pram
grundlagde han Maanedsskriftet «Minerva» 1785 (s. ovfr. S. 267 f.).
Redaktionen søgte «at holde det fri for alt, der kunde gjøre det
uværdigt til alle Hædersmænds Understøttelse, men vilde paa den
anden Side undgaa Menneskefrygt og fej Personsanseelse». Alle
de bedste Forfattere skreve deri, og man optog gjærne Artikler af
Saadanne unge, som vakte Forhaabninger. Pram gjorde det største
Arbejde, men R.s Stil var mere flydende, veltalende og
almeninteressant end Prams. Publikum sluttede sig varmt til dette
Foretagende og slugte hvert Ord i Tidsskriftet, som saaledes fik stor
Indflydelse paa Samtiden. Med Udgangen af 1789 fratraadte R.
Redaktionen, men overtog den atter ved Nytaar 1794, og da paa
egen Haand; med Undtagelse af 1798-99, da Peter Collett var
hans Medredaktør, vedblev han med dette Arbejde til Slutningen
af 1808; under Titelen «Dansk Minerva» fortsatte han det derpaa
fra 1815-19 og gav det fra 1819-23 Navnet «Hesperus»; i 1828
optog han samme Idé i «Tritogenia», som han fortsatte til sin
Død; men i alle de senere Aar røgtede han denne Redaktionsvirksomhed 
mindre og mindre kraftig og karakterfuldt. Fra 1811-14 
redigerede han det politiske Blad «Dagen».

Hans Sans for «Borgervellet» bragte ham 1786 til at være
meget virksom ved Stiftelsen af «Selskabet til Efterslægtens Fremme».
Allerede fra 1780 havde han i enkelte Sommermaaneder boet paa 
Bakkehuset ved Søndermarken; i 1787 tog han fast Ophold der,
men var forresten mere i Klubber og paa «Skydebanen» end i sit
Hjem. Det litterære Hovedværk, han paa denne Tid gav sig af
med, var «Dramaturgiske Samlinger» I-III (1788-91); Fortsættelsen
deraf, «Dramatisk og litterarisk Tillæg» I-II, udkom 1792-93.
Da Prinsen af Augustenborg i 1788 blev Universitetets Patron, gav
han R. Tilladelse til der at holde æsthetiske Forelæsninger, de
første af den Art i Danmark. Skjønt hans Udtalelser fra Kathedret
til Dels kun vare en Gjenklang af det, der lød fra tyske Lærestole,
og vare uden synderlig videnskabelig Stringens og System, gjorde
disse stærkt besøgte Forelæsninger stor Lykke.

Paa denne Tid var han indviklet i litterære Fejder med P. A.
Heiberg, Tode, Riegels, Baggesen o. fL, og han forsømte mere og
mere «Minerva». Hans Formuesomstændigheder vare ynkelige, og
skjønt han havde skrevet en Afhandling for Magistergraden og
gjort sig bemærket paa Universitetet, lykkedes det ham ikke at
blive fast ansat der. Han var misfornøjet med alt her hjemme,
han tænkte paa at blive Præst og under Striden med Sverige paa
at blive Kriger. Imidlertid døde hans moderlige Veninde, Tante
Lyne, efter hvis Mand han var opkaldt, og han arvede nu 12000 Rdl.;
hvor han -- trods det «Danersind», han førte i Munden -- havde
Lyst til at nedsætte sig. Han paabegyndte et originalt Sørgespil
l 5 Akter, «Forføreren»; først 25 Aar efter (1814) blev det opført
paa det kongl. Theater, men gjorde, trods flere rosværdige
Egenskaber, ringe Lykke. Sammen med Iffland og Schrøder vilde han
ofre sig for den tyske Scene, hvorfor han fratraadte Redaktionen
af «Minerva»; men da det upatriotiske i hans Planer bebrejdedes
ham stærkt, opgav han dem, saa meget mere som Hertugen af
Augustenborg tilbød ham Pladsen som extraordinær Professor i
Æsthetik ved vort Universitet, hvortil han udnævntes 14. Maj 1790,
rigtignok kun med 200 Rdl. i aarlig Gage, hvilken dog 3 Aar
efter fordobledes. Som Universitetslærer hørte han ikke til de
særlig kaldede; men Steffens siger dog, at der gjennem R. dannede
sig et virksomt og oplivende Princip ved Siden af det forstenede
Universitet og de gamle, mest jammerlige Professorer. Hans
Foredrag vare behagelige; men i en meget højere Grad var hans
Omgang oplivende for Studenterne; han var altid deres fortrolige Ven,
hvem de med Resultat kunde betro alt, hvad der laa dem paa
Hjærtet. Han var aldrig doktrinær, aldrig stiv og abstrakt i sin 
Form. I sin æsthetiske Theori blev han omtrent staaende ved
Lessing, Eberhard, Engel og Eschenburg, i sin Filosofi ved
Mendelssohn. Med Kant, som lidt efter lidt kom paa Mode her
hjemme, var han kun lidet kjendt, som han overhovedet kun lidet
var anlagt for filosofisk Granskning.

I den Periode, R. kalder «sit Livs Krisis» (1790-97), traadte
han i Forbindelse med «det norske Selskab». Her fandt han
Ungdommelighed og Ligegladhed i Modsætning til «Dreiers Klubs»
«Mandsinteresse for Borgeranliggender». Her fremmedes meget
hans Lyst til Visedigtning, som egentlig var hans Hovedbegavelse.
Hans alle Vegne anvendte Drikkesange gjorde ham meget populær;
der var Godmodighed, Friskhed og Munterhed i dem, og i sjælden
Grad forstod han at variere sine Themaer, at anvende Billeder og
med versifikatorisk Lethed forme det altsammen. I sine Viser
priste han Nydelsen af Øjeblikket og Tilsidesættelsen af unyttige
Bekymringer.

At R.s Formuesforhold stadig vare uheldige -- hvilket han
for Resten selv ikke tog sig videre nær --, laa til en vis Grad i
hans Godgjørenhed over for Venner og saa i hans for en Skribent
ikke praktiske Princip, at man egentlig ingen anden Belønning
end den moralske skulde søge ved litterære Arbejder. Han følte
paa dette Tidspunkt, at der maatte raades Bod paa hans Fattigdom, 
og besluttede sig til at udgive «Den danske Tilskuer», efter
engelsk Forbillede. Dette Tidsskrift udkom uafbrudt fra 1791-1808
med et halvt .Oktavark hver Mandag og Torsdag. Som dets
Fortsættelse udgav han «Sandsigeren» (1811), «Tilskueren» (1815-22)
og «Tilskuerne» (1823). De 10-12 første Aargange heraf have
-- ligesom «Minerva» -- gjort Epoke i vor Litteratur. Det havde
en æsthetisk-moralsk Tendens. Alle mulige Æmner bleve deri
behandlede livlig og interessant; uden at nævne Personer revsede
det godmodig og vittig, baade med Satire og Hjærtelighed, men
uden det egentlig dybt aandige i sit Præg. R. viste sig her som
en kyndig Folkeleder og Opdrager og udøvede noget af Lystspildigterens 
Indflydelse, dog altid under en fredsommelig Form; thi
nødig vilde han lægge sig ud med nogen, fast eller konsekvent i
sine Anskuelser var han ikke, og han manglede Dristighed. Hans
Venner gave ham gode Ideer, selv opsøgte han saadanne i
udenlandske Tidsskrifter, han vidste, hvad der faldt i Publikums Smag,
og han lokaliserede med Lethed. Hans sjældne Hukommelse
gavnede ham meget, og naar han ikke selv skrev, hjalp hans talrige 
dygtige Medarbejdere ham. Næsten altid var han dog selv oplagt
til at skrive, og hans Stil prægedes i hans gode Tid af noget
epigrammatisk, der mindede om Lessing; men den Fabriksproduktion, 
han drev, skæmmede lidt efter lidt hans Sprog, der blev
snakkesaligt, knudret og svulstigt. Hans mange litterære 
Venskabsforbindelser gjorde ham ufri som Kritiker, hans Domme bleve 
mere og mere ensidige, han var uudtømmelig i Lovtaler over sine Venner
og i at anbefale daarlige Arbejder, han spurgte ikke om hvad,
men om hvem, derved fordærvede han Tidens Smag og skadede
saa vel Litteraturen som sit eget Tidsskrift.

Ligesom R. var en stor Børneven, saaledes havde han den
største Ærbødighed og Begejstring for ædle Kvinder. Endelig faldt
han til Ro i det erotiske, i det han 31. Avg. 1798 ægtede sin
Kamma (s. ovfr. S. 358), med hvem han havde været forlovet fra
Jan. 1796. Deres Hjem var til det sidste Bakkehuset, som de
kjøbte 1802. Omtrent et halvt Aar efter sit Bryllup tog R. uventet
Afsked som Universitetsprofessor. I sin historiske Oversigt i
«Minerva ». havde han i April 1798 klaget over nogle «Uborgere»,
&#596;: nogle Skibskapitajner, der brugte engelske Navne og indrettede
deres Skibsdokumenter saaledes, at Skib og Ladning kunde gaa for
nevtrale. I den Anledning blev han i en Kancelliskrivelse haardelig
irettesat og benyttede saa dette som et Paaskud; selv følte han
aabenbart, at han ikke ret kunde fyldestgjøre de Fordringer,
Videnskaben stillede til ham. Sin Afsked fik han 12. April 1799, men
vedblev dog til 1805 med at være Sekretær i Universitetskommissionen, 
hvilken Stilling han havde beklædt fra 1794, ligesom han
fra 1793 havde været Privatsekretær hos Hertugen af Augustenborg.
Han tænkte nu paa at oprette et Institut i Smag med det,
Hofpræst Christiani i 1795 havde grundlagt (III, 558); der skulde lægges
særlig Vægt paa de naturvidenskabelige Fag og de levende Sprog.
Da Christiani erfarede R.s Plan, foreslog han ham, at de skulde
forene sig. Fra 1799-1805 var R. Historielærer hos Christiani og
tillige Bestyrer af den lærde Undervisning der; hans historiske
Kundskaber vare gode, han forstod at knytte Eleverne til sig, og
han regnede disse Aar for nogle af de lykkeligste i sit Liv.

Den nationale Begejstring, som Englændernes Overfald 1801
fremkaldte, greb ogsaa R., der blev ansat som Lieutenant à la suite
i Studenterkorpset, hvor han lige meget udmærkede sig ved Iver
og Kejtethed. Under Bombardementet 1807 blev han Kapitajn og
holdt i denne Egenskab Vagt paa Universitetsbibliotheket, hvor 
han bidrog til at redde litterære Skatte fra Undergang. Længe
efter at andre havde aflagt Uniformen, gik han stadig i sin. Til
sin store Sorg afskedigedes han i 1828, men optoges 3 Maaneder
senere atter i Korpset; da han snart efter blev Etatsraad, vilde han
meget hellere have været Major.

Fra 1805-16 var han Lærer i den efter hans ihærdige Opfordring 
oprettede dramatiske Skole, som Rosing bestyrede; her
havde han en gavnlig Indflydelse paa Elevernes Recitation af Vers
og naturlige Behandling af Prosareplikken, men gjorde i det hele
ikke Fyldest som Instruktør. De Forelæsninger, han her holdt,
udgav han 1809 under Titelen «Om Skuespilkunsten», ligesom han
til Brug for Eleverne ved deres Forestillinger paa Hoftheatret skrev
«Samlede Skuespib (1809-13), der først vare særskilt udgivne; de
udmærke sig ved rent Sprog, god Karaktertegning og velordnet,
fængslende Stof. 1807 blev han Inspektør i «det pædagogiske
Seminariums» danske Klasse og fra 1809 til sin Død Medlem af den
kongl. Theaterdirektion. Hans personlige Venskab med næsten
alle de spillende gjorde ham med hans bløde Sind umulig som
overordnet. Han manglede ganske Sans for Opera og Ballet, han
var i det hele ensidig, hans særlige Smag for det borgerlig rørende
og hans Mangel paa god Kritik bevirkede, at denne hans
Virksomhed blev til liden Glæde for ham selv og til ringe Gavn for
Theatret. Ved dettes Hundredaarsjubilæum udgav han «Bidrag til
den danske Skuepladses Historie i dens første Aarhundrede» (1822).

1811 udnævntes han til Æresdoktor i Filosofi ved Kiels Universitet, 
og 21. Dec. 1816 indtraadte han med sin forrige Anciennitet
i sin gamle Plads som Universitetsprofessor, især i dansk Sprog og
Litteratur; 1817 blev han ordentlig Professor og 1820 Assessor (og
Sekretær til 1822) i Konsistoriet. S. A. optoges han som Medlem
af det kongl. danske Videnskabernes Selskab, blev 1821 Medlem
af dette Selskabs Ordbogskommission og deltog i Udgivelsen af
Bogstaverne M til R. 1826-27 var han Universitetets Rektor.
Desuden var han Medlem af forskjellige litterære Selskaber. Da
Studenterforeningen blev dannet i 1820, og Matadorerne ved
Universitetet saa meget skjævt til den, var R. den første af dets
Professorer, der meldte sig ind i den, og den første, der blev dens
Æresmedlem. Han deltog virksomt i dens Liv.

Foruden de alt nævnte Arbejder af R. skulle endnu fremhæves
«Poetiske Forsøg» I-II (1794-1802); et Udvalg af den danske
Litteratur: «Dansk Læsebog og Exempelsamling til de forandrede 
lærde Skolers Brug» I-II (1799-1804); «Om den danske Stil»
(1802; 4. Opl. 1833); «Haandbog i den evropæiske Statshistorie»
(1803; 2. forbedr. Opl. 1805); «Saml. Fortællingen) I-IV (1804-14)
og «Om Ludvig Holberg som Lystspildigter og om hans Lystspil»
I-III (1815 -17). Til dette sidste Arbejde havde han faaet
mundtlige Efterretninger fra Mennesker, som havde kjendt Holberg
personlig, og fra den Skuespillerskole, han havde efterladt sig; det er
et Hovedværk i Litteraturen om Holberg. Længe havde han syslet
med en Plan om en ny Udgave af Holbergs Skrifter og for længe
siden faaet forskjellig Understøttelse dertil-, først da andre vilde
udføre dette Arbejde, tog han fat og fik disses Subskribenter; men
hans «Holbergs udvalgte Skrifter» I-XXI (1804-14) er et ukritisk
Arbejde, som ikke gjør ham Ære. Senere udgav han fra 1824-27
en rettet Text af Komedierne, hvortil hans Ven A. E. Boye var ham
behjælpelig. Sammen med R. Nyerup udgav han «Bidrag til den
danske Digtekunsts Historie» I-IV (1800-8), «Udsigt over den
danske Digtekunst under Frederik V» (1819) og «Bidrag til en
Udsigt over dansk Digtekunst under Christian VII» I (1828). Her
have vi det første Forsøg paa en samlet Fremstilling af den danske
Poesis Historie; Nyerup forfattede den mere litterærhistoriske Side
af den, R. den æsthetiske Undersøgelse af Digterværkerne. Trods
sine betydelige Mangler er det et for sin Tid meget fortjenstfuldt
Værk, i det væsentlige et Uddrag af hans Forelæsninger paa
Universitetet. I Forening med Abrahamson og Nyerup udgav R.
«Udvalgte danske Viser fra Middelalderen» I-V (1811-14),
nærmest grundlagt paa Vedels og Syvs trykte Udgaver og enkelte
haandskrevne Samlinger, dog med en Mængde ikke heldige
Omskrivninger. Paa sine ældre Dage gav han sig til at lære Islandsk,
og i sine «Nordiske Fortællinger» I-II (1819-21) har han
meddelt fortjenstfulde Oversættelser af islandske Sagaer i Brudstykker.
Fra 1824-29 udgav han «Erindringer af mit Liv», hvori Meddelelserne 
kun gaa til 1801, dog med Undtagelse af den Skildring,
han i 5. Bind giver af Kammas Død. Dette Værk paa over 2000
Sider er meget bredt affattet, men tillige ærligt og frimodigt; det
er Synd at sige, han deri smigrer sig selv. Hans Frygt for at
drage private Personer frem bevirker, at man undertiden ikke véd,
hvem det er, han taler om, hvilket er lidet heldigt i et biografisk
Arbejde; men man har alligevel her et Øjevidnes værdifulde
Optegnelser om mærkelige Perioder i vor Historie. R. har end videre
leveret en ubeskrivelig Masse Theateranmeldelser, Biografier, 
Nytaarsgaver, Taler og Oversættelser fra de mange Sprog, i hvilke han
var saa vel bevandret; dog maa det bemærkes, at ikke faa af de
Oversættelser, som bære hans Navn, har han aldrig haft noget at
gjøre med. Man har beregnet, at hans samlede Værker vilde
udgjøre henved 60 Bind. Desuden har han udgivet talrige af de
med ham samtidige Digteres Værker, saaledes Samsøes, Tullins,
Wessels, Brødrene Trojels, Ribers, P. A. Heibergs (samlede
Skuespil), Th. Thaarups, Prams, H. C. Sneedorffs og fleres; men disse
Udgaver ere skjødesløse og ukritiske.

Tiden voxede lidt efter lidt fra den saa stærkt konservative
R.; han følte, at man undertiden overlever sine Fortjenester. En
besynderlig mørk Stemning bemægtigede sig ham mere og mere,
og da han havde mistet sin Kamma, forsvandt hans Haab og Livslyst; 
nu levede han -- som han selv sagde -- kun for at afbetale
sin Gjæld. 5 Fjerdingaar efter hendes Død dræbte en heftig
Forkølelse ham 22. April 1830. Et Mindesmærke for ham og hans
Hustru rejstes ved Indgangen til Bakkehusets gamle Have. -- R.s
Bo var fallit, og hans litterære Efterladenskaber tog den
frederiksbergske Skifteret i Besiddelse; nu ere de dog komne til det store
kongl. Bibliothek, hvor de imidlertid ere kun delvis tilgængelige.

R.s Tidsalder var gunstig for hans Evner; Danmark trængte
den Gang til en Skribent som ham. Han var en Frihedsven og
fuldblods Demokrat. Der var en vis Inderlighed i hans Person,
han var god, blød, hurtig forsonlig og bar aldrig Nag; han havde
et let fængende Hjærte, en uskyldig, barnlig Glæde tindrede ofte
ud af hans blaa Øjne, og denne hans Glæde var smitsom. Han
yndede den fortrolige Tone og var ikke Ven af mange Komplimenter. 
Intolerance skyede han, men var saa tillige karakterløs;
han forandrede let sine Meninger og viste ikke stor logisk Styrke
i at forsvare dem; mundtlig Disput og Debat yndede han ikke,
men trak sig tilbage med et vittigt Indfald. Hans Evne til at
fortælle med Lune og Liv var betydelig. Store Modsætninger
kunde han slutte sig til; han kunde saaledes være Ven baade med
Wessel og Ewald, men havde jo ogsaa noget af begges Natur i
sig. I Striden mellem Baggesen og Oehlenschläger sluttede han
sig ikke til nogen af dem. Han forstod kun lidet det nye i
Oehlenschlägers og J. L. Heibergs Produktioner og var paa mange
Maader til Hinder for dem. Mangesidigheden i hans Venskab
forhindrede Dybden i det, ligesom i det hele den lidenskabelige,
stærke Følelse ikke laa saa meget for ham som den eftergivende 
og godmodige. De mange Jærn, han havde i Ilden, gjorde ham
overfladisk og bevirkede, at han ikke naaede til en højere
Anskuelse af Livet; men umaadelig arbejdsdygtig var han, meget
kundskabsrig og begejstret for Litteratur, helst naar den behandlede
et jævnt, muntert Stof med en kjærnefuld Moral eller malede det
rørende Genrebillede. Ofte viste han psykologisk Sans og
Iagttagelsesevne. Dyden var hans Ideal. Egentlig religiøs var han
ikke; han blev staaende paa det Standpunkt, som Lessing havde
betegnet i «Wolfenbüttler-Fragmente» og «Nathan der Weise». I
sine Manerer var han en Diogenes, i sit Ydre en Cyniker. Han
var af Middelhøjde og gik noget kroget; hans Haar var brændende
rødt; hans brede Ansigt, der var meget fregnet og rødligt,
udmærkede sig ikke ved paafaldende Træk. Meget nærsynet var han.

Ingen dansk Forfatter havde siden Holberg haft den
Navnkundighed i Almenheden som R.; han var den første, der
opdyrkede Æsthetikken i nogen Fuldstændighed, og han var en
udmærket Samler. Han satte frie Ideer i Omløb og var helt igjennem
national. I væsentlig Grad har han bidraget til at vække aandelig
Sans i sin Samtid.

K. L. Rahbek, Erindringer af mit Liv. 
Erslew, Forf. Lex.
Oehlenschlägers Erindringer. 
Steffens, Was ich erlebte II. 
J. K. Høst, Erindringer om mig og mine Samtidige. 
J. P. Mynster, Meddelelser om mit Levnet. 
P. C. Zahle, K. L. R. og hans Samtid (1860). 
F. Barfod, K. L. R. (1860). 
(A. E. Boye), Saml. af Skrivter til Erindring om K. L. R. og K. M. R. (1831). 
Molbech, Dansk poet. Anthologie II. 
N. M. Petersen, Den danske Lit. Hist. V. 
Overskou, Den danske Skueplads. 
P. Hansen, Den danske Skueplads. 
P. Hansen, Illustr. dansk Lit. Hist. II. 
Thiele, Erindringer fra Bakkehuset.

Nic. Bøgh.

 1765-1833, Læge">

Rahlff, Georg, 1765-1833, Læge, fødtes 7. Marts 1765 i 
Landsbyen Gammeldorf paa Femern. Hans Fader var Gaardejer
og Medlem af Underretten, hans Moder hed Margaretha f.
Mackeprang. Forældrene døde meget tidlig, og hans Farfader tog sig
da foreløbig af ham. 1779 kom han i Johanneum i Hamborg,
1782 gik han her fra over til Lyceum, 1783 drog han til Berlin og
studerede Lægevidenskab ved det derværende medico-kirurgiske
Kollegium. 1785 kom han til Kjøbenhavn og indskreves her som
Student s. A. 1787-91 fungerede han som medicinsk Kandidat
paa Frederiks Hospital under F. L. Bang, 1789 absolverede han
den medicinske Examen. 1790 blev han sendt til Samsø i
Anledning af en udbrudt Tyfusepidemi. Efter denne Tid praktiserede
han som Læge i Kjøbenhavn, blev 1801 Læge ved Kvæsthuset og 
ved Kronprinsens Livkorps, i hvilken Egenskab han 1807 under
Belejringen udmærkede sig ved sit Mod og sin Utrættelighed.
1806-7 var han Distriktslæge i Kjøbenhavn, 1807 fik han
Doktorgraden ved en dygtig og grundig Afhandling om Elektricitetens
Anvendelse i Medicinen. S. A. blev han Læge ved Tugt-, Rasp- 
og Forbedringshuset, hvor han virkede ivrig til Forbedring af
Fangernes Tilstand, 1809 Theaterlæge.

Baade i sin udstrakte praktiske Virksomhed og i sine fortsatte
videnskabelige Bestræbelser nød R. bestandig det bedste Omdømme.
I det kongl. medicinske Selskab, hvis Medlem han blev 1804,
spillede han en ikke ringe Rolle ved at give hyppige, i Selskabets
Acta trykte Meddelelser og særlig ved at forfatte Lovtaler over
afdøde fremragende Medlemmer (F. L. Bang, H. Callisen, H. T.
Gartner). Han hædredes ogsaa ved 1824 at udnævnes til Selskabets
Æresmedlem og 1833 ved at erholde Professortitelen. 1826 blev
han Medlem af Sundhedskollegiet. 11. Okt. 1833 døde han ugift.
Ved Testamente oprettede han et Legat for Universitetet paa
7500 Rdl., hvis Renter skulde tilfalde 2 Studenter.

Ingerslev, Danmarks Læger og Lægevæsen II, 558 f. 
Smith og Bladt, Den danske Lægestand, 4. Udg. 
Erslew, Forf. Lex. 
Alberti, Schlesw.-Holst.-Lauenb. Schriftsteller-Lex. 
Øst, Materialier til et dansk biogr.-lit. Lex. S. 241 ff.
Dagen 1833, Nr. 310 f. 
Kjøbenhavnsposten 1833, Nr. 230. 

Julius Petersen.



Rambech, Anders, 1767-1836, Sorenskriver, Politiker, 
var en Bondesøn fra Kvikne i Østerdalen, hvor Faderen var saakaldet
Pligtsfoged ved det derværende, 1789 nedlagte Kobberværk. 1793
tog han dansk-juridisk Examen. Han var da ansat paa Kontoret
hos Sorenskriver Krog i Orkedalen, hvor han arbejdede i 16 Aar
og i de sidste 5 Aar, paa Grund af Sorenskriverens Svaghed, var
Embedets virkelige Bestyrer. 1800 blev han udnævnt til Krogs
Eftermand og fungerede senere som Sorenskriver i Orkedalen til
sin Død, der indtraf paa hans Gaard Syrstad i Meldalen 14. Sept.
1836. I 1814 mødte han som 2. Repræsentant for Søndre Throndhjems 
Amt ved Rigsforsamlingen paa Ejdsvold, hvor han af Henrik
Wergeland er nævnt som «en sindig, men dog varmtfølende Patriot».
I sit Distrikt nød han stor Anseelse, og han stod ogsaa efter sin
Død længe som Mønsteret paa en pligttro, nidkjær Embedsmand af
den gamle Skole. Han repræsenterede sit Amt ved Stortingene
1815-16, 1818, 1824, 1827 og 1828 og var de 4 sidste Gange
Præsident i Odelstinget. I 1818 var han Medlem af Stortingets 
Deputation til Carl Johans Kroning i Throndhjem. -- R. var gift med
Johanne Dreyer f. Nissen, Datter af Justitsraad N. i Throndhjem.

B. Moe, Eidsvolds-Repræsentanter.

Yngvar Nielsen.



de Rambouillet de la Sablière, Nicolas, 1656-- , Etatsraad. 
Han fødtes 10. Febr. 1656 af Forældrene Antoine de R.
de la S., Finansraad hos Ludvig XIV, og Hustru Marguérite Hessein
(bekjendt ved sit mangeaarige Venskab med Lafontaine). Ved
Tilbagekaldelsen af det nantiske Edikt 1685 blev R. indespærret i
Bastillen, men det lykkedes ham at undkomme til London. Kort
efter kom han til Kjøbenhavn og var i 20 Aar et af den herværende
fransk-reformerte Menigheds betydeligste og virksomste Medlemmer.
1687-1702 var han Kirkens Ældste og 1699 Medlem af den s. A.
nedsatte Kommission til Forbedring af de reformertes Vilkaar her
hjemme. 1688 udnævntes han til Etatsraad, rejste s. A. til England
og Holland og fik fra 1690 tildelt en aarlig Pension af 500 Rdl.
1706 blev han afskediget af dansk Tjeneste med det Vidnesbyrd,
at han i alle de ham overdragne Kommissioner og Forretninger
havde varetaget Kongens Interesse til fuldkommen Tilfredshed. R.
forlod derpaa Landet og levede endnu 1718 i Paris som Direktør
for Hopital Français. Han kalder sig Sieur du Plessis et de Lancey
samt til Tertre og Tronchay. R. var en meget belæst Mand, skrev
kritiske Bemærkninger til Bayles Lexikon og blev raadspurgt af
denne i lærde Sager. Han ægtede 1679 Louise Madeleine Henry
de Cheusses, maaske Søster til General H. de Ch. (III, 448).

Haag, La France protestante VIII.

Louis Bobé.



Ramel, Henrik, --1610, Rigsraad, var en Søn af den
pommerske Adelsmand Gert R. til Wusterwitz (i Bagpommern) og
Margrethe Massow. Efter en Udenlandsrejse, hvor han 1568 studerede
i Padua, og som strakte sig til Orienten, traadte han i Tjeneste
hos den polske Konge Stephan Bathory og vel derefter hos Hertug
Johan Frederik af Pommern. Men han, der var beslægtet med
den meklenborgske Adelsslægt Below, havde kastet sit Øje paa
Danmark, hvor en meklenborgsk Prinsesse var Frederik II's Dronning.
1582 blev han Hofjunker hos Kongen, og hurtig vandt han dennes
og hans Gemalindes Yndest. 1583 blev han sat i Spidsen for «det
latinske og tyske Kancelli», og i April s. A. fik han den fuldt saa
vigtige Stilling som Hofmester for den unge Prins Christian. 1584
tilskjødede Kongen ham Bækkeskov Kloster i Skaane mod 
Gjentagelse af det Løfte, han allerede havde aflagt Aaret i Forvejen, 
at blive i Danmark, saa længe han levede; samtidig naturaliseredes
han som dansk Adelsmand. 1586 gik han som Afsending til 
England og nævnes 1587 som Indehaver af Provstiet ved Lunde
Domkirke. Ved Siden deraf forsømte han dog ikke helt sine tidligere
Forbindelser; han støttede saaledes Sigismund af Polens Kongevalg i
Polen 1587 og fik Aaret efter til Belønning derfor Brev paa nogle
Godser i dette Land. I Danmark stod han i dette Øjeblik, skjønt
saa nylig knyttet til det, som en af de anseteste og indflydelsesrigeste 
Personligheder. Med en politisk Erfaring og en diplomatisk
Kundskab, der langt overgik de andre danske Statsmænds, og som
han havde Lejlighed til at udnytte som Forstander for det tyske
Kancelli, forbandt han særlig en Veltalenhed og Forhandlingsevne,
der imponerede de fremmede Afsendinger, som kom her til Landet.
Men desuagtet var der voxet en kraftig Modstand op imod ham,
fordi han, den fremmede, havde Overtilsynet med den udvalgte
Konges Opdragelse. Da hans mægtige Beskytter Frederik II var
død i April 1588, vovede denne Modstand sig frem; ved Kongens
Begravelse i Juni fordrede Adelen hans Afsættelse som Prinsens
Hofmester. Rigsraadet afviste dog dette Krav, og endnu syntes
hans Stilling urokket. Særlig stod han nøje knyttet til Enkedronning
Sophie; han var i Formynderregeringens første Aar hendes vigtigste
Raadgiver og Hovedrepræsentant, navnlig i alt, hvad der angik
Forholdene i Hertugdømmerne og hendes Planer med Hensyn til
disse; saaledes førte han i Juni 1588 Forhandlingerne med de
holstenske Raader i Kjøbenhavn og var gjentagne Gange (1588 og
1590) Afsending til Landdagene. Men Adelens Modstand imod
ham var ikke kuet; da en Reaktion mod Frederik II's Tid delvis
sejrede paa Herredagen i Kolding i Avg. 1590, blev det ogsaa et
Nederlag for ham, der maatte nedlægge sin Hofmesterstilling. Dog
vedblev han at staa i Spidsen for det tyske Kancelli og fik Aahus
Len i Skaane frit mod at tjene i Kancelliet uden Løn. Endnu en
Tid var han ogsaa Enkedronningens Raadgiver. Men da det kom
til et Brud mellem hende og Rigsraadet, og Enkedronningens
Udsigter til Sejer formindskedes, søgte han andre Veje for at holde
sig oppe. Han nærmede sig Raadet og blev dettes Talsmand i
Hertugdømmernes Sager, skjønt dets Politik her netop var afgjort
fjendtlig mod Sophies; han førte saaledes Ordet paa Landdagen i
Flensborg i Sept. 1593, hvor den udvalgte Konge udfordrede sin Moder
ved at forlange hendes Nedlæggelse af Formynderskabet; samtidig 
fik han skjænket den kongelige Hovedgaard Fovslet i Nordslesvig.
Men ikke saa snart viste der sig Udsigter til Forlig mellem Moder
og Søn, før han blev virksom for et saadant, og da det var blevet
til Virkelighed, fik han ogsaa sin Belønning, i det han i Juni 1596,
ved Formynderregeringens faktiske Ophør, blev optaget i
Rigsraadet.

I den følgende Tid benyttedes han meget i diplomatiske Ærender.
Saaledes var han 1597 Medafsending til Markgrev Joachim Frederik
af Brandenborg for at bejle for Christian IV til Anna Cathrine og
undertegnede Ægteskabskontrakten i Avg., 1599 var han Gesandt
til Sverige, 1600 sendtes han til Emden for at forhandle med
engelske Afsendinger, 1603 fulgte han Kongen til Hyldingen i Hamborg,
s. A. var han i England til Jacob I's Kroning og ledsagede 1606
sin Konge sammesteds hen. Kongen viste ogsaa sin Interesse for
ham ved 1598 at støtte hans Gjældskrav i Polen. Han fik 1597
Villands Herred i Forlening og vides at have drevet Handel paa
Spanien, men om hans egentlige Indflydelse paa Regeringssagerne
i Christian IV's første Tid tie Kilderne. Han døde i April 1610.
Han havde 1. Febr. 1589 ægtet Abel Rantzau, Datter af Daniel R.
til Søgaard; efter hendes Død i Foraaret 1596 giftede han sig 29.
Juli 1599 med Else Henriksdatter Brahe (d. 1619).

Erslev, Aktst. t. Rigsraadets og Stændermødernes Hist. I. 
Lund, Chr. IV's Skib p. Skanderborg Sø.                                                    

J. A. Fridericia.



Ramel, Henrik, 1601-53, Rigsraad, Søn af den ovfr. nævnte
Henrik R., er født paa Bækkeskov 28. April 1601. 1611, Aaret efter
hans Faders Død, blev han af Moderen sendt til den ansete Skole
i Stolpe i hans Stammeland Pommern, studerede derefter 1616-19
ved Universiteterne i Greifswald og Jena og ved Adelskollegiet i
Tübingen og kom tilbage til Danmark 1620. Derpaa tiltraadte han,
der tidlig roses for sin Begavelse, det følgende Aar en længere
Udenlandsrejse til Nederlandene, Frankrig, Spanien (her i Følge
med den danske Afsending Christian Thomesen Sehested) og Italien.
Han vendte hjem 1625 og var 1626-27 ansat i det danske
Kancelli; tillige var han Sekretær hos den udvalgte Prins Christian.
1627 var han første Gang befuldmægtiget for den Skaanske Adel
ved et Stændermøde i Odense, og lignende Hverv overdroges ham
ofte i den følgende Tid. Fra 1633-36 var han Landsdommer i
Skaane og som saadan forlenet med Froste Herred og Heinekirke 
1639 blev han valgt til Landkommissær i samme Provins, hvilken 
Stilling han beklædte til 1642. Imidlertid var han 1640 bleven
Hofmester paa Sorø Akademi og beholdt dette Embede til 1649.
Han indtog i dette Øjeblik en særlig fremragende Stilling imellem
Adelen, hvilket navnlig viste sig deri, at han paa Valgstændermødet 
i April 1648 blev valgt til dens Ordfører i de vigtige
Forhandlinger med Rigsraadet. I Maj 1649 blev han ogsaa selv
optaget i dette og forlenedes i65o(-52) med Herrisvad Kloster. I
Raadet var han 1650 en Modstander af de lavere Stænders, af
Kongen begunstigede, Forslag med Hensyn til en stiltiende
Anerkjendelse af Prins Christians Arveret til Norge, men han optraadte
tillige mod Hannibal Sehested og endnu skarpere mod Corfits
Ulfeldt, navnlig under Dinas Proces, ligesom han 1650 blev sendt til
Bornholm for at undersøge Ebbe Ulfeldts Forhold. Rigshofmesteren
saa i ham en af sine bitreste Fjender, og hans Harme imod H. R.
voxede naturligvis, da han 1651 blev hans Afløser som Lensmand
paa Møen. Her døde han paa Ælmelundegaard 6. Okt. 1653. -- 
Han havde 12. Avg. 1627 ægtet Birgitte Lunge, en Datter af
Rigsmarsken Jørgen L. (X, 472); efter hendes Død 1628 ægtede han
21. Sept. 1631 Margrethe Skeel, Datter af Rigsraaden Otte S. til
Hammelmose og Birgitte Lindenow; hun overlevede ham.

Rothe, Brave danske Mænds og Qvinders Eftermæle II, 181 ff.

J. A. Fridericia.



Ramel, Ove, 1637-85, Etatsraad, var Søn af ovennævnte
Henrik R. (d. 1653). Ved Skaanes Afstaaelse 1660 blev O. R. svensk
Undersaat, naturaliseredes som svensk Adelsmand og introduceredes
tillige med Broderen Hans paa Ridderhuset 1664. O. R. bevarede
dog sin Sympathi for Danmark, og under den Skaanske Krig gik
han 1677 over til de danske. Hans Godser i Skaane, Bækkeskov
og Ugerup, bleve nu konfiskerede og gaves til Feltmarskal Conrad
Marderfelt. Der var for øvrigt kort efter Tale om, at han igjen
vilde gaa over til Svenskerne, og han fik for dette Tilfældes Skyld
Løfte om at faa sine Godser tilbage og blive Landshøvding i
Bleking, men Planen blev ikke til noget. O. R. udfoldede paa
dansk Side en stor Virksomhed, først som Generalkrigskommissær
i Christiansstad og fra 1678 af som Amtmand over Helsingborg
Amt. Efter Fredslutningen 1679 benyttede O. R. sig ikke af den
Amnesti, der gaves den Skaanske Adel, som havde sluttet sig til
Danmark, men tog Ophold i sidstnævnte Land, hvor han udnævntes
til Etatsraad og kjøbte Basnæs 1681 af Søsteren Anne, Enke efter 
Kansler Peder Reedtz, og Borreby 1682. Han ægtede 1663 Mette
Rosenkrantz (f. 1646 d. 25. Jan. 1730), Datter af Gehejmeraad Erik
R. til Rosenholm (d. 1681). O. R. døde paa Borreby 29. Jan. 1685.
Da hans Formuesforhold ved hans Død vare slette, fik Enken som
Erstatning for de tabte svenske Godser en aarlig Pension af 500 Dlr.

L. Laursen.



Rames, Carl Andreas, 1809-69, Industridrivende, er født
18. April 1809 i Kjøbenhavn, hvor hans Fader, Ferdinand R., var
Blikkenslagermester og Major i Borgervæbningen. Han skulde være
Blikkenslager som Faderen, og anden Undervisning end Værkstedets
tænktes der ikke paa, før han selv, 11 Aar gammel, forlangte at
komme i en Skole. Da han var bleven Svend, rejste han til
Udlandet og opholdt sig bl. a. flere Aar i Mexiko. Ved sin
Hjemkomst her fra medbragte han 3 Sømmaskiner og fik 1839 5 Aars
Eneret til at forfærdige Søm paa dem. 1840 gik han i Kompagni
med Bøssemager J. F. Hansen (VII, 17), og nu kom der Fart i
Sømfabrikationen. Der blev, for at skaffe godt Jærn til den, anlagt
et Jærnvalseværk ved Carlskrona i Bleking, ja man forsøgte at
oprette Filialer af Fabrikken i Nordtyskland, men de lykkedes dog
ikke. R. interesserede sig stærkt for Afholdelsen af en nordisk
Industriudstilling i Kjøbenhavn og blev i den Anledning Formand
i Industriforeningen 1865, men af Helbredshensyn trak han sig
tilbage som saadan i 1868, og inden Udstillingen kom (1872), afgik
han ved Døden (17. Nov. 1869). 20. Maj 1851 havde han ægtet
Julie Martine Kofod (f. 1820 d. 28. Juli 1862), Datter af Præsten
B. P. K. (IX, 339).

Illustr. Folkeblad 3. Nov. 1872.
C. Nyrop, Industriforeningen i Kbhvn.

C. Nyrop.



Ramløs, Hans, 1681-1729, Præst, blev født 1. Juli 1681 i
Aalborg, hvor hans Fader, af samme Navn (d. 1688), var
Sognepræst ved Frue Kirke; Moderen hed Margrethe Hersleb. Han
blev Student fra Aalborg Skole 1698 og tog 2 Aar efter Attestats.
1702 blev han Hører ved Aalborg Skole, men kaldedes 1707 til
Præst i Hvidbjærg Vestenaa (ved Thisted), i det han ægtede
Formandens Enke, Anne Skive, f. Bruun. Efter hendes Død indgik
han nyt Ægteskab, med Anna Sophie Kragelund (d. 1728), en
Præstedatter fra Fngbjærg (ved Lemvig). Han døde 19. Okt. 1729. Det
er som Forfatter til et Par smaa Opbyggelsesbøger, at hans Navn
er bevaret. 1714 udgav han «De syges Sengebog», nogle gudelige 
Betragtninger efter Tidens Smag over Sygdom og Beredelse til
Døden, og 1727 «Adams og Evæ Fald paa Vers», med adskillige
for Nutidslæsere helt pudsige Billeder og Lignelser, der skulle
oplyse den paradisiske Herlighed og Elendigheden derefter.

Hundrup, Lærerstanden ved Aalborg Kathedralskole II, 34.

A. Jantzen.



Ramm, Nicolai Hersleb (døbt Niels), 1756-1830, Skovinspektør, 
fødtes i Vang (Hedemarken) 8. Febr. 1756. Faderen, Eilert
Jørgen v. Hadeln R., var Lieutenant, Moderen hed Magdalene f.
Wetlesen. Han blev 1776 Lieutenant og tjente ved nordenfjældske
Regiment, hvor han udmærkede sig som en retskaffen, duelig og
kundskabsrig Officer. Han forlod imidlertid snart Krigstjenesten
og blev 1785 ansat som Skovinspektør for Røros Kobberværk og
Frederiksgave i det søndenfjældske Distrikt. S. A. i Dec. blev
han gift med Anna Endresen (f. 1753 d. 22. Sept. 1837) og bosatte
sig i Tønset, hvor han blev til sin Død, 11. Sept. 1830. 1789
foretog han efter kongelig Befaling en Rejse gjennnem Bardudalen,
kom herved i Forbindelse med Foged Jens Holmboe og kunde
siden bistaa ham i hans Kolonisation her oppe ved at give Østerdølerne 
nøjagtige Skildringer af den Egn, hvis flittige Dyrkere de
skulde blive. Siden synes han at have levet i Ro paa sin Gaard.
1816 var han Medlem af en kongl. Kommission, der skulde søge
Midler til at bringe Røros Værk paa Fode. Dens Forhandlinger
ligge til Grund for Rørosloven af 12. Sept. 1818, der forenede
det nordre og det søndre Skovdistrikt, som nu i sin Helhed kom
under R.s Inspektion. 1826 bestyrede han en Skovdelingsforretning,
hvorved han antoges at have gaaet Kobberværkets Interesser for
nær. Man anlagde Proces mod ham, men han døde, før Sagen
kom for Retten. Et smukt Billede af ham er tegnet i Dattersønnen
N. R. Østgaards Bog «En Fjældbygd» (1852).

Topogr.-statist. Saml., udg. af Selsk. f. Norges Vel, II, 2, 175 ff.
Halvorsen, Norsk Forf. Lex. 

D. Thrap.



Rammel, s. Ramel.



Ramshart, Peter, o. 1685-1748, Borgmester, ældre Broder
til nedennævnte Etatsraad Peter R., blev 1726 Kancelliraad og
Assessor i Hofretten og 1728 Borgmester i Kjøbenhavn; men i
1730 udtraadte han igjen af Magistraten som «civiliter mortuus»
og er da formodentlig gaaet fallit. 1734 blev han Borgmester paa
ny, men fik dog først Borgmestergage efter Justitsraad Byssings 
Død i 1744. I 1740 var han bleven udnævnt til Justitsraad, og i
1743 blev han Medlem af Inspektionen for Nicolai Sogns Fattigskole. 
Han ejede en Gaard paa Christianshavn og døde her 8. Juli
1748, 63 Aar gammel. -- Han var gift med Dorthea f. Rosenvinge,
der døde 1766 paa Hollufgaard i Fyn (bisat i Højby Kirke 26. Avg.).

O. Nielsen, Kjøbenhavns Hist. VI, 429.

Chr. Villads Christensen.



Ramshart, Peter, 1696-1750, Gehejmekabinetssekretær, var
Søn af Peder Pedersen R., Kjøbmand ved den færøske Handel i
Kjøbenhavn, og Marie Gregorie Klauman og fødtes 11. Okt. 1696.
Han blev Student 1712, Bakkalavr 1713 og ansattes ved den i Aaret
1721 nedsatte norske Matrikkelkommission som Kopist under
Kommissionens Sekretær Andreas Hojer. Han kom her i Berøring med
Folk, der spillede en stor Rolle i Slutningen af Frederik IV's
Regering, særlig den indflydelsesrige Biskop Deichman. Da Andreas
Hojer afslog Tilbudet om at blive Sekretær i den i 1725 nedsatte
Gehejmekommission, faldt Valget paa R. Han kom herved ikke
alene i et nøje Forhold til Kommissionens 2 vigtigste Medlemmer,
ovennævnte Biskop Deichman og Christian Møinichen, der kort
efter blev Oversekretær i danske Kancelli, men blev ogsaa personlig
bekjendt med Kongen, der snart fik stor Tillid til ham. I April
1725 blev han tillige Kammersekretær i Rentekammeret og 1727
Gehejmekabinetssekretær. Denne Stilling gav ham i den følgende
Tid stor Indflydelse. Han sluttede sig nøje til Møinichen (XII, 37),
hvis Datter Johanna Jacoba (f. 6. Marts 1708 d. 29. Sept. 1750) han
ægtede 18. Febr. 1729, og han var baade Møinichen og Deichman
en stor Støtte hos Kongen. Han synes at have næret oprigtig
Hengivenhed for Kongen, medens han derimod, skjønt han, hørte
til Dronning Anna Sophies allernærmeste Klike, ikke holdt særlig
meget af hende og i et Brev til Møinichen bruger alt andet end
ærbødige Udtryk om hende. Ved Frederik IV's Død kom R. til
at dele Skæbne med Svigerfaderen; han blev strax afskediget uden
Pension, og der var endog Tale om, at baade Svigerfaderen og
han skulde anklages for Udsugelser og Falsknerier. Dette blev
dog ikke til noget, og der synes heller ikke for R.s Vedkommende
at have været noget som helst, der kunde begrunde en saadan
Anklage. R. levede i den følgende Tid i meget smaa Kaar paa
Ørholm, hjulpet med en lille aarlig Understøttelse af Dronning
Anna Sophie. Da der i Slutningen af Christian VI's Regering
kom en mildere Stemning op mod de i 1730 styrtede Mænd, 
udnævntes R. 1744 til Inspektør over Tolden og Konsumtionen i
Kjøbenhavn og 1749 til Etatsraad. Han døde 29. Okt. 1750.

Personalhist. Tidsskr. II, 229 f. 
Museum 1892, I, 250 ff. 
Bruun, Fr. Rostgaard I, 380. 
Holm, Danmark-Norges Hist. 1720-1814 I, 590 f.; II, 14 f. 321.

L. Laursen.



Ramshart, Peter, 1741-1813, Søofficer, Søn af ovennævnte
Etatsraad P. R. (d. 1750), blev født 27. Juli 1741, blev Sekondlieutenant 
i Marinen 1759, Premierlieutenant 1763, Kapitajnlieutenant
1769, Kapitajn 1775, Kommandørkapitajn 1784, Kommandør 1797
og Kontreadmiral 1799; han døde 10. Marts 1813. Han var 1760
udkommanderet til Middelhavet med Orlogsskibet «Grønland»; efter
nogle Togter i hjemlige Farvande ansattes han 1765-66 som Chef
for Galej stationen ved Nivaa; 1768-70 var han Indrulleringsofficer
i Tønder, afbrudt af et Togt med Orlogsskibet «den prægtige»
(Admiral Kaas' Flagskib), 1774-77 Chef for forskjellige Vagtskibe,
1780 og 89 Flagkapitajn i de udrustede Eskadrer, 1781 Chef for
Fregatten «Perlen» paa Togt til Færøerne mod fremmede Kapere,
1788, 91, 94 og 95 Linjeskibschef, 1796-97 Hvervingschef og
samtidig Meddirektør for den militære og civile Skillingskasse. Som
Admiral havde R. ikke nogen større militær Virksomhed; han, der
var en begavet og kunskabsrig Personlighed, syslede da med at
samle maritim-historiske Optegnelser, hvilke han udgav 1808 under
Navn af «Efterretninger om det bekjendte af den danske Flaades
Tjeneste». R. var 2 Gange gift: 1. (8. Juni 1766) med Margrethe
Dorothea f. v. Würtzen (f. 14. Dec. 1747), Datter af Overkrigskommissær 
Chr. Heinr. v. W. (f. 1709 d. 1796) og Anna Margrethe f. Juhl;
2. (1778) med Friderica Christiane f. Schmidt (d. 1810 i sit 58. Aar),
Datter af Etatsraad S. i Nyborg.

C. With.



Ramsing, Christian, f. 1845, Ingeniør. R., Søn af Provst
Werner Jasper Andreas R. og Anna Margrethe f. Borgen, er født
12. Febr. 1845 i Andsager ved Varde, blev Student fra Ribe
Latinskole 1862, tog 1865 Adgangsexamen til Polyteknisk Læreanstalt
og blev 1872 Kandidat i Ingeniørfagene. Efter nogle Aars
Virksomhed som Assistent først ved Hedeselskabet og derefter ved
Kjøbenhavns Havnevæsen overtog han den i 1875 afdøde Ventilationsingeniør 
N. C. M. Krarups Forretning (IX, 459) og har siden
da -- de 4 første Aar i Kompagni med E. P. Bonnesen -- 
uafbrudt arbejdet som Opvarmnings- og Ventilationsingeniør. Han 
har saaledes projekteret de til hans Fag hørende Arbejder i flere
kjøbenhavnske Kommuneskoler og fra 1886 været Konsulent for
Kultusministeriet i Opvarmningssager, særlig for Kirkebygningers
Vedkommende. Hans Virksomhed har nærmest været knyttet til
større offentlige Bygninger, og talrige ere de Skoler, Hospitaler,
Kirker og Musæer i og uden for Kjøbenhavn, hvis Varme- og
Ventilationsanlæg ere konstruerede af R. Det er maaske vanskeligt
at udpege noget enkelt af disse Anlæg som principielt mærkeligt
eller originalt; som Konstruktør konservativ i god Forstand har
han holdt sig paa banede Stier, ængstelig for Experimenter, men
ikke for Fremskridt -- det første større Kalorifereanlæg i
Kjøbenhavn, Frk. N. Zahles Skole, skyldes Firmaet Bonnesen & R. --,
og ved sin store Praxis, sin nøje, undertiden maaske vel nøje,
Afvejen af de forskjellige Bygningers og Lokalers Bestemmelse og
sin gjennemførte Omhu i Udarbejdelsen af Detailler, der ved
Udstillingen i Kjøbenhavn bragte ham en 1. Klasses Medaille for
Tegninger af udførte Anlæg, har han øvet en stor og gavnlig
Indflydelse paa Udviklingen af Bygningshygiejnen i Danmark. R. har
med offentlig Understøttelse foretaget en Studierejse til Tyskland,
deltaget i hygiejniske Kongresser i Brüssel, Wien og Stockholm
og ved Foredrag og Artikler i «Teknisk Tidsskrift» bidraget til
Diskussionen af Spørgsmaal vedrørende hans Fag. 

Alfred Lütken.



Ramsing, Peder Erhard Marius, 1837-1904, Officer. 
R., en Broder til foregaaende, er født 23. Dec. 1837 i Andsager
Præstegaard. Efter i 1855 at være ble ven Student studerede han først
Theologi, men opgav dette Studium for i 1859 at tage Adgangsexamen 
til den kongl. militære Højskole. Da han i 1861 ikke bestod 
Oprykningsexamen, gik han s. A. ind paa en Reserveofficersaspirantskole 
ved Fodfolket og blev Reserveofficer, hvornæst han
tog Oprykningsexamen i 1863 og deltog i Krigen 1864 som
Adjudant ved 2. Infanteribrigade og fra Marts ved 1. Divisions Stab,
i det han var med ved Danevirke, Dybbøl og Als. Efter i 1866
at have taget Stabsafdelingens Afgangsexamen forsattes han Aaret
efter til Generalstaben. Fra 1872 gjorde R. atter Tjeneste ved
Fodfolket (ved 21. og 15. Bataillon) og udgav 1873 et Skrift om
«Jærnbanekrigen 1870-71», ligesom han ogsaa skrev forskjellige
Artikler om taktiske Spørgsmaal. I 1875 blev han ansat som Lærer
ved Skydeskolen, og fra 1876-80 var han Lærer i Krigskunst ved
Officersskolen for yngste og næstældste Klasse, medens han fra 
1879, da han blev Kapitajn, til sin Afsked fra Hæren paa Grund
af Alder (1889) var Chef for Skydeskolen. 1887 blev R. Formand
for Skytteforeningerne, 1894 Chef for den vestindiske Rekrutering
og erholdt da Oberstlieutenants Karakter. -- Han viedes 10. April
1866 til Sophie Hedevig Utke, Datter af Proprietær Frederik
Christian U.. Døde 18. Avg. 1904.                                                                 

P. N. Nieuwenhuis.



Ramsøe, Emilio Wilhelm, 1837-95, Musikdirigent og Komponist, 
var født i Kjøbenhavn 7. Febr. 1837 og Søn af Hoboist
Em. Wilh. R. (d. 1858) og Ane f. Rasmussen. Han blev derfor
tidlig uddannet til Musiker og var allerede fra sit 17. Aar
Musikdirektør ved flere af de mest ansete rejsende Skuespillerselskaber
som Millers og Lewinis. I sin knappe Fritid studerede han flittig
Musiktheori og Instrumentationskunst, hvori han erhvervede sig
indgaaende Kundskaber, navnlig paa Blikinstrumenternes Omraade.
Fra 1857-64 var han Dirigent i «Alhambra», og den Anerkjendelse,
han erhvervede saa vel hos Publikum som hos sine Kammerater,
førte til, at han af Kammerraad Lange blev engageret som 
Musikdirektør ved Folketheatret. I de 11 Aar, han beklædte denne Post,
komponerede og arrangerede han Musik til en Mængde Sangspil,
Folkekomedier og Vaudeviller, hvoriblandt kunne nævnes
«Gjøngehøvdingen», «Svantevits Datter» og de nydelige Melodier til
«Kanariefuglen». Da hans Engagement ophørte 1875 paa Grund af en
Strid med den daværende Theaterdirektør M. V. Brun, drog han til
Stockholm, hvor han opholdt sig et Par Aar, og derefter til St.
Petersborg. Her blev han ansat først i det italienske Operakapel,
dernæst i det russiske Kapel og blev 1887 kejserlig Kapelmester
ved det franske Theater. I sin Sommerferie besøgte han hvert
Aar sin Fødeby, hvor han i en Række Aar forestod det lille
Harmoniorkester, som om Morgenen spillede for Brøndgjæsterne i
Rosenborg Have. Ligesom C. C. Møller (XII, 43) paa Symfoniens
Omraade skabte noget nyt og ukjendt her hjemme, saaledes har
ogsaa R. -- og det endda tidligere -- paa Kammermusikkens
Felt indlagt sig stor Fortjeneste ved sine Solokvartetter for Kornet,
Trompet, Tenorhorn og Tuba (Op. 20, 29, 30, 37 og 38), hvoraf
de 4 ere udkomne i Udlandet og vurderede der. Tung Sygdom
formørkede hans sidste Leveaar; hans Hustru, Marie Mathilde f.
Strandmann-Petersen, døde 1891, og 17. April 1895 døde han selv
paa St. Hans Hospital ved Roskilde.

Søndagsposten 1872, Nr. 426.
Schytte, Musiklex.

S. A. E. Hagen.



Ramus, Christian, o.1687-1762, Biskop, er født i Febr.
1687 (eller 88) i Throndhjem, hvor Faderen, ndfr. nævnte Melchior
R., var Lector theol. R. blev Student fra Throndhjem 1707 og
studerede først Medicin, men af økonomiske Grunde valgte han
senere det theologiske Studium og tog sin Embedsexamen 1710.
Allerede 1711 under Pesten fik han gejstlig Ansættelse i Kjøbenhavn, 
førend han endnu havde naaet den Alder, Loven kræver,
først som Hjælpepræst ved Garnisons Kirke, hvor Sognepræsten
var bortrejst af Frygt for Sygdommen, og dernæst som Kapellan
ved Holmens Kirke, hvor hans Formand var død af samme Sygdom. 
1720 blev han Meddirektør ved de fattiges Væsen, 1728 Præst
i Vordingborg, Provst over Baarse Herred og Konsistorialassessor.
1730 kaldtes han atter tilbage til Hovedstaden som Præst for
Helliggejstes Menighed, der efter Branden 1728 holdt sin 
Gudstjeneste i Holmens Kirke, og efter at han igjen var indtraadt i
Bestyrelsen for Fattigvæsenet, gjorde han sig fortjent ved at arbejde
paa at afhjælpe den store Nød, der var fremkaldt ved Branden,
ligesom han ogsaa søgte at fremme Almueundervisningen igjennem
en udvidet Katekisation. 18. Jan. 1732 udnævntes han til Biskop
over Fyns Stift. R. var ikke Pietist, men de filanthropiske 
Bestræbelser, der udgik fra Pietismen, støttede han fuldt ud. I 
Odense bar han særlig Omhu for Skole- og Hospitalsvæsenet. Han øgede
deres Midler og udvidede deres Virksomhed, og igjennem en udstrakt 
Godgjørenhed satte han sig et smukt Minde. I sine sidste
Aar led han af Stær og var en Tid lang ganske blind, indtil han
ved en heldig Operation gjenvandt Synet paa det ene Øje. Han
døde 14. Dec. 1762, kort efter at han havde faaet sin Søn Jacob
(s. ndfr.) udnævnt til Vicebiskop. Han ægtede 1. (1712) Magdalene
Cathrine Gosbruch (d. 1713), en kjøbenhavnsk Bryggerdatter; 2. (1713)
Elisabeth Holst (d. 1730), Datter af Tøjhusskriver Jac. Nielsen; 3.
(1735) Sophie Seidelin (d. 1741), Datter af Konferensraad Hans S.
og Enke efter Præsten I. Brinck (III, 59).

Giessing, Jubel-Lærere I, 514 ff.

S. M. Gjellerup.



Ramus, Christian, 1765-1832, Numismatiker, var Søn af
Provst Christian R., Præst i Maribo, senere i Stokkemarke (f. 1725
d. 1794), og dennes 2. Hustru, Barbara f. Thestrup (f. 1732 d. 1771),
og blev født i Maribo 3. Jan. 1765. Da han var 10 Aar gammel,
blev han sendt til Herlufsholm, hvorfra han blev dimitteret 1781
med et udmærket Vidnesbyrd. 1784 tog han filologisk Examen og 
1786 theologisk Examen; senere blev han Alumnus paa Borchs
Kollegium og Lærer i Latin i Borgerdydskolen i Kjøbenhavn. 1789
rejste han udenlands med Understøttelse af det Lassenske
Stipendium og Hjælp af velhavende Slægtninge. I Gøttingen studerede
han et Aar under den berømte Filolog Heyne, senere drog han
til Wien, hvor han studerede Oldtidens Numismatik under Eckhel,
og derefter til Italien, hvor han fortsatte sine numismatiske Studier
under Zoëgas og Kardinal Borgias Vejledning. Efter sin Hjemkomst 
1793 fik han Magister- og Doktorgraden for en Afhandling
om Ligtaler hos Athenienserne og holdt 1794-95 som Privatdocent
Forelæsninger ved Universitetet, navnlig over græske Forfattere.
1795 blev han Bibliothekar ved det Classenske Bibliothek, fra
hvilken Stilling han først tog sin Afsked 1831. Hans Hu stod dog
stadig til Numismatikken, og det lykkedes ham endelig, efter en
Del Gjenvordigheder, i 1799 at faa Tilsyn med Møntkabinettet og
1801 at blive ansat som Inspektør ved denne Samling, til hvilken
Stilling han paa Grund af sine Kundskaber var selvskreven. Af
Møntsamlingen, for hvilken han 1821 blev Direktør, havde han
store Fortjenester, i det han dels sørgede for at skaffe den
betydelige Forøgelser, dels 1816 udgav en paa Latin affattet Beskrivelse
over de antike Mønter, ligesom han ogsaa begyndte en Beskrivelse
over de danske Mønter. R., der 1802 havde faaet Titel af
Professor og 1816 var bleven Medlem af Videnskabernes Selskab, var
paa Grund af sin Sygelighed en noget vanskelig Mand at omgaas,
men lige over for sine nærmeste var han en trofast Støtte. Han
døde ugift 11. Juli 1832; et Anfald af Epilepsi gjorde under et
Landophold pludselig Ende paa hans næppe synderlig lykkelige Liv.

Program fra Herlufsholm 1867. 
Leth og Wad, Dimitt. fra Herlufsholm I, 132 f. 
Museum 1896, I. 
Brock, Hist. Efterr. om Rosenborg II, 100 ff. 

P. Brock.



Ramus, Christian, 1806-56, Mathematiker, er født 5. Dec.
1806 i Nykjøbing paa Falster, hvor Faderen, Frants R., Broder til
ovfr. nævnte Numismatiker Chr. R., var Amtsforvalter. Moderen
var Margrethe Helene f. Hincheldey. R. dimitteredes fra
Borgerdydskolen i Kjøbenhavn 1825 og tog derefter baade Artium og 2.
Examen i 1826. 1831 vandt han Universitetets Guldmedaille for en
Afhandling om Konvergens af trigonometriske og logarithmiske
Rækker og konstitueredes s. A. som Lærer i Mathematik ved
Polyteknisk Læreanstalt. Aaret efter sejrede han i Konkurrencen
om Professoratet i Mathematik ved Universitetet over Jürgensen 
(IX, 2) og Fallesen (V, 56) og tog Magistergraden, hvorefter han
1833 blev Lektor, 1834 extraordinær Professor og endelig 1850
ordinær Professor i Mathematik ved Universitetet. Samtidig beholdt
han Lærerpladsen ved Læreanstalten, hvor han 1838 fik fast
Ansættelse og blev Medlem af Bestyrelsen. Begge Stillinger beholdt
han til sin Død, 10. Juni 1856. 1834 optoges han i Videnskabernes
Selskab. 1835 ægtede han Sophie Louise Charlotte Fistaine (f. 14.
Sept. 1814, d. 11. Marts 1879) Datter af Major G. F. i Vejkorpset.                       

Om R., der har haft en meget betydelig Indflydelse paa
Mathematikkens Fremskridt her i Landet, siger en af hans ældste og
mest fremragende Elever, A. Steen, at han «var Stringensen,
Klarheden og Skarpheden selv, men tillige noget tør og lidet vækkende,
meget tilbageholdende, næsten undselig, lærd uden synderlig
Verdenserfaring, ukjendt med Skoleundervisningen, men i Besiddelse af
udmærket Kjendskab til den mathematiske Litteratur, maaske dog
den engelske til Dels undtagen. Hvad der især gav ham hans
store Betydning, var hans faste Karakter, der uden Barmhjærtighed
og med exempelløs Udholdenhed overholdt Fordringerne, tilmed
saaledes at han forlangte saa exakt Kundskab, som der paa nogen
Maade kunde opnaas.»

De her først nævnte Egenskaber træde tydelig frem i hans
Skrifter. Blandt disse vise hans Afhandlinger, som findes i
Videnskabernes Selskabs Oversigter og Skrifter og i Crelles Journal,
foruden den ham egne Paalidelighed og Grundighed, navnlig en stor
Sikkerhed i Behandlingen af de mathematiske Formler. De ere i
øvrigt for største Delen Biprodukter af hans Syssel med den Række
samlede Fremstillinger af næsten den hele da existerende
Mathematik, som han i Aarenes Løb udarbejdede i Tilslutning til sine
Forelæsninger, og hvis Fremkomst kun er muliggjort ved liberal
Understøttelse af Universitetets Fritryk. De begyndte 1837 med
hans «Trigonometri» (3. Udg. 1860), der ved den klare og fuldstændige
Gjennemførelse af en vel overvejet Plan har virket meget til den
rigtige Forstaaelse baade af den behandlede Gjenstand og af de
Fordringer, man overhovedet bør stille til mathematisk Behandling
og Fremstilling. Derefter fulgte «Algebra og Funktionslære» (1840),
«Differential- og Integralregning)) (1844), «Analytisk Geometri» (1848),
«Analytisk Mekanik» (1852). Disse Bøger, hvor Fremstillingen kun
giver netop det, som er nødvendigt for at gjøre Beviserne
fuldstændige, og hvis store Omfang altsaa udelukkende skyldes det
overordentlig omfattende Indhold, bleve vel af R. og hans nærmeste
Efterfølgere med godt Udbytte brugte ved den videstgaaende
Undervisning i den højere Mathematik, men egnede sig kun dertil
ved meget store Overspringninger og ved omhyggelig Gjennemgang
af det, som skulde læses. Den, som, efter saaledes at være sat
ind i dem, vilde fortsætte sit mathematiske Studium, ydede de
derimod et fortræffeligt Hjælpemiddel til at gaa videre næsten i
enhver Retning af Mathematikken, og de ere bestandig værdifulde
Haandbøger, hvor man kan finde paalidelig og temmelig fuldstændig
Oplysning om det Standpunkt, hvortil Behandlingen af de vigtigste
Spørgsmaal i det meste af Mathematikken var ført ved Midten af
Aarhundredet. Som Haandbøger have de dog en meget væsentlig
Mangel, i det de næsten ere ganske blottede for Litteraturcitater og
altsaa ikke give Anvisning paa andet end det, som findes i selve
Bøgerne.

Foruden ved Trigonometrien har R. ogsaa ydet andre Bidrag
til den elementære Mathematiks Fremme her i Landet. I sit
Embede gjorde han det ved Forelæsningerne til anden Examen, og
som Examinator ved Artium fik han en Kontrol med Skolernes
Arbejde. Her har hans bestemte Opretholdelse af Fordringerne
spillet en Rolle, paa samme Tid som hans Mangel paa pædagogisk
Evne og Erfaring blandt andet viste sig i, at han i Regelen kun
forelagde Examensspørgsmaalet som Helhed til Besvarelse og, naar
en saadan var fremkommen, erklærede den for rigtig eller gal
uden at indlade sig paa nærmere Udspørgen. En Del af de
skriftlige Opgaver, som det under den senere Ordning faldt i hans Lod
at give Skolerne, røbe ogsaa Mangel paa Blik for, hvad der var
for svært eller for let. Pædagogiske Fortrin er det da heller ikke,
man særlig skal søge i de elementære Lærebøger, som han udgav
i de senere Aar af sit Liv, nemlig «Geometri med Stereometri»
(1850) og «Elementær Algebra» (1855); men de udmærke sig ved
den samme kortfattede, bestemte og korrekte Fremstilling som hans
øvrige Bøger. Disse Fortrin have ogsaa gjort i det mindste
Geometrien meget nyttig, hvor den er falden i dygtige Læreres Haand,
og begge Bøger have ved deres Righoldighed og Tilforladelighed
haft en lignende Betydning for Disciple, der vilde gaa videre, og for
Lærere som hans større Bøger paa et mere fremrykket Standpunkt.
Navnlig frembyder hans Algebra paa flere Steder
Ejendommeligheder i Behandlingsmaaden, som endnu give den betydelig Værdi.
En Lærebog af ham i Astronomi er udgiven 1857 efter hans Død.

Erslew, Forf. Lex. 
Tidsskr. f. Mathematik 1873, S. 171 ff. 
Hostrup, Erindringer I, 76 f.                                                               

H. G. Zeuthen.



Ramus, Frederik Emanuel, 1823-74, Generaldirektør for
Skattevæsenet, var en Søn af Fuldmægtig i Statsgjældskontoret
Cosmus Johannes R. (f. 8. Maj 1793, d. som Toldinspektør i
Randers 24. Avg. 1860) og dennes 1. Hustru, Ernestine Marie Elisabeth
f. Lange (d. 18. Okt. 1833). Han fødtes i Kjøbenhavn 24. Maj 1823,
blev 1840 Student fra Randers Skole, 1847 juridisk Kandidat, s. A.
Volontær i General-Toldkammer- og Kommercekollegiet, 1851
Kancellist i Finansministeriets Expeditionssekretariat, 1852 Fuldmægtig
sammesteds, 1855 Sekretær hos Finansministeren, 1857 Chef for det
nævnte Sekretariat, udnævntes 1863 til Generaltolddirektør og 1865
til Generaldirektør for Skattevæsenet, med hvilken Stilling han fra
1873 til sin Død, 11. Sept. 1874 i Kjøbenhavn, forbandt Overledelsen
af det statistiske Bureau. Desuden fungerede han i et Aars Tid,
1851-52, som Sekretær i Folketinget og var 1861 finansiel
Tilforordnet i den holstenske Stænderforsamling. 1855 blev han
Kammerjunker, 1866 Kammerherre og 1873 Kommandør af Danebrog.
Han var et klart Hoved og en ihærdig Arbejder, der med levende
Interesse omfattede sin Embedsgjerning, en varm Patriot og en
human overordnet med et omfattende Kjendskab til den store Stab
af Embedsmænd, der sorterede under ham; men han var ingen
Initiativets Mand og havde desuden Ord for at være dels vel
tilbøjelig til at fordybe sig i Detailler, dels noget for ængstelig, naar
han skulde træffe principielle Afgjørelser. Han var ugift.

G. Kringelbach.



Ramus, Jacob, 1716-85, Biskop, er født i Kjøbenhavn 6. Febr.
1716 og Søn af ovennævnte Biskop Christian R. (d. 1762). Han blev
Student fra Odense 1734 og tog 1738 theologisk Examen. Derefter
var han Amanuensis hos sin Fader, men blev allerede 1741 udnævnt
til Fredagspræst ved St. Knuds Kirke i Odense. Ved hans Indvielse 
holdt Kirkens øverste Kapellan, N. Sass, Indledningstalen
og valgte vistnok med en spydig Bagtanke Texten af 1. Mos. 27, 
20: «Hvorledes haver du saa snart fundet det, min Søn?» 1744
blev han nævnte Kapellans Efterfølger, 1745 Sognepræst for St.
Knuds Menighed, 1747 Stiftsprovst og Provst i Odense Herred, 
1762 Faderens Medhjælper i Bispeembedet og efterfulgte ham s. A.,
som Biskop, men ordineredes først 12. Maj 1763 af Biskop L. Harboe
i Kronprinsens og Arveprinsens Nærværelse. 1766 blev han
Æresmedlem af det kongl. danske Agerakademi og optoges senere som
Medlem af det lærde og typografiske Selskab i Fyn. Med en af 
sine Præster, V. Borchsenius i Husby (II, 513), havde han 1777 en
længere Strid i Anledning af dennes «Historiske Katekismus», som
han fik konfiskeret. 1783 indviede han N. E. Balle til Sjællands
Biskop. Foruden nogle Skoletaler og Talen ved Balles Bispevielse
har han udgivet «Anmærkninger over Alethophili Tanker om
Præsteklubben» (1784), hvori han forsvarer sine Præster over for et
nærgaaende anonymt Angreb i Iversens fynske Aviser. Han var
ogsaa Salmedigter og udgav «Gudelige Salmer», 1.-3. Saml. (1781-83), 
der dog ikke vidne om nogen særlig poetisk Begavelse,
hvilket han i øvrigt selv følte. De bleve udgivne efter Opfordring
og opnaaede i kort Tid 3 Oplag; flere af dem optoges i den
evangelisk-kristelige Salmebog, og en af dem er naaet over i den
nye Salmebog for Kirke og Hjem (1899). Han døde 24. Dec. 1785.
15. Maj 1745 havde han ægtet Sara Dreyer (d. 1779), Datter af
Kancelliraad J. D. til Raschenberg.

Bloch, Den fyenske Geistligheds Hist. I, 221 ff. og 691 f. 
Kirkehist. Saml. 3. R. IV, 412 ff. 

S. M. Gjellerup.



Ramus, Joachim Frederik, o.1685-1769, Mathematiker og
Ingeniør, er født 10. Sept. 1685 (efter andre 3. Juli 1686) i
Throndhjem, hvor Faderen, nedennævnte Melchior R., var Lector theol.
Efter at han 1707 var kommen til Kjøbenhavn som Student, viste
han Lyst til Tegning og Mathematik og studerede dette sidste Fag
under Ole Rømer, hvem han hjalp med et Kort over Nordsøen.
Efter flere Aar at have været paa Rejser blev han 1718 Stadskonduktør 
i Kjøbenhavn, 1720 Lærer ved Navigationsskolen paa Møen,
hvilken Skole, stadig under R., i 1727 flyttedes til Kjøbenhavn og
1737 nedlagdes. Tillige designeredes han 1720 til Professoratet i
Mathematik ved Universitetet og overtog det i 1722. 1725 blev
han Direktør for Brand- og Vandvæsenets Kommission i
Kjøbenhavn. Han har udført Sortedamssøens Rensning og Regulering,
istandsat Slottene m. m. og var Medlem af flere Kommissioner
med praktiske Formaal; men desuden sendtes han til Oldenborg
for at istandsætte Digerne og til Kongsberg Sølvværk for at
foretage en Synsforretning. Som Belønning for disse Hverv blev han
ikke blot Kancelliraad 1720 og virkelig Justitsraad 1738, men fik
Almanakprivilegiet paa Livstid, og dette ændredes paa en for ham
og Familie gunstig Maade, da han ikke havde Tid til selv at
udføre det dermed forbundne Arbejde. R. har som ung skrevet
nogle trigonometriske og astronomiske Disputatser. Som Professor 
har han til Undervisningsbrug udgivet noget af Euclids Elementer
paa Latin (1737) og en dansk Oversættelse af en tysk elementær
Lærebog af Chr. Wolff. Disse Bøger har han formodentlig lagt
til Grund for de Forelæsninger for Begyndere, som han holdt, naar
hans andre Hverv tillode det. I senere Aar tilbød han tillige de
videregaaende Hjælp med Studierne. Fra 1747 holdt han ikke
Forelæsninger. Han kom ind i Videnskabernes Selskab ganske
kort efter dets Stiftelse 1742 og har i dets Skrifter i et Arbejde
om Nordlys omhyggelig sammenstillet ældre og nyere Beretninger
om Iagttagelse af dette Fænomen. Han døde 4. Jan. 1769 som
Universitetets Senior. 1722 havde han ægtet Marie Schiønebøl
(f. 1696 d. 1771), Datter af Schoutbynacht Hans S.

Giessing, Jubel-Lærere II, 1, 193 ff. 
S. A. Christensen, Mathematikens Udvikling i Danm. og Norge i d. 18. Aarh. 
Nyerup, Lit. Lex. 

H. G. Zeuthen.



Ramus, Johan Daniel, 1683-1762, Bibliothekar, Søn af ndfr.
anførte Lektor Melchior R. (d. 1693), blev født i Throndhjem. Ved
Faderens Død kom han til Bergens Skole og dimitteredes der fra
sammen med Ludv. Holberg 1702. Han laa paa Regensen 1703-4,
kom 1705 paa Elers' Kollegium og var en lystig og vel begavet
Student. Sammen med en anden Student lod han sig lokke af
Konvertiten Matthias Bagger (I, 427) ved Løfter om Guld og
Herlighed, der ventede hos Jesuiterne i Strasburg. Aftale var alt
truffet med en Skipper, der skulde føre dem til Lybek; men
Præsteskabet i Kjøbenhavn bad Politimesteren have et vaagent Øje med
Flygtningerne, som mistænktes for Frafald fra den evangeliske Kirke.
Som Arrestant blev R. stillet for Konsistorium; men mod Udstedelse
af en Revers (Juli 1706), at han ikke i nogen Maade havde tænkt
paa at gaa over til Katholicismen, «saasom han ansaa Papismen
for vederstyggeligt Kjætteri og Afguderi», løslodes han. -- Senere
-- Aaret kjendes ikke -- rejste han udenlands; gik alligevel over
til den katholske Kirke, blev Jesuit og Bibliothekar hos Biskoppen
af Køln, hvor han døde 1762.

Nyt hist. Tidsskr. VI, 376 ff. 
Vestergaard, Elers' Kollegiums Hist. S. 47 ff.

A. Jantzen.



Ramus, Jonas, 1649-1718, Præst, Historiker, var født paa
Akerøens Præstegaard 27. Sept. 1649 og yngste Søn af Daniel R.,
Stedets Præst, og Anne Bernhoft. Han mistede sin Fader i sit
5. Aar og blev 1665 Student fra Throndhjems Skole sammen med
sine 2 ældre Brødre. I Fortalen til sit første historiske Arbejde 
beretter han, at han allerede i sine Universitetsaar lagde sig efter
sit Fædrelands Historie. I 1682 blev han personel Kapellan hos
Præsten i Sørum paa Romerige, Colbjørn Torstensen (Arneberg),
og rimeligvis kort efter gift med sin siden navnkundige Hustru,
Anna Colbjørnsdatter (IV, 22). Et Minde om Ægteparret findes
endnu i Sørum Kirke (Aarsber. fra Foren, til Fortidsminders
Bevaring 1888, S. 189). 1690 fik han Norderhovs Sognekald, hvor
han levede Resten af sit Liv, og 1698 opnaaede han Magistergraden.
Affæren med Svenskerne 1716, ved hvilken hans Hustru har faaet
et Navn, bevirkede hos J. R. «en Alteration», hvoraf han aldrig
ret kom sig, i det han herefter var sløv og sygelig indtil sin Død
(begravet 18. Marts) 1718.

I vore Dage mindes og kjendes J. R. vistnok mest som sin
Hustrus Mand, men i sin Samtid vakte han Opmærksomhed som
en af Norges mest produktive Forfattere. Hans første Bog var et
Opbyggelsesskrift: «Naadens aandelige Markedstid» (Kbh. 1680),
der har bevaret Almuens Yndest og er blevet oplagt mangfoldige
Gange, saaledes i Norge endnu 1854, 61 og 66, maaske ogsaa
senere. Han udgav ogsaa i 1695 i Christiania «Aandelig
Herbarium eller Sjælens Lysthave», men den større Del af hans
Forfatterskab var historisk. Han begyndte med «Nori regnum, h. e.
Norvegia antiqva» (Chra. 1689), der fortæller Norges Historie fra
«den første Konge Nor» indtil Harald Haarfager, tilegnet U. F.
Gyldenløve, Just Høg og Matthias Moth, hvilket maaske har hjulpet
ham til den Aaret efter opnaaede Befordring. At dette Skrift har
nydt Anseelse, fremgaar deraf, at det 22 Aar efter oversattes paa
Dansk («Det gamle og hedenske Norge» ved And. Borch, Kbh.
1711). Men hans følgende Værk vakte dog endnu større Opsigt
og er endnu ej helt glemt, rigtignok kun formedelst de Paradoxer,
det bringer til Torvs. Bogen, hvis Titel maa gives fuldstændig,
hedder saa: «Ulysses et Otinus unus et idem, s. disqvisitio historica
et geographica, qva ex collatis inter se Odyssea Homeri et Edda
Islandica Homerizante Otini fraudes deteguntur et detracta larva
verus in lucem protrahitur Ulysses». Vi have her en Art norsk
Sidestykke til Rudbecks «Atlantica». Homers Charybdis er her
Malstrømmen i Lofoten, og der lægges Vægt paa, at Odysseus lige
over for Cyklopen havde kaldt sig Utis (ingen), hvilket Navn jo, især
naar det deklineres, slaaende minder om Otinus! Bogen (af
hvilken nogle Exemplarer ledsages af Kort) oplevede hele 3 Oplag
(1702, 1713, 1716). I 1706 udkom «Guds Rige blandt Verdens 
Riger udi en kort Extrakt af Kirke- og verdslige Historier fra
Verdens Begyndelse indtil 1600» (Chra., 384 Sider Fol.). Det er en
synkronistisk Aarbog, hvori Kirke- og Verdenshistoriens
Hovedindhold gjengives fortløbende, hvert paa sin Side. Bogen tør 
for sin Tid have gjort sin Nytte. Et 2. Oplag med «Kontinuation»
udkom i Kjøbenhavn 1730 ved J. Westerholt. Efter Forfatterens Død
udkom endnu 2 Bøger: først (1719) «Norriges Kongers Historie»,
der gaar til 1708, men dog fra 1387 af kun meddeler enkelte,
usammenhængende og i Flæng valgte Notitser, samt endelig (1735)
hans «Norges Beskrivelse», der var færdig allerede 1715. Dette
sidste Værk er egentlig en af de mange Omskrivninger af Peder
Clausens monumentale Skrift; især uden for Throndhjems og
Christiania Stifter findes mange Fejl. Den med en vis Varme og
Trohjærtighed skrevne Indledning er dog ikke umærkelig, og et Tillæg
vidner om nogen naturhistorisk Kundskab. At dette Arbejde egentlig
skulde skyldes J. R.s Broder Melchior (s. ndfr.), har, dog næppe
med Føje, været paastaaet.

Allerede af sine 2 store samtidige, Torfæus og Arne Magnussen, 
blev J. R. ikke sat meget højt. Den første fandt hans tidligste
latinske Værk ubrugeligt (Minerva 1787, I, 294 ff.), den anden
udtalte 1706 i Anledning af Torfæus' Sygdom sin Frygt for, at J. R.
«eller en saadan en» skulde komme til at arve den norske
Historiografpost og da vende op og ned paa Tingen «og skrive noget
Visvas, som konfunderer semidoctos og prostituerer Væsenet hos
de lærde» (Nord. Tidsskr. f. Oldkynd. III, 74). Arne Magnussen
besøgte for øvrigt J. R. i hans Hjem 1716 og fik ved denne
Lejlighed af ham til Foræring en Lovkodex.

L. Daae, Hist. Skildringer II, 87 ff.
Kirkehist. Saml. 3. R. VI,  224.

L. Daae.



Ramus, Jonas, 1718-65, Justitiarius, var 4. Søn af
ovennævnte Biskop Chr. Ramus i Fyn og født 17. Avg. 1718. Han
deponerede 1736 og blev i 1742 immatrikuleret som Jurist i Halle; 
har maaske ogsaa studeret ved flere andre fremmede Universiteter.
1745 var han bleven Assessor i den kongelige Hofret og 1755 i
Højesteret, hvorfra han 1761 befordredes til Justitiarius i den norske
Overhofret. I denne Stilling døde han i Christiania 28. Avg. 1765.
Han var gift med Mechtele Dorothea f. Sechmann, en Datter af
Justitiarius i Højesteret Diderik S. -- R. har, saa vidt vides, intet
udgivet i Trykken, men var en velstuderet Mand, hvem Suhm 
(Saml. Skr. VII, 51) roser for «god Smag og grundig Læsning»,
ligesom han besad en god historisk Bogsamling. I 1745 var han
en af Stifterne af «Danske Selskab» og bistod i dette Langebek
med som Sekretær at føre Protokollerne og besørge Brevvexlingen.
Hvad der især interesserede ham, var hans Faders Fødelands, Norges,
Historie, et Træk, der minder om Werlauff i en senere Tid. Han
indbød i 1744 til Subskription paa en dansk Oversættelse af
Datidens bedste Norgeshistorie, Torfæus' «Historia rerum
Norvegicarum», men heraf udkom intet.

Werlauff, Det kgl. danske Selskab S. 15. 19. 
Kirkehist. Saml. 4. R. IV, 131. 
Personalhist. Tidsskr. I, 59. 200.

L. Daae.



Ramus, Melchior, 1646-93, Lektor, ældre Broder til den
ovennævnte Præst Jonas R., født paa Akerø Præstegaard 20. Dec.
1646, deponerede 1666 og blev Magister 1682. Han var da designeret
Lector theologiæ i Throndhjem og kom 1683 i virkelig Besiddelse
af dette Embede, i hvilket han døde 27. Febr. 1693. Gift 1683
med Anna Kyhn, hvis Fader, Hans K. (d. 1698), var Kommandant
paa Munkholmen og Oberstlieutenant. 3 Sønner af ham ere nævnte
i det foregaaende. -- M. R. nød i sin Samtid megen Anseelse for
sin Lærdom («en unique og kostelig lærd Mand i alle Fakulteter»).
De faa latinske Skrifter, han har efterladt, have vel ikke stort at
betyde, men det vides, at han med Iver dyrkede sit Fødelands
Geografi, og Schøning omtaler ham med Anerkjendelse. Han skal
med offentlig Understøttelse have berejst Norge og have tegnet
Kort over flere Dele deraf. I Katalogen over det throndhjemske
Videnskabsselskabs Bibliothek (1808, S. 644 f.) opføres hans Kort
over Bergens Stift samt Øst- og Vestfinmarken. Mere af samme
Art skal være gaaet til Grunde i Throndhjem, da Biskop Krogs
Bibliothek brændte. R. var ogsaa Forfatter af danske Digte.

Daae, Throndhjems Stifts geistl. Hist. S. 133 f. 
Norske Vidensk. Selsk. Skr. i 19 Aarh. IV, 256 ff.                                                                

L. Daae.



Ranch, Hieronymus Justesen, 1539-1607, Præst og Digter,
var født i Vinkel Sogn ved Viborg, hvor Faderen, Just Lauridsen,
der havde været katholsk gejstlig, senere blev Præst. Moderen,
Karen Jacobsdatter, var en Smeddedatter fra Sognet. Tilnavnet
Ranch synes H. J. ikke selv at have brugt, men det tillægges ham
af Samtiden. Formodentlig blev han Student fra Viborg Skole, og
efter en Tid at have været Huslærer studerede han i Wittenberg
1563 og erhvervede Magistergraden, uvist naar. Randgloserne i 
hans første Skuespil vidne om hans for den Tid grundige klassiske
Kundskaber. 1572 blev han Præst ved Graabrødrekirken i Viborg
og ægtede siden Formandens Enke Karen, Datter af Mag. Oluf
Nielsen Skytte, Rektor og Præst i Viborg. I denne Stilling
optraadte H. J. første Gang som Skuespildigter ved Hyldingsfesten
for Prins Christian (IV) i Viborg 1584. «Kong Salomons Hylding»
er en temmelig tarvelig Dialogisering af den gammeltestamentlige
Beretning -- «Historien følger han som en Snor», siger en af
Æredigterne foran Trykket 1585 --, oplivet ved smigrende
Hentydninger til Dagens Fest og ved Indlæggelse af en Narrerolle
(«Krage»), som Forfatteren selv udførte. Hvor nær end Tidens
Skuespil vare knyttede til Skolen og Kirken, var en saadan offentlig
Optræden af en Præst som Skuespiller ganske usædvanlig og er
næppe gaaet af uden Anstød, skjønt den glimrende Forsamling,
hvor Kong Frederik II og Dronning Sophie selv vare tilstede,
optog baade Stykket og Spillet med Bifald. Men da H. J. senere
fortsatte sin Skuespildigtning i mere verdslig og komisk Retning med
«Samsons Fængsel» (1599) og «Karrig Nidding», mødte dette
aabenbart Misbilligelse' hos den efterhaanden voxende strænge
Orthodoxi inden for Kirken. 1598 søgte han Universitetets Approbation
til Trykning af et af sine Skuespil, men blev afvist med den
Besked, at «Professorerne havde andre og alvorligere Ting at
bestille». Alligevel nød H. J. Anseelse i sit Embede, blev 1591
Provst i Nørlyng Herred og fik Indtægten af et Kanonikat ved
Viborg Domkirke, ligesom han efter sin Fader havde en af Kongens
Gaarde i Vinkel Sogn i Fæste. Han døde 3. Dec. 1607.

Naar H. J. synes at have været vel anskreven ved Hoffet og
hos Kansler Niels Kaas, staar dette vistnok i Forbindelse med den
Yndest, hvori Skolekomedierne den Gang stode paa højere Steder.
Disse Skuespil opførtes lejlighedsvis, paa Latin eller Dansk, af
Skoledisciple eller Studenter, og Formaalet var at øve de unge
Mennesker i Sproget og i en fri og let offentlig Optræden samt
at indprente dem gode moralske og religiøse Grundsætninger.
Æmnerne vare gjærne bibelske, og det var naturligvis oprindelig
især Skolefester, der gave Anledning til Opførelsen; men da
Skolekomedierne vare de eneste Skuespil, Tiden kjendte, benyttedes de
efterhaanden ogsaa til at fejre andre offentlige og private
Festligheder, især Hoffester. Heraf fulgte, at der ved Siden af det
pædagogiske mere og mere gjorde sig et blot Forlystelseshensyn
gjældende, som førte Skuespillet over mod det verdslige Omraade. 
Hvad der nu giver H. J. en ejendommelig Stilling i Rækken af
vore Skolekomedieforfattere, er ikke blot, at han besad noget mere
Talent og Originalitet end hans Forgængere, som for det meste
kun vare Oversættere eller Bearbejdere, men tillige, at det
verdslige Element i stadig stigende Grad træder frem i hans
Komedier. I «Salomons Hylding» indfører han for første Gang
den i tyske og engelske Skuespil yndede Narrefigur; «Samsons
Fængsel» har flere ret livlige Scener af Hverdagslivet samt indlagte
Sange paa Tysk og Dansk, Møllerviser, Elskovsviser osv., i saa
stort Antal, at man har betegnet Stykket som vort første Sangspil.
«Karrig Nidding» endelig er en ren Farce, bygget over en gammel
Vise om Gjerrigheds Straf, i saa Henseende ved Siden af Chr.
Hansens «Utro Hustru» enestaaende i vor Skolekomedielitteratur.
Og jo mere H. J. saaledes frigjør sig fra Afhængigheden af Religion
og Kirke og skildrer Samtidens folkelige Liv, desto mere Lune og
desto flere Tilløb til virkelig Karakterskildring udvikler han. Med
ham naaede den danske Skolekomedie i det hele sit Højdepunkt,
hvilket dog ikke vil sige meget. Hans Teknik er ikke meget
behændigere, hans psykologiske Motivering ikke synderlig mindre naiv
end Forgængernes, og hans Knittelvers ere snarest nok saa knudrede
som f. Ex. P. Hegelunds.

H. J. er ogsaa Forfatter til en moraliserende «Fuglevise», der
temmelig løst overfører forskjellige Fugles Natur og Egenskaber paa
Menneskelivet. Den har været meget yndet og udbredt og er 1663
fortsat ved Samuel Bugge (III, 241). Sin Popularitet skylder den
vel de Glimt af poetisk Natursans, som oplive dens langtrukne
og ofte tørre Moral; F. L. Grundtvigs Forsøg paa at eftervise en
skjult politisk Satire i Visen er næppe begrundet.

Nyerup og Rahbek, Den danske Digtekunst II, 27 ff. 
Nyt Aftenblad 1826, S. 291 ff. 
H. J. Ranchs Danske Skuespil og Fuglevise, udg. af S. Birket Smith (1876-77). 
Danskeren VIII (1892) S. 321 ff.

J. Paludan.



Randklev (Ravnklev), Peder, --1612--, Bondelensmand i
Ringebo i Gudbrandsdalen. Som saadan var han en af Førerne
for Dalens Bønder, da de ved Kringelen i Sel 26. Avg. 1612
ødelagde et skotsk Troppekorps, som under Anførsel af Oberst Ramsay
forsøgte at naa frem til Sverige, til hvis Tjeneste det var hvervet
under Kalmarkrigen. Paa Grund af de Fortjenester, han, ligesom
Laurids Hage (VI, 462), herved indlagde sig, erholdt han 1613 for
sig og Arvinger Kronens Gaard Ravnklev, som han beboede, tillige 
med en anden Gaard ved Navn Gunstad (Gundestad), begge i
Ringebo, til Ejendom. Han levede endnu i 1630-Aarene.

T. Michell, Hist. of the Shottish expedition to Norway in 1612.

H. J. Huitfeldt-Kaas.



Randrup, Frederik, 1743-1813, Præst, er født i Faxe 17. Avg. 
1743 og Søn af den derværende Kapellan, senere Sognepræst i 
Lyderslev, Niels R. (d. 1752) og Anna f. Schaltz. Han blev Student
1761 og tog theologisk Embedsexamen 1763. 1771 ansattes han
som Sognepræst i Rerslev, 1777 forflyttedes han til Bregninge og
Bjærgsted paa Sjælland, hvor han døde 1. Jan. 1813. Han var
gift 1. med Ingeborg Marie f. Bruun (d. 1772), Datter af 
Højesteretsadvokat Matth. B., 2. med Cathrine Margrethe f. Schaltz, 
Datter af Køkkenmester S. ved Frederiks Hospital. -- Han har skrevet
adskillige Opbyggelsesskrifter, hvori han stræber at give Oplysning
og Undervisning paa Tidens Maade; men som mange af sine samtidige 
misbilligede han den Tone, der i Halvfemsindstyverne ansloges
i Litteraturen. Da han 1797 udgav «Bevis for Kristendommens
Sandhed efter Lægmands Fatteevne», udtalte han i Dedikationen
til Kronprinsen det Ønske, at denne «vilde ved Lovene beskytte
Evangeliets Tjenere mod den Frækhed og Ondskab, som dets
Fjender i denne sidste Verdensalder true med».

Wiberg, Alm. Præstehist. I, 209.
Nyerup, Lit. Lex.

L. Koch.



Randrup, Laurids Nielsen, --1707, Præst, Forfatter, 
er født i Landsbyen Randrup i Gassum Sogn (mellem Randers og Mariager).
Efter at have været Hører ved Randers Latinskole blev han 1689
Hjælpepræst og 1691 Enepræst ved Randers Hospital, hvorfra han
i 1701 forflyttedes til Gimming og Lem Sognekald. I 1698
forfattede han et Æredigt til Randers, betitlet «Randers Marche», til
hvilket han knyttede en Mængde Anmærkninger af historisk og
topografisk Indhold. Digtet var meget populært i dets Hjemstavn,
men blev dog først udgivet i 1769. R. havde ogsaa sproglige
Interesser og var Medarbejder ved Moths Ordbog. Han døde
14, Juni 1707. Hans Hustru var Dorothea Marie Damph, Datter
af Hospitalspræst Andreas D. i Randers.

Saml. t jydsk Hist. og Topogr. 3. R. I, 295 ff.

Chr. Villads Christensen.

 1597-1666, Præst">

Randulf, Enevold Nielsen, 1597-1666, Præst, blev født 
18. Febr. 1597 i Haderslev af ubekjendte Forældre; men Rygtet
vilde senere vide, at Christian IV var hans Fader. 1619 blev han 
antaget som Prins Frederiks Informator og senere Ledsager paa
hans Udenlandsrejse, ligesom han 1623 blev Lærer for Kongens
og Kirstine Munks Børn. Han skilte sig ved sit Hverv til Kongens
fuldstændige Tilfredshed, og som Løn derfor udnævntes han 1627
til Sognepræst ved Domkirken i Roskilde. Naar det hedder om
ham, at han «stod i stor Anseelse, ikke blot i Domkapitlet, hvis
Senior han var, men ogsaa blandt Rigets Magnater formedelst sin
Lærdom og ypperlige Aandsgaver», maa det formodentlig nærmest
have været ved sin Veltalenhed og sin øvrige personlige Fremtræden,
at han har erhvervet sig denne Berømmelse; thi hans Virksomhed
som Forfatter, der nu er aldeles betydningsløs, har vistnok heller
ikke i hans Levetid tildraget sig videre Opmærksomhed, om han
end leverede Indlæg (1651) i den standende Strid om Ugedagen
for Christi Korsfæstelse, en Afhandling om det ved Møgeltønder
fundne Guldhorn (1644) og en om Solformørkelsen 1654. 1658
ramtes han af et apoplektisk Slag, som det mentes, bevirket af
Sorg over Fædrelandets Ulykker, og han kom sig aldrig deraf,
saa han senere altid, naar han prædikede, maatte sidde paa en
Stol. Det er derfor underligt nok, at der baade 1661 og 1665 skal
være gjort ham Tilbud om at blive Biskop i Norge. Han døde
30. April 1666. Hans Hustru, Bente Rasmusdatter, med hvem han
1628 blev gift paa Kjøbenhavns Slot, overlevede ham til 1673.

Moller, Cimbria lit. 
Worm, Lex. ov. lærde Mænd. 
Giessing, Jubel-Lærere I, 360 ff. 
Hundrup, Præster ved Roskilde Domkirke. 
Danske Saml 2. R. I, 142. 230.

Vilh. Bang.



Randulf, Niels, 1630-1711, Biskop, født i Roskilde 19. (20.?)
Avg. 1630, Søn af ovennævnte Præst Enevold R., deponerede fra
sin Fødeby 1648, drog efter sin Attestats udenlands og var borte
i 7 Aar. Han blev immatrikuleret i Leiden 1651 og i Orleans 1653.
1657 blev han Magister, 1661 Sognepræst i Kjøge og som saadan
Provst i Ramsø Herred. 1665 blev nan forflyttet til Helliggejstes
Kirke i Kjøbenhavn. S. A. blev Bergens Bispestol ledig, og Kongen
kaldte hans Fader til samme, men denne undskyldte sig paa Grund
af sin Alder og bad om den samme Naade for Sønnen, som fik
Embedet. 1675 blev han Dr. theol., 1685 prædikede han i Bergen
for Christian V og fik lagt Kongetienden af Indre Sogn til sit
Embede, hvori han virkede med stor Nidkjærhed og Dygtighed.
Ung, som han var, krævedes der Visdom for at staa i de Vanskeligheder, 
som mødte ham i denne Overgangstid. Der ses imidlertid 
ikke andet, end at han i de mange og ofte ubehagelige Stridigheder 
vidste at opretholde sin Myndighed og bevare sin Sagtmodighed, 
og under alt dette var han altid ivrig til at fremme, hvad der
kunde tjene til Menighedernes Vel. Han var en af de i
videnskabelig Henseende bedst udrustede blandt den norske Kirkes
Biskopper, men den praktiske Interesse har dog været overvejende
hos ham. Dette ses af Forhandlingerne ved det Provstemøde, han
holdt 1668, og af de 5 interessante Visitatsberetninger fra
Begyndelsen af hans Episkopat. Han indrettede en Kopibog, hvori saa
vel hans Breve til Præsterne som, hvad disse skrev til Biskoppen,
ere opbevarede, og det er en Lykke, at denne Bog reddedes under
den store Brand 1702, der borttog hans Samlinger til Stiftets
Præstehistorie efter Reformationen med hans Bibliothek og mange andre
Skatte. Han har aabenbart været anlagt paa det historiske, og
hans mange og vidtløftige Breve ere velskrevne og indholdsrige.
Imidlertid har han kun efterladt et Par Ligprædikener som Frugter
af sine Kundskaber i Litteraturen. Disse, som efter Tidens Smag
ere store Bøger med vidtløftige dogmatiske Udviklinger, vise os
en ægte Discipel af Jesper Brochmand med hele den gamle
Orthodoxis Styrke og Svagheder.

Alt, hvad vi have fra Biskop R., viser os ham som en kraftig,
energisk Personlighed, der ikke lod sig kue af Ulykken, fra hvad
Kant den end mødte ham. Med Smerte maatte han se den megen
Fattigdom hos Præster og Menigheder, der vel for en Del var
grundet i de store Skatter, der følge med Krigstiderne. Har
Biskoppen været bedre stillet, saa har dog ogsaa han lidt betydelige
Tab, da Ildebranden 19. Maj 1702 berøvede ham hans Bispegaard
med al hans Ejendom. Skjønt 72 Aar gammel havde han endnu
Kræfter til at rejse til Kjøbenhavn og skaffe Hjælp hos Kongen
til Gjenopbyggelsen af Domkirken, Korskirken, Latinskolen og
Hospitalet, hvilke samtlige Bygninger snart igjen stode frem af sin
Aske. Medens Bispegaarden laa i Ruiner, kunde han glæde sig i
den dejlige Have, i hvilken han havde opelsket mange udenlandske
Træer. Han døde 14. Maj 1711. Gift 1. (10. Nov. 1661) med Mette
Pedersdatter (f. 15. Dec. 1643 d. 9. Avg. 1679), Datter af Borgmester
i Kjøbenhavn Peder Pedersen (XII, 634); 2. (15. Dec. 1680) med
Dorothea Cathrine Wandal (f. 1660, døbt 14. Nov., d. 1708), Datter
af Biskop Hans W. (f. 1624 d. 1675) og Anne Cathrine Pedersdatter
(f. 1636 d. 25. Avg. 1678).

Theol. Tidsskr., udg. af Johnson og Caspari, N. R. VII, 93 ff. 
Pontoppidan, Annales eccles. Dan. IV, 239. 
Lampe, Bergens Stifts Biskoper og Præster I, 11 ff. 
Luth. Ugeskr. 1879, H, 89 ff. 
Giessing, Jubel-Lærere I, 370. 
A. W Heffermehl, Geistlige Møder i Norge (1890) S. 102 ff. 

D. Thrap.



Rantzau, Andreas Conrad Peter Rigsgreve, 1773-1845,
Statsminister. Conr. R., yngste Søn af Gehejmeraad Frederik
Rigsgreve R. til Breitenburg og Friedrike Louise Amoena f.
Rigsgrevinde Castell-Remlingen, fødtes 2. Sept. 1773 paa Breitenburg
og blev efter omhyggelig Uddannelse i Hjemmet 1792 dimitteret til
Universitetet i Kiel, hvor han studerede i flere Aar, gik derefter
paa lange Rejser, udnævntes 1804 til Kammerherre og overtog 1806
efter Faderens Død Besiddelsen af Breitenburg. 1802 var han
Medlem af Landkommissionen i Slesvig, opholdt sig derpaa i
længere Tid i Syden, var 1814 Medlem af Kommissionen til
Hertugdømmernes Gjenbesættelse og Reorganisation og blev Aaret efter
Storkors af Danebrog. 1826 blev R. beskikket til Rejseledsager
for Prins Frederik (VII), hvem han først fulgte til Genf, hvor der
indrettedes en Hofholdning for Prinsen, som skulde tilbringe
længere Tid her. Det bebrejdes R., at man overbebyrdede Prinsens
temmelig svage Evner med for megen Læsning, som sløvede hans
i Forvejen ringe Interesse for at tilegne sig Kundskaber. Kort
efter Nytaar brød man op til Sydfrankrig og der fra til Italien,
tilbragte atter nogen Tid i Genf og vendte hjem i Efteraaret 1828,
hvorpaa R. ved Prinsens Formæling kort efter udnævntes til
Overskjænk og som Følge heraf tog Ophold i Kjøbenhavn. 1831, efter
Schimmelmanns Død, udnævntes R. til Gehejmestatsminister og
Medlem af Statsraadet. R. stod i høj Gunst hos Frederik VI.
Han var en fuldblods Holstener, men oprigtig fædrelandssindet og
kongetro. Under Drøftelsen af Stænderforsamlingens Dannelse
udtalte han 1832 sin Tvivl om de reformlystne Slesvigeres Loyalitet,
ligesom han frygtede Vanskeligheder ved Valgene paa Sjælland, medens
han stolede paa Holstenernes og Jydernes gode Sindelag. 1836 blev
han Ridder af Elefanten. Efter Christian VIII's Tronbestigelse
ansøgte R., der ikke som de andre Ministre havde nogen særlig
Portefeuille, om Afsked, da hans Helbred ikke kunde taale
Opholdet i Hovedstaden, og hans Øjne vare meget svage. Kongen
vilde ikke afskedige ham, men forbeholdt ham Rang og Sæde i
Statsraadet, saa at han dispenseredes for at deltage i dets
Forhandlinger og beholdt visse Forretninger i Holsten (12. Dec. 1840).
R. levede derefter dels paa Breitenburg, dels i Udlandet og afgik 
ved Døden 3. Avg. 1845 i Wiesbaden, ugift. -- Grev R. har
efterladt sig et smukt Navn som offervillig Mæcen og human Godsejer.
En samtidig hævder, at R.s Navn i Begyndelsen af Aarhundredet
var det mest agtede og elskede blandt høje og lave i Hertugdømmerne, 
og fremhæver hans store, ved personlig Erfaring indhøstede
Kjendskab til Stats- og Folkelivet, hans rene Vilje og ædle Karakter.
I Anledning af Stormfloden 1825 bragte han sine Godsbeboere store
Ofre, og hans Rundhaandethed, især de Summer, han anvendte
paa Indkjøb af Kunstværker, bevirkede, at hans Formuesomstændigheder 
ved hans Død vare i den sletteste Forfatning.

Bekjendt er Grev R.s Forhold til Thorvaldsen og H. C.
Andersen. 1805, da R. om Sommeren paa Hjemvejen fra Neapel
opholdt sig i Rom, gjorde han Thorvaldsens Bekjendtskab, erhvervede 
en Gjengivelse af hans «Achilles og Briseis» og lod sin Buste
udføre i Marmor. Han introducerede Kunstneren paa Montenero
(ved Livorno) hos Ernst Schimmelmanns Svoger Baron Schubart,
der blev en virksom Mæcen for Kunstneren. 1819 fulgte R.
Thorvaldsen paa Rejsen til Danmark fra Rom til Florents og besøgte
ham atter 1828 i Rom sammen med Prins Frederik. R. var den
første, der tilskyndede Thorvaldsen til at efterlade sin Fødeby sine
Samlinger, og foredrog efter sin Hjemkomst Sagen for Frederik VI.
1837 gjorde R. Andersens Bekjendtskab og udvirkede hos Kongen,
at Digteren fik Rejseunderstøttelse af Staten. Andersen har tilegnet
ham Afsnittet om Italien i «En Digters Basar» og omtaler ham i
«Mit Livs Æventyr» i de varmeste Ord som sin Ven og Velgjører
«med det ædle, fortræffelige Hjærte», hvem han ogsaa gjæstede
paa Breitenburg. R. var Æresmedlem af Kunstakademiet og
Oldskriftselskabet.

Sønderjydske Aarbøger 1895, S. 100 f.

Louis Bobé.



Rantzau, Anton Wilhelm Theobald, 1832-97, Viseforfatter.
Wilhelm R. fødtes i Kjøbenhavn 7. Febr. 1832 og var Broder til de
III, 151 og VII, 28 nævnte Skuespillerinder R. Selv kom han tidlig
til Isenkramhandelen og var ved den i 21 Aar. Imidlertid havde
han gjort Bekjendtskab med sin senere Hustru, Sophie Valentin,
der havde noget Foredragstalent. Han begyndte fra 1860 at skrive
Viser for hende og blev længere fremme igjen -- og indtil et Par
Aar før sin Død (23. April 1897) -- en forretningsklog Leder af
kjøbenhavnske Sangerindeselskaber. Broderparten af hans i sin Tid
meget populære Viser er trykt under Fællestitelen «Døgnfluer». 

Sammen med deres jævne og raske Melodier kjendetegne disse
Viser det lavere Kjøbenhavneris Humør, Tænkemaade, Smag og
Jargon særlig i 1860erne og Begyndelsen af 70erne.

Gamle Rantzau (1897).

Vilhelm Møller.



Rantzau, Balthasar, 1498-1547, Biskop, var en Søn af
ndfr. nævnte Hans R. til Nienhus. Allerede i en Alder af 13 Aar
blev han af Hertug Frederik præsenteret til Provst i Slesvig
Domkirke, og 1536 udnævntes han efter Ditlev Reventlows Død til
Biskop i Lybek; han maatte dog forinden Valget love det
katholsksindede Domkapitel foreløbig at respektere de katholske
Ceremonier og søge pavelig Bekræftelse paa Valget. Der rørtes
heller ikke under ham ved Domkapitlet, som endnu en Række
Aar bevarede sit overvejende katholske Præg. 7. Avg. 1545 blev
B. R. under et Ophold paa den biskoppelige Gaard Kaltenhof
lidt nord for Lybek taget til Fange af en meklenborgsk Adelsmand, 
Martin v. Waldenfels, der formente at have nogle Penge til
gode hos den danske Konge fra Grevefejdens Tid og, da denne
ikke vilde anerkjende hans Fordring, ligefrem havde undsagt Kongen 
og besluttet at fange en holstensk Adelsmand for at tiltvinge
sig Løsepenge for denne. Det havde oprindelig været Meningen
at fange Diderik Blome, men da det ikke lykkedes, kom det til at
gaa ud over B. R. Waldenfels forlangte 20000 Gylden i Løsepenge,
men foreløbig vilde Kongen og B. R.s Familie dog ikke opfylde
denne Fordring. Christian III tog sig ivrig af Sagen, skrev til
alle de nordtyske Fyrster om at lade Waldenfels paagribe og
udvirkede kejserlige Mandater, der forbøde alle at huse eller hjælpe
Waldenfels. Det lykkedes ikke desto mindre denne stadig at holde
sin Fange skjult, først i Ærkebispedømmet Magdeburg, senere i
Lausitz, men han fik dog ingen Løsepenge, da Biskoppen døde i
Fængselet 1547, inden det endnu var kommet til nogen
Overenskomst.

Voss' Excerpter i Rigsark. 
Zeitschr. d. Gesellsch. f. d. Gesch. der Herzogth. Schlesw., Holst. u. Lauenb. II, 130. Archiv f. Staats- u. Kirchengesch. der Herzogth. II, 301 ff. 

L. Laursen.



Rantzau, Benedict, --o.1615, var Søn af Christopher R.
til Quarnbek og Margrethe Ewaldsdatter Sehested og tjente først
Hertug Adolf, hvem han 1567 ledsagede paa Toget mod Gotha.
1573 kaldes han dog Kongens Hoftjener og fik da Møgeltønder i 

Forlening, hvorved han knyttedes nøjere til Danmark. 1583
tilskjødede Kongen ham Møgeltønder, men tilbagekjøbte dog atter
denne Ejendom 1599, hvorimod B. R. fik Livsbrev paa Aastrup
Len. Alt Bønderne i Møgeltønder Birk havde beklaget sig over
de usædvanlige Afgifter og Byrder, som han paalagde dem, og
hans Lensstyrelse paa Aastrup var heller næppe tilfredsstillende;
i alt Fald blev den gejstlige Jurisdiktion alt frataget ham 1601, og
1607 opgav han hele Lenet til Fordel for sin Svigersøn Axel Galt.
1610 skrives han til Jungetgaard, som han dog vistnok kun har
haft i Pant, thi alt 1607 var han bosat i Haderslev, hvor han ejede
et Hus. Som andre af sine holstenske Standsfæller havde han laant
sine Midler ud mod høje Renter, men senere maatte han selv
laane sig frem, bl. a. hos den husholderiske Enkedronning Sophie.
For øvrigt var han af en trættekjær og voldsom Natur. Paa
Møgeltønder havde han en langvarig Strid med Kapitlet i Ribe, og 
i Haderslev kivedes han med Byens Øvrighed, der ikke kunde faa
sine tilgodehavende Skatter; hans Søn af samme Navn, sammen
med hvem han 1600 havde begaaet grove Optøjer i Hamborg, blev
endog 1616 for Restancer sat ud af Huset. Da var Faderen, der
endnu levede 1614, vistnok død. Med sin Hustru, Anne Gregoriusdatter 
Ahlefeldt (d. før 1610), havde han den ovennævnte Søn og
2 Døtre, der alle giftede sig ind i den danske Adel. 

Thiset.



Rantzau, Breide, 1506-62, til Bollingstedt, Statholder, Broder
til ovennævnte Biskop Balthasar R., tjente under Grevefejden i
Christian III's Hær og blev fangen ved Evert Ovelackers Overfald paa
Nyborg i Avg. 1534. Han blev derefter ført til Kjøbenhavn, men
siden udvexlet. I Sommeren 1536 anførte B. R. sammen med
Jørgen v. Münster det Hjælpekorps, som Christian III sendte til
Undsætning for den i Dam belejrede Meinert v. Ham (VI, 521).
Korpset blev imidlertid fuldstændig slaaet ved Klosteret Hilligerlee
8. Avg., og begge Anførerne bleve fangne. Ved den mellem
Danmark og Nederlandene i Brüssel 3. Maj 1537 sluttede Fred kom
B. R. dog atter paa fri Fod. I de følgende Aar træffe vi ham
som kongl. Raad og Amtmand paa forskjellige Slotte i
Hertugdømmerne, saaledes 1538-39 paa Sønderborg og 1539-42 paa
Haderslevhus og Tørning. Da Johan Rantzau i Slutningen af 1545
nedlagde sit Embede som Statholder, blev B. R. hans Efterfølger
og tillige Amtmand paa Segeberg. Disse Stillinger fratraadte
han i 1551, og 1555 gik han over i Hertug Hans den ældres 
Tjeneste som dennes Raad; 1557 blev han Hertugens Lensmand
paa Femern. B. R. deltog i Ditmarskerkrigen 1559 som Medlem
af Krigsraadet og raadede her i Modstrid med Johan Rantzau til
en mere forsigtig Krigsførelse, navnlig fraraadede han Angrebet paa
Meldorf som alt for dristigt og foreslog i Steden først at angribe
Tilebrügge. B. R. var i en lang Række Aar et af de mest
fremragende Medlemmer af det slesvig-holstenske Ridderskab og
benyttedes jævnlig i Sendelser til Udlandet; saaledes sendtes han i
1540 sammen med den lyneborgske Kansler Johan Førster til
Kurfyrsten af Sachsen, og 1543 afsluttede han og Johan Rantzau et
Forbund med Hertugen af Geldern; 1548 ledsagede han Prinsesse
Anna til Sachsen, og 1549 sendtes han og Caspar Fuchs til
Münster for at faa Hertug Frederik valgt til Koadjutor. B. R.
var i flere Aar tillige Provst for Preetz Kloster. Han var gift
med Catharina Heest, Datter af Lyder H. til Rethwisch. B. R.
døde 13. Okt. 1562.

Voss' Excerpter i Rigsark. 
Danske Mag. 4. R. III, 4. 
Zeitschr. d. Gesellsch. f. d. Gesch. der Herzogth. Schlesw., Holst. u. Lauenb. II, 130 ff. 

L. Laursen.



Rantzau, Breide, 1556-1618, til Rantzausholm, Rigsraad og
Statholder i Kjøbenhavn, Søn af ndfr. nævnte Statholder Henrik R.
(d. 1598), er født paa Segeberg 13. Okt. 1556. 1568 tiltraadte han sin
Udenlandsrejse, studerede først i Strasburg og Heidelberg, gik derpaa
til Paris, som han forlod paa Grund af de ved Bartholomæusnatten
foranledigede Uroligheder, og vendte 1573 hjem til Holsten, hvor
Faderen allerede 1572 havde faaet ham valgt til Abbed for
Reinfeld Kloster. 3 Aar senere blev han Hofjunker hos Frederik II
og tjente som saadan, indtil han 1. Marts 1579 paa Koldinghus
ægtede Sophie Rosenkrantz (f. 22. Dec. 1560), Datter af den ansete
og rige Rigsraad Erik R. til Kjærstrup. Kongen havde begunstiget
Ægteskabet, og Brylluppet fejredes paa den stateligste Maade i
Nærværelse af en talrig Mængde Gjæster af Kongerigets og
Hertugdømmernes fornemste Adel. Det havde ogsaa i og for sig en ikke
ringe Betydning, i det Henrik Rantzaus næstældste Søn derved havde
knyttet sig nøje til den danske Adel og, som det hurtig viste sig,
valgt Kongeriget til sin Fremtids og sine Efterkommeres Hjemland.
1580 blev han Lensmand paa Odensegaard, som han 1582
ombyttede med Tranekjær, i Nov. 1581 blev han Medlem af Rigsraadet,
og snart fik han af sin Fader overladt hans Gaard Rantzausholm
paa Fyen. Der overdroges ham i den følgende Tid forskjellige 
særlige Hverv; saaledes var han 1585 Afsending til Kurland og
1586-87 til Frankrig. Under Formynderstyrelsen efter Frederik II's
Død deltog han et Par Gange (1589 og 1592) i selve Regeringen,
var 1588 dennes Repræsentant ved Landdagen i Kiel, ledsagede
1589 Prinsesse Anna paa den mislykkede Rejse til Skotland og
fulgte atter med hende og hendes Ægtefælle, Jacob VI, 1591 der
hen-, end videre var han i den unge udvalgte Konge Christian IV's
Følge paa Landdagen i Flensborg i Sept. 1593 og paa hans Rejse
til Nordtyskland i Avg. 1595. Endnu inden Kongens Kroning fik
han 1596 Møens Len i Steden for Tranekjær. 5 Aar senere fik han
et stort Bevis paa Christian IV's Gunst og Tillid, i det han efter
Christoffer Valkendorfs Død erholdt den vigtige og ansvarsfulde
Stilling som Statholder i Kjøbenhavn 28, Jan. 1601, dog succederede
han, som Sigvard Grubbe bemærker i sin Dagbog, ikke i
Hofmesterembedet. Store Sider af Statens Forvaltning laa nu i hans
Hænder, foruden at han deltog i Grænsemøderne med Sverige
1601-03 og 1606 var Medlem af Regeringsraadet under Kongens
Fraværelse i England; dog er det ikke muligt nøjere at paavise
hans Indflydelse eller hans Anskuelser over for Christian IV's indre
Reformpolitik.

Derimod er der nogen Grund til at antage, at han har været
en Tilhænger af Kongens krigeriske Tilbøjelighed over for Sverige,
og en betydningsfuld Opgave laa ogsaa for ham ved Ledelsen af
Rustningerne til Kalmarkrigen. Under denne fulgte han i hele
Felttoget 1611 Kongen og var vistnok særlig betroet ved Ledelsen
af Krigens Gang. Med Tapperhed deltog han i Kampene ved
Kalmar; i sine talrige Skrivelser til Regeringen i Kjøbenhavn lagde
han en ikke ringe Uro for Dagen med Hensyn til de mange Farer,
der truede den danske Hær, og tillige en varm Omhyggelighed for
Kongen. I Jan. 1612 gjorde han et kortvarigt Tog ind i Smaaland
mod Vexiø, men indlagde sig størst Fortjeneste ved at være med
til at lede Overfaldet paa Gustav Adolf ved Vidsø i Febr. 1616
udnævntes han som Belønning for sin Deltagelse i Krigen til Ridder
af den væbnede Arm. Paa dette Tidspunkt synes han at have
været mere stemt for en svenskvenlig Politik, i det han advarede
Gustav Adolf mod den fra Polen truende Fare; men heller ikke
om hans Virksomhed i Slutningen af hans Liv give Kilderne
tilstrækkelige Oplysninger. Han døde 10. Jan. 1618.

Efter at hans første Hustru var død 29. Dec. 1593, ægtede
han 7. Maj 1598 Karen Gjøe, Datter af Rigsraaden Absalon G. 
(VI, 54), og atter efter hendes Død (13. April 1599) 26. Juli 1601
Christence Viffert, Datter af Corfits V. og Enke efter Henrik Bille
til Mogenstrup; hun døde 1604. Foruden Rantzausholm var han
kommen i Besiddelse af en stor Mængde Godser, saaledes det
nævnte Mogenstrup i Skaane og Hellerup paa Fyn, som han 1599
kjøbte af Eiler Brockenhuus.

M. J. Middelfart, Ligpræd. ov. B. R. 
Hist. Tidsskr. 5. R. VI, 149 ff.
A. Larsen, Kalmarkrigen.

J. A. Fridericia.



Rantzau, Cai, o.1490-1560, til Klethkamp og Hanerau, Søn
af Henrik (Breidesen) R. og Øllegaard (Ditlevsdatter) Buchwald og
altsaa Broder til Feltherren Johan R., var 1512 Hof junker paa
Gottorp, 1516 Amtmand i Oldenburg og 1518 paa Pløen. Senest
fra 1520 af havde han Trittau Amt i Pant, men da Lybekkerne
under Grevefejden bemægtigede sig dette Amt, ved hvilken
Lejlighed han selv blev saaret, fik han 1534 i Steden Eutin Stad og
Slot i Pant, og Aaret efter fik han end videre Byen Oldenburg i
Pant som Vederlag for den Skade, Afsavnet af Trittau Amt havde
voldet ham. Da havde han for øvrigt faaet Trittau tilbage, som
først blev indløst 1557, men han beholdt dog Pantet i Eutin til
1547. Desuden havde han Koldinghus Slot og Len i Pant fra
1536-42 og Rensborg fra 1542-44 (eller 1547). Alt 1531 havde
han været Medlem af Statholderskabet i Hertugdømmerne, og 1540
deltog han i Forhandlingerne med Ditmarskerne. Kongen vilde
1546 have udnævnt ham til sin Raad, men heraf blev der, som det
synes, intet, thi endnu 1549 og senere betegnes han som Hertug
Adolfs Raad. Sine Godser, Klethkamp, Gereby og Holtenklinken,
havde han alle selv tilkjøbt sig. Desuden fik han 1557 overdraget
det hertugelige Lensgods Hanerau, som hans Svigersøn dement
v. d. Wisch havde afstaaet til hans Søn Poul R., der siden var
død. C. R., der alt ved Aar 1511 havde ægtet Ide. (Hansdatter)
Blome af Seedorf, siges at være død 1560, 70 Aar gammel, «i
Krigen ».

Danske Mag. 4. R. III, 19.

Thiset.



Rantzau, Cai, 1562-91, til Rantzau, Broder til ovennævnte
Breide R. (d. 1618), fødtes 9. Avg. 1562 paa Segeberg, blev
opdraget sammen med Hertug Adolfs 2 Sønner, valgtes alt i sine
Drengeaar 1567 til Domprovst i Damborg, rejste siden udenlands
til 1583, blev 1586 Horjunker og 1587 tillige Jagtjunker. Sidstnævnte 
Aar blev han sendt til Hertugen af Parma fra Kongen i Anledning
af Mæglingen mellem Kongen af Spanien og Nederlænderne, men
blev undervejs fangen af Garnisonen fra Bergen op Zoom paa Vejen
mellem Briissel og Namur og blev med sine Breve slæbt til Haag,
hvor han nogen Tid holdtes fangen. Han kom vel omsider løs,
men uden Skadeserstatning, hvad Kong Frederik II tog
Nederlænderne meget ilde op. Ikke mindre end 600 Skibe bleve i den
Anledning anholdte i Øresund; Nederlænderne maatte saa sende
et Gesandtskab til Danmark med Undskyldninger, men først efter
at en Skadeserstatning paa 30000 Dlr. var erlagt, bleve de
beslaglagte Skibe løsladte. C. R. kjøbte 1590 Godset Rantzau af Hans
Rantzau og tog da sin Afsked fra Hove, blev Hertug Hans Adolfs
Raad og Amtmand paa Gottorp, men alt 20. April 1591 døde han
paa Breitenburg, ugift, efter 4 Dage forinden i et Feberanfald at
have forudsagt Dag og Time, naar han skulde dø.

Thiset.



Rantzau, Cai, 1591-1623, til Rantzausholm, var Søn af
ovennævnte Breide R. (d. 1618) og fødtes 6. Juli 1591 paa Rantzausholm.
Efter Moderens Død (1593) opdroges han først hos Farfaderen paa
Breitenburg, siden hos Farbroderen Gert R. 12 Aar gammel
sendtes han til Udlandet, Tyskland, Frankrig og Italien, og efter
8 Aars Fraværelse vendte han hjem 1611. Kalmarkrigen var da
nys begyndt, og han kom til at deltage i den, i det han blev
ansat ved Kongens Person. Senere hen paa Aaret blev han
Hofjunker. 1613 fulgte han Jacob Ulfeldt paa hans Sendelse til Spanien,
1614 Christian IV paa hans Englandsrejse. 1615, ved sin Udtræden
af Hoftjenesten, fik han Kjøbenhavns Len, 1620 Kalundborg Len.
1621 udnævntes han til en af Generalkrigskommissærerne ved de i
Holsten samlede Tropper, 1622 gik han som Gesandt til
Meklenborg. Allerede 5. April 1623 døde han paa Kalundborg. -- 11. Juni
1615 ægtede han Anne Lykke (X, 504). Før han 1618 arvede
Rantzausholm, skrev han sig til Hellerup, i Fyn, hvor han ogsaa
ejede Flintholm og Rødkilde.

Bricka og Gjellerup, Den danske Adel i d.  16. og 17. Aarh. I, 411 ff.

C. F. Bricka.



Rantzau, Cai, 1726-92, Gehejmeraad, var Søn af Hans R.
til Panker og Birthe Catharine f. Brockdorff og fødtes 3. Maj 1726,
udnævntes 1748 til Regeringsraad i Oldenborg og fik Titel af
Justitsraad. 1750 blev han Legationssekretær i Haag og udnævntes 1752
til Etats- og Landraad. I Aarene 1754-57 var han Gesandt i 
London, blev efter sin Hjemkomst Raad ved Overretten paa
Gottorp og udnævntes 1759 til Vicekansler for samme samt 1767 til
Kansler. Han udnævntes 1753 til Gehejmeraad og 1790 til
Gehejmekonferensraad. R. blev 1754 Kammerherre og 1766 hvid Ridder.
Han var Provst for de adelige Klostre i Slesvig og Preetz samt
Patron for Itzeho Kloster. 1765 erhvervede han Gaarz og kjøbte
1779 Güldenstein. Han døde 21. Juli 1792 i Preetz. R. ægtede
1. (30. Juni 1761) Dorothea Ahlefeldt (f. 25. Jan. 1744 d. 23. Jan. 1775), 
Datter af Johan Rudolph A. til Damp og Margrethe
Øllegaard f. Brockdorff; 2. (16. April 1790) Anna Ernestine Baronesse
Brockdorff (f. 22. Marts 1767 d. 5. Sept. 1818), Datter af
Kammerherre Hans Schack Baron B. og Frederikke Anna Sophie f. Schack
og siden gift med Charles August Baron Selby (f. 1755 d. 1823).

Louis Bobé.



Rantzau, Carl Adolph Greve, 1742-1814, Amtmand, 
Søn af nedennævnte Vicestatholder i Norge Christian Greve R. (d. 1771),
fødtes 2. Sept. 1742, studerede i Sorø og derefter 2 Aar i Angers,
sendtes med Broderen Frederik Siegfred udenlands, indtil han 1761
blev udnævnt til Kornet i Livgarden til Hest og fik Ordre til at
marchere med sit Korps til Holsten i Anledning af den forventede
Krig med Rusland. 1759 blev han Kammerjunker, 1764
Premierlieutenant og 1768 Ritmester. 1766 blev han Kammerherre,
udnævntes 1770 til Amtmand over Kalundborg, Sæbygaards,
Dragsholms og Holbæk Amter, men frasagde sig Aaret efter dette
Embede for at tiltræde den fædrene Arv Brahesborg og det grevelig
Rantzauske Præcipuum (Asdal, Hammelmose og Rosenvold). 1776
blev han hvid Ridder og afgik ved Døden 13. April 1814. Han
ægtede 17. Sept. 1770 Christiane Ernestine Frederikke Baronesse
Wedel-Jarlsberg (f. 7. April 1751 d. 9. April 1810), Datter af
Gehejmeraad Frederik Vilhelm Baron W.-J. og Charlotte Amalie f.
Bülow.                                                                            

Louis Bobé.



Rantzau, Christian Rigsgreve, 1614-63, Overstatholder, 
Søn af den ndfr. nævnte Statholder Gert R. (d. 1627), er født paa
Haderslevhus 2. Maj 1614. Efter sin Faders Død og hans Gods
Breitenburgs Ødelæggelse af de kejserlige kom han til Sorø
Akademi og blev der til 1629; det følgende Aar var han i den ndfr.
nævnte Henrik Rantzau til Schmools Følge ved hans Sendelse
til Kurfyrstedagen i Regensburg og opholdt sig 1631-33 i
Nederlandene og især i Frankrig, hvor han 1632 blev valgt til Hoved 
for den tyske Nation ved Akademiet i Orleans. Hjemkommen til
Danmark blev han 1634 Hofjunker og kort efter Kammerjunker
hos Christian IV og fulgte 1635 Kongen til Norge. Det følgende
Aar opgav han sin Stilling paa Grund af sit Ægteskab 31. Juli med
Dorothea Rantzau, Datter af den ndfr. nævnte Ditlev R. til Panker.
Allerede nu var han en rig Mand, der foruden sine Godser i
Holsten, navnlig Breitenburg, som han paa ny gjorde til et Herresæde,
dog ikke af den tidligere Pragt, ejede Gjesingholm, Hevringholm,
Demstrup og flere Hovedgaarde i Jylland; den opkommende
Storhed i Kongeriget Corfits Ulfeldt stod han i et venskabeligt
Forhold til og forstrakte ham med Penge. 1639 eller 1640 blev han
Amtmand i Rensborg og maaske allerede samtidig kongelig
Landraad, om end hans Bestalling som saadan først er af Juni 1643.
1642 var han Gesandt til Sachsen i Anledning af Kongens Søster
Kurfyrstinde Hedevigs Begravelse. Under Svenskekrigen 1643-45
var han Generalkrigskommissær og ledede i Avg. 1644 med Held
Angrebet paa det af en svensk Styrke besatte Riberhus; Ribe By
hædrede ham for hans Sejer, og kort efter lykkedes det ham ogsaa
at besætte Haderslevhus; men Glæden varede kun kort, i det snart
efter begge Pladser erobredes tilbage af Oberst Helmuth Wrangel,
hvilket efter Freden gav Anledning til en Krigsretssag mod C. R.
Af sine store Midler havde han desuden under Krigen laant Kongen
50000 Rdl.; til Pant derfor fik han fra Maj 1645 Tranekjær Slot
og Len, og da Kronen ikke kunde tænke paa at indløse det,
vare hans Besiddelser i Kongeriget i Virkeligheden derved blevne i
høj Grad forøgede. Dog synes han i Christian IV's sidste Aar
ikke at have været i særlig Gunst hos Kongen, i alt Fald at have
haft Uvenner ved Hoffet.

Da bragte Frederik III's Tronbestigelse ham til langt større
Anseelse end tidligere, 1. Avg. 1648 blev han udnævnt til Statholder
i Hertugdømmerne. Valget havde truffet ham, ikke alene fordi
Embedet næsten var blevet arveligt i hans Familie, men ogsaa
fordi Kongen kunde stole paa i ham at have en bestemt
Modstander af Gottorp og en Tilhænger af Enheden og Udeleligheden
af den kongelige Part af Hertugdømmerne i Overensstemmelse med
den ældre Rantzauske Politik' uden Tvivl træffe vi ogsaa ham som
i høj Grad medvirkende til det kongl. Arvestatut af Juli 1650.
Tilmed havde jo R. Indflydelse i Kongeriget uden at staa i nært
Forhold til den danske Adel. Ved Frederik III's Kroning i Nov.
1648 blev han Ridder. Om hans politiske Evner er det imidlertid 
ikke muligt at have nogen afgjørende Mening; en dog vel mindre
velvillig Dom fra en af hans samtidige gaar ud paa, at han mere
kom frem ved sine Forfædres Dyder end ved sine egne Fortjenester. 
Men sikkert var han en ærgjerrig, ofte hensynsløs Mand,
med Trang til Glans og Anseelse. Efter at han 1649 havde
tilkjøbt sig Amtet Barmstedt i det pinnebergske af Hertugen af
Gottorp, opnaaede han Aaret efter, i Nov. 1650, medens han var
Kongens Afsending for at tage Holsten til Len af Kejseren, at
denne ophøjede ikke alene ham og hans Livsarvinger af begge Kjøn
i den rigsgrevelige Stand, men ogsaa Amtet Barmstedt til et
umiddelbart Rigsgrevskab. Som Indehaver af dette tog han 1653 Sæde
paa Rigsdagen i Regensburg, og saa levende var hans Forestilling
fyldt af hans grevelige Værdighed, at han kort før sin Død i sit
Testamente paalagde sine Efterkommere at tage Hensyn til
Forskjellen paa en grevelig og en almindelig adelig Begravelse.

Forholdet til Corfits Ulfeldt var maaske allerede noget kølnet
i Christian IV's sidste Aar; dog vare de rimeligvis enige 1648 om
Ditlev Reventlows Fjærnelse fra Amtmandsposten i Haderslev, og
Ulfeldt lykønskede ham endnu til Grevetitlen. Men kort før
Rigshofmesterens Fald maa der være indtraadt en Forandring heri; der
er nogen Grund til at tro, at C. R. har staaet i Forbindelse med
Oberst Walter ved Angrebet paa Ulfeldt, og Kongens Tillid til R.
under den vanskelige Stilling i 1651 viste sig i, at han ikke alene
lod ham paa Breitenburg afholde hemmelige Overvejelser om
Forsvarsforholdsregler i Hertugdømmerne, men ogsaa kaldte ham til
Kjøbenhavn for at staa ham bi med Raad og Daad; han kom til
Hovedstaden i Begyndelsen af Maj. Dog bragte "de snart efter
indtraadte Forandringer inden for Regeringen ham foreløbig ikke
til større Indflydelse i Kongeriget. Han ramtes i de følgende Aar
ogsaa af huslige Sorger. Med sin Hustru levede han i faktisk
Skilsmisse, og imod hans Vilje beskyttede hun det 1656 indgaaede
Ægteskab mellem hans Datter Margrethe og den senere saa
mægtige Frederik Ahlefeldt til Søgaard (I, 136). Denne Sag havde
ogsaa den Betydning for ham, at han blev ildeset af Dronning
Sophie Amalie, hvis Yndling Ahlefeldt var, og han maatte til sidst
bøje sig og anerkjende Svigersønnen. 1659 afkjøbte denne hans
Fordring paa Kronen og overtog derved Tranekjær i Pant. Men
ogsaa politisk havde han maaske staaet baade mod Dronningen og
Ahlefeldt, i det han skal have fraraadet Krigen mod Sverige 1657,
som de i en ikke ringe Grad bare Ansvaret for. Dog sendtes han 
i Juli s. A. til Dronningens Broder Christian Ludvig af
Brunsvig-Lyneborg for at søge at bevæge ham til Forbund; men noget
Resultat fremkom ikke deraf, lige saa lidt som han paa sin videre
Rejse til Kur fyrste dagen i Frankfurt opnaaede at vinde Hjælp. Det
lyder mærkeligt, at han umiddelbart efter den anden svenske Krigs
Udbrud, i Okt. 1658, søgte om kongelig Tilladelse til at rejse til
Italien; Kongen tilstod ham den, om end med en vis Beklagelse,
men han benyttede sig ikke af den. Da der 1659 var Tale om
at sende ham som Gesandt til England, ønskede han det ikke og
blev ogsaa fri.

Saaledes syntes Forholdene ikke at varsle særlig gunstig for
ham med Hensyn til yderligere Anseelse. Da hævede den ny
Enevældes Trang til at knytte til sig en fornem og rig Mand
uden for den kongerigske Adel ham pludselig langt højere op end
hidtil. I Febr. 1661 udnævntes han til Assessor i alle de nye
Kollegier og fik vistnok allerede da Titel af Overstatholder. Han
havde derved opnaaet en Særstilling imellem alle de andre
Ministre, og den voxede, da Rigsdrosten Joachim Gersdorff døde i April
s. A. I høj Grad følte han sin Myndighed. I Anledning af, at
der af Statskollegiet i hans Fraværelse var taget en Beslutning,
opfordrede han Kongen til at tilsidesætte den, og i Juni 1661 rettede
han under en Rejse i Hertugdømmerne, hvor han i Maj havde sluttet
en Overenskomst med Gottorp om Kontributionernes Fordeling, en
Skrivelse til Frederik III, hvori han ikke alene irettesatte sine
Fæller i det nævnte Kollegium for i saa stort et Tal at have
forladt Hovedstaden, men i Virkeligheden ogsaa dadlede Kongen for
at have givet sit Samtykke dertil. Ikke desto mindre bevarede
han Frederik III's Gunst. Ved et egenhændigt Brev af 23. Avg. 1661
overdrog han ham Præsidentposten i Statskollegiet og udnævnte
ham til sin Premierminister, dog med Titel af Overstatholder.
Derved var han altsaa blevet Rigets første Embedsmand og Kongens
første Raadgiver. Personlig synes han at have staaet Christopher
Gabel nærmest af Hoffets Mænd ., han kalder ham endog i sit
Testamente sin «Herr Sohn»; deraf kan maaske sluttes, at han endnu
stadig ikke stod i det bedste Forhold til Dronningen, om end
ogsaa dennes Yndling Jacob Pedersen (XII, 623) betænktes af ham
i Testamentet. Muligvis har han befæstet sig i Kongens Gunst
ved Forstrækninger af sin Rigdom; han laante ham bl. a. et
Sølvservice, der vejede 19236 Lod, og en med 5 Diamanter prydet
gylden Elefant. 

Med Hensyn til hans politiske Virksomhed som Premierminister
er det sikkert, at han i Modsætning til Regeringens militære
Elementer var en Tilhænger af Indskrænkninger af Hæren; i
Hertugdømmernes Anliggender sluttede han sig til Kongens Ønske om
en Ophævelse af Fællesregeringen. I Cai Lykkes Sag havde han
før sin sidste Udnævnelse i Juli 1661 sammen med Gabel ført de
Forhandlinger, der bragte den ulykkelige Adelsmand til Forsøg paa
at frikjøbe sig for Kongens Unaade ved store Ofre af Penge og
Gods, og derefter var han i Sept. Forsidder i Højesteret, da Sagen
desuagtet kom for denne, og voterede for den strængeste Dom
(X, 507 f.). Umiddelbart efter rejste han til Bornholm i en
Sendelse, der havde flere Opgaver. Han modtog Arvehyldingen af
Øens Indbyggere, afnødte disse en stor Pengesum som Vederlag
for Kongens Gjenkjøb af deres Land fra Sverige, undersøgte
Klagerne over Gouvernøren General Fuchs (V, 483) og ordnede
Skatteforholdene. Tillige havde han det Ærende at forhandle med den
paa Hammershus som Fange siddende Corfits Ulfeldt om hans
Løsgivelse. Den i den Anledning for ham udstedte særlige Instrux
synes at vise en personlig Medlidenhed fra R.s Side mod Fangen,
hvem han fik Lov til af sine egne Midler at skjænke Vin og Øl;
men den har tillige den Mærkelighed, at den antyder langt mildere
Vilkaar for Frigivelsen end dem, som bleve Resultatet af R.s Rejse.
Paa Bornholm synes han derimod netop at være optraadt imod
Ulfeldt og Leonora Christina med Haardhed og personlige Trusler
og affordrede dem i alt Fald langt strængere Betingelser, end hans
Instrux i og for sig hjemlede. Og, som bekjendt, blev dette ikke
nok; efter hans Hjemrejse til Kjøbenhavn, hvor han ankom i
Begyndelsen af Dec., lod Regeringen Vilkaarene yderligere forværres,
og da Ulfeldt kom til Hovedstaden ved Aarets Slutning, førte R.
de afgjørende Forhandlinger med ham i sit eget Hus.

Der er herover noget gaadefuldt, og det kan næppe finde sin
Forklaring ved, at han snart efter synes at have haft en noget
svagere Stilling ved Hoffet end hidtil. Han, der for øvrigt i
Foraaret 1662 havde den næppe store Sorg at miste sin Hustru,
gjen-vandt ogsaa snart sin Indflydelse. I Maj s. A. undertegnede han
paa Gottorp den saakaldte Perækvationsreces med Hertugen; i Okt.
s. A. var han for Kongen i Dresden. I Juli 1663 deltog han i
den sidste Dom over Ulfeldt og ledede i Avg. og Sept. Forhørene
over den fængslede Leonora Christina. Men hans Helbredstilstand
var vaklende, og 8. Nov. 1663 døde han i Kjøbenhavn. Hans 
Ligbegængelse foregik med stor Højtidelighed; Liget førtes til Kiel
og bisattes der 9. Juni 1664.

Hudemann, Leichpred. üb. C. R. (Glückst. 1664). 
Noodt, Nachr. v. d. Ranzov. Fam. S. 61 ff. 
Danske Mag. V, 97 ff. 129 ff. 178 ff. 
B. Smith, Grevinde Ulfeldts Hist. II, 63 ff. 186 ff. 
Allg. Deutsche Biographie XXVII.

J. A. Fridericia.



Rantzau, Christian Greve, 1683-1771, Vicestatholder,
Stiftamtmand, Søn af ndfr. anførte Otto Greve R. til Asdal (d. 1719),
fødtes i Kjøbenhavn 23. Jan. 1683 og fik utvivlsomt en meget
omhyggelig Uddannelse. 1702 immatrikuleredes han ved Ridderakademiet 
i Kjøbenhavn og tilbragte siden vistnok flere Aar i Udlandet.
efter sin Hjemkomst blev han i en ung Alder Kammerherre og
traadte snart i Statens Tjeneste; en Rejse, han gjorde 1709 til
England, synes han at have foretaget i Kongens Ærende, og o. 1711
blev han Deputeret i Søetatens Generalkommissariat, hvor han
virkede i 10 Aar; allerede 1714 fik han det hvide Baand. Men den
forunderlige Uvilje, som Frederik IV nærede mod den gamle Adel,
gik ogsaa ud over R., der 1721 blev afskediget fra sit Embede,
ikke uden Medvirkning af Admiral C. C. Gabel (V, 508), mente
Samtiden. Ikke desto mindre fik han Sæde i den Kommission,
som Kongen 1726 nedsatte til Undersøgelse af Forholdene ved
Marinen under Gabels Styrelse, og at det ikke, efter at Kommissionens
indholdsrige Betænkning forelaa, gik ud over Gabel, antog man,
skyldtes R., der ved at holde sin Haand over ham, gjengjældte
ondt med godt. Uagtet han ellers var uden offentlig Bestilling i
Frederik IV's sidste Aar, hædredes R. 1729 med Gehejmeraads
Titel. I disse Aar vare R.s private Forhold undergaaede
væsentlige Forandringer. 30. Nov. 1716 havde han ægtet Oberst
Mande-rup Dues (IV, 361) Enke, Charlotte Amalie f. Gjøe (f. 11. Febr.
1689), der bragte ham Brahesborg og Barløsegaard samt de Dueske
Godser Krastrup og Gundersted i Jylland, hvilke sidste R. solgte
1756. Efter sin Hustrus Død paa Brahesborg 31. Juli 1724 giftede
R. sig 10. Maj 1726 med Eleonore Hedevig v. Plessen (f. 15. Dec.
1708, Dame de l'union parfaite 1750), Datter af Gehejmeraad Chr.
Ludv. v. P. (ovfr. S. 148), der 1740 overdrog ham Odden og Stensbæk
Godser i Jylland, hvilke han dog 1743 igjen afhændede. Endelig
arvede R. efter sin Fader og sin ugifte ældre Broder Generalmajor
Frederik R. (d. 1726) de jyske Godser Rosenvold, Asdal, det halve
Hammelmose og Voldbjærg, og ved Broderens Død tilfaldt Familiens
Grevetitel R., der hidtil kun havde været Baron. I Løbet af 10 
Aar var R. bleven en af Landets største Jordegodsejere; det kan
her tilføjes, at han lejlighedsvis forøgede sit Gods med bekvemt
liggende Gaarde; 1756 kjøbte han saaledes Skovgaarde og 1770
Krængerup (nu Frederikslund), begge i Fyn.

Næppe var Christian VI kommen paa Tronen, før R. paa ny
kaldtes til Statens Tjeneste, i det han 1730 udnævntes til Præses i
Land- og Søetatens Generalkommissariat med Titel af 
Gehejmekonferensraad; allerede Aaret efter fik han Elefantordenen. 
Men knap et Aar havde han ledet denne vigtige Gren af
Administrationen, før Kongen betroede ham det høje Embede som
Vicestatholder i Norge. I denne Stilling forstod han at vinde
Popularitet hos Nordmændene, i det han gav enhver, hvad ham tilkom,
og holdt «et artigt Hus og aabent Taffel»; men man fandt, at
hans Virksomhed sporedes for lidt, og det Faktum, at han jævnlig
og længe opholdt sig paa Brahesborg i Steden for paa sin smukke
Gaard i Christiania, tyder unægtelig ikke paa stor Energi hos ham
i Opfyldelsen af sine Embedspligter. Under Kongens Rejse i Norge
1733 spillede R. i Medfør af sin Stilling en stor Rolle; han
ledsagede Hoffet paa Rejsen landværts til Throndhjem og søværts
tilbage paa sit eget Skib; Kongen spiste hos ham og forærede
Grevinden, om hvem Nordmændene fortalte, at hun satte Pris paa
at lade sig kalde Vice-Reine de Norvége, en Tabatiére med en
Guldring i. Men Kongen yndede ikke R., og i sine private Breve
lader han efterhaanden sin Uvilje mod ham tydeligere fremskinne;
allerede 1735 udtaler han som sin Hensigt at skille sig af med R.,
og 1739 gjorde han Alvor af det, i det han ophævede Statholderposten 
og dimitterede R. med en stor Pension. «De Tjenester,
han hidtil har ydet os, have været meget slette, ja han hindrer
vor Tjeneste mere, end han befordrer den», skriver Kongen i den
Anledning til Schulin. Grunden til Kongens Misstemning maa
vistnok nærmest søges i, at han mente R. for nøje forbunden med
Brødrene Plessen -- den ene var jo hans Svigerfader --, hvilke
han stedse opfattede som sine Modstandere. Det kan vel ogsaa
være, at R.s alt andet end pietistiske Tænkemaade har stødt
Kongen. Men Publikum havde det Indtryk, at R. paa en
fornærmende Maade var bleven fjærnet fra sit Embede.

Imidlertid var R. ikke længe ledig; efter 1 1/2 Aars Forløb 
fulgte han 1740 C. Sehestedt som Stiftamtmand i Fyn og Amtmand
over Odense m. fl. Amter. I 20 Aar styrede han sine Amter,
vistnok med jævn Dygtighed; Orden og Akkuratesse i 
Forretningerne, Retfærdighed mod alle og Strænghed mod efterladende
Embedsmænd kjendetegne hans Administration. I Odense boede
han paa St. Knuds Kloster, som han kjøbte 1744, og her modtog
han 2 Gange Frederik V's Besøg; det ene (1747) skaffede ham
Rang med Gehejmeraaderne i Konseillet. I det hele faldt han
mere i denne Konges Smag end i hans Forgængers, og 1749 var
han i den kongelige Suite paa Norgesrejsen. For øvrigt tiltrak
Brahesborg R. mest, og her opholdt han sig saa hyppig, det lod
sig gjøre. Da han 1760 som 76aarig Olding tog sin Afsked fra
Stiftamtmandsembedet, tog han fast Bopæl paa dette skjønne Sted,
som han elskede fremfor alle sine andre Ejendomme og derfor
ofrede meget paa; Jørgen Brahes gamle, massive Hovedbygning
moderniserede han efter Tidens Smag, bl. a. ved at nedbryde dens
3 kobbertækte Taarne. Af Rosenvold, Asdal og det halve Hammelmose 
havde han 1756 oprettet det saakaldte Rantzaus grevelige
Præcipuum med o. 1300 Tdr. Hartkorn. Den halve Snes Aar,
R. endnu levede, var i mere end en Henseende tung for ham; 
af sine 4 Sønner havde han tidligere mistet en, nu bortkaldtes de
2 ældste, af hvilke den ene efterlod sig en 2aarig Søn; 31. Maj
1770 døde hans Hustru. Dertil kom, at R. i sin høje Alderdom
henfaldt i et Slags Vanvid, der forledte ham til Saadanne Ting
som at tilintetgjøre en Mængde historiske Dokumenter, han tidligere
med Omhu havde samlet, og deriblandt nogle Klosterarkiver, han
havde ført med sig fra Norge. At det under disse Forhold gik
ud over hans Godser, er forstaaeligt, og nogle Aar senere omtales
det, hvor yderlig brøstfældig og slet alle de grevelige Stamgodsers,
Bygningers, Kirkers, Broers og Møllers Tilstand var ved hans Død,
16. April 1771.

Naar R. s Navn endnu er omgivet af en egen Glans, skyldes
det hverken hans Byrd, hans Rigdom eller hans Embeder; en
ringere begavet Person end han vilde, udrustet med de samme
ydre Fordele, have kunnet naaet det selv samme. Det, der vil
bevare hans Navn i Historien, er hans aandelige Egenskaber. R.
var besjælet af en levende videnskabelig Interesse og havde selv
tilegnet sig ualmindelige Kundskaber eller, hvad man i gamle Dage
kaldte Erudition; han var saa stor en Elsker af Videnskaberne,
at han efter en samtidigs Fortælling endog paa Jagten beskæftigede
sig med dem. Med Mænd som Gram og Falster stod han i levende
Brevvexling-, i Omgangen med Saadanne Mænd, der glimrede ved
Intelligens, Kundskaber og Dannelse, søgte han sin Glæde, og af 
den Anseelse, han nød i disses Kreds, har man, men næppe med
tilstrækkelig Grund, sluttet, at han kunde være den «vir perillustris»,
til hvem Holberg har skrevet sine avtobiografiske Breve. Med
denne sin jævnaldrende har R. ret tidlig staaet i nogen Forbindelse,
om hvis nærmere Beskaffenhed dog nu intet vides. Sikkert er det,
at R. forstod at vurdere Holbergs Værker; han kunde nyde «Peder
Paars» og var med sit livlige Temperament selv oplagt baade til
Munterhed og Kritik. At han var en Ven af den danske
Skueplads, have vi det bedste Bevis paa deri, at han var den, til
hvem Skuespillerne i 1731 henvendte sig om Bistand i deres ved
Ildebranden 1728 og Tronskiftet 1730 foranledigede fortvivlede
Situation. Ogsaa Ambrosius Stub har utvivlsomt haft en Velynder
i R., der baade forstod at glæde sig ved hans Digte og belønne
Digteren for hans Vers.

R. ejede et stort Bibliothek, og af sin Rigdom betænkte han
saa vel Kathedralskolen i Christiania som Gymnasiet i Odense med
Boggaver. Men den største Gave lod han tilflyde Universitetsbibliotheket, 
da han inden sin Afrejse til Norge 1731 skjænkede
det en kostelig Samling af vigtige haandskrevne Kilder til Danmarks
Middelalders Historie, hvoriblandt «Calendarium Nestvediense»,
«Exordium Caræ Insulæ» og «Codex Esromensis», en Skat, der
med en vis Sandsynlighed for største Delen kan føres tilbage til
Arild Huitfeldt, hvis Søstersøn Christopher Ulfelds Sønnesøns Enke
og Arving, Sophie Amalie Krag, i sit 2. Ægteskab var Moder
til R.

Danske Herregaarde I: Rosenvold; X: Brahesborg; XII: Odden,
  Frederikslund; XIII: Krastrup. 
Holm, Danmark-Norges Hist. 1720-1814, I-II.

G. L. Wad.



Rantzau, Christian Andreas Friedrich Rigsreve, 1796-1857, Gouvernør, 
Søn af Gehejrnekonferensraad Carl Emil Rigsgreve R. til
Rastorf (f. 17. Febr. 1775 d. 25. Okt. 1857) og Emilie f. Komtesse
Bernstorff (f. 7. Nov. 1777 d. 14. Maj 1811), var født 5. Febr. 1796
i Kiel. Han tog 1819 juridisk Examen i Glückstadt, udnævntes
1823  til Kammerjunker og Kavaller hos Prinsesse Caroline Amalie,
1824 til Marskal hos Prins Christian Frederik, 1825 til Hofmarskal
hos  samme, 1826 til Kammerherre, men forlod 1829 Hoftjenesten,
da han blev Verbitter for det adelige Konvent i Itzeho, 1838
Gouvernør og Landdrost i Hertugdømmet Lauenborg, 1839 Kommandør
af Danebrog, 1841 Storkors, 1847 Gehejmekonferensraad.  Ved
Oprørets Udbrud 1848 havde R., som var en kongetro Mand, en 
vanskelig Stilling, da den revolutionære Bevægelse ogsaa havde
grebet Lauenborgerne. Det lykkedes ham dog at forhindre
Oprettelsen af en provisorisk Regering i Lighed med den i Kiel, men
da han var afskaaren fra enhver Hjælp fra Danmark, maatte han
til sidst paakalde militær Hjælp fra Hannover, og da der ikke
kunde opnaas Enighed mellem R. og den lauenborgske Landdag,
paakaldte denne det tyske Forbunds Indblanding, som førte til
Afsendelsen af en særlig Forbundskommissær, der 10. Juli afsatte
R. Han levede siden paa Rastorf, hvor han døde 26. April 1857,
før Faderen. Han var 2 Gange gift: 1. (12. Okt. 1820) med Nancy
f. Komtesse Rantzau (f. 4. Avg. 1798 d. 7. Okt. 1843), Datter af
Christian Ditlev Carl Greve R.; 2. (15. Avg. 1846) med Marie
Louise Friedrike f. v. Witzleben (f. 16. April 1801 d. 30. Jan. 1875),
Datter af Kammerherre, Major, Kavaller hos Hertug Peter Frederik
Vilhelm af Oldenborg Christoph Henning v. W.

H. R. Hiort-Lorenzen.



Rantzau, Christian Ditlev Greve, 1670-1721, Vicestatholder,
Søn af nedennævnte Statholder Ditlev Greve R. (d. 1697), opdroges
i Hjemmet, en Tid lang under Tilsyn af den bekjendte tyske
Satiriker Etatsraad og Envoyé i Paris Christian Wernicke, berejste
1693-94 England, Nederlandene og Frankrig og sendtes 1695 til
Kong Vilhelm for at overbringe Christian V's Kondolation i
Anledning af Dronning Maries Død. 1697 tiltraadte han ved Faderens
Død Besiddelsen af begge Grevskaber, samtlige Godser i Holsten
samt Lindeved. I Febr. 1698 udnævntes han til Vicestatholder og
Landraad i Hertugdømmerne og blev hvid Ridder. Han var i
ung Alder bleven forlovet med Ulrik Frederik Gyldenløves Datter,
og i Følge den af Fædrene opsatte Kontrakt skulde den, der brød
Forbindelsen, til den anden Part betale 30000 Specier. Da R.
hverken vilde ægte sin trolovede eller betale hende Erstatningssummen, 
lagde Kongen sig imellem og inddrog 1700 Grevskabet
Løvenholm. I sin Harme herover henvendte R. sig til Hannover
om Hjælp og tilbød Kongen af Preussen sit Grevskab mod at faa
Hævn over Danmark. Fremdeles appellerede han til den kejserlige
Kammerret og idømtes herfor af Kongen en Bøde paa 20000 Rdl.
R.s vilde og udskejende Liv og hans slette Karakter gjorde ham
almindelig forhadt, saa at Undersaatterne i Grevskabet Rantzau
1705 gjorde Oprør og søgte Støtte hos Hertugen af Gottorp, der
besatte Grevskabet, som indtil 1709, da Hertugen blev tvunget til 
at trække sine Tropper tilbage, var sekvestreret. 1715-20 sad R.
fangen i Fæstningerne Spandau, Speitz og Memel paa Grund af
en større Sum Penge, som han skyldte Kong Frederik Vilhelm af
Preussen. Hjemvendt blev han n. Nov. 1721 dræbt af Snigmorderhaand, 
efter Samtidens Mening i Følge Tilskyndelse af Broderen
Wilhelm Adolph (s. ndfr.), da han befandt sig paa Sneppejagt ved
Alt-Vossloch mellem Barmstedt og Elmshorn, ikke langt fra Slottet
Rantzau. Han var ugift.

Holm, Danmark-Norges Hist. 1720-1814 I, 111 f.

Louis Bobé.



Rantzau, Christian Ditlev Carl Rigsgreve, 1772-1812,
Overpræsident, var en Søn af Christian Emil Rigsgreve R. til Rastorf
og Anna Sabine f. Buchwald og fødtes 8. Okt. 1772 paa Rastorf.
I Aarene 1788-92 studerede han i Kiel og Gøttingen, blev
sidstnævnte Aar Kammerjunker og 1793 Avskultant i Økonomi- og
Kommercekollegiet. 1796 blev han Medlem af det af samtlige
Godsejere i Hertugdømmerne dannede Udvalg til Hoveriets Afskaffelse.
1797 blev han Deputeret i Kommercekollegiet og 1801 i tyske
Kancelli indtil 1809, da han udnævntes til Overpræsident for Byen Kiel
og Kurator for Universitetet. 1802-9 var han tillige Medlem af
den extraordinære Finanskommission og fra 1798 Medlem af
Kreditkassekommissionen. 1797 var han bleven Kammerherre og 1811
Kommandør af Danebrog. R.s mærkelige og interessante Personlighed 
er udførlig skildret af Rist i dennes Livserindringer. Blandt
hele den unge Adel her hjemme paa hans Tid kunde ingen lignes
med ham i omfattende Kundskaber, Skarpsindighed og Arbejdslyst.
Ærgjerrigheden var hans største Svaghed: han følte sig tilsidesat
og forbigaaet under sin Higen efter de højeste Stillinger, og han,
der gav Anledning til saa store Forhaabninger, døde i sine bedste
Aar, «brudt paa Legeme og Hjærte», 23. Febr. 1812. Paa sit
Gods Ascheberg indførte han store Forbedringer i Bøndernes Kaar
og reformerede Skolerne. R. havde 5. Sept. 1795 ægtet den
rigtbegavede Charlotte Diede, Datter af Gehejmeraad Wilhelm
Christopher D. (IV, 262).

Manthey, Ridderes Levnetsløb 1809-17 S. 57. 
Lübker u. Schrøder, Schlesw.-Holst.-Lauenb. Schriftsteller-Lex. 
Rist, Lebenserinnerungen I, 110.
W. Humboldts Tagebuch 1796 S. 83.

Louis Bobé.



Rantzau, Christian Emil Heinrich Julius Rigsgreve, 1827-88, 
Klosterprovst, Søn af ovennævnte Christian Andreas Friedrich
Rigsgreve R. (d. 1857) af dennes 1. Ægteskab, var født 12. Juli 1827 
i Lyngby. Han gik i Skole i Ratzeburg og studerede i Berlin,
Heidelberg og Kiel, hvor han 1856 tog juridisk Examen. Efter sin
Bedstefaders Død arvede han 1857 Rastorf, valgtes s. A. til
Klosterprovst i Uetersen og blev 1861 Medlem af den holstenske
Stænderforsamling. 1867 udnævnte den preussiske Regering ham til
Land-dagsmarskal i den slesvig-holstenske Provinslanddag, hvilken Stilling
han beklædte til sin Død, 15. Febr. 1888 i Kiel. Han havde 10. Okt.
1857 ægtet Caroline Christiane Elisabeth Komtesse Reventlow (f. 3.
Marts 1837), Datter af Heinrich Greve R. til Wittenberg.

Allg. Deutsche Biographie XXVII.

H. R. Hiort-Lorenzen.



Rantzau, Christoffer, o.1510-1571, til Bulk, var en Søn
af nedennævnte Hr. Otto R. til Bulk (d. 1511) og blev født kort
før sin Faders Død. Efter sine Forældre arvede han Knoop og
Seekamp, og senere arvede han Bulk efter sin Broder Hieronymus;
desuden ejede han Burghorst og Part i Neverstorf, hvilket sidste
Gods han dog solgte. Han var 1540 Hofjunker, 1546-64 Amtmand
i Tønder og fra 1560 til sin Død i Rensborg; til 1569 var han
Verbitter for Bordesholm Kloster. 1552 og 1558 var han Hertug
Hans' Raad, men Kongen havde 1554 udset ham til at ledsage
Hertug Frederik til Heidelberg, hvorfor han dog undskyldte sig.
Derimod var han 1556 paa en Sendelse for Hertug Hans til
Meklenborg og 1557 til Bremen, men 1559 var han kongelig Raad og
Krigskommissær paa Toget til Ditmarsken. Endelig var han 1566
Regeringsraad i Hertugdømmerne. Han var gift med Anna
(Henriksdatter) Rantzau fra Putlos og døde mellem 20. Febr. og 2.
April 1571.                                                                                  

Thiset.



Rantzau, Daniel, 1529-1569, Feltøverste, var Søn af
nedennævnte Godske R. til Nienhof (d. 1564). 15 Aar gammel blev han
sendt til Wittenberg, hvor han studerede indtil sit 18. Aar. Som
alle dannede Mænd paa den Tid skrev og talte han Latin, men
den stille Syslen med Videnskab egnede sig ikke for hans djærve,
udadvendte Natur. Ved sin Tilbagekomst til Holsten traadte han
i Tjeneste hos den 3 Aar ældre Hertug Adolf, og med ham drog
han samme Aar (1547) udenlands. Denne Rejse blev bestemmende
for hans Fremtid. I 7 Aar færdedes han med Hertugen ved Kejserhoffet, 
deltog i Fejder og Krige, snart i Mellemevropa, snart i
Italien og Frankrig. Han blev Fører for en Fænnike Knægte og
vendte 1554 hjem med rig Erfaring som Kriger, men tillige ligesom 
sin Herre uden at have tilsat sin varme evangeliske Tro trods
Deltagelsen i Krigene mod Protestanterne. Han forblev i Hertug
Adolfs Tjeneste og modtog Posten som Befalingsmand paa Slottet
Peine i Nordtyskland. Den krigerske Hertug planlagde i de
følgende Aar et Tog mod Ditmarskerne, og D. R. ledede Hvervingerne
hertil fra sin afsidesliggende Borg. Da endelig Toget gik for sig
1559, rigtignok under andre Forudsætninger end de oprindelige,
deltog D. R. i det som Fører for 2 Fænniker Knægte. Det
fortælles, at da Regimentsobersten Wolf Schøneweise var falden i
Kampen, ønskede Knægtene D. R. til Oberst; men Fyrsterne
nægtede ham denne Udmærkelse, fordi det ikke skulde se ud, som
om kun Rantzauerne, der i et Antal af 15 deltoge som Førere i
Krigen, skulde udmærkes.

Efter Krigen modtog D. R. paa ny Udnævnelse til Befalingsmand 
paa Slottene Peine og Steuerwold og som Hertug Adolfs
Raad, og han deltog med Hertugen i dennes uheldige Frierrejse
til Dronning Elisabeth af England. Kong Frederik II ønskede
imidlertid, at D. R. skulde træde i hans Tjeneste; allerede 1559,
kort efter Krigen, indlededes Underhandlinger med ham, men det
er uvist, om de førte til noget Resultat. Først 1562, da Kongen
gjorde forberedende Skridt til Krigen med Sverige og knyttede
Obersterne Jürgen v. Holle og Hilmar v. Münchhausen til sig,
lykkedes det ogsaa ved Henrik Rantzaus Mellemkomst at formaa
D. R. til at træde i dansk Tjeneste som Oberst med Forpligtelse
til at hverve et Fodfolksregiment. Fra nu af og til sin Død
tilhører D. R. Danmarks Historie.

Den nordiske Syvaarskrig 1563-70 har i militær Henseende
udelukkende Betydning ved de af D. R. planlagte og udførte
Foretagender. Det er hans Navn, der som en lysende Stjærne viser
Vejen gjennem den Hob af planløse og slet førte Krigstog, hvori
svenske og danske søgte at overbyde hinanden, og som kun førte
til Rov, Mord og Plyndring. Kun hos D. R. spores Hærførergeniet, 
Evnen til at lægge en vel gjennemtænkt Plan, den jærnhaarde 
Vilje til at føre den igjennem trods alle Hindringer og det
skarpe Feltherreblik, der i Kampens Virvar vælger det rette
Øjeblik til at handle. Men D. R.s Liv er dog ingenlunde en Vandring 
fra Sejer til Sejer. De utrolige Vanskeligheder, som Datidens
Krige bøde en Feltherre, Vanskelighederne ved at tilfredsstille de
lejede Troppers ofte vel berettigede Krav paa Lønning og Proviant,
kunde selv han ikke overvinde. Derfor standsede mangt et 
Foretagende paa Halvvejen, og Maaned efter Maaned kunde hengaa i
militær Uvirksomhed, i haabløse Forhandlinger med Regeringen og
Soldaterne. D. R.s Liv er saaledes rigt baade paa Lys og Skygge;
men gjennem alt Straaler den stærke, kraftige Personlighed med
den ubøjelige Vilje og den utrættelige Snarraadighed.

I Maj Maaned 1563 blev D. R. kaldt til Kjøbenhavn. Han
tog levende Del i Forberedelserne til Krigen og fik Anførselen
over et af de 3 Regimenter, hvert paa 8000 Mand, hvormed Kong
Frederik 4. Avg. brød op fra Helsingborg for at erobre Elfsborg.
Efter at der var skudt Breche i Fæstningen, skulde D. R.s
Regiment have stormet den, men forinden overgav Kommandanten
Borgen 4. Sept. Hæren gik derefter i Vinterkvarter, og D. R.s
Regiment blev indkvarteret i Ystad. Kort efter faldt den svenske
Hær ind i Halland; Kong Frederik samlede da paa ny Hæren og
kastede Fjenden tilbage efter en sejerrig Kamp. D. R.s Regiment
fik herefter den Opgave at forsvare den svensk-hallandske Grænse
med Hovedkvarter i Halmstad. Denne selvstændige Virksomhed
egnede sig for D. R.s initiativrige Natur. Allerede i Febr. 1564
forberedte han et Tog ind i Sverige for at afværge mulige Angreb
paa Halland. Men først i Maj Maaned lykkedes det ham at blive
færdig. I Forening med Frederik v. Dohna faldt han ind i
Smaaland. Et svensk Korps blev oprevet, Gaarden Hammar ødelagt
og en Afdeling Ryttere under den svensk-franske General Charles
de Mornay adsplittet. Men Proviantmangel tvang ham efter en
Maaneds Forløb til at vende tilbage uden andet Resultat.

Den danske Hovedhær under Greven af Schwarzburg (VI, 412) 
forsøgte i Sommeren og Efteraaret 1564 at trænge frem mod
Kalmar. D. R. deltog i dette resultatløse Felttog, efter hvis
Tilendebringelse hans Regiment blev lagt i Vinterkvarter i Malmø og
Omegn.

Henved 2 Aar havde Krigen slæbt sig hen uden at bringe
andet Udbytte end Elfsborgs Erobring. Det havde vist sig, at
Overkommandoen var i saa udygtige Hænder som muligt. Hertil
kom de finansielle Forlegenheder. Soldaterne fik ikke deres Løn
udbetalt. I Malmø gjorde de Oprør. Officererne bleve fangne,
Lejeknægtene satte sig i Besiddelse af Raadhuset, og D. R. maatte
have Knægtenes Lejdebrev, før han kunde træde ind i Ringen og
forhandle med dem. Det lykkedes ham at dæmpe Mytteriet, men
Kongen maatte udstede Gjældsbrev til ham paa 100000 Dir., for
hvilke en stor Del Adelsmænd gik i Borgen (April 1565). Kort 
efter blev han efter Grevens og Jürgen v. Holles Bortrejse, og efter
at Otte Krumpen havde nægtet at overtage Ledelsen af Hæren,
udnævnt til Feltherre, i det han dog samtidig beholdt sin Stilling
som Regimentsoberst. 3 danske Adelsmænd stilledes som Kommissærer 
ved hans Side. Fra nu af er det ham, som har Ansvaret
og Æren for, hvad der blev udført i Landkrigen fra dansk Side,
og saa meget er vist, at den tidligere Uvirksomhed afløstes af en
kraftig Foretagsomhed.

Som sædvanlig gjorde D. R. Halmstad til Udgangspunkt for
sine Bevægelser. Svenskernes Bestræbelser vare hovedsagelig rettede
imod Hallands Nordgrænse: Tilbageerobringen af Elfsborg, Indtagelsen 
af Baahus Slot ved Gøtaelven og Nordhallands Erobring -- 
kort sagt Erhvervelsen af Landstrækningerne ved Kattegat. For at
afværge dette rykkede D. R. op mod Elfsborg, som det lykkedes
ham at undsætte. Faa Gullbergs Enge foran Elfsborg laa Hæren
derpaa i Lejr i Sommermaanederne, ude af Stand til at røre sig,
da baade Proviant og Penge udebleve. Saa maatte D. R. da paa
ny trække sig tilbage til Halmstad, hvor han søgte at drage
Forstærkninger til sig fra Skaane og at faa Hæren provianteret.
Imidlertid lykkedes det en overlegen svensk Hær at trænge ind i
Halland og erobre Varberg By 28. Avg. og i Midten af Sept. det
stærke Slot. 2 Dage efter rykkede D. R. op fra Halmstad mod
Varberg og begyndte at belejre Slottet. Svenskerne havde trukket
sig tilbage for at optage Forstærkninger, men i Midten af Okt.
rykkede den 24000 Mand stærke svenske Hær paa ny ind i Halland
for at afskære den danske Hær Tilbagetoget. Da fattede D. R.
en djærv Beslutning. Han lod Belejringsskytset indskibe og
marcherede med sin lille, kun 8000 Mand stærke, Hær imod Svenskerne
for at angribe dem i aaben Mark. 20. Okt. 1565 stod Slaget ved
Svarteraa eller Axtorna. At den danske Hær sejrede, skyldtes
udelukkende D. R.s Dispositioner saa vel før som under Slaget. Det
var ham, som tvang Fjenden til at udkæmpe Kampen paa den af
ham valgte, for den mindre danske Hær gunstige Valplads. Han
opmuntrede sine Folk med Saadanne Ord, at en samtidig siger, at
de vakte baade Graad og Glæde, og at aldrig nogen havde talt
mandeligere og bedre. Han afgjorde endelig Kampens Udfald ved
i de afgjørende Øjeblikke at have Afdelinger rede til at gribe ind
der, hvor Svenskernes Overmagt truede med at forvandle Sejeren til
Nederlag. Det blev den største og for Overfeltherren mest
hæderfulde Sejer, som den danske Hær har tilkæmpet sig. 

Det var naturligt, at der efter Sejeren ved Axtorna maatte
opstaa Ønsker saa vel hos D. R. selv som hos Kongen om at
knytte den udmærkede Feltherre nærmere til Danmark. I Jan.
1566 blev han forlenet med Trøjborg Slot i Sønderjylland, og
samtidig førtes der Forhandlinger om at overdrage ham det
kongelige Gods Oldenhorn ved Hamborg med det Formaal, at han ved
at overlade dette til sine Brødre kunde erhverve deres Parter i
den fædrene Gaard Vamdrup ved Kolding: «Saaledes kunde jeg
blive hos eders Majestæt her i Riget, hvad der ellers vanskelig
vilde kunne lade sig gjøre», skriver han til Kongen. Først 1567
fik han Oldenhorn; om Mageskiftet med Brødrene kom i Stand,
er dog uvist. Imidlertid forpligtede han sig dog allerede ved
Forleningen med Trøjborg til at varetage Feltherreposten, saa længe
Krigen med Sverige vedvarede.

Det følgende Krigsaar, 1566, høstede D. R. ingen Lavrbær.
Svenskerne havde paa ny angrebet Baahus, og der planlagdes
derfor fra dansk Side et Indfald i Vestergøtland for at drage Fjenden
bort fra den stærke Grænsefæstning. Efter mange Besværligheder
lykkedes det at samle en Hær paa 8000 Mand, og 2. Juli 1566
brød D. R. op fra sin sædvanlige Udfaldsport, Halmstad. Det blev
et af de sædvanlige Plyndringstog: Bogesund, Falkøping, Skara og
Lidkøping gik op i Flammer; men saa begyndte Pesten at hærge
Hæren, og en Maaned efter maatte Tilbagetoget iværksættes. Da
Hæren naaede Baahus, talte den kun 3000 Mand, og Resten af
Sommeren laa den i Lejr paa Gullberg Enge foran Elfsborg, hærget
af Sygdom og Mangel paa Proviant, medens Uenighed og Strid
mellem Feltherren og hans øverste Officerer lammede Krigsførelsen.
Vel var D. R. saa heldig at tilfangetage de svenske Hærførere
Charles de Mornay og Jacob Henriksson Hästsko, men til sidst var
der intet andet at gjøre end at marchere tilbage til Halmstad,
hvorfra Resterne af Hæren forlagdes i Vinterkvarter i Skaane.

Nu begyndte en trang Tid for D. R. Ulykken var den, at
han samtidig med at beklæde Feltherreposten vedblev at være
Regimentsoberst. Som saadan stod han inde for Betalingen til sit
Regiment. Men det var vanskeligt, næsten umuligt, at skaffe Penge.
Finanserne vare udtømte, Laan saa godt som ikke til at opdrive.
Under disse Forhold vægrede Soldaterne sig ved at gaa imod
Fjenden, og D. R. forlangte, at Soldaternes Fordringer skulde
opfyldes. Kongen, som hidtil personlig og med stor Kraft havde
deltaget i alle Statssager, vilde ikke længer personlig forhandle 
med D. R., men henviste ham til Peder Oxe og Johan Friis. En
alvorlig Strid udbrød nu mellem Feltherren og hans Officerer paa
den ene Side og Kongen med Raadet paa den anden Side.
Kongen harmedes over, at Høvedsmændene og Obersten krævede
Retten til at arve de faldne Knægtes og Officerers Sold. Mere
end én Gang vare de døde medoptagne paa Mønstrings- og
Afregningssedlerne. Skarpt bebrejdede han Soldaterne, at de gjorde
Oprør og nægtede at gjøre Tjeneste, naar Nøden var størst.
Soldaterne svarede herpaa med at gjøre Oprør. De truede D. R. paa
Livet og arresterede de kongelige Kommissærer i Halmstad.
Kongen maatte da give Kjøb og befalede Peder Oxe at skaffe Pengene
til Veje. D. R. maatte drage til Halmstad og befri Kommissærerne.
Men kort efter kom det paa ny til et Sammenstød mellem
Feltherren og Raaderne, saa at D. R. endog krævede Lejde for at
komme over til Sjælland og tale med Kongen. Denne sendte Bud
til Henrik Rantzau, der kom til Kjøbenhavn og mæglede i Striden.
Kongen gik da ind paa, at D. R. fritoges for sin Bestilling som
Regimentsoberst, for at han med desto større Kraft kunde varetage
sit Feltherreembede. Han fik hurtig Brug herfor. I Ystad gjorde
hans gamle Regiment Oprør og forlangte Betaling i god dansk
Mønt. Det gik voldsomt til, og D. R. maatte selv der hen for at
stille dem tilfreds. Han ønskede utvivlsomt, at der skulde fares
med Lempe imod dem; han mente ikke at kunne drage ind i
Sverige uden dem. Men Kongen satte haardt imod haardt. Da
gik D. R. selv til Frederiksborg, og 3. Okt. havde han en personlig
Sammenkomst med Kong Frederik. Det ene Ord tog det andet,
og D. R. red bort efter at have truet med at nedlægge
Kommandoen. Kongen henvendte sig samme Dag med Anmodning til
Christoffer v. Dohna om at overtage Anførselen, da D. R. «fanger
Griller», «er melankolsk og uvillig». Men den følgende Dag
sendte han dog en fornyet Opfordring til D. R., der svarede, at
han «bevilgede at drage op med Hæren og lade sig bruge, som
det sig bør». Han holdt Ord, skjønt Kongen samtidig sendte
største Delen af Knægtene i Ystad til Tyskland uden at betale
dem deres Sold, og 20. Okt. 1567 rykkede han op fra Halmstad
med sin lille Hær paa det Tog, der mere end noget andet har
gjort hans Navn berømt, frygtet og æret.

Toget til Østergøtland i Vinteren 1567-68 er en Krigsbedrift
af højeste Rang. Den synes planlagt i Hovedtrækkene i Sept.
Maaned. Fra Halmstad skulde Hæren føres til Jønkøping, der fra 
over Hulvejen til Vadstena i Østergøtland, «hvorfra man med Guds
Hjælp kan naa videre». Skinangreb paa Grænsen ved Kalmar og
Smaaland skulde bortlede Opmærksomheden fra Hovedforetagendet.
Det kom ogsaa til Udførelse trods alle de Hindringer, Naturen og
Fjenden lagde i Vejen derfor, og skjønt Kongen ønskede Angrebet
foretaget paa Smaaland og Vestergøtland. Hæren talte kun 6000
Mand, men det var øvede og dygtige Folk. Frands Brockenhuus
havde overtaget D. R.s Post som Regimentsoberst, selv førte R.
Rytteriet foruden den egentlige Overkommando.

1. Nov. rykkede Hæren ind i Jønkøping uden at have mødt
synderlig Modstand. Det var her, at D. R. i Krigsraadet gjennemførte 
sin Felttogsplan. Ingen Sinde før var en dansk Hær trængt
gjennem det snævre Pas øst for Vettern, Holaveden, som det kaldtes,
men det lykkedes D. R., trods en haardnakket Modstand af
Fjenden, der angreb Hæren under Gjennemmarchen, at naa frem efter
en 2 Dages uafbrudt Kamp. Paa Østergøtlands Sletter tumlede
han sig i de følgende Maaneder fra Midten af Nov. til Slutningen
af Jan. Maaned i uafbrudte Kampe med de langt overlegne, men
daarlig førte svenske Hære. Efter at Vadstena var indtaget,
rykkede D. R. imod Linkøping og Skeninge, som blev hans
Hovedkvarter, hvorfra han gjentagne Gange overfaldt og adsplittede
Svenskerne. Berømtest er Overfaldet paa den svenske Hær ved
Norrbyhus 15. Jan., hvor han befriede de danske Fanger og tog
flere Kanoner, hele Krigskassen og Krigsarkivet til Bytte. Men
under disse Kampe smeltede Hæren sammen; trods Løfter og
Astrængelser for at bringe Undsætning fra Danmark kom der ikke
en Mand til Hjælp, og til Slutning maatte Tilbagetoget iværksættes.
Dette blev ført med den samme Energi og Omsigt som Angrebet,
under talrige, for det meste heldige, Kampe med Svenskerne, der
søgte at spærre Tilbagevejen. 14. Febr. gik han over den danske
Grænse, medførende de svenske Feltherrer Hogenskild Bjelke og
Sten Baner, som ved et heldigt Overfald vare faldne i hans
Hænder.

Der findes en samtidig Beretning fra en af Deltagerne i dette
mærkelige Tog. Den giver den bedste Karakteristik af D. R. Man
beundrer i denne Skildring ikke alene den geniale Feltherre, men
ogsaa den utrolige Energi, det glimrende Mod, den kloge
Forsigtighed og Forsynlighed og fremfor alt en Snarraadighed, der
aldrig lader et gunstigt Moment gaa til Spilde. Skjønnere
Æreminde end denne Beretning er der ikke sat over nogen Feltherre. 

Efter dette Felttog bliver der Stilhed om D. R.s Navn, Krigen
døde hen, Fredsunderhandlinger begyndte, men en Del af Hæren
holdtes dog samlet, rede til at tage fat, hvis Underhandlingerne
mislykkedes. Kongen ønskede at beholde D. R. i Riget og nægtede 
ham Tilladelse til at drage til Holsten. De sædvanlige Vanskeligheder 
ved Krigsfolkets Aflønning satte paa ny bitter Stemning
mellem Kongen og Feltherren, der heller ikke kunde faa udbetalt
den ham selv tilkommende Lønning. Der blev nedsat en Kommission 
for at afgjøre Mellemværendet, og denne tildømte D. R.
4500 Dlr. som hans Tilgodehavende. Det kaster et grelt Lys over
Forholdene, at denne vel fortjente Løn ikke kunde gives ham,
uden at der var gaaet Strid i Forvejen.

Da Krigen atter begyndte i Eftersommeren 1569, drog D. R.
med Hæren mod Varberg. Kong Frederik deltog selv i Belejringen
som øverste Krigsherre, n. Nov. ramtes D. R. af en Kugle, der
borttog den øverste Del af Hovedet, just som han havde rejst sig
op paa en Klippe for at iagttage Skytsets Virkning.

Hans Død vakte Sorg i Hæren og hos Folket. Kong Frederik
udtalte sig derimod mærkelig kølig om Dødsfaldet, og da Henrik
Rantzau senere i et Ærekvad ogsaa omtalte D. R.s Deltagelse i
Kampen om Varberg, skrev Kongen et skarpt Brev til ham og
bad ham om ikke at glemme i sin Ros over D. R., at Kongen som 
Krigsherre havde været tilstede og selv havde erobret Varberg.
Det havde dog været Kongens Ønske, at D. R.s Lig skulde
begraves i Danmark, men dette vilde Slægten ikke tillade. Hans
Lig blev da ført til Holsten, hvor det med stor Højtidelighed blev
nedlagt i Familiebegravelsen i Westensee Kirke, hvor den lærde
Henrik Rantzau lod sætte hans Mindesmærke. -- D. R. var
forlovet med Cathrine v. Damme, som senere ægtede hans Broder
Peder R.

Mag. f. milit. Videnskabelighed V. 
A. Larsen, Dansk-norske Heltehistorier, 1536-1648. 
A. Larsen, D. R. (1899). 
Allg. Deutsche Biographie XXVII.
Rørdam, Hist. Kildeskr. 2, R. I.

Mollerup.



Rantzau, Ditlev, 1577-1639, til Panker, Landdrost, er født 10.
Avg. 1577 som Søn af Henrik R. til Panker og Putlos (d. 1615) og
Benedicte Buchwald. Efter sin Udenlandsrejse var han 1604-10 Hofjunker
hos Christian IV og blev derefter Hofmarskal hos Kongen 1610-13;
i denne Egenskab førte han Hoffanen under Kalmarkrigen, hvilket
1616 indbragte ham Ridderordenen af den væbnede Arm. 1611-15 
var han forlenet med Bakke Kloster i Norge. Efter at have
fratraadt sin Hofstilling ægtede han 27. Febr. 1614 Dorothea Ahlefeldt,
Datter af Balthasar A. og Enke efter Marqvard Rantzau til Saxtorf.
S. A. blev han holstensk Landraad og Amtmand over Steinburg
Amt, med hvilket han 1615 forenede Sydditmarsken, og disse
Embeder beholdt han til sin Død. Der betroedes ham oftere Sendelser
til Udlandet, saaledes flere Gange til Bremen og 1620 til Bøhmen
for at følge Sagernes Gang efter Kurfyrst Frederik af Pfalz'
Kongevalg. Størst Tillid viste Kongen ham dog under Krigen med
Kejseren, i det han, efter Gert Rantzaus Død, 31. Juli 1627 fik
Bestalling som Landdrost, i hvilken Stilling han som en Slags Statholder
skulde repræsentere Kongen paa Landdagene; , s. A. blev han
Domprovst i Hamborg. 1628 var han Medlem af Krigsraadet i
Glückstadt og 1629 en af Kongens Kommissærer ved Fredsmødet i Lybek.
Paa dette Tidspunkt hedder det om ham, uvist om med rette, at
han havde en Pension fra Nederlandene. Han beskikkedes 1634
til Medlem af den Kommission, der havde Tilsyn med Forsvarsvæsenet 
i Hertugdømmerne. Hans Død indtraf 19. Marts 1639. Af
Godser ejede han Panker, Putlos, Heiligenstedt og Drage.

Luder, Leichpredigt üb. D. R. (Hamb.  1639).
Moller, Cimbria lit.

J. A. Fridericia.



Rantzau, Ditlev, 1617-84, Officer, var antagelig Søn af
Ditlev R. til Helmstorf i Holsten og dennes 2. Hustru, Anna
Rumohr. 1657 tjente han som Oberstlieutenant til Hest under
Rigsmarsken Anders Bille; strax efter Fredsbruddet 1658 blev han
sendt til Kurfyrsten af Brandenborg for at underhandle om
Hjælpetropper; det paafølgende Foraar oprettede han i Holsten et
Regiment, der fik Navn af Dronningens Livregiment til Hest, og deltog
med dette i Fyns Gjenerobring, i det han samtidig gjorde Tjeneste
som Generalkvartermester under Feltmarskal Hans Schack. 1660
træffes han i Kjøbenhavn, hvor han og Mogens Kruse (IX, 566)
efter Kongens Befaling arresterede Corfits Ulfeldt, der forklædt var
kommen til Staden. R.s Regiment blev allerede 1661 reduceret til
et Frikompagni, men ved det nationale Rytteris Oprettelse 1670
blev han Chef for dettes nordjyske Regiment, som han dog 1675,
ved Udbruddet af den Skaanske Krig, byttede med 2. sjællandske;
samtidig blev han udnævnt til Generalmajor. R. tog virksom Del
i de 4 første Krigsaars vigtigste Begivenheder og var bl. a. med
ved Belejringen af Wismar (1675), i Slaget ved Lund (1676), i Slaget 
ved Landskrone (1677) og ved den saakaldte Kavalkade til
Christiansstad (s. A., s. I, 602 f.) ligesom ogsaa ved de Strejfpartier, som
Generalmajor Meerheim foretog til Engelholm og andre Steder
(1678, s. XI, 2 u). Ved Nytaar 1679 traadte han ud af Hæren og
blev Amtmand paa Koldinghus, hvor han døde 29. Avg. 1684. -- 
R. havde 1661 ægtet Dronning Sophie Amalies Hofjomfru Anna
Sophie v. Reichau (f. 1630 d. 1696), af en sachsisk Adelsslægt, som
ved samme Tid kom til Danmark, og fik ved denne Lejlighed
Vinderslevgaard ved Silkeborg i Forlening for sin og sin Hustrus
Livstid.

H. W. Harbou.



Rantzau, Ditlev Greve, 1644-97, Statholder, var Søn af
ovennævnte Statholder Christian Rigsgreve R. (d. 1663) og fødtes
11. Marts 1644, rejste udenlands med Michael Vibe og studerede i
Tübingen, hvor han med Henblik paa Statsforandringen 1660 udgav
en Disputats om Regeringsformernes Omskiftelse. Hjemvendt 1662
begav han sig Aaret efter atter paa Rejser for at fortsætte sine
Studier. Han tilbragte et halvt Aar i Rhinegnene, opholdt sig en
Tid i Brüssel og overtog efter Faderens Død Grevskabet Rantzau
og de øvrige Godser, Herskabet Breitenburg, Drage, Neudorf,
Erfrade og Lindeved med Høgsbro. Samtidig udnævntes han til
Landraad samt Vicestatholder i Hertugdømmerne under Svogeren
Statholder Frederik Ahlefeldt og blev 1676 Gehejmeraad og
Amtmand i Rensborg. 1670 blev han Oberst til Hest, optoges 1671 i
den danske Grevestand og blev 1672 Chef for det holstenske
hvervede Rytterregiment, der fra 1675 kaldes Livregiment til Hest.
1675 hvervede han et Dragonregiment paa 6 Kompagnier. 1676
afgav han begge Regimenterne. Samtidig udnævntes han til
Statholder i Hertugdømmerne. R. var sikkert den største og rigeste
Jorddrot i det danske Rige paa hin Tid. 1674 oprettede han med
kongl. Bevilling de efter Faderen arvede Hovedgaarde Gjesingholm
(nu Løvenholm), Demstrup, Sødringholm, Eskjær i Salling (afhændet
1681) og Skovgaard i Koldinghus Amt til et Grevskab under Navnet
Løvenholm. 1669 traf han den testamentariske Bestemmelse, at
Grevskabet Rantzau skulde tilfalde Kongen af Danmark, hvis hans
Sønner ikke efterlode Børn, og dette blev senere stadfæstet af
Kejseren. R. døde 8. Sept. 1697 i Hamborg. Han var gift 1.
(1664) med Cathrine Hedevig Brockdorff (f. 17. Juni 1645 d. 25. Nov.
1689), Datter af Ditlev B. til Rixdorf og Øllegaard Cathrine Rantzau.
Hun var berømt for sin sjældne Dannelse og Aand som ogsaa for 
sin Skjønhed og Ynde. Den bekjendte tyske Satiriker Wernicke
har fejret hende i sine Digtninger under Navnet «Amaryllis». Til
Griffenfeld stod hun, der ikke synes at have hyldet særlig rigorøse
Principper, i et Forhold, hvis Natur ikke er opklaret. Efter hendes
Død blev R. 20. Juni 1690 viet til Dorothea Benedicte Ahlefeldt
(f. 28. April 1664 d. 20. Juni 1696), Datter af Henrik A. og Anna
Baudissin.

Moller, Cimbria lit.
J. Elias, Chr. Wernicke S. 51 ff.

Louis Bobé.



Rantzau, Frands, 1555-1612, til Rantzau, var født 28. Avg.
1555 Paa Segeberg og den ældste af ndfr. nævnte Statholder
Henrik R.s mange Sønner. Medens han uddannede sig i Løwen,
gjorde han ogsaa Tjeneste hos Prins Philip Vilhelm af Oranien,
Vilhelm den tavses ældste Søn, men faldt under de opstaaede
Uroligheder i spansk Fangenskab. Det lykkedes dog Henrik R.
at faa Sønnen fri, hvorpaa denne drog til Frankrig. Efter sin
Hjemkomst blev han 1577 Hofjunker hos Frederik II, der 1578
sendte ham til Rusland. Da han 1584 forlod Hoffet, forlenedes
han, der var yndet af Kongen, med Korsør, som han 1587
ombyttede med Kalundborg; derefter var han Lensmand paa Silkeborg
1588-1611 og paa Tranekjær 1611-12. 1590 var han i 
Enkedronningens Følge, da hun ledsagede Svigersønnen Hertug Henrik
Julius og hans unge Hustru til Brunsvig. Skjønt F. R. var til Aars,
da Kalmarkrigen udbrød, deltog han i den og ofrede sit Liv. Han
faldt 21. Febr. 1612 i Træfningen paa Skjellinge Hede (s. I, 537 f.).
-- 4. Okt. 1584 havde han holdt Bryllup med Anne Rosenkrantz
(f. 1564 d. 1618), Datter af Erik R. til Kjærstrup og Helvig
Hardenberg. Hun fødte ham en stor Børneflok (Sønnerne Frederik og
Henrik nævnes i det følgende) og bragte ham betydelig Rigdom,
saaledes Søholm i Stævns Herred og Gods i Norge. Selv ejede
han Rantzau og Redingsdorf, begge i Holsten. 1602 skrives han
til Ziesendorf i Meklenborg. I Roskilde havde han et Kanonikat.

Rothe, Brave danske Mænds og Qvinders Eftermæle I, 429 ff. 487 ff.
Hist. Tidsskr. 5. R. VI, 153 ff.

C. F. Bricka.



Rantzau, Frands, 1604-32, til Rantzausholm, Rigshofmester,
Søn af ovfr. nævnte Statholder Breide R. (d. 1618). I sin tidlige
Ungdom var han en Række Aar ved den udvalgte Prins Christians
Hof og foretog derpaa en Udenlandsrejse, hvorunder han studerede
i Jena, Leipzig og Strasburg og derefter gik over Basel og Genf til 
Frankrig; her blev han, uvist af hvad Grund, anholdt 1623, men
dog snart atter løsladt og kom hjem i det nævnte Aar. Umiddelbart 
efter rejste han paa ny ud, denne Gang til Italien, hvor han
1624 indskreves ved Universitetet i Padua. Ved sin Hjemkomst
1626 tiltrak den ranke og velskabte Mand med det blonde Haar
og det vindende Ansigtsudtryk sig hurtig Opmærksomhed ved sin
Elskværdighed, Dannelse og Finhed; han hørte tilmed til en berømt
Slægt og ejede store Godser. Øjeblikket var ham ogsaa gunstigt. 
Christian IV ønskede at skaffe sig Tilhængere i Rigsraadet, 
og hans Blik faldt paa F. R. trods hans Ungdom. 28. Jan.
1627 udnævntes han til Medlem af Raadet og samtidig til Statholder
i Kjøbenhavn, hvilket indflydelsesrige Embede havde staaet
ledigt siden hans Faders Død 1618. Tillige blev han Lensmand
paa Dronningborg, fik Aaret efter i Steden Dalum Kloster og
ombyttede 1629 atter det med Møen. Fuldt saa vigtigt var det dog,
at han 1627 blev forlovet med den kun 9aarige Anna Cathrine,
Kongens ældste Datter med Kirstine Munk (I, 288), som det synes
endda imod Moderens Ønske; han indviede derved den skæbnesvangre 
Række af Forbindelser mellem danske adelige og Kongens
Døtre. Om hans politiske Holdning og Indflydelse vides kun lidet.
Han følte uden Tvivl varmt for Verdenskampens religiøse Side,
men var dog ikke blind for den fra Sverige truende Fare; om hans
omfattende Embedes Begrænsning skal der have været Rivninger
mellem ham og Kansleren Christian Friis. Vedblivende havde han
sin Konges Gunst; 5. April 1632 gjenoprettedes for ham det i over
30 Aar ubesatte Rigshofmesterembede. Saaledes syntes Lykke og
Storhed at tilsmile ham. Da ramtes han endnu s. A. af en
tragisk Skæbne. 5. Nov. havde han deltaget i et Gilde hos Kongen
paa Rosenborg og vel næppe skaanet Vinen; han tog sig for at
spasere en Tur paa Volden om Slottet, men styrtede i den mørke
Aften i Graven og druknede trods Redningsbestræbelserne, i hvilke
Kongen selv skal have deltaget med Fare for sit Liv. Naturligvis
gav den uhyggelige Tildragelse Anledning til alle Slags Rygter,
om Trolddom, om Drab og om Selvmord; men der er ingen som
helst Grund til at fæste Lid dertil, lige saa vel som det er
tvivlsomt, om den Beretning er til at stole paa, der fortæller, at 
Kongen efter hans Død fandt store Fejl i hans Regnskabsførelse.

Universitetsprogr. ov. F. R. (1632).
Fridericia, Danm. ydre polit. Hist. I, 80 ff.
B. Smith, Grevinde Ulfeldts Hist. I, 73.

J. A. Fridericia.



Rantzau, Frederik, 1590-1645, til Krapperup og Asdal, Søn
af den ovfr. nævnte Frands R. (d. 1612), er født paa Silkeborg
4. Febr. 1590. 8 Aar gammel blev han sendt til Opdragelse hos
sin Bedstefader, den gamle Statholder Henrik R., og blev efter
hans snart paafølgende Død paa Breitenburg i Holsten hos Farbroderen 
Gert R., indtil han 1604 gik til Adelskollegiet i Tübingen, der 
fra 1606 til Frankrig og 1609 til Italien, hvor han 1610 studerede
i Padua. Hjemkommen tjente han i Kalmarkrigen som Kornet i
Gert Rantzaus Livkompagni, men den urolige Rejselyst, der fandtes
hos ikke faa af Slægten, bragte ham paa ny til Udlandet. 1613
fulgte han Jacob Ulfeldt til Spanien, og der fra foretog han en Tur
over Italien til Tyrkiet, Palæstina og Ægypten. 1615 var han atter
hjemme og blev da Hofjunker hos Christian IV, 1617 tillige
Kammerjunker hos den udvalgte Prins Christian. Ved sit Giftermaal
i. Maj 1621 med Margrethe Podebusk, Datter af Claus P. og Sophie
Ulfstand, forlod han Hoffet og blev det følgende Aar Lensmand
over Arnsberg paa Øsel. Denne Stilling hindrede ham dog ikke
i at deltage i Christian IV's Krig i Tyskland; han var under denne
Krigskommissær, blev fangen i Slaget ved Lutter am Barenberg
1626, men løskjøbte sig Aaret efter. Imidlertid var hans Hustru
død paa Øsel, og han giftede sig anden Gang 5. Febr. 1632, med
Ide Skeel, Datter af den afdøde Rigsraad Otte S. og Birgitte
Lindenov. Med hende fik han Herregaarden Asdal i Vendsyssel
og var fra 1639 flere Gange befuldmægtiget paa Stændermøderne
for den jyske Adel; dog opholdt han sig mest, særlig efter at han
1634 havde opgivet det øselske Len, paa sin fra hans første Hustru
arvede Gaard Krapperup i Skaane. Det var ogsaa i denne Landsdel, 
at han i sine sidste Dage kom til at spille en militær Rolle
1644, først ved Forsvaret af Landskrone Slot, siden som Fører for
Rigsmarsken Anders Billes Livregiment. I Efteraaret 1644 blev dette
imidlertid sendt til Fyn, og her døde han 13. Jan. 1645 i
Middelfart. Hans Enke overlevede ham til 1684. Han roses for sin
Gavmildhed mod Kirker og Hospitaler.

H. Mikkelsen, Ligpræd. ov. F. R. (1647). 
Worm, Lex. ov. lærde Mænd.

J. A. Fridericia.



Rantzau, Frederik, 1658-1723, Gehejmeraad, var Søn af
Generalmajor Hans R. til Putlos og Panker (d. 1673) og Dorothea
Øllegaard Blome, fødtes 28. Jan. 1658 og undervistes i Hjemmet
af Lindholz og Otto Sperling. Han berejste derpaa Holland, 
Belgien, Frankrig, Italien og Schweits, opholdt sig 1681 i Paris,
hvor han af Just Høg blev indført ved Ludvig XIV's Hof, men
dræbte her i Duel Oberstlieutenant Jørgen Vind og maatte flygte.
1682 fik han Pardon af Christian V for dette Drab, men han var
siden hjemsøgt af hyppige Anfald af Tungsindighed over denne
Tildragelse. Hjemvendt kom han til Hoffet paa Gottorp og
udnævntes til Kammerjunker, fulgte 1686 med Hertug Christian
Albrecht til Holland og blev 1690 Landraad. Ved Hertug Frederik IV's
Regeringstiltrædelse udnævntes han til Amtmand over Gottorp og
Hutten Amter samt den hertugelige Del af det slesvigske
Domkapitels Gods. 1696-97 deltog han i Forhandlingerne i Pinneberg.
I Juni 1702 udnævntes han til Kancellipræsident og beklædte denne
Stilling under Christian Augusts Formynderperiode. 1705 fik han
Exspektance paa Amtmandsposten i Bordesholm. Efter at have
nedlagt Præsidentposten 1709 levede han nogle Aar paa sine
Godser, indtil han, efter en Rejse til Kjøbenhavn som deputeret for
Ridderskabet, paa sin Hustrus Tilskyndelse traadte i dansk Tjeneste,
udnævntes til Gehejmeraad og 1717 til hvid Ridder. Han var
Medlem af den holstenske Landret og den Rantzauske Kriminalkommission 
(1721-23). Med sin første Hustru fik R. Godserne
Knoop, Projensdorf og Uhlenhorst, af Hertugen kjøbte han 1695
Palhorn og paa Langeland ejede han Nedergaard, som han afstod
1694. R. døde 8. Febr. 1723 i Kiel. Han omtales som «en Ynder
af Videnskaben, ivrig for Retfærdigheden, en Hader af Skjænk og
Gave, en ordholden Mand, æret og yndet af mange». Han var
gift 1. (1686) med Abel Dorothea v. Thienen (d. 1712), Datter af
Godske v. T. og Cathrine v. Meinstorff og Enke efter Kapitajn Joachim
Christoffer Buchwald til Knoop osv.; 2. (2. Sept. 1713) med Sophie
Magdalene f. Reventlow (d. 29. Juli 1750), Datter af Gehejmeraad
Henning R. og Margrethe Rumohr.

Gesch. des Schlesw.-Holst.-Gott. Hofes S. 5.
B. Majus, Lob-Rede auf F. R.

Louis Bobé.



Rantzau, Frederik Siegfred Greve, 1744-1822, Officer, var
Søn af ovfr. omtalte Gehejmeraad Chr. Greve R. (d. 1771) og blev
født 8. Juni 1744. I sit 14. Aar blev R. Premierlieutenant i
holstenske Rytterregiment, fik 2 Aar senere Ritmesters Karakter og
blev 1766, efter en kortvarig Tjeneste i Hestgarden, Eskadronschef
i sjællandske Dragonregiment, hvor han, der 1768 blev Kammerherre 
og Aaret efter Generaladjudant, 1770 blev Oberstlieutenant 
og 1774 Oberst og Chef. 1776 Danebrogsridder og 1787
Generalmajor. Ved Mobiliseringen 1788 var han Kommandør for en
Kavalleribrigade (3 Regimenter) paa Sjælland. Da hans Regiment
blev opløst 1789, blev han Chef for fynske Dragonregiment, ved
hvilket han oprettede en Skole for Soldaterbørnene. Ved
Stridighedernes Begyndelse med England 1801 blev R. kommanderende
General paa Fyn, 1802 Generallieutenant. Under Troppesamlingerne
i Holsten 1803 og 1805 førte R. en Kavalleribrigade. I 1808 havde
han under de spanske Troppers Frafald i sit Generalkommando
kun 9 Kompagnier Landeværn, der vare spredte over hele Øen;
skjønt han havde fattet Mistanke til Spanierne, kunde han derfor
ikke optræde imod dem. 1809 fik han efter Ansøgning Afsked
med Pension og som General af Kavalleriet.

Ved Faderens Død 1771 overtog R. Krængerup paa Fyn, hvis
nuværende stolte Hovedbygning han lod opføre, og hvis Navn han
1783 fik forandret til Frederikslund. 1775 kjøbte han Brahesholm
og Aaret efter Søholm; sidstnævnte Gaards Bygninger lod han
nedrive. Efter en ældre Broders Død blev han 1814 Besidder af
Stamhuset Rosenvold (det grevelig Rantzauske Forlods) og altsaa
samtidig Greve. Han havde 1776 ægtet Sophie Magdalene Baronesse 
Krag-Juel-Vind (f. 4. Juli 1754 d. 9. Febr. 1833), Datter af
Jens Baron K.-J.-V. (d. 1776). -- R. døde efter faa Dages Sygeleje
23. Avg. 1822 paa Frederikslund.

Thaarup, Fædrenelandsk Nekrolog  1821-26.

Lesser.



Rantzau, Gert, 1558-1627, Statholder i Slesvig og Holsten,
yngre Broder til ovfr. nævnte Statholder Breide R. (d. 1618), er født
paa Segeberg 18. Okt. 1558. I sin tidlige Ungdom blev han af
sin Fader Henrik R. en Tid sendt til Opdragelse ved hans
Veninde Grevinde Margrethe af Arenbergs Hof i Nederlandene; derefter
foretog han fra 1578 en 2aarig Udenlandsrejse, der strakte sig til
Konstantinopel og det hellige Land og førte ham hjem over Italien
og Tyskland; han skrev en nøjagtig Dagbog over denne Rejse, og
der gik siden meget Ry af den. Atter 1581 rejste han ud, denne
Gang til Spanien, med Ærende baade fra sin Fader og fra
Frederik II, hvis Hof junker han var bleven s. A., og som han var vel
anskreven hos. 1584 blev han Lensmand paa Kronborg og var
som saadan stærkt optaget af Slottets Bygning; en Tid (1587-88)
forenede han med dette Len ogsaa Helsingborg, og her har han
rimeligvis gjort det Bekjendtskab med den tidligere Lensmand Arild 
Ugerups Enke, Thale Thott, som 22. Febr. 1590 førte til deres
Ægteskab. Umiddelbart efter Frederik II's Død, i April 1588,
mistede han dog Helsingborg Len, men fik rigtignok kort efter
Indtægterne af Kronborg Len forøgede. Ogsaa havde han fra Jan.
1588 de fjærne norske Len Lofoten og Vesteraalen, maaske som
et Slags Pant, da Christian IV senere betalte ham Penge for deres
Afstaaelse.

Den stærke Forbindelse med Kongeriget, han saaledes ligesom
Broderen Breide havde indledet, afbrød han dog snart, hvad enten
det skyldtes hans Faders Ønske, eller han selv ikke var ret
fornøjet med Forholdene, som man kan ane af hans Tilbud 1588 til
en engelsk Gesandt om at gaa i Dronning Elisabeths Tjeneste.
1590 ombyttede han Kronborg Len med Flensborg Amt, og hans
Virksomhed var fra da af væsentligst knyttet til Hertugdømmerne.
Under de stærke Brydninger i disse, som foranledigedes ved
Formynderstyrelsen, tog han med Iver sin Faders Parti, saa vel over 
for Gottorp, som han mistænkte for at ville Ridderskabets Privilegier
til Livs, som over for Enkedronning Sophie i Spørgsmaalet om
Delingen af den kongelige Part af Hertugdømmerne; men især
optraadte han skarpt imod sin Faders Fjende Amtmanden i Haderslev
Hans Blome. Paa Landretsdagen i Slesvig By i Marts 1593 kom
det til et heftigt Sammenstød mellem dem, og da det Rantzauske
Parti vandt en foreløbig Sejer i Sept. s. A., og Blome afsattes fra
sin Amtmandspost, blev G. R. hans Efterfølger, en Stilling, som
han beklædte til sin Død, men i hvilken han for øvrigt fulgte sin
Forgængers Handlemaade i skarpt at optræde for Tørning Lens
gejstlige Afhængighed af Haderslev Amt og af Riberhus.

Imidlertid kom de Aar, i hvilke Enkedronningens Udsoning
med Christian IV og dennes selvherskeriske Tilbøjeligheder bragte
den Rantzauske Indflydelse til at dale, og halvt i Unaade nedlagde
G. R.s gamle Fader i Begyndelsen af 1598 sit Embede som
Statholder. I 2 Aar stod Embedet ledigt, og den unge Konge, der
øjensynlig paa dette Tidspunkt har været opsat paa at knække
Stoltheden hos det slesvig-holstenske Ridderskab, tænkte paa at give det
til en fremmed adelig. Men i Aaret 1600 bøjede han sig for 
Landraadernes Ønske og udnævnte G. R. til Statholder. Herved kom
den Rantzauske Slægt atter til Magten i Hertugdømmerne, ligesom
Breide R. Aaret efter hævedes til en høj Stilling i Kongeriget.
Med den æventyrlystne Uro, der ved Siden af en betydelig
praktisk Sans synes at have ligget i Blodet hos G. R., træffe vi ham 
trods hans nye Stilling 1602 i Nederlandene som frivillig Deltager i
Morits af Oraniens Kampe ved Belejringen af Staden Grave. Snart
viste det sig dog, at han stod i stor Gunst hos sin Konge; han
ledsagede denne ikke alene ved Hyldingen i Hamborg 1603, men
ogsaa paa Rejsen til England 1606 og gik s. A. i en vigtig
Sendelse til Brunsvig. I det hele synes han at have haft en ikke ringe
Indflydelse med Hensyn til den ydre Politik og særlig ligesom
Broderen Breide at have styrket Kongens Tilbøjelighed til Brud
med Sverige. Da Kalmarkrigen saa kom, hvervede han ikke alene
Tropper, men fik ogsaa betydningsfulde Poster overdragne. Men
Lavrbær vandt han ikke; saa godt som overalt havde han Uheld
med sig, og han synes at have manglet, vel langt fra personligt
Mod, men baade fremragende militære Evner og Myndighed til at
beherske Tropperne. Ved Felttogets Begyndelse 1611 fik han sin
Plads i den i Halland samlede Vesthær under Rigsmarsken Steen
Maltesen Sehesteds øverste Anførsel. Hans Angreb paa Ny Lødøse,
Gullberg og Elfsborg mislykkedes dog; saa kaldtes han til Hjælp
for Kongen ved Kalmar, kom der til i Juli og deltog med Hæder
I den afgjørende Træfning d. 16. s. M. Efter Kongens Afrejse fra
Krigsskuepladsen i Sept. blev han i Kalmar, tog der fra over til
Øland for at ordne Forholdene der til Vinteren, men her lykkedes
det ham ikke at modstaa Gustav Adolfs Angreb; han slog sig
igjennem til Stranden og naaede paa et Fartøj over til Gulland og
der fra senere til Bleking. Kongens Tillid til ham var dog urokket;
efter Rigsmarskens Død blev han i Efteraaret udnævnt til
Feltmarskal, og i Felttoget 1612 betroedes der ham den ansvarsfulde
Stilling som øverstbefalende for den i Kalmar samlede Hær, der
skulde trænge frem fra Øst mod Jønkøping. Et Held havde han
her, i det han i Juni tilbageerobrede Øland, men da han i Slutningen
af samme Maaned brød op fra Kalmar mod Nord, mislykkedes
hans Bevægelser ganske. Han naaede i den første Uge af Juli
frem til Vimmerby og Vestervik, men Mangelen paa Proviant,
Skovenes Uvejsomhed og Knægtenes Mytteri nødte ham hurtig til
et Tilbagetog, hvorved han reddedes fra at blive omgaaet af Gustav
Adolf.

Trods hans Uheld blev han 1616 Ridder af den væbnede Arm,
og hans Virksomhed i den sidste Del af hans Liv blev i høj Grad
hæderlig. Af særlige Hverv overdroges der ham gjentagne Gange
(saaledes 1618, 1623 og 1624) Forhandlinger med Gottorp; han
ledsagede Hertug Frederik til Bremen og 1623 til Verden. I 
Hertugdømmernes indre Anliggender var han efter Kongens Befaling, men
næppe med stor Sympathi, stærkt optaget af de uheldige
Inddigningsarbejder paa Slesvigs Vestkyst. Mest fik han imidlertid 
at gjøre, da han ved Kejserkrigens Udbrud 1625 organiserede
Rustningerne i Hertugdømmerne. Det stolteste Øjeblik i hans Liv blev
dog, da han under den truende Fare i Slutningen af 1626 paa
Landdagen i Rensborg, efter at have holdt sit Indtog i Staden med 50
af ham rustede Ryttere, i en myndig Tale formanede Hertugdømmernes 
Ridderskab til at være betænkt paa kraftige og opofrende
Midler til Forsvar og selv lovede at foregaa med Exempelet og trods
sin Alder at møde Fjenden. Han kom ikke til at indfri sit Løfte,
thi paa en Rejse til Kieler-Omslag i Jan. 1627 paadrog han sig en
Sygdom, der medførte Døden 18. Jan. Ved Bisættelsen i Kiel fulgte
Christian IV i Processionen til Fods sammen med et stort og
glimrende Følge.

G. R. havde sin Faders litterære og videnskabelige Interesser,
om end i langt ringere Grad; saaledes stod han i venskabeligt
Forhold til Tyge Brahe, hvem han ofte fra Kronborg besøgte paa
H ven, og 1585 bad han Universitetet skaffe sig Afskrifter af
historiske Dokumenter. Ved Siden heraf var han ivrig for at samle
Gods-, den fædrene Ejendom Breitenburg, som han havde arvet,
forøgede han ved Tilkjøb; i Slesvig besad han foruden sit Hovedgods
Lindeved flere andre Ejendomme; tillige ejede han Morsum paa
Nordstrand og betydelige Godser i Kongeriget, især Herningsholm i
Jylland, foruden en prægtig Gaard i Kjøbenhavn; med Kongen stod
han oftere i Ejendomshandel. Ved Flensborg anlagde han en
Krudtmølle. Efter sin første Hustrus Død (i Slutningen af 1611) ægtede
han 1613 Dorothea Brockdorff (Datter af Ditlev B. til Vindeby),
der overlevede ham.

A. Burchard, Leichpredigt üb. G. R. (1629). 
Danske Mag. IV, 97 ff. 
Zeitschr. d. Gesellsch. f. d. Gesch. Schlesw., Holst. u. Lauenb. II, 150 f. 

J. A. Fridericia.



Rantzau, Godske, o.1501-1564, til Vamdrup og Nienhof,
Fader til den berømte Daniel R. (s. ovfr.), var Søn af Tønnies
R. og Drude (Petersdatter) R. til Nienhof. Allerede 1521-22 var
han mærkelig nok Lensmand paa Nyborg, ligesom han 1528 nævnes
blandt en stor Del danske Adelsmænd, der skulde have ledsaget
Kongen ind i Hertugdømmerne. Fra 1530-34 var han Amtmand
i Haderslev, havde 1535-36 Segeberg i Pant, var 1536-37
Amtmand i Rensborg, 1538-41 paa Lille Tønder og 1546 paa Nordborg. 
1535 var han kongelig Raad og 1536 en af Statholderne i Holsten,
men 1546 var han Hertug Hans den ældres Raad og førte 1555
med Hr. Iven Reventlow Regeringen i Hertugens Fraværelse.
Ligesom han 1538 havde ledsaget Kongen til Hyldingen i Hamborg,
saaledes deltog han ogsaa 1548 i det bekjendte Bryllupstog til
Meissen og red her med 15 Heste. Desuden blev han benyttet
til diplomatiske Hverv; saaledes var han 1536 Sendebud til
Underhandlingerne i Lybek, 1539 til Gent, 1540 til Køln og 1543 til
Kampen og Lybek. Foruden de ovennævnte Gaarde ejede han
Part i de sønderjyske Gaarde Bengaard og Vargaard, men dem
solgte han til sin Hertug. G. R. døde 22. Marts 1564, en Maaned
efter sin Hustru, Margrethe (Marqvardsdatter) Buchwald.

Danske Mag. 4. R. III, 261.

Thiset.



Rantzau, Hans, --1500--, til Nienhus, Raad i Hertugdømmerne, 
var en Søn af Henrik R. Schacks Søn; som hans Moder
angives Catharina Pogwisch, hvad der dog maaske er en Fejl for
Margrethe Heest. 1491 var han Hertug Frederiks Hofmester, og
s. A. deltog han paa Kong Hans' Vegne i Forhandlinger med
Lybek. Paa Møderne i Kalundborg 1494 og 1495, nvor der
forhandledes om Hertug Frederiks Krav paa Andel i Danmark, var han
tilstede som Hertugens Raad; og i Aaret 1500 efter Nederlaget ved
Hemmingstedt var han en af dem, der underhandlede med
Ditmarskerne om Fred. I Danmarks Historie er han dog blevet mest
bekjendt ved sin Deltagelse i de Forhandlinger med Lybek, der
førte til Forliget af 29. April 1503, et Forlig, hvis Følger skulde 
faa en gjennemgribende Indflydelse paa Kong Hans' og hans Søns
Forhold til Hertug Frederik; ogsaa paa Forligsmødet i Nykjøbing
1507 mellem Kongen og Hansestæderne spillede han en fremtrædende
Rolle.

H. R. nævnes som Lensmand paa Haderslev allerede 1479-83
-- med mindre dette skulde være en anden H. R., Henriks Søn -- 
og atter 1495-99. Under Striden mellem Eggert Durkop og Enevold 
Sovenbroder om det i 1488 ledigt blevne Slesvig Stift fik han
Bispestolens Slot Svabsted i Pant af Enevold Sovenbroder og hans
Parti paa Vilkaar, der vare til stor Skade for Stiftets Finanser; 
og Eggert Durkop søgte, efter at være kommet i Besiddelse af
Bispesædet, forgjæves at tilbagevinde Slottet. 1491 forstrakte H. R.
Hertug Frederik med Penge til at indløse det pantsatte Itzeho Sogn,
som han derpaa selv for en Tid fik i Pant, og 1497 erhvervede 
han ved Mageskifte med Hertugen Byen Lütjenburg i Holsten.
Han var Lensmand paa Segeberg maaske 1499, men i alt Fald fra
1501-ll (1508 afstod han til Kong Hans den Panteret, som han
hidtil havde haft i Segeberg som Sikkerhed for Penge, Kongen
skyldte ham); og han er rimeligvis ogsaa identisk med en H. R., 
der var Lensmand paa Glambek 1513 og 1515. Hans egen
Hovedbesiddelse var Nienhus (Neuhaus) i det nordostlige Holsten; det er
især i hans senere Aar, at han skrives hertil. Hans Dødsaar kjendes
ikke; han levede endnu 1520 og ogsaa 1522, hvis han da er den
H. R., der 1522 nævnes som Hertug Frederiks Marskal og senere
i s. A. kaldes Ridder, -- Værdigheder, som vor H. R. ellers ikke
vides at have naaet. Hans Enke, Margrethe Brockdorff, skal være
død mellem 1547 og 1550.

Voss' Excerpter i Rigsark. 
Zeitschr. d. Gesellsch. f. d. Gesch. Schlesw., Holst. u. Lauenb. II, 126 ff.

William Christensen.



Rantzau, Hans, --1608, til Hasselburg, Søn af Caspar R.
til Schmool og Nienhof og Margrethe Rantzau, er vel næppe den
samme Hans R., der 1544 var Husfoged paa Segeberg og 1548
deltog i Frøken Annas Brudefølge til Meissen. Derimod er det
ham, som 1565 blev Lensmand paa Skodborghus, thi dette Len
havde været pantsat til hans Forældre for 20000 Mark. Selv havde
han nær mistet det 1570, i det han havde fortørnet Kongen ved
at udeblive fra en Mønstring, skjønt Tilladelse hertil udtrykkelig
var bleven ham nægtet. Pantet blev dog først indløst 1573, og da
blev han i Steden Amtmand i Rensborg, hvilken Stilling han
vistnok beholdt til sin Død. Han var tilstede ved Hyldingerne
1580 i Odense og 1603 i Hamborg og ledsagede 1590 Enkedronning
Sophie til Brunsvig. 1593 var han kongelig Raad. Foruden til
Hasselburg skrives han til Saxtorf, men da hans eneste Søn var
død, overdrog han 1607 sine Godser til sin Slægtning Marqvard R.
Han var gift med Magdalene (Poulsdatter) Ritzerow, den sidste af
sin Slægt, og døde 1608, før 18. Juni.

Thiset.



Rantzau, Hans Rigsgreve, 1693-1769, Overpræsident, Søn
af Gehejmeraad Christian R. til Salzau, Rastorf og Ascheberg
og Margrethe Rantzau, fødtes 14. Avg. 1693, blev ved Faderens
Død 1704 Arving til Ascheberg med Lindau, beskikkedes 1718 til
Landraad og udnævntes til Kammerherre. Med Brødrene Christian
til Rastorf og Ditlev til Oppendorf lod han sig 1728 optage i 
Rigsgrevestanden for eventuelt at kunne gjøre Fordring paa det
sekvestrerede Grevskab Rantzau. Efter Christian VI's Tronbestigelse
sendtes han som Envoyé til London, men kaldtes allerede 1732
tilbage. 1744 udnævntes han til Gehejmeraad og var 1746-49
Overpræsident i Altona. 1731 blev han hvid Ridder og 1767 Ridder
af Elefanten. Paa sit Gods Ascheberg foretog R. flere betydningsfulde 
og paa hans Tid her hjemme ukjendte Forbedringer, der
bleve et Forbillede for de senere Landboreformer. Han udstykkede
Hovedgaardsjorderne og afskaffede alt Hoveri, hvorved hans
Undersaatter «fra et elendigt Samfund af Tyve og Kjeltringer bleve til
et mønsterværdigt Samfund af frie, dygtige og velhavende Bønder».
R. døde 15. Jan. 1769. Han ægtede 1716 Margrethe Hedevig
Baronesse Brockdorff (f. 1702 d. 1741), Datter af Generallieutenant
Schack Baron B. og Charlotte Sophie Frederikke f. v. Vittingnof.

(H. Rantzau) Schreiben eines holst. Gutsherren (1775).
Schlesw.-Holst. Prov.-Berichte 1792, II, 150 ff. 
Holm, Danmark-Norges Hist. 1720-1814 II, 408 f.                                                                               

Louis Bobé.



Rantzau, Henrik, o.1501-1561, til Nienhus og Eskildsmark,
var Broder til ovennævnte Biskop Balthasar R. Han stod 1530 i
Kongens Hoftjeneste og deltog i Grevefejden, men blev 1534 tillige
med sin Broder Breide R. (s. ovfr.) fangen af de grevelige ved
Nyborg. Han udløstes siden, men fra dette Fangenskab og denne
Krigerfærd fik han et stort Tilgodehavende hos Kongen og derved
en hel Række Forleninger i Danmark. Først havde han Fjends
og Nørlyng Herreder med Mors i Pant; end videre 1537-38
Ørslev Kloster, 1537-40 Hald, 1537-47 Viborg St. Hans Klosters
Gods, 1538-39 Skive, 1539-40 Lønborg og 1540-44 Riberhus.
Dog nævnes han endnu 1538 Hofjunker hos Kongen. Fra 1540-56
var han saa Amtmand paa Gottorp, blev Hertug Adolfs Raad og
var 1560 dennes Statholder. Han deltog i Ditmarskerkrigen 1559,
men døde alt 1561. Med sin Hustru, Dorothea (Volmersdatter)
Wohnsfleth, tilgiftede han sig Godset Eskildsmark.

Danske Mag. 4. R. III, 272.

Thiset.



Rantzau, Henrik, 1526-98, Statholder i Slesvig og Holsten,
er født paa Steinburg i Holsten 11. Marts 1526; hans Forældre vare
den berømte Hofmester i Hertugdømmerne Johan R. (s. ndfr.) og
Anna Walstorp. Kun 12 Aar gammel sendtes han 1538 af sin Fader
til Universitetet i Wittenberg, immatrikuleredes der under 
Melanchthons Rektorat og deltog i Sammenkomsterne ved Luthers Bord.
Ikke mange Aar efter var det, at Johan R. 1545 brød med
Christian III og tog Tjeneste hos Hertug Adolf af Gottorp. Med denne
fulgte baade Fader og Søn 1548 til Kejser Carl V's Hof i Brüssel;
her modtog H. R. de første stærke Indtryk, politiske, kunstneriske
og litterære, fra den store Verden, og her knyttede han 
Bekjendtskaber med fornemme Stormænd. I adskillige Aar ledsagede 
han Kejseren og var med ved Belejringen af Metz 1552. Endelig
opgav han 1553 Hoflivet og ægtede 23. Okt. 1554 Christina v. Halle
(f. 11. Febr. 1533), Datter af den brunsvigske Adelsmand Frantz
v. H. Ægteskabet skaffede ham en Familiefejde med Greverne af
Hoya, der først bilagdes 1558, men bragte ham fremfor alt en
meget stor Rigdom, i Godser og Penge. Fra dette Øjeblik havde
han en sikker social og økonomisk Stilling, der støttedes ved
Faderens forsigtige Raad; 1565 arvede han denne, og hans praktiske
finansielle Sans vidste at udnytte det vundne Grundlag.

Rimeligvis har han 1554 kunnet vælge mellem kongelig og
gottorpsk Tjeneste; han foretrak den første, og herved blev hans
egen og hans Efterkommeres Fremtid afgjort. I det nævnte Aar
blev han Amtmand paa Segeberg og kongelig Raad, og 1. Marts
1556 udnævntes han desuden til Kongens Statholder i Hertugdømmerne. 
Den første større politiske Sag, i hvilken han fik Lejlighed
til at blande sig, blev Forsøget paa at udsone Kongefamilien med
det lothringske Fyrstehus; til dette Øjemeds Opnaaelse var han fra
1557 og lige til 1565 atter og atter ivrig for et Ægteskab mellem
Frederik II og Prinsesse Renata af Lothringen, Christian II's
Datterdatter; i 1559 rejste han endog i den Anledning paa Kongens
Befaling til Nederlandene og forhandlede derom  med  sin gamle
Bekjendt fra Opholdet i Brüssel, Greven af Arenberg, Flere Gange
i Mellemtiden ansaa han dog Sagen for haabløs eller uheldig og
anbefalede da andre Ægteskaber, saaledes 1558 med Elisabeth af
England og 1561 med Maria Stuart; med den sidste Plan forbandt
han endda fantastiske Tanker om, at Kongen kunde vinde Kejserkronen  
gjennem Frankrigs Hjælp. Alt dette blev  dog til intet;
derimod fik han 1559 Lejlighed til at gjøre Frederik II en virkelig
og betydningsfuld Tjeneste. Da han kom under Vejr med, at 
Hertug Adolf af Gottorp paatænkte en Erobring paa egen Haand
af Ditmarsken, satte han Kongen i Kundskab derom og blev
derefter Hovedmanden for den Overenskomst, hvorved denne Plan
forpurredes, og baade Kongen og Hertug Hans bleve Meddeltagere 
i Krigen og i Ditmarskens Undertvingelse; han var selv med i
Felttoget som Krigskommissær og en af Krigsraaderne hos sin Fader,
spillede dog næppe nogen større militær Rolle, men var Kongens
befuldmægtigede ved Delingen 1560 af det erobrede Land og fik Tilsynet
med den kongelige Part og med Ordningen af den forandrede
Retsforfatning. 1561 repræsenterede han Frederik II ved Vilhelm af
Oraniens pragtfulde Bryllup i Dresden med Kurfyrst Morits af
Sachsens Datter Anna.

Imidlertid nærmede den nordiske Syvaarskrig sig. Det er
bekjendt, at Frederik II fremtvang den imod det danske Rigsraads
Vilje, og en Beretning gaar ud paa, at han derimod fandt Støtte
hos de holstenske Raader. H. R.s Holdning i dette Spørgsmaal
er dog hidtil ikke opklaret. Han fik imidlertid betydelige Opgaver
i Anledning af Krigen, besørgede Troppehvervinger, forhandlede
med Hamborg og Nabofyrster om Nevtralitet, opkrævede Krigsskatter 
i Hertugdømmerne og varetog disses Krigsforfatning, særlig
under Faren 1565 for Angreb fra Wilhelm v. Grumbach; mærkes
kan det ogsaa, at han (1562) havde anbefalet sin Slægtning Daniel
Rantzau til Tjeneste hos Kongen. Ved Siden deraf betroedes der
ham ansvarsfulde diplomatiske Ærender; saaledes var han 1564 og
1567 en af Afsendingerne til de mislykkede Fredsmøder, henholdsvis
i Rostock og Stralsund. Vigtigst var det dog, at han 1570, efter
først at have været tilstede i Heidelberg ved Brylluppet mellem
Kurfyrst Johan Casimir af Pfalz og Kurfyrst August af Sachsens
Datter Elisabeth, gik til det Møde i Stettin, der efter lange
Forhandlinger i Dec. bragte Freden til Veje mellem de nordiske Riger.

Ogsaa i anden Henseende havde Krigen imidlertid spillet sin
Rolle for H. R. Han var den formuende Mand, der kunde
forstrække Kongen med store Summer eller gaa i Borgen for Laan
hos andre. Derved opnaaede han betydelige Pantelen. I
Hertugdømmerne fik han saaledes paa denne Maade 1564 sit Amt
Segeberg til Pant og 1567 Flensborg Amt; i Kongeriget forskreves 
der ham 1564, Aaret før hans Faders Død, alle de Len, som denne
besad (især store Dele af Laaland), 1566 Holme Kloster, og
efter Freden, 1571, Salling Herred, begge paa Fyn. Efterhaanden
indløste dog Kronen de fleste af disse Panter, især 1574; dog fik
han fornyet Lensbrev paa Segeberg, og endnu 1582 skyldte Kongen
ham en betydelig Sum. Men særlig Betydning fik det, at han 1568
havde tilkjøbt sig til Ejendom det nævnte Holme Kloster; han viste
sin Interesse for Godset ved at omdøbe det til Rantzausholm, og 
herved havde hans Slægt faaet en vigtig Grundbesiddelse, som en
Tid lang i høj Grad bidrog til at knytte den til Kongeriget. Senere
paafulgte flere af hans Sønners Ægteskaber med danske
Adelsdamer.

Ogsaa efter Freden i Stettin benyttedes han til diplomatiske
Sendelser, der angik Danmark og Norge, saaledes 1577 til Emden
for at forhandle med engelske Afsendinger om Sejladsen paa
Nordhavet. Han var desuden ved sine talrige Forbindelser i Udlandet
i Stand til at holde sin Konge bekjendt med Verdensbegivenhederne
igjennem stadige Indberetninger. Men mest optoges dog hans
offentlige Virksomhed af Forholdene i Hertugdømmerne. I Spidsen for
Landraaderne ledede han Fællesregeringen, naar denne efter den I
1563 trufne Ordning tilfaldt Kongen, og repræsenterede ham i hans
Fraværelse paa Landdagene-, han havde Del i Udgivelsen af den
slesvig-holstenske Landret 1573, og i øvrigt interesserede han sig 
for Landenes økonomiske Opkomst, begunstiget, som denne var, af
Freds-perioden. I den store Strid med Gottorp om Slesvigs Lensforhold
har han uden Tvivl, tro mod sin Konge, med Kraft bekæmpet Gottorps 
Paastande og medvirket til den endelige Overenskomst i Odense
1580, hvorved Hertugerne modtoge Slesvig til Len af Danmarks Krone;
selv repræsenterede han ved denne Lejlighed Kongen i dennes
Egenskab af Hertug og benaadedes med Elefantordenen. Det næste Aar
bragte han paa et Møde i Flensborg Forlig til Veje om Arven efter
Hertug Hans den ældre.

Hvad H. R.s personlige Forhold til Frederik II angaar, tillade 
de hidtil fremdragne Kilder ikke nogen aldeles bestemt Dom
i det enkelte. Det er sikkert, at han gjentagne Gange har mødt
Afslag paa sine Henvendelser til Kongen, som da han 1560
forgjæves virkede for en Udsoning med Peder Oxe og 1579 for
Tilgivelse til Rigsraaden Jacob Ulfeldt. Ogsaa ligefremme Rivninger
spores; 1565 hedder det endog, at han en Tid var i Kongens Unaade
paa Grund af den holstenske Adelsmand Hans Blomes Angivelser,
og 1570 forbød Kongen ham i en ret irriteret Tone at forherlige
den afdøde Daniel Rantzau paa en Maade, der kunde stille Kongen
selv i Skygge. Om H. R.s egentlige politiske Indflydelse hos
Frederik II vides hidtil saa godt som intet. Men som Helhed er
der dog Grund til at antage, at Forholdet har været godt, og at 
Kongen med rette i ham har skattet en trofast Raadgiver, om
end vel næppe en fremragende Statsmand. Og saa meget er vist,
at H. R. selv har set hen til Frederik II's Regeringsaar som sin 
stolteste Tid og, som vi senere skulle se, har ønsket at hædre Kongen
paa enhver Maade. Nogen større Modsætning imellem dem havde
han ikke øjnet, og Indskriften paa Breitenburg: «Kongens Held
Landets Lykke», havde ikke været Mundsvejr.

Da kom Frederik II's Død i April 1588, og med denne
Begivenhed begyndte et nyt Afsnit i H. R.s Liv, i høj Grad
forskjelligt fra det foregaaende, rigt paa Kampe, paa Skuffelser og
Bitterhed. Uden at man kan sigte ham for Brud med sin Fortid, blev
han en Modstander af Kongemagten, repræsenteret, som den var
først af Enkedronning Sophie, senere af den unge Kong Christian IV.

Allerede i Juni 1588 kom Modsætningen frem, da Enkedronningen 
ønskede, at Formynderstyrelsen i Hertugdømmerne under
Christian IV's Mindreaarighed skulde overdrages en eller flere tyske
Fyrster, og antydede en kommende Deling af de kongelige Amter
mellem hendes 3 Sønner. Det første var H. R. en Modstander af
som urimeligt og som truende Ridderskabets Friheder; i Delingen saa
han en Fare for Svækkelse af Hertugdømmernes Magt, paa lignende
Maade som hans Fader havde gjort det 1544. Det lykkedes ham
dog foreløbig at afværge disse Planer, og et Øjeblik mødtes han
med Sophie i Tanken om at benytte Raadernes og Landdagens
Modstand mod de gottorpske Planer om Arvelighed til at udelukke den
unge Hertug Philip fra Fællesregeringen og gjøre Christian IV til
eneregerende. Udsigten hertil svandt dog hurtig, og lige saa
hurtig udviklede der sig et bittert Fjendskab mellem H. R. og
Enkedronningen, der overtog Formynderstyrelsen i Hertugdømmerne.
Uden at gaa i Enkeltheder med Stridens Gang skal det fremhæves,
at en af dens første Aarsager sikkert var Sophies nære Forbindelse
med Amtmanden i Haderslev Hans Blome (II, 425), en Mand, hvis.
Fader havde været Johan Rantzaus Fjende, og som selv allerede i
Treserne havde angrebet H. R. Herved blandedes dennes stolte
Slægtfølelse ind i Sagerne; 2 Partier skilte det slesvig-holstenske
Ridderskab, det Blomeske og Rantzauske, og selvfølgelig var H. R,
Leder for det sidste. Og nu var Blome netop tillige i Strid med
det danske Regeringsraad; denne Omstændighed i Forening med
Regeringsraadets Brud med Enkedronningen knyttede det og H. R.
sammen i et, dog mest tilsyneladende, aristokratisk Forbund, og
herved skabtes der paa den anden Side et Vaaben for Sophies juridiske
Raadgivere, der ønskede at hæve Fyrstemagten og kue Ridderskabet.
Hertil kom, at hun traadte i et venskabeligt Forhold til Hertug
Johan Adolf af Gottorp og ogsaa derved stødte an mod H. R.s 
politiske Tilbøjeligheder. Fra 1591 var Striden en Kjendsgjerning,
og 1593 naaede den sin højeste Bitterhed. Faa Landretsdagen i
Slesvig By i Marts s. A. tørnede H. R. og hans Søn Gert
voldsomt sammen baade med Blome og med Johan Adolf. Den gamle
Statholder fik et heftigt nervøst Anfald og sprængte
Retsforhandlingerne ved at rejse bort med det kongelige Signet, der 
skulde bruges under Aktstykkerne. Sophie svarede med at affordre ham
Regnskabsaflæggelse for hans Amt og ved at tilstille ham en
Skrivelse, der i Skarphed og Trusler overskred alle Grænser. Men H. R.
gav ikke tabt, og hans Kampmiddel blev i Forbindelse med det
danske Rigsraad at faa Formynderstyrelsen frataget Sophie og
Christian IV erklæret myndig; han vilde herved ikke alene ydmyge
hende, men navnlig forebygge, hvad der efterhaanden var blevet
Stridens egentlige Kjærne, hendes Planer om Delingen af de
kongelige Amter. Sejeren blev foreløbig hans; i Sept. 1593 overtog den
unge Konge Styrelsen i Hertugdømmerne, og samtidig blev Blome
afsat fra sit Embede som Amtmand i Haderslev, og denne Post
overdroges til H. R.s Søn Gert. Men hans personlige Sejer blev
ikke langvarig; fra Sommeren 1595 viste det sig, at hans Indflydelse
var i Aftagende hos Christian IV, der under Regeringsraadets
begyndende Opløsning nærmede sig sin Moder og mødtes med hende
i Ønsket om Forsoning. Vel kunde H. R. regne sig det til Ære,
at Tanken om Hertugdømmernes Deling døde hen, men i de
Retssager med Hans Blome, som vare voxede frem af Striden, maatte
han føle Kongens Uvilje. Og Forholdet bedredes langt fra, da
Christian IV 1596 blev Danmarks virkelige Hersker og netop nu ønskede
at vise Aristokratiet sin Myndighed, for saa vidt altsaa optog sin
Moders Politik. De strænge Advarselsskrivelser og Trusler om kongelig
Unaade, som han i Juni 1597 udstedte til flere af Ridderskabet i
Anledning af deres Smædeskrifter mod hverandre, vare ogsaa rettede
til H. R. Og næppe har det været helt frivilligt, naar denne i
disse Aar ved sine Sønner lod udtale Ønsket om at fratræde sine
Embeder. I alt Fald greb Kongen det; 24. Jan. 1598 underrettede
han ham om, at han gik ind derpaa, og affordrede ham Statholderskabet 
og Segeberg Amt. Den 72aarige Mands Dage vare nu ogsaa
snart talte; han døde 31. Dec. 1598. Hans Bisættelse fandt Sted
i den af ham selv ombyggede og udstyrede Familiebegravelse i St.
Laurentius-Kirken i Itzeho. Kisten og Indskriften ventede paa ham;
selv havde han ladet dem lave; kun Pladsen til hans Dødsdag i
Indskriften stod tom. 

Hans politiske Liv var endt som et Nederlag, og med dyb
Sorg havde han maattet se sin talrige Børneflok tyndes ud ved
hyppige Dødsfald. Endnu kunde han ikke vide, at hans 2 Sønner
snart skulde opnaa de højeste Embeder i Kongeriget og
Hertugdømmerne. Men utvivlsomt har han med Stolthed set tilbage paa
sit Livs Gjerning. Bortset fra hans politiske Virksomhed havde
han været en Kulturbringer. Forudsætningen for, at han var bleven
dette, var 2 Ting: hans materielle Midler og hans aandelige Sans.

Allerede ovfr. er omtalt Kilderne til hans Rigdom: Giftermaalet, 
Arven efter Faderen og hans økonomiske Indsigt. Ved sin
Død ejede han 18 adelige Godser. Af disse skulle nævnes
Breitenburg og Mehlbek, som han havde arvet fra Faderen, Wandsbek,
Wellingsbüttel og Rantzau, som han havde tilkjøbt sig, alle i
Holsten, Drakenburg og Rinteln i det brunsvigske, en Arv fra
Svigerfaderen, foruden Ejendomme i Slesvig og Lauenborg og endelig
Rantzausholm . hertil kom bl. a. en paladsagtig Gaard i Lybek.
Paa sine Godser indførte han Stordrift med Nedlæggelser af
Bønder-gaarde og Hoveri, men ogsaa med Skovdrift og Havebrug og med
Anlæg af alle mulige Smaafabrikker, som Olje-, Papir-, Sav-, Bore-,
Kobber- og Krudtmøller. Ved Siden heraf drev han en udstrakt
Pengeforretning; baade Philip II af Spanien og Antwerpen havde
han til Skyldnere, med den nævnte By førte han en langvarig og
bitter Strid om Gjældens Betaling. Ved alt dette fik han Midler
til at blive Hertugdømmernes første grand Seigneur. Men den
kulturelle Side heraf skabtes ved et bestemt Aandspræg hos ham.

Kun i ringere Grad havde han modtaget dette Aandspræg fra
sit Ophold som ganske ung i Wittenberg. Theologi kom aldrig
til at høre til hans væsentlige Interesser, endnu mindre de
kirkelige Stridigheder, som han endog saa ret overlegent paa, i den 
Grad, at den katholske Reaktion haabede paa ham som Tilhænger.
Utvivlsomt var han dog protestantisk troende, tvivlede ikke heller paa
Djævelens Indgriben i det daglige Liv; men et Hovedpunkt i hans
metafysiske Forestillinger var Overbevisningen om Stjærnernes
Herredømme over Menneskene; de vare Midler for Skæbnen og Gud til
at paavirke alt lavere. Derfor var han en ivrig Tilhænger af
Stjærnetydningen, udgav Lærebøger i Astrologi og nedskrev i elegant
udstyrede Bøger Samlinger af Horoskoper. Med sit stærke fantastiske
Sving troede han naturligvis ogsaa paa Drømme og Varsler og
spaaede nok saa dristig om Verdensbegivenheder, hvilket indbragte
ham Drillerier fra Frederik II, naar det slog fejl. Men sin 
astrologiske Tro delte han for øvrigt med hele det Kulturstandpunkt,
som stærkest havde paavirket ham.

Sine dybeste Indtryk havde han nemlig, som ovfr. antydet,
modtaget fra sit Ophold ved Carl V's Hof og særlig i de senere
spanske Nederlande. Her havde en Forening af den romanske
Renæssance og den germanske Humanisme slaaet ham i Møde.
Netop da var jo Italien Forbilledet for nederlandsk Kunst, Sværmeriet 
for i alt Fald Ydersiderne af det antike Liv havde bredt sig 
her op, den latinske Digtekunst og den latinske Brevstil stode som
den fornemme og lærde Verdens Stolthed, og her havde han vel
ogsaa hørt om det Medicæiske Mæcenatdømme i Florents og var
desuden et beundrende Øjenvidne til den anstandsfulde spanske
Grandezza. Han kom hjem fyldt med Tanker om midt mellem en
Adel, der kun lidet besad Sans for Kunst og Litteratur, at bringe
Renæssancen og Humanismen ind i sin nordlige Egn, men tillige
at knytte den fremfor alt til sin Person. Der er Grund til kort
at dvæle ved de forskjellige Omraader af hans Virksomhed i denne
Henseende.

Først hans Bygninger. Han ombyggede Breitenburg og Mehlbek, 
og han opførte helt nye Borge paa Wandsbek (af ham kaldet
Wandsburg) og Rantzau. Breitenburg og Rantzau betegne her 2
Stadier, den første, der til Dels stammede fra hans Fader, minder
om Frederik II's Frederiksborg, den anden, som helt var hans eget
Værk (1592-95), om Christian IV's ved sit langt luftigere,
yndefuldere Anlæg. Men i alle sine Bygninger satte han sin Stolthed
i at opkalde Rummene med de antike Navne, og de forsynedes
med Indskrifter, til Dels af klassiske Forfattere og yngre Latinister,
til Dels af religiøst-moralsk Indhold. Hertil kom saa Vidnesbyrd
om Renæssancens stærke Trang til at forherlige Personligheder.
Han fyldte sine Borge med Statuer og Malerier af mythologiske,
antike og moderne Helte; han hædrede sin Storheds Skabere, den
yngre oldenborgske Kongeslægt, hvem han viede en Pyramide i
Nærheden af Itzeho, og særlig Frederik II, for hvem han efter hans
Død opførte en anden Pyramide ved Segeberg med en Obelisk ved
Siden, bygget med den som Forbillede, der af Kejser August førtes
til Rom. Han havde Malerier af Kongens vigtigste
Krigsbegivenheder paa Segeberg Slot og lod dem stikke i Kobber. Dette sidste
skulde dog fuldt saa meget tjene til Forherligelse af hans egen
Slægt, der havde deltaget i disse Kampe; Søjlen paa Mehlbek
for hans Hustru, talrige Epitafier og Billeder vare andre Vidnesbyrd 
om denne Bestræbelse. Men alle Vegne prangede hans eget Navn
med Paalæg til hans Efterkommere om at værne om deres
Stamfaders Gjerninger, og han lod udgive Bøger med Beskrivelser 
af sine Bygninger. Til Udsmykningen af sine Borge stod han i
Forbindelse med Medicæeren Storhertug Ferdinand af Toskana, fra
hvem han fik Marmor, Alabaster og kunstfærdige Sager, og hvem
han sendte nordiske Varer.

Denne Forbindelse var dog kun en enkelt Side af et helt
Forhold, der opfyldte ham fuldt saa meget som hans Bygningsvæsen
og hans Kunstsamlinger, nemlig den latinske Brevvexling med
Fyrster, Stormænd og lærde, hvortil knyttede sig Mæcenatstillingen
for de sidste. Nordtyske Hertuger vare hans Korrespondenter lige
saa vel som Kardinal Granvella og nederlandske og danske
Adelsmænd; men navnlig var der en utvivlsomt gjensidig Bestræbelse
efter Forbindelse mellem ham og Videnskabsmænd og latinske
Digtere. Blandt de første indtager Tyge Brahe Hæderspladsen; de
havde gjort Bekjendtskab med hinanden 1564 i Rostock og stode
siden i Venskabsforhold, og det var H. R., som 1597 efter Tyge
Brahes Bortrejse fra Danmark skænkede ham det første Asyl (paa
Wandsburg). Af andre Videnskabsmænd skulle nævnes Niels
Hemmingsen, Historikerne Chytræus og Lindeberg, Medicineren Heurnius
og især Filologen Justus Lipsius; af Digterne Tidens anseteste, men
nu ganske glemte, de lavrbærkronede Melissus, Frengel og Lauterbach. 
Forholdet imellem de fleste af disse og ham beroede paa
en vis Gjensidighed, de trængte til H. R. som Mæcen, han til
deres Lovprisninger i deres Dedikationer og ikke mindst i deres
latinske Epistler. Thi disse vare den Gang ikke en Form for
privat Samkvem, de vare en Art Litteratur, og en hel Række af dem,
de saakaldte Trøstebreve i Anledning af hans Børns Dødsfald, lod
han udgive med sine egne Svar, endog i flere Oplag.

For en stor Del skyldtes den centrale Stilling, H. R. indtog
i den litterære Verden, naturligvis hans Penge, men nok saa meget
dog hans mærkelige Bogsamling. Ved Siden af Breitenburgs
Hovedfløje laa en Bygning, i hvilken oven over et Kapel Bibliotheket var
opstillet. Det var smukt ordnet og skal have talt 6300 Bind; iblandt
disse vare ogsaa talrige højst værdifulde Haandskrifter, deriblandt af
Adam af Bremens Kirkehistorie og af Albert af Stades Krønnike;
disse lod han udgive lige saa vel som forskjellige andre, hvoriblandt
klassiske Forfattere. Uden Karrighed laante han ogsaa Bøger ud.
H. R. havde paalagt sine Efterkommere Bibliothekets Udelelighed; 
han kunde have sparet det; thi ved de Wallensteinske Troppers
Erobring af Breitenburg 1627 blev det splittet og for største Delen
ødelagt. Trods forskjellige Bidrag til dette Spørgsmaal trænger dog
Restens Skæbne til nøjere Undersøgelser.

H. R. var end videre selv Forfatter. Han udgav Bøger om
Astrologi, om Sundhedspleje, om Krigsvæsen; uden Tvivl har hans
Stab af Litterater dog hjulpet ham. Mere personlig tilhøre
rimeligvis andre Værker ham, der vise delvis andre af hans Interesser
end dem, vi hidtil have dvælet ved. Fortrinsvis tænkes herved paa
hans Mindeskrift over Faderen (under Psevdonymet «Coroneus»),
hans Historie af Ditmarskerkrigen (under Psevdonymet «Cilicius
Cimber») og hans Beskrivelse af den cimbriske Halvø (først udgivet
1739 af Westphalen efter et Haandskrift). Nøje sammenknyttede
ere i dem alle Slægtstoltheden og Kjærligheden til hans Land. De
førstnævnte ere historisk-geografiske Kildeskrifter om vigtige
Begivenheder og Forhold i Hertugdømmerne, men navnlig en Lovprisning
af hans Fader, til Dels af ham selv. Beskrivelsen af den cimbriske
Halvø medtager ogsaa Nørrejylland, og Kongerigets geografiske og
politiske Forhold laa ogsaa saa meget inden for hans litterære
Interesser, at han satte sig i Forbindelse med Huitfeldt, med Vedel 
og med Niels Kaas for at faa Oplysninger og Tegninger af Byer,
navnlig til Hjælp for den bekjendte Geograf Mercator, af hvis Atlas
han ogsaa var Medarbejder. Dog var det kun Hertugdømmerne,
han ansaa for sit Fædreland, deres Beskrivelser optage største Delen
af det nævnte Værk, og det er Kundskaben til dem, han fortrinsvis 
vil udbrede i Verden. Skriftet har sit Værd ved de statistiske
Angivelser om Samtiden, men det er ved Siden heraf stærkt
fantastisk i sin antikiserende Stræben. En stor Del af det anvendes 
til at prise Cimbrerne, som han naturligvis opfatter som Stamfædre til
Hertugdømmernes senere Beboere. Ved at forherlige dem vil han
forherlige sin egen Samtid. Men ogsaa denne har sin umiddelbare
Storhed, især dens Ridderskab, som han lod andre Bøger fortælle
nærmere om, og da først og fremmest den Rantzauske Slægt med
dens talrige Godser. Og som Hovedet for denne Slægt staar han
selv, han, der paa én Gang var Kongens Statholder og Cimbriens
Fører (produx Cimbriæ).

Sikkert var ogsaa H. R. en højst forfængelig Mand. Til sine
Tider falder der et forsonende Stænk af Naivitet over denne
Forfængelighed, men rent utroligt er det, hvad han har ladet sig byde
af det vamleste Smigreri af sine Litteraters Penne og Munde; uden 
Tvivl have de fordærvet ham i denne Henseende. Han var tillige
en heftig Mand trods sin Anstand, ikke uden Grund fik han
talrige Fjender. Heller ikke var han en sand overlegen Aand, og
det fortjener at fremhæves, at hans Kunstsamlinger næppe have talt
Værker af virkelig Rang. Men der var med alt dette noget
sjælden storslaaet over ham, højt rager han derved op i sin Samtid,
og Hertugdømmernes Kultur skylder ham overordentlig meget. I
national-sproglig Henseende har han trængt Plattysken tilbage for
Højtysk, i politisk har han fremmet Forbindelsen mellem Slesvig
og Holsten ved sin kraftige Overbevisning om deres Samhørighed
og ved paa én Gang at være dens aristokratiske, personlige og
litterære Udtryk. Skjønt han fuldt ud anerkjendte Slesvigs
Lensforhold til Danmarks Krone, har han dog bidraget til den
Løsningsproces, hvorved Hertugdømmet skiltes fra Riget, men 
bevidst har han aldrig villet skade Danmark.

Macropeus, Immortalitas H. R. (Hamb. 1599). 
Lindeberg, Hypotyposis arcium (Hamb. 1591). 
Frobenius, Epistolæ consolatoriæ (Francof. 1593). 
Moller, Cimbria lit. 
Danske Mag. I, 193 ff. 353 ff. 
Zeitschr. d. Gesellsch. f. Schlesw.-Holst.-Lauenb. Gesch. VIII, 331 ff. 
  X, 199 ff. XI, 69 ff. XVIII, 131 ff. XXI, 307 ff. XXII, 239 ff. 
Allg. Deutsche Biographie XXVII. Lund, 
Christ. IV's Skib p. Skanderborg Sø.                                                      

J. A. Fridericia.



Rantzau, Henrik, 1590-1644, til Schmool, holstensk Landraad,
Søn af Jaspar R. til Schmool og Hohenfelde og Lucie v. Qualen, er født
20. Juni 1590, rejste, 16 Aar gammel, udenlands til Holland, Frankrig,
Tyskland, Italien og Spanien og ægtede 6. Jan. 1619 Ide Pogwisch.
1620  blev han Landraad og benyttedes i den følgende Tid hyppig
til diplomatiske Ærender af Kongen, hos hvem han synes at have
haft en Del Indflydelse med Hensyn til Forholdene i Tyskland.
1621 var han saaledes Gesandt hos Kejseren og 1622 hos Kurfyrsten 
af Sachsen, 1623 fulgte han Hertug Frederik (III) til Verden
i Anledning af hans Bispevalg, s. A. var han i Oldenborg og
forhandlede end videre med Hertug Christian af Brunsvig, 1625 deltog
han i Kredsdagen i Brunsvig og var 1629 Kommissær ved Fredsmødet 
i Lybek. Efter Freden var han særlig ivrig for Kejserens
og Kurfyrsternes Samtykke til Elbtolden og forhandlede 1630 derom
med Wallenstein og paa Mødet i Regensburg. 1639 sendtes han til
Bremen for at udvirke et Forlig mellem denne Stad og
Ærkebisphertug Frederik. Imidlertid var han ogsaa sysselsat med
Hertugdømmernes indre Forhold; han blev 1627 Amtmand i Rensborg
og 1630 Forstander for Itzeho Adelskloster; begge Stillinger 
frasagde han sig dog før sin Død. 1634 blev han Medlem af
Kommissionerne for Hertugdømmernes Forsvarsforhold og Revisionen
af deres Landretsordning. Efter det svenske Indfald i Dec. 1643
vilde han rejse til Kongen, men blev syg paa Vejen og døde i
Nakskov 5. Jan. 1644. Foruden sine fædrene Godser i Holsten
ejede han Højbygaard paa Laaland og Hvolgaard i Jylland.

St. Klotz, Leichpred. üb. H. R. (Lüb. 1649).
Fridericia, Danm. ydre polit. Hist. I, 90 o. fl. St.                                                    

J. A. Fridericia.



Rantzau, Henrik, 1599-1674, Rigsraad, Stiftamtmand, Søn
af ovfr. anførte Frands R. (d. 1612), var født 26. Jan. 1599. I
sin Ungdom gjorde han sig bekjendt ved den Rejse til Orienten,
han foretog 1623, og som han har beskrevet i sin 1669 udkomne
«Denkwürdige Reisebeschreibung». Sejlende fra Venedig besøgte
han Grækenlands Kyster samt Cypern og landede i Akka; her fra
gik han til Jerusalem, hvor han fejrede Paaskefesten, gjorde de
sædvanlige Valfarter til de hellige Steder og sejlede derefter fra
Jaffa til Ægypten og besaa Pyramiderne m. m. Fra Alexandria
indskibede han sig til Konstantinopel, hvor han gjorde et længere
Ophold, og efter at have besøgt de vigtigste Steder i Tyrkiet
landede han paa sit Udgangspunkt. Efter sin Hjemkomst synes R.
at have levet mange Aar i Ro, og det er først med Frederik III's
Tronbestigelse, at han træder frem i det offentlige Liv, som en
Mand af mange Kundskaber, ja maaske Lærdom, er han falden i
denne Konges Smag. Efter at han 1648 havde faaet Ridderslaget,
kom han 1649 ind i Rigsraadet, og Aaret efter fik han Aakjær
Len, som han 1660 ombyttede med Dronningborg Len, der imidlertid 
1661 afhændedes af Kronen. 1656 ledsagede han Kongen til
Norge, medens hans Hustru kaldtes til Kjøbenhavn for at holde
Dronningen med Selskab. Efter at have deltaget i Krigen bar
han ved Arvehyldingen 1660 Rigsæblet; kort efter aflagde han ny
Ed som Rigsraad og fik 1662 Bestalling som saadan. I Begyndelsen
af 1671 udnævntes han til Gehejmeraad, Assessor i Statskollegiet
og Højesteret og snart efter til Stiftamtmand over Aarhus Stift
samt Amtmand over Havreballegaard, Kalø og Stjærnholms Amter;
s. A. blev han tillige Kammerherre hos Kongen, et nyt Bevis paa
dennes Yndest. R. døde 16. Jan. 1674. Han havde levet i
barnløst Ægteskab med Sophie Lindenov (f. 1. Marts 1589 d. 19. Marts
1666), Enke efter den 1627 afdøde Knud Gyldenstjerne (VI, 377).
Med hende fik han Aagaard i Jylland; selv ejede han Schøneweide 
i Holsten, Møgelkjær, Rosenvold og Jensgaard i Jylland samt
Sem i Norge.

Moller, Cimbria lit. 
Hofman, Dsk. Adelsmænd I, 126 f. 
Danske Herregaarde I: Rosenvold. 
Allg. Deutsche Biographie XXVII.

G. L. Wad.



Rantzau, Jesper, o.1495-1562, til Schmool, holstensk Raad,
var Søn af ovfr. nævnte Hans R. til Nienhus. Ligesom sine
fremragende Brødre Melchior og Breide R. har han taget levende Del
i sin Tids politiske Begivenheder og var en af Kong Christian III's
mest betroede Raader. Under Kongens Nærværelse i Danmark
1536 var han Regeringsraad i Hertugdømmerne. Kongen forlenede
ham derpaa 1536 med Skodborghus med Malt og det halve Anst
Herred, og 1538 fik han Ret til at indløse Hundsbæk Gaard for
1200 Mark lybsk. Han besad begge til sin Død. Sædvanlig
opholdt han sig i Hertugdømmerne, hvor han 1524 var Amtmand
paa Tønder, 1534-44 paa Gottorp og (1544-62 paa Haderslevhus)1540-60 paa Flensborg. Han
forstrakte Kongen med betydelige Laan, for hvilke han havde de
ovennævnte Slotte i Pant, og havde ofte det Hverv at opkræve
Skatten for Hertugdømmerne. Jævnlig deltog han som holstensk
Raad i Kongehusets Rejser; saaledes var han med Kongen i
Hamborg 1538, deltog i Brudetoget til Meissen 1548 og var i
Dronningens og Hertug Frederiks Følge 1554 ved Brylluppet i
Wismar. 1538 beklædte han tillige Statholderposten i Hertugdømmerne 
i Johan Rantzaus Fraværelse. Han var gift med Margrethe
Rantzau, som efter hans Død, 1562, beholdt Skodborghus, medens
Hundsbæk blev indløst af Niels Lange.

Danske Mag. 4. R. III, 20. 
Zeitschr. d. Gesellsch. f. d. Gesch. Schlesw., Holst. u. Lauenb. II, 128.                                                                  

Mollerup.



Rantzau, Johan, 1492-1565, Feltherre og Statsmand, 
Herre til Breitenburg, Bothkamp, Sturenhagen og Mehlbek, blev født
12. Nov. 1492 paa Steinburg, hvor Faderen, Henrik R., var
Lensmand, og var den yngste af 6 Brødre. Faderen døde allerede
1497; Moderen, Øllegaard (Ditlevsdatter) Buchwald, døde først 1538,
80 Aar gammel. Da J. R. var blevet 13 Aar gammel, sendte
Moderen ham til et Akademi i Tyskland, men hans Hu stod til
krigersk Færd, og han traadte i Kejserens Tjeneste. 1516 tiltraadte
han en stor Rejse, besøgte England, Spanien, hvor han forrettede
sin Andagt ved Apostelen Jacobs Grav i Compostella, Italien,
Grækenland, Lilleasien og det hellige Land, hvor han i Jerusalem 

blev slaaet til Ridder. Nær var han under sin Færden i det
hellige Land bleven fangen af Tyrkerne, men undslap paa et Skib
til Neapel. I Rom stedtes han til Fodkys af Pave Leo X. Endnu
var han saaledes en troende Katholik. Efter Tilbagekomsten blev
han af Hertug Frederik (I) indsat til Hofmester for dennes unge
Søn Hertug Christian (III) og ledsagede denne paa en Rejse til
tyske Hoffer. Paa denne Rejse kom han tillige med Hertugen til
den tyske Rigsdag i Worms 1521 og var Vidne til Luthers
Optræden, der gjorde et saa stærkt Indtryk paa ham, at han fra nu
af blev Hovedmanden for den luthersksindede Del af det holstenske
Adelskab.

1522 blev han derpaa af Hertug Frederik udnævnt til Hertugdømmernes 
Hofmester og Amtmand paa Gottorp. Som hertugelig
Raad blev den nu 30aarige Mand med den livlige Aand og det
skarpe Blik Hertug Frederiks betydeligste Statsmand. Han deltog
saaledes i Aaret 1522 i Forhandlingerne i Bordesholm, og da de
misfornøjede danske Stormænd kort efter tilbøde Hertug Frederik
den danske Trone, stod han i Spidsen for det Parti, der tilraadede
Hertugen at modtage den, og skal ved sin Veltalenhed have
overvundet Modstanden hos det forsigtigere Parti af den holstenske
Adel, der i høj Grad frygtede for en nærmere Forbindelse med
Danmark. Hans kraftige og dristige Politik gik ud paa at sikre
det holsten-gottorpske Hus Herredømmet ikke blot i Hertugdømmerne, 
men ogsaa i de 2 nordiske Riger og med det samme at
hævde de hertugelige Landes Enhed som et Slesvig-Holsten i
Personalunion med Danmark. Denne Plan opgav han aldrig, og da
i Kong Christian III's Tid Delingerne atter begyndte, trak J. R.
sig tilbage med Protest herimod.

I den lille Række af holstenske Adelsmænd, der gjennemførte
denne Politik, var J. R. den største og betydeligste. God Hjælp
fandt han i den Henseende hos sin Slægtning Melchior R. (s. ndfr.),
Wolf Pogwisch til Bukhavn o. fl. samt hos Frederik I's tyske
Kansler Wolfgang v. Utenhofen. Ved sin store Handlekraft og
krigerske Dygtighed, der snart skulde gjøre ham til en af den Tids
dygtigste Feltherrer, havde han stor Del i, at Planen lykkedes.
1523-24 ledede han saaledes Belejringen af Kjøbenhavn og Malmø.
Da Krogen (Kronborg) overgav sig, blev han Lensmand her og
kort efter, skjønt født Holstener, ogsaa optaget i det danske
Rigsraad og havde som dansk Rigsraad og Lensmand fra nu af en
betydelig Indflydelse ogsaa i Danmark. 

Aaret efter (1525) udbrød Søren Norbys Opstand i Skaane
(XII, 315). J. R. blev da med en ringe Styrke sendt Rigsmarsken
Tyge Krabbe til Hjælp. Omtr. 20. April landede han i Malmø.
Søren Norby var den Gang i Færd med at belejre Helsingborg;
men imidlertid havde hans Hjælpere Otte Stigsen og Junker Mourits
af Oldenborg ved Lund samlet en stor Bondehær, der blev slaaet
af J. R. allerede 28. April. Imidlertid var Søren Norby brudt op
fra Helsingborg og havde kastet sig ind i Landskrone, hvor han
derpaa fra Landsiden indesluttedes af J. R. og de Skaanske Herrer
(29. April). Belejringshæren truedes dog af nye Bondeskarer, der
havde samlet sig i dens Ryg, men J. R. drog imod dem og slog
dem ved Bunketofte Lund (4. Maj). -- J. R. vilde helst have taget
Landskrone ved Storm, men Tyge Krabbe og de øvrige Herrer
havde Betænkelighed herved, og til sidst begyndte der Underhandlinger 
med Søren Norby, som 4. Juli overgav Staden til Frederik I.
Den Skaanske Opstand var saaledes dæmpet og en stor Fare for
Frederik I overstaaet. -- J. R. belønnedes med den tidligere
Borgmester i Malmø Hans Mikkelsens Gods, som nu konfiskeredes;
han solgte det dog kort efter til Hans Mikkelsens Hustru, som
endnu opholdt sig i Malmø. Faa Krogen fik han nu Livsbrev;
ogsaa en Gaard i Kjøbenhavn kom han i Besiddelse af.

J. R., der imidlertid var bleven forlenet med Steinburg, deltog
i den følgende Tid navnlig i Hertugdømmernes Regering. Det
var i disse Aar, at den unge Hertug Christian fik Styrelsen af
Haderslev og Tørning Len i Nordslesvig og her søgte at indføre
Reformationen. I denne Henseende havde han en kraftig Støtte
i J. R. -- Under Christian II's Felttog i Norge 1531-32 kom J. R.
ikke til at føre nogen større Befaling-, han havde dog stor Del i
de Raadslagninger, der førtes i Danmark, og havde som Lensmand
paa Krogen Fortjenesten af, at der foreløbig sendtes Mogens
Gyldenstjerne, der belejredes paa Akershus, mindre Undsætninger; selv
var han bestemt til at føre Overbefalingen mod de nordtyske Fyrster,
fra hvem man en Tid lang frygtede et Angreb syd fra for at
understøtte Christian II. Derimod deltog J. R. i de Forhandlinger, 
som efter Kong Christians Ankomst til Kjøbenhavns Red førtes om
hans Skæbne; dog var han ikke tilstede i det Møde i Helligaandskirken, 
hvor man besluttede at beholde Kong Christian som Fange,
men rimeligvis i de egentlige Rigsraadsmøder. Han var ogsaa en
af de 8 danske og holstenske Raader, der fik Tilsyn med den
fangne Konges Fængsel, og til hvem Kong Frederik og hans Søn 
havde maattet udstede Forpligtelse om, at han aldrig maatte
frigives.

Efter Kong Frederik T s Død deltog J. R. i de store Forhandlinger 
paa Landdagen i Kiel (Juni 1533), hvorved Christian III
modtog Arvehylding i Hertugdømmerne, inden der endnu havde
fundet et Kongevalg Sted i Danmark; navnlig ledede han tillige
med flere ligesindede Raader de Forhandlinger, hvorved den
lutherske Kirkes Stilling i Hertugdømmerne sikredes. Samtidig søgte
han fra Kiel af at indvirke paa Rigsraadet i Danmark. Selv
ankom han kort efter til Herredagen i Kjøbenhavn og havde stor
Indflydelse paa, at man brød med Lybek, sluttede sig nærmere til
Nederlandene og indgik en ligefrem Union med Hertugdømmerne
Slesvig og Holsten som en selvstændig Stat.

J. R. havde ved sin tidligere æventyrlige Færden i Krigens
Tummel og især ved sine krigerske Bedrifter i Aarene 1523 og
1525 vundet sig et anset Navn som Hærfører. Da Krigen mellem
Kejser Carl V og Kong Frands I af Frankrig 1532 atter udbrød,
søgte derfor begge at vinde ham for sig som Hærfører. Til Held
for Hertug Christian og den holstenske Politik gav J. R. dog begge
Afslag. Grevens Fejde var netop nu ved at udbryde. J. R. delte
utvivlsomt de stolte holstenske Adelsmænds Foragt for den lybske
Handelspolitik og deres Forbitrelse over Jürgen Wullenwevers
demokratiske Styrelse. Da Grev Christoffer af Oldenborg i Maj 1534 som
Lybeks Forbundsfælle og Hærfører pludselig faldt ind i Holsten,
opholdt J. R. sig paa Breitenburg. Han havde i det sidste Aar lidt
af Gigt eller en lignende Sygdom i den ene Fod og haltede; men
næppe havde den 42aarige Mand faaet Efterretning om Indfaldet,
før han strax svang sig i Sadelen og var rask med det samme.
I en Fart bleve Adelen og Hertugdømmernes Almue opbudte. Trittau,
Eutin og Staden Segeberg vare faldne i Grev Christoffers Vold;
men han standsedes ved Belejringen af det stærke Slot i Segeberg.
Hurtig tvang J. R. Greven til at hæve Belejringen, tog Eutin
tilbage og slog Greven i en Træfning ved denne Stad. Greven trak
sig da tilbage til Travemunde, hvor en lybsk Flaade laa rede til
at føre ham til Sjælland. Medens Greven bragte hele det østlige
Danmark til Frafald og sendte Skipper Clement til Jylland, havde
J. R. allerede strax efter Grevens Afsejling sat sig fast i
Travemiinde. Under forskjellige Omvexlinger og Kampe med Lybekkernes
Tropper lykkedes det til sidst at afspærre Lybeks Forbindelse med
Søen og en Del af Omegnen. Da Lybek herved truedes paa det 
alvorligste, og da Skipper Clements Rejsning af den jyske Bonde
gjorde det nødvendigt for Hertug Christian at sende Hjælp til
Nørrejylland, kom det 18. Nov. 1534 til en Særfred mellem Lybek
og Hertugdømmerne, hvorved Lybek sikredes for Angreb fra
holstensk Side, medens begge Parter uhindret kunde føre Krig med
hinanden i Danmark.

J. R. var saaledes ikke længer bundet af Lybeks Spærring.
Og nu fulgte J. R.s berømte, under de givne Vej- og Vejrforhold
forbavsende hurtige Tog helt op til Aalborg. Fra Kolding gik
Toget mod Vest til Varde, hvor en Bondehob strax flygtede. Ved
Broen over Skjern Aa havde atter Bondehobe sat sig fast og
afbrudt Broen foran sig; ved Hjælp af det Skyts, som J. R.
havde ført med sig, bleve Bønderne snart fordrevne og en ny Bro
slagen. Ringkjøbing blev derpaa beskudt og opbrændt; 4-5000
Bønder havde imidlertid samlet sig ved Holstebro, men ogsaa
her fra flygtede Bondeskaren strax ved J. R.s Ankomst. I Holstebro
laa J. R. i 2 Nætter, medens Strejfkorpser, der sendtes rundt
omkring i Egnen, bragte Bønderne til Lydighed. Toget gik derpaa
videre over Skive til Viborg, hvor Skipper Clement befandt sig
med mange Tusende Bønder. Midtvejs mellem Skive og Viborg
fik J. R. Forstærkning af 3 Faner Landsknægte, som han tidligere
havde sendt mod Randers. Med de 9 Faner, R. nu havde til
Raadighed, vilde han angribe Skipper Clement i Viborg, men hørte
da, at Skipperen havde opgivet Viborg og trukket sig tilbage til
Aalborg. J. R. blev dog 2 Nætter i Viborg og lod Bønderne i
Omegnen hylde Hertug Christian og sværge ham Troskab. I 3
Dage tilbagelagde han derpaa de 12 Mil mellem Viborg og
Aalborg. 17. Dec. slog han Lejr 1/2 Mils Vej fra Aalborg. I
Forening med de øvrige Befalingsmænd foretog han i den
maaneklare Nat en Rekognoscering. I Aalborg havde Skipper Clement
nemlig befæstet sig stærkt; man kunde i Nattens Stilhed høre,
hvorledes der uafbrudt arbejdedes paa Befæstningen. J. R. besluttede
da strax at storme eller, som han selv udtrykker det i sit
ejendommelige kjærnefulde Sprog, «tidlig næste Morgen at ville spise
en Morgensuppe med dem». Ved Daggry 18. Dec. foretoges
Stormen; J. R. var selv blandt de stormende og havde nær tilsat
Livet, i det han blev nedkastet fra det øverste af Volden.
Modstanderne «forsvarede sig mandig» og havde besat Volden med
Skyts; men efter en Times Storm blev Byen taget, «og Fjenderne 
bleve alle myrdede». Dog var Skipper Clement selv undkommen,
men fangedes kort efter.

Jyllands Modstand var hermed brudt. Hvor stor Del J. R.
har haft i de haarde Straffedomme, der nu fulgte, véd man ikke;
Mildhed hørte ikke med til hans Karaktertræk. Grusomt havde
han ført Krigen baade mod de Skaanske Bønder i 1525 og mod
de jyske Bønder i Aaret 1534; men det hørte jo Tiden til, især
hvor Landsknægthobene deltoge i Kampen. Jylland blev nu i
nogen Tid Krigsoperationernes Udgangspunkt, og den hele Plan
skyldes rimeligvis J. R. Strax efter at Christian III havde modtaget
Hylding af alle Jyllands Stænder i Viborg 8. Marts 1535, sendtes
fra Grenaa af en Styrke over Kattegat til Halland; kort efter
begyndte Malmøs Belejring. Samtidig samledes Skibe ved Aarhus,
og Grev Christoffer frygtede derfor et Angreb paa Sjælland.
Hovedplanen gik dog ud paa først at tage Fyn, hvor den fjendtlige Styrke
ikke var stor; men medens de fjendtlige Hærførere her ventede
Hovedangrebet ved Lille Bælt, havde J. R. hurtig samlet Tropper
i Sønderborg paa Als. Omtr. 17. Marts gik han pludselig i Land
paa Halvøen Helnæs i Nærheden af Assens; vel bleve Transportskibene 
tagne af Lybekkerne, der endnu vare Herrer til Søs,
men J. R. havde Fodfæste paa Fyn og søgte hurtig at nærme
sig Middelfart for at sikre Forbindelsen med Jylland. Ved
Favrskov Banker kom det til en Træfning (20. Marts) med de faa
lybske Tropper og en samlet Bondehær. De lybske Tropper trak
sig hurtig tilbage til Assens, medens der blev anrettet et frygteligt
Blodbad paa Bondehæren. Efter derpaa at have besat Overgangen
ved Lille Bælt, hvor der anlagdes Blokhuse ved Hindsgavl og
Snoghøj, vendte J. R. tilbage til Assens og begyndte Belejringen
af denne vel befæstede By. Med den ringe Styrke, han endnu
havde til sin Raadighed, trak dette længe ud. Fyn blev imidlertid
Krigens Hovedskueplads. Begge Parter samlede her deres Hovedstyrke. 
Fra Svendborg og Faaborg af søgte de fjendtlige Førere
at falde J. R. i Ryggen, medens han belejrede Assens; men J. R.
imødegik Faren og slog i Hovedslaget paa Øxnebjærg, 1/2  Mils
Vej fra Assens, 11. Juni 1535 den fjendtlige Hovedhær. Derpaa
blev Assens stormet og udplyndret; samme Skæbne havde
Svendborg og rimeligvis ogsaa Faaborg og Odense. Hele Fyn var nu
i Christian III's Magt; ligesom i Jylland ramte frygtelige Straffedomme 
den ulykkelige Ø, indtil Christian III's egen Ankomst til sidst
satte en Stopper for Krigernes Plyndrelyst og Adelens Hævnlyst. 
Da det var Skik, at Feltherren fik en Gaard i enhver erobret By,
skjænkede Kongen J. R. Hans Plougs Gaard i Assens og Claus
Bangs Gaard i Svendborg.

Da Peder Skram faa Dage efter Slaget ved Øxnebjærg i
Svendborg Sund sejrede over den lybske Sømagt, kunde Hæren
føres til Sjælland. 24. Juli 1535 begyndte Kjøbenhavns Belejring
og varede til 29. Juli 1536. J. R. førte dog ikke den kongelige
Hær til Sjælland og deltog, i alt Fald i lang Tid, ikke i
Kjøbenhavns Belejring. Som Statholder i Hertugdømmerne maatte han
efter Fyns Erobring rejse tilbage her til for at sikre Landet for
Angreb fra Syd. En Landsknægtoberst, Eberhard Ovelacker (XII,
480), samlede en Troppestyrke i Nærheden af Holsten, og man var
bekymret for, at han stod i Forbindelse med Kejser Carl V og
Christian II's Svigersøn Pfalzgrev Frederik. J. R. lagde sig
derfor paa Vagt i Krempe Marsk og befæstede Krempe. Det staar i
Forbindelse med disse Forhold, at Breide Rantzau i Aaret 1536
med danske Tropper sendtes til Groningen for at hindre
Pfalzgrevens Anfald paa Danmark (ovfr. S. 401).

Ved Krigsbegivenhedernes Udvikling paa Sjælland og Øerne
fik J. R. atter Krogen, der en Tid lang havde været i lybsk
Besiddelse, tilbage, ligeledes Aalholm Slot og Len paa Laaland, hvori
han havde faaet Pant 1534, og som han nu beholdt som Pantelen lige
til sin Død. Henimod Slutningen af Kjøbenhavns Belejring synes
han atter at have været tilstede her. Han og Melchior Rantzau
deltoge derpaa i det natlige Møde, som Kongen n. Avg. holdt
med sine Landsknægtoberster og højere Officerer. Det var i dette
Møde, at man besluttede Biskoppernes Fængsling og Bispegodsets
Inddragelse. En Plan om ogsaa at fængsle de verdslige Rigsraader
hindredes ved, at flere af Kongens «danske og tyske Raader, som
altid havde vist Kongen Troskab,» lagde sig imellem, saa at de
verdslige Rigsraader slap med at udstede strænge Forpligtelser om
ikke at lægge den nye Ordning Hindringer i Vejen. Til disse
Mænd maa formodentlig J. R. regnes. Som født Aristokrat har han
vel ikke været rolig ved, at et saadant Nederlag beredtes hele det
danske Aristokrati, og at der derved gaves Kongen en Magt, som
til sidst kunde blive faretruende ogsaa for «de tyske Storhanser»,
som Kong Christians tyske Kansler Wolfgang v. Utenhofen udtrykker
sig. Derimod blev det overdraget J. R. at sørge for de 3
fraværende jyske Biskoppers Fængsling. Det var i den Anledning,
at han, ledsaget af nogle faa Landsknægte og en stor Skare 
Borgere fra Viborg, i Forening med Erik Banner drog ud til Hald
Slot og fængslede Biskop Jørgen Friis, da denne troskyldig selv
ilede sine gamle Rigsraadsfæller og Venner i Møde paa Marken
uden for Borgen. -- Det blev nu i nogle Aar Holstenernes Tid i
Danmark. De gamle katholsksindede Rigsraader fjærnedes, nye
paalidelige danske Mænd kom i Rigsraadet, paalidelige danske eller
tyske Mænd i de vigtigste Forleninger. Allerede inden Kjøbenhavns
Overgivelse havde J. R. saaledes afløst den gamle stædige
Predbjørn Podebusk som Lensmand paa Riberhus; nu blev han tillige
Stiftslensmand over alt det inddragne Bispegods i Ribe Stift
(1536-40).

Den store Indflydelse, som de holstenske Statsmænd havde
haft under Frederik I, fortsattes selvfølgelig i endnu højere Grad
efter Udfaldet af Grevens Fejde, navnlig i de første Aar af
Christian III's Regeringstid. Dette gjælder ogsaa for J. R.s
Vedkommende. Som Statholder i Hertugdømmerne kom han desuden til
at holde vaagent Øje med alle Bevægelser syd fra. Man ventede
stadig Angreb fra Tyskland, saa længe der endnu ikke var sluttet
Fred med Kejser Carl V og Christian IT s Svigersøn Pfalzgrev
Frederik. En Mængde diplomatiske Forhandlinger fandt i den
Anledning Sted, og heri deltog J. R. ogsaa. Vel var han ikke en
saa behændig Diplomat som hans Navne Melchior R. (d. 1539)
eller som Kansleren Wolfgang v. Utenhofen (d. 1542). Hans
Statsmandsdygtighed bestod imidlertid deri, at han havde et bestemt
politisk Stade og var en overlegen Personlighed, der forstod at
gjøre sig gjældende; Krogveje synes han aldrig at have gaaet.
Han var i det hele først og fremmest Kriger og Feltherre. Han
kunde som saadan vise Haardhed, men gjør Indtryk af at have
været en ærlig og aaben Karakter, der ikke var bange for at sige
sin Mening og heller ikke for at tage Følgerne deraf. Af de
Hverv, der i disse Aar betroedes J. R., kan fremhæves, at han
1538 ledsagede Kongen til Fyrstemødet i Brunsvig, hvor Forbund
med de schmalkaldiske Fyrster sluttedes; 1542 blev han sendt til
Jiilich og senere til Bremen i Anledning af Stridighederne med
Kejseren, 1543 deltog han i diplomatiske Møder i Lybek og i
Kampen. Endelig deltog han 1544 i Fredsmødet i Speier, hvor der
sluttedes Fred med Kejser Carl V og Nederlandene. Men imidlertid
var der i Hertugdømmerne begyndt Forhandlinger, der skulde faa
store Følger for J. R.

Paa Landdagen i Kiel 1533 var Christian III blevet hyldet 
som Hertugdømmernes Styrer i Forening med sine da umyndige
Brødre. Da disse nu vare blevne myndige, maatte der træffes en
Overenskomst om deres fremtidige Stilling. Den ældste af Brødrene,
Hertug Hans, kaldes endogsaa 1543 Statholder i Hertugdømmerne,
saa at Kongen synes at have givet ham en Stilling, der dog mere
var af Navn end af Gavn, thi den virkelige Statholder vedblev
J. R. at være, og man har ogsaa fra dette Aar en Brevvexling
mellem den unge Hertug og J. R., hvori denne paa bedste Maade
leder og støtter ham. Den endelige Ordning af Forholdet medførte
imidlertid stor Strid inden for selve det holstenske Aristokrati. J. R.
og en stor Del af Aristokratiet ønskede, at Brødrene skulde regere
i Fællesskab, eller at i alt Fald Raaderne skulde vedblive at være
fælles for alle Brødre og aflægge Ed til dem alle i Fællesskab.
Han frygtede, at den fælles Regeringsmagt («potentia conjuncta»)
skulde blive svækket ved Delingerne, og forudsaa indbyrdes Strid
mellem Brødrene, tidligere eller senere. Ved Delingen mellem
Brødrene, som foregik paa Landdagen i Rensborg i Avg. 1544,
var Spørgsmaalet om Raadernes Stilling endnu ikke blevet afgjort;
J. R. vedblev som Hofmester for Landene, ligesom de øvrige Raader,
endnu at være samtlige Landsherrer forpligtet. Det var denne
Stilling, som J. R. og ligeledes den daværende Landmarskal, Iven
Reventlow, ønskede at beholde. Paa den Maade blev det politiske
Tyngdepunkt lagt i det fælles Raad; dette blev i Virkeligheden
Landenes faktiske Regering, og herved kunde Landenes politiske
Enhed («potentia unita») bevares.

Denne Plan, der sikrede den slesvig-holstenske Stats Enhed,
saa at Forholdet til Danmark kun blev den af J. R. og hans Venner
i 1523 og 1533 gjennemførte Union, hvorved Hertugdømmerne stode
som en politisk jævnbyrdig Stat over for Danmark, vilde Kongen
ikke gaa ind paa og fandt heri Medhold fra dansk Side. Han
fordrede særlig Ed til sig af Raaderne, og herpaa vilde hverken
J. R. eller Iven Reventlow gaa ind. Paa en Landdag i Slesvig i
Nov. 1545 nedlagde begge deres Embeder som Hofmester og
Landmarskal, men opsagde tillige Kongen deres Ed som Raader og
trak sig helt tilbage til Privatlivet, undtagen for saa vidt de beholdt
deres Forleninger. Det samme gjorde omtrent samtidig Wolf Pogwisch
til Bukhavn (1545). Alle de Mænd, der havde bidraget saa meget
til at hæve det gottorpske Dynasti og skaffe det Besiddelsen af de
nordiske Kroner, vare saaledes nu enten døde eller havde trukket 
sig tilbage. Kongen tog derpaa en særlig Statholder for sin Del
af Hertugdømmerne.

J. R. skal ogsaa have anført Alder og Svagelighed som Grund
til sin Beslutning; han var da 53 Aar gammel. Over Svagelighed
klager han ogsaa af og til i den følgende Tid; men det var
aabenbart ikke den virkelige Grund. Kongen tog derpaa i Jan. 1546
ogsaa de Len, J. R. og Reventlow havde i Hertugdømmerne, fra
dem. At J. R. saaledes mistede Steinburg, som baade hans Fader
og Broder tidligere havde haft i Forlening og han selv i en lang
Aarrække været i Besiddelse af, maa have været ham et haardt
Slag. Da et Forsøg, som Kongen senere (Dec. 1546-Jan. 1547)
gjorde paa at bevæge J. R. til at aflægge særlig Ed til ham og atter
træde i hans Tjeneste som Raad, atter fremkaldte et, om end
høfligt, Afslag, blev Forholdet i den følgende Tid meget køligt.
Dertil kom, at hans Underfoged paa Aalholm havde gjort sig
skyldig i flere Misligheder, hvilket medførte Klager fra Kongen
(1551). Med Hertugerne Hans og Adolf kom han dog senere i
Brevvexling; allerede 1548 havde han indvilliget i at ledsage
Hertug Adolf til Rigsdagen i Augsburg. Man æskede hans Raad i
mange Sager; desuden havde han som en af de 8 Mænd, der
havde Tilsyn med Christian II's Fængsel, stadig deltaget i
Forhandlingerne om den fangne Konge. I Christian III's sidste
Regeringsaar skal Forholdet være blevet bedre, saa at Kongen endog
paa Dødslejet skal have anbefalet ham til sin Søn og Efterfølger
som en Raadgiver, han kunde stole paa.

Dels paa Breitenburg, som han havde oprettet af en Landsby,
som han 1526 havde kjøbt af Bordesholm Kloster, dels paa
Both-kamp, som han 1538 havde erhvervet sig ved Kjøb, tilbragte J. R.
disse Aar i Ro, næsten som en Fyrste, der af alle betragtedes som
Landets Hovedmand, og hvis Raad baade Fyrster og Adelsmænd
lyttede til. Med sin Hustru, Anna Walstorp, Datter af Gert W.
og Catharine Rantzau, havde han 4 Børn, deraf 3 Sønner, som
allerede i længere Tid havde indtaget anselige Stillinger. Dette
gjaldt navnlig den ældste Søn, Henrik (ovfr. S. 437), der var
Statholder i den kongl. Del af Hertugdømmerne og Ungdomsven af
den nye Konge, Frederik II.

Næppe var derfor den gamle Konge død, før J. R. atter kom
til at træde frem. Hertug Adolf vilde paa egen Haand undertvinge
Ditmarsken; men næppe havde J. R. erfaret dette, før han ved sine
indtrængende Forestillinger fik denne Plan hindret, saa at alle 
Landsfyrsterne besluttede at foretage Toget i Forening. Med Glæde
greb den gamle Kriger Tilbudet om at lede Toget. Han havde
været 8 Aar gammel, da Nederlaget ved Hemmingstedt fandt Sted;
her vare hans ældste Broder og mange af hans adelige Slægtninge
eller Standsfæller faldne. Adelsmandens og Feltherrens Blod kom
lige meget i Kog ved Tanken om at skulle hævne Fortidens
Nederlag. Med en Hær paa o. 15000 Mand rykkede J. R. 22. Maj 1559
over Ditmarskens Grænser. I Modsætning til, hvad der havde fundet
Sted i Aaret 1500, mærker man strax, at Toget lededes af en prøvet
og erfaren Feltherre. J. R. viste under Toget en ungdommelig Kraft,
som man maa forbavses over hos en Mand i hans Alder, og som
gjorde alle Forsikringer om Svagelighed til Skamme. Han har
lagt en bestemt Plan; han er med overalt ligesom i sine yngre
Dage, snart paa Rekognosceringer, snart i Spidsen for
Stormkolonnerne, saa at han endog selv bliver saaret; men samtidig
med sin rastløse Energi viste han paa dette Tog en Mildhed, man
ikke tidligere havde mærket til, i det han reddede en Hob af
Kvinder, Børn og Oldinger fra at blive nedhugget. Meldorf blev taget
ved Storm (2. Juni). Ditmarskerne havde ventet, at Hæren fra
Meldorf vilde drage mod Heide, og havde ligesom i Aaret 1500
opstillet sig ved Dusenddüvelswarf; men J. R. forstod at skuffe
dem og nærmede sig ad andre Veje til Heide; her stod den
sidste Kamp (13. Juni), og Byen blev taget ved Storm.
Ditmarsken var undertvunget. En Beskrivelse af Krigen, som efter
hans Død udkom i Strasburg (1569), antages at være forfattet af
ham selv.

Paa Breitenburg døde J. R. 12. Dec. 1565. Hans Lig blev
balsameret og stod i 15 Maaneder i Kirken ved Breitenburg, da
der var Pest i Itzeho, hvor Familiebegravelsen fandtes. Derpaa førtes
det til Itzeho, hvor den højtidelige Begravelse fandt Sted 28. Febr.
1567 i Overværelse af Sendebud fra Kongen, Hertugerne, forskjellige
tyske Fyrster, Stæderne Lybek og Hamborg, omtrent hele den
holstenske Adel. Skrifter og Digte udkom til hans Berømmelse; Kejser
Ferdinand lod hans Rustning opstille i sin berømte Samling i Wien;
men mest gjorde dog Sønnen, den lærde Henrik, for at udbrede
sin Faders Berømmelse; i sine bekjendte Samlinger paa
Breitenburg lod han Faderens Billede ophænge lige over for Søren
Norbys. Meget i denne Berømmelse er maaske overdrevent; men
det er tydeligt nok, at Samtiden følte, at en mægtig Personlighed
var gaaet bort, der havde haft stor Indvirkning paa Forholdenes 
Udvikling i Norden,  og som mere end nogen anden havde bidraget
til, at Frederik I's Æt sad paa Danmark-Norges Troner.

Epistolæ ad Henr. Rantzovium consolatoriæ (1567). 
(Coroneus,) Vita et res gestæ Joannis Rantzovii 
  (Wittenb. 1567. Den egentlige Forf. er Henr. Rantzau).
Moller, Cimbria lit. 
Danske Mag. IV, 33 ff.; 4. R. III, 18 f. 
Allen, De tre nord. Rigers Hist. V, 44 ff. 
Pal.-Müller, Grevens Feide. Hist. Tidsskr. 4. R. VI, 311 ff. 

A. Heise.

Rantzau, Johan, 1650-1708, Officer">

Rantzau, Johan, 1650-1708, Officer, var Søn af Oberst
Frands R. til Estvadgaard, der var Sønnesøn af ovennævnte Frands.
R. (d. 1612), og hins 1. Hustru, Elisabeth Pallesdatter Rosenkrantz;
han var født paa sin Fædrenegaard. I Begyndelsen af den Skaanske
Fejde var R. Ritmester og var i Christian V's Følge, da denne
5. Nov. 1676 i Omegnen af Helsingborg foretog et rask lille
Angreb paa en svensk Ryttervagt, som han tilfældig stødte paa. Kort
efter fik R. Kompagni ved Livgarden til Hest og havde bl. a.
8. Avg. 1678 en smuk Affære mod en betydelig overlegen fjendtlig
Styrke. I Løbet af faa Maaneder steg han derpaa til Major,
Oberstlieutenant og endelig til Oberst og Chef for Rostjenesten.
Da dette Regiment blev opløst efter Freden i Lund, fik R. 1680
i dets Sted i. sjællandske Rytterregiment, som han beholdt, indtil
han 1698 blev Generalmajor; Brigader var han bleven allerede
1693. Under Felttoget i Slesvig og Holsten 1700 kommanderede
R. tillige med Carl Rudolf af Württemberg (III, 372) først et til
Dækning af Monarkiets Sydgrænse opstillet Korps, siden Felthærens
Kavalleri. S. A. fik han Inspektion over de nationale
Rytterregimenter i Danmark, men allerede den paafølgende Sommer blev
han sendt til Nederlandene med de danske Hjælpetropper.

R.s Navn er ligesom hans Broder Jørgens (s. ndfr.) uadskillelig
knyttet til den Berømmelse, disse Tropper vandt i den spanske
Arvefølgekrig. I Modsætning til den da ret gængse Theori, at
Rytteriet «flittig skulde bruge sit Skydevaaben», holdt han paa, at
Angrebet skulde føres med det blanke Værge, og ved sine Indhug,
særlig i Slagene ved Høchstedt (1704) og Ramillies (1706), beviste
han paa en glimrende Maade Rigtigheden af sit Princip.

Da R. drog hjemme fra, havde Kongen lovet ham et Regiment, 
naar der blev et ledigt, og 1703 blev han da M. Numsens
Efterfølger som Chef for 2. sjællandske Rytterregiment. 1705 fik
han Generallieutenants Karakter med Anciennitet fra Aaret forud.
Efter Slaget ved Høchstedt havde der nemlig fundet talrige
Forfremmelser Sted ved de andre Kontingenter, hvoraf den allierede 
Armé var sammensat, og R. var derved kommen til at rangere
efter en Del af sine tidligere Undermænd. Dette vilde han ikke
finde sig i, og da Frederik IV ikke vilde forfremme ham, forlangte
han sin Afsked. Kongen føjede ham saa og gjorde ham til Generallieutenant, 
mod at han skriftlig forpligtede sig til i Danmark at
træde tilbage for dem, der som Generalmajorer vare ældre end
ham. Tilmed skjænkede Kongen ham samtidig Danebrogsordenen.
R. deltog endnu i Felttogene 1707 og 1708, men klagede jævnlig
over sit Helbred, og sidst anførte Aar, 17. Dec., afgik han ved
Døden i Brüssel.

R. var ikke blot en fremragende tapper og dygtig Rytterfører,
men ogsaa i andre Henseender en ualmindelig tiltalende
Personlighed. Den Djærvhed, jævnlig parret med Humor, hvormed han
udtrykker sig i sine talrige Breve til Kongen og Overkrigssekretæren, 
gjør et forfriskende Indtryk paa en Tid, da den nylig
indførte Enevælde havde fremavlet saa megen Uselvstændighed og
Servilitet; og samtidig afspejle Brevene hans lyse Hoved, hans
varme Hjærte og hans gode danske Sindelag. Af Hensyn til hans
holstenske Slægtsnavn er dette sidste ikke overflødigt at bemærke;
men hans Forfædre havde ogsaa i 3 Led været bosatte i Danmark
og hentet sig deres Fruer blandt den danske Adel. R.s Breve ere
derfor næsten alle skrevne i det danske Sprog, medens saa mange
andre, med danske Navne, benyttede det tyske. Han var fremdeles
en Mand med videnskabelig Dannelse og litterære Interesser; han
stod i personligt Venskabsforhold til mange af Datidens danske
lærde og understøttede dem, der trængte dertil.

R. var 2 Gange gift: 1. (1678) med Christiane Barbara Friis
(d. 1679), Datter af Oberst Hans F. til Clausholm (V, 419), 2. (1680)
med hendes Søskendebarn Sophie Amalie Friis (d. 1696), Datter af
Felttøjmester Chr. F. til Lyngbygaard (V, 413). Med sin første
Hustru fik han Halvdelen af Clausholm, med den anden
Ørslevkloster og Bidstrup, alle i Jylland. Efter sin Moder arvede han
Bramslykke paa Laaland, men denne Gaard solgte han 1677, sin
Part i Clausholm 1686. Derimod kjøbte han 1678 Bramminge i
Jylland og 1687 Frydendal paa Sjælland, hvor han derefter havde
sit egentlige Hjem og foretog mange Forbedringer og Forskjønnelser.

Foruden 2 Døtre, af hvilke den ene var gift med General,
Grev C. F. Levetzau (X, 240), efterlod R. en Søn, Christian R.-Friis
(f. 21. Okt. 1682 d. 15. Maj 1731). Denne blev 1700 Kornet i
Hestgarden, men gik med Faderen til Nederlandene, hvor han 
gjorde Tjeneste som Generaladjudant hos Hertugen af Marlborough.
Han steg rask gjennem de forskjellige Grader til Oberst (1708) og
Chef for Faderens tidligere Regiment, 2. sjællandske (1710). Senere
fik han holstenske Kyrasserregiment og blev 1717 Generalmajor,
men kom ikke til at spille nogen Rolle under den store nordiske
Krig. 1722 tog han sin Afsked; 1731 fik han Generallieutenants
Karakter. Han var gift med Anna Benedicte f. Steensen (d. 1756),
Datter af Oberstlieutenant Erik S. Af Faderens Godser fik C. R.
Frydendal, som han solgte til sin Svigerfader, og Bramminge, som
hans Enke bragte til sin 2. Mand, Gehejmeraad C. C. Gabel (V, 508). 
Men desuden arvede C. R., da hans mødrene Slægt uddøde,
1727 Stamhuset Hevringholm med Essenbæk og Tustrup, i hvilken
Anledning han forenede Skaktavl-Friisernes Navn og Vaaben med
sit eget. Da han ikke efterlod Børn, gik Stamhuset over til Slægten
Beck (B.-Friis).

Jahn, De danske Auxiliairtropper II.
Frantzen, Gienlyd af danske og norske Krigeres Tapperhed S. 85 ff.                                         

H. W. Harbou.



Rantzau, Josias, 1609-50, fransk Marechal, Søn af Breide 
R. til Bothkamp og Øllegaard Sophie v. Qualen, født 18. Okt. 1609, 
tjente allerede i sin tidligste Ungdom i Prinsen af Oraniens Livvagt, 
hvorefter han gik i Christian IV's Tjeneste, var saa en kort Tid ansat 
ved et svensk Regiment, som han forlod for at tjene Kejseren. Snart 
efter træffes han igjen paa svensk Side og udviste ved forskjellige 
Lejligheder saa stor Tapperhed og Krigerdygtighed, at han efter Slaget 
ved Pfaffenhofen (1633), hvor han anførte de svenske Bagtropper,
avancerede til Generalmajor. 1635 tilbød han sin Tjeneste til Kongen
af Frankrig, der meget snart gjorde ham til Oberst. Ved
Pariser-Hoffet vakte den tapre, belevne og udmærket smukke unge Mand
stor Opsigt ved sin blonde Skjønhed, der endog skal have faldet
mere i Dronningens Smag, end godt var. Men hans egentlige
Tumleplads var i Felten, og her kommanderede han snart i Franche-Comté, 
snart ved Rhinen og ved den flanderske Grænse, altid med
glimrende Tapperhed og oftest med godt Resultat; imidlertid synes
dette dog snarere at skyldes hans ubændige Mod og hensynsløse
Gaaen paa end virkelig Feltherrekunst. 2 Gange blev han tagen
til Fange: af Spanierne ved Honnecourt (1642) og Aaret efter af
de kejserlige ved Tuttlingen; men begge Gange kom han snart
igjen paa fri Fod og fortsatte sit Krigerliv med samme Held som
forhen og udnævntes endelig 1645 til Marechal af Frankrig, en for 
en Udlænding sjælden Ære. Senere blev han Gouvernør over
den 1646 erobrede Fæstning Dünkerken. Under Frondens Uroligheder 
blev han paa Mazarins Foranstaltning sat i Fængsel, men
frikjendtes og døde snart efter i Paris, 14. Sept. 1650, knap 41 Aar
gammel.

R. er en af de æventyrligste Skikkelser fra Trediveaarskrigens
Tid. Han var fra Naturens Haand udrustet med herlige
Legems- og Aandsegenskaber; en samtidig kalder ham den smukkeste og
tapreste Adelsmand, som nogen Sinde har været til, og lægger til,
at naar man saa ham, skulde man sige, at han var født til at
befale. Hans Vaabenfærdighed var glimrende og hans Held saa
paafaldende, at Sagnet vil forklare det ved, at han paa sit Sværdfæste 
bar et Stykke fortryllet Guld. Desuagtet skal han have haft
60 Saar paa sit Legeme, og sikkert er det i hvert Fald, at af de
Lemmer, han fra Fødselen havde 2 af, havde han ved sin Død
kun ét, saaledes som man ogsaa ser ham fremstillet paa det af en
fransk Maler i det 19. Aarhundrede udførte Fantasiportræt. Bekjendt
er den franske Gravskrift over ham, der begynder med disse Linjer:

 Du corps du grand Rantzau tu n'as qu'une des parts,
 l'autre moitié resta sur les plaines de Mars.

Han talte de vigtigste evropæiske Sprog med Lethed og var
fremragende som Ingeniør. Men hans Karakter var ikke tiltalende;
troløs, heftig og spodsk var han lige saa ubehagelig mod Ven som
mod Fjende; hengiven til Udsvævelser, især til Drik, forkortede
han sit Liv. Ved sin Ødselhed satte han sit Fædrenegods Bothkamp 
i Holsten over Styr samt den store Medgift, han fik med sin
Hustru, Helvig Margrethe Elisabeth Rantzau, en Datter af hans
Faders Fætter, ovfr. anførte Gert R. Begge Ægtefæller antoge
Katholicismen, og efter R.s Død stiftede den barnløse Enke Jomfru
Maries Bebudelsesorden i Paris, men forlod snart Frankrig og
oprettede 1666 et Kloster, Bethlehem, i Hildesheim, hvor hun levede
som Abbedisse til sin Død 1706.

Hofman, Dsk. Adelsmænd I, 107 ff. 
Nord. Ugeskr. 1837, S. 174 ff. 
Vort Forsvar Nr. 294 (1892). 
Allg. Deutsche Biographie XXVII.

G. L. Wad.



Rantzau, Jørgen, --o.1564, til Kjærgaard, kaldes ogsaa
J. Kremohn, uvist af hvilken Aarsag. Han antages for at være
en Søn af Henneke R. til Neverstorf, der angives gift med
Margrethe Heest, men mulig har været 2 Gange gift, saa at J. R.s
Moder kan have tilhørt den meklenborgske Slægt Kremohn. Han 
nævnes 1537 og var maaske alt den Gang Hofsinde hos Kongen,
thi endnu 1550 nævnes han blandt Hofsinderne. Fra 1541 og
maaske lige til sin Død var han kongl. Køgemester. Desuden
benyttedes han 1559 til en Sendelse til Sverige. Ved Krigens
Udbrud blev han, der siden 1540 havde haft Lønborggaard som
Pantelen, tillige Høvedsmand paa Elfsborg og Proviantmester ved
Hoffanen, men alt før 13. Febr. 1564 var han død paa Elfsborg.
Enken, Ellen Pallesdatter Bang, beholdt Lønborggaard og fik
endog 1570 i Anledning af, at hun vilde ægte en tysk Adelsmand,
Ernst v. Reckenberg, Brev paa at beholde den uafløst i 8 Aar,
men desuagtet blev Pantet alt indløst fra hende Aaret efter. Hun
synes ogsaa at have overlevet sin 2. Ægtefælle og at have giftet
sig 3. Gang, med Mads Nielsen Skade.

Thiset.



Rantzau, Jørgen, o.1652-1713, Officer, Broder til
ovennævnte Johan R. (d. 1708). Han tjente i Begyndelsen af den
skaanske Fejde i Fodfolket, vistnok i Bauditz' Regiment, indtil han
1677 blev Major i jyske Rostjeneste; Aaret efter forfremmedes han
til Oberstlieutenant, men kort efter Fredslutningen 1679 tog han sin
Afsked for at gaa i fremmed Krigstjeneste. Da han vendte hjem,
blev han 1682 Major i Hestgarden, 1689 karakt. Oberst, 1691 Chef
for 4. jyske Rytterregiment; med dette tog han Del i Expeditionen
mod Ratzeburg 1693, Felttoget i Hertugdømmerne 1700 og endelig i
den spanske Arvefølgekrig. Her vandt R. megen Berømmelse ligesom
Broderen, til hvem han var nøje knyttet, og hvem han i meget
lignede; dog har Johan R. vel været den betydeligste af dem. I
Slaget ved Høchstedt (1704), hvor Jørgen R.s eneste Søn faldt,
blev han selv haardt saaret; i Slaget ved Oudenarde (1708) førte
han den allierede Hærs Avantgarde og kæmpede med stor Hæder;
s. A. havde han en smuk Affære ved Lens i Artois. R., der 1701
var bleven Brigader, 1705 Generalmajor (med Anciennitet fra 1704),
steg til Generallieutenant ved Broderens Død 1708, ligesom denne .
med Forpligtelse til i Hjemlandet at «cedere» tidligere Overmænd.
Efter at han 1709 havde faaet det hvide Baand, blev han s. A.
kaldt hjem for under Felttoget i Skaane at være næstkommanderende
under General, Grev C. D. Reventlow. Denne satte stor Pris paa
R.s fortræffelige Egenskaber som Rytterfører, men var ikke blind
for, at hans Kampiver let kunde føre ham for vidt. Alligevel
maatte Reventlow, da han blev kastet paa Sygelejet, 27. Febr. 1710
overgive Kommandoen til R., hvis Følelser formodentlig have været 
lige saa blandede; den ham stillede Opgave passede daarlig til
hans offensive Naturel. Hæren, der var under Tilbagegang fra
Bleking, fortsatte efter Krigsraadets enstemmige Beslutning Retræten
til Helsingborg. For ikke at «intimidere» Tropperne vilde R. dog
ikke gaa bag den om Byen opkastede Forskansning, men tog
Stilling uden for denne, da den svenske General Stenbock angreb
ham 10. Marts med en betydelig overlegen Styrke.

Stenbock rykkede først frem mod den danske venstre Fløj,
men vendte sig, da han her ingen Udsigt havde til at naa frem,
mod den højre som for at omgaa den, og R. lod da Rytteriet
paa den truede Fløj med Voldsomhed hugge ind paa Fjenden for
at standse ham, medens han endnu var under Opmarche. Denne
Bevægelse var i sig selv vel begrundet, og Udfaldet svarede i
førstningen til den Tapperhed, hvormed den blev gjennemført.
R. selv var, som han skriver i sin Rapport til Kongen, «udi
Démesléen, hvor det var haardest», -- men netop derved forspildte
han, hvad han saa vel havde begyndt; Ledelsen slap ganske ud af
hans Haand. Den Forstærkning, som det sejerrig begyndte
Modangreb nødvendig behøvede, blev spædt til i Draabevis, og det
blev derfor til sidst kastet, saa at Fjenden kom om i Flanke og
Ryg paa den danske Hærs Centrum, der planløst havde fulgt højre
Fløjs Fremrykning; Slaget var herved uhjælpelig tabt. R., der
fik et Skudsaar i Brystet, søgte alligevel en Tid lang at holde
igjen, men maatte forlade Valpladsen, inden Slaget var endt.

Ved at meddele sin Broder, at Skylden for Nederlaget maatte
tilskrives R.s Ubesindighed, tilføjede Overkrigssekretæren C. Lente
(X, 204) skadefro: «Mais c'était alors le heros de la noblesse
Danoise!» -- en Klasse, der som bekjendt heller ikke kunde glæde
sig ved Frederik IV's Tillid. Alligevel slog Kongen ikke Haanden
af R., og Aaret efter fik denne Lejlighed til, om end under mindre
Forhold, at vise, at han havde lært af sine Fejl. Da den danske
Hær 1711 fra Holsten rykkede mod Stralsund, blev R. efterladt
ved Wismar for med 6 Regimenter til Hest og 2 Batailloner til
Fods at blokere Fæstningen fra Landsiden. Efter at Blokaden
havde varet i nogle Maaneder, besluttede den svenske Kommandant
at forsøge et større Udfald Natten til 5. Dec. R. fik Nys herom
og traf sine Forholdsregler derefter. Med mindre Styrker spærrede
han af for Fjenden, hvad Vej denne end maatte komme, og med
sin Hovedstyrke holdt han sig rolig tilbage, indtil han kunde overse,
hvorledes Begivenhederne udviklede sig. Saa først satte han med 
sin vante Energi alt ind paa at tilintetgjøre Fjenden, og dette
lykkedes ham ogsaa i den Grad, at Udfaldsstyrkens hele Artilleri
blev taget, og dens Fodfolk, o. 2500 Mand, blev hugget ned eller
fanget, efter Sigende paa 31 Mand nær. Efter denne Bedrift blev
R. forfremmet til General til Hest. Wismars Cernering blev
ophævet i Jan. 1712, men R. forblev i Meklenborg, indtil Hæren i
Slutningen af Aaret blev trukken sammen ved Gadebusch. Han
kom ikke til at tage Del i Slaget; han laa dødssyg i Lybek og
døde her i de første Dage af Marts 1713.

R. havde 19. Jan. 1685 ægtet Marsille Gabel (d. 1733), Datter
af Statholder Christoffer G. (V, 512). Han ejede Bygholm ved
Horsens.

Jahn, De danske Auxiliairtropper II. 
Løvenskiold, Livgarden til Fods S. 169 ff. 
Kgl. Krigsvetenskapsakad. Tidskr. 1889, Nr. 18. 
Vort Forsvar, Nr. 337 (1893).                                                                

H. W. Harbou.



Rantzau, Marqvard, --1640, Søn af Breide R. til Neverstorf, 
deltog som Kompagnifører i Kalmarkrigen. Under Christian IV's
Rustninger 1621 fik han Brev paa at hverve Fodfolk og ved
Kongens Forberedelser til Deltagelse i Trediveaarskrigen i Febr. 1625
Bestalling som Kapitajn til Fods. Snart efter nævnes han som
Oberstlieutenant og deltog med Hæder i den kongelige Hærs Tog til
Schlesien 1626-27; navnlig forsvarede han med Tapperhed i Juli
1627 Troppau mod Wallenstein; da han maatte overgive Staden, 
fik han Ret til at forlade den med sine Tropper, og over
Warnemünde lykkedes det ham at komme til Danmark. I April 1628
blev han Kommandant i Glückstadt, og Forsvaret af denne Fæstning 
blev hans Livs Bedrift. Samtidig med at han i sine Indberetninger 
til Kongen ikke lagde Skjul paa de mislige Forhold, lykkedes
det ham at beherske disse og modstaa Fjenden; han udfoldede en
kraftig Virksomhed og gjorde gjentagne Gange heldige Udfald, 
saaledes i Begyndelsen  af 1629 baade mod Wilster Marsk og mod
Krempe. Fæstningen blev, takket være ham, reddet for Kongen, og
han beholdt ogsaa efter Freden Kommandantskabet i den, indtil han
omtr. ved Nytaar 1630 aftraadte det til Christian Pentz. Allerede
1626 havde han faaet Hanerau Gaard og Gods i Holsten i Forlening,
1628 fik han tillige Søllemarkgaard paa Samsø frit; den sidste
afstod han 1629 mod at faa Livsbrev for sig og sin Hustru paa
Hanerau. 1635 fik han Bestalling som Generalmajor ved Defensionsvæsenet
i Hertugdømmerne og beholdt dette Hverv til sin Død 1640. 
1637 blev det overdraget ham at forfatte et Svar til Hamborg til
Forsvar for Elbtolden, og det følgende Aar blev han sendt til den
kejserlige General Gallas for at bevæge ham til at afstaa fra
Indkvartering i Holsten. Han var gift med Anna Cordes, en
Borgerdatter fra Rensborg, der efter hans Død ægtede Theodosius
Brockdorff og døde i Sept. 1660.

Moller, Cimbria lit. 
Noodt, Nachr. v. d. Ranzov. Fam. S. 39. 
Opel, Der niedersächsisch-dänische Krieg III, 259 ff. 527 ff.

J. A. Fridericia.



Rantzau, Melchior, --1539, Statsmand, var Søn af ovfr.
nævnte Hans R. til Nienhus. Næst efter Johan Rantzau var han
utvivlsomt den mest fremtrædende af de holstenske Raader, der fik
saa stor Indflydelse under Kongerne Frederik I og Christian III.
Han forekommer allerede 1524, da han i Forening med Joh. Rantzau
sendtes til Lyneborg for at betale Krigsfolket. Omtrent samtidig
blev han Landmarskal i Hertugdømmerne og indtog saaledes i Forening 
med Joh. Rantzau, der var Landenes Hofmester, den betydeligste 
Stilling i Hertugdømmernes Regering. Omtr. fra 1527 til sin
Død var han Amtmand paa Femern, fra 1529 tillige paa Flensborghus, 
hvilket han ogsaa beholdt sin Livstid. 1527-30 var han tillige
forlenet med Gulland, der, efter at Søren Norby 1525 havde maattet
afstaa denne Ø, i nogle Aar var i lybsk Besiddelse, imod at Lybek
indsatte en af Frederik I's Raader til Lensmand;  selvfølgelig
opholdt han sig dog ikke her, men styrede Landet ved Hjælp af en
Underfoged. Størst Betydning fik han imod Slutningen af
Frederik I's Regeringstid. Han deltog saaledes i Forhandlingerne i
Kjøbenhavn i Juli 1532 om Christian II's Skæbne. Da der i
Anledning af den Hjælp, som Christian II havde faaet af nogle
hollandske Stæder, var indtraadt et spændt Forhold til den
nederlandske Regering, sendtes M. R. allerede i Slutningen af Frederik I's
Levetid til Brüssel, og det lykkedes ham ogsaa at faa aftalt en
Forbundstraktat med Nederlandene, der ikke blot skulde gjælde
Hertugdømmerne, men ogsaa Kongerigerne Danmark og Norge.
Med Udkastet til denne Traktat mødte derpaa M. R. ved Herredagen 
i Kjøbenhavn efter Kongens Død. Dette bidrog overordentlig
til, at Danmark brød med Lybek, der da styredes af Jürgen
Wullenwever, og sluttede sig fastere til Hertugdømmerne og Hertug
Christian (III). M. R. ansaas ogsaa stadig af Lybek og Wullenwever
som deres farligste Modstander blandt det holstenske Aristokrati.
Fra Herredagen vendte M. P. derpaa i Forening med danske 
Udsendinger tilbage til Nederlandene, og her sluttedes 9. Sept. 1533 i
Gent den endelige Traktat.

Den store diplomatiske Sejer, som M. R. havde vundet i Nederlandene 
og i Kjøbenhavn over Lybek og J. Wullenwever, gjorde
det kun til et Tidsspørgsmaal, naar Christian III skulde blive
Konge i Danmark. Da Lybek derpaa, forbitret over den holstenske
Politiks Sejer, rejste den fangne Kong Christians Sag og begyndte
Grevefejden, sendtes M. R. i Maj 1534 til de venskabeligsindede
Fyrster i Nordtyskland, hvor det ogsaa efterhaanden lykkedes ham
at skaffe Landsknægte til Hertug Christians Tjeneste. S. A. sendtes
han atter til Nederlandene for at fremskynde Udbetalingen af den
i Traktaterne lovede Pengehjælp. Saa snart Christian III's Tropper
i Aaret 1535 betraadte Sjælland, forlenedes M. R. med Skjoldenæs
Len, som han beholdt til sin Død. Han var oftere tilstede under
Kjøbenhavns Belejring, men afsendtes allerede i Okt. til Landgrev
Philip af Hessen og gav tillige med denne Møde ved den
Fyrsteforsamling, som da holdtes af de tyske evangeliske Fyrster 
i Schmalkalden. Det lykkedes her M. R. at faa aftalt en Traktat
mellem de vigtigste af disse Fyrster og Christian III, hvorved der
lovedes denne Hjælp. Traktaten blev dog først fuldt sluttet i Okt.
1536 og blev Hovedgrundlaget for Christian III's Forhold til de
schmalkaldiske Fyrster. Kort efter Mødet i Schmalkalden sendtes
M. R. til Slottet Rothenburg, hvor Jürgen Wullenwever da holdtes
fangen; han lod her sin styrtede Modstander underkaste de
grusomste Pinsler og aftvang ham herved aabenbart urigtige Tilstaaelser
om alle Slags Forbrydelser, der til sidst førte til hans Henrettelse.
En lignende Rolle spillede M. R. over for den bekjendte Marcus
Meyer, der havde opkastet sig til Herre over Fæstningen Varberg,
men som efter en haard Belejring blev tvunget til Overgivelse,
lagt paa Pinebænken under den haarde M. R.s Ledelse, afpresset
Tilstaaelser og henrettet. Da Kjøbenhavn i Juli Maaned s. A.
havde overgivet sig, deltog M. R. tillige med Johan Rantzau i det
natlige Møde 11. Avg. 1536, hvor Biskoppernes Fængsling blev
besluttet. Han ansaas i den følgende Tid som Kongens mest
betroede Raadgiver og som det forhenværende katholske Bispepartis
farligste Modstander. Samtidig fortsattes hans diplomatiske
Virksomhed. I Maj 1537 sendtes han saaledes til Nederlandene og
udvirkede en 3aarig Stilstand mellem Christian III og Kejser Carl V,
hvorved Farerne for de Angreb, hvormed Christian II's Svigersøn
Pfalzgrev Frederik truede Christian III, fjærnedes. 1538 deltog 
han i en lignende diplomatisk Sendelse til Bremen og 1539 til
Frankfurt, men døde kort efter Tilbagekomsten.

M. R. var ugift. Han havde efterhaanden samlet sig en stor
Formue og kunde forstrække Christian III med store Laan. 1536
havde han saaledes faaet Pant i Sønderborg Slot.

Danske Mag. 4. R. III, 2 f. 
Pal.-Müller, Grevens Feide. 
Waitz, Lübeck unter J. Wullenwever. 

A. Heise.



Rantzau, Moritz, o.1520-1572, til Hanerau, var en Søn af
ovennævnte Cai R. til Klethkamp og Hanerau (d. 1560). I sin
Ungdom færdedes han i udenlandsk Krigstjeneste, tjente i den
kejserlige Hær under Grev Gimther af Schwarzburg i Krigen mod
Frankrig og deltog i Slaget ved St. Quentin 1557. Efter sin
Hjemkomst traadte han i Hertug Adolfs Tjeneste som dennes Raad og
synes i nogen Tid at have været Amtmand paa Trittau. I Krigen
mod Ditmarskerne 1559 deltog han som Ritmester for en Fane
Ryttere og udmærkede sig ved flere Lejligheder. 1560 ledsagede
han Hertug Adolf til England, og fra 1562-72 var han Hertug
Adolfs Amtmand paa Gottorp. Han ejede Holtenklinken og fik
1569 sammen med Broderen Ditlev Lensbrev paa Faderens Godser
Hanerau, Klethkamp og Gereby. M. R. var gift med Barbara
Sehested, Datter af Henning S. til Krummendiek og Margrethe
v. Damme.

Voss' Excerpter i Rigsark.

L. Laursen.



Rantzau, Otto, --1511, til Bülk, var en Broder til ovennævnte
Hans R. Han var Ridder 1487 og Lensmand paa Flensborg 2 Aar
senere; han blev Medlem af Hertugdømmernes Raad, og fra 1495
forekommer han som Hertug Frederiks Marskal, en Stilling, som
han beklædte i alt Fald endnu 1510; en sjælden Gang, især i
Begyndelsen af sin Embedstid, kan han dog findes kaldt Hertugens
Hofmester i Steden for Marskal. Marskalembedet kan sikkert
betegnes som det vigtigste ved Hertughoffet, og O. R. omtales meget
hyppig i Tidens Aktstykker, særlig paa Grund af det Forhold,
hvori det bragte ham til Hertugens Finansvæsen; adskillige Gange
har han ogsaa selv laant sin Herre Penge. I Forhandlingerne
mellem Hans og Frederik i Kalundborg 1495 deltog han som
Hertugens Raad, og i Maj 1500 underhandlede han med Ditmarskerne
om Fred, i begge Tilfælde sammen med sin Broder Hans. Han
nævnes som Lensmand paa Kiel 1498-1507 og paa Gottorp 1508; 
selv ejede han Bülk i det  sydostligste Slesvig. Han døde 1511;
hans Enke, Anna Breide (Marqvardsdatter), levede endnu 1557.

Voss' Excerpter i Rigsark. 
Zeitschr. d. Gesellsch. f. d. Gesch. Schlesw., Holst. u. Lauenb. II, 134 f.                                          

William Christensen.



Rantzau, Otto Greve, 1632-1719, Gehejmeraad, var Søn af
ovfr. nævnte Frederik R. (d. 1645). I Dec. l670 udnævntes han til
Envoyé extraordinaire i Frankrig og forblev paa denne Post til
Avg. 1674. Som en af Landets største Godsejere -- han ejede
Rosenvold, Asdal, Hammelmose, Avnsbjærg, Marsvinslund,
Bollerup i Skaane og et Par andre Gaarde -- var han 1671 ved
Greveværdighedens Indførelse bleven udnævnt til Greve, Aaret efter blev
han Kammerherre, 1674 Ridder af Danebrog og 1712 Gehejmeraad.
Han var gift med Sophie Amalie Krag (f. 1. Dec. 1648 d. 31. Juli
1710), Datter af Oversekretær Otte K. (IX, 440) og Enke efter
Christoffer Ulfeldt til Svendstrup (f. 22. April 1645 d. 12. Jan. 1670).
O. R. døde 19. Juli 1719.

L. Laursen.



Rantzau, Otto, o.1648-1698, Officer, var en Broder til ovfr.
omtalte Gehejmeraad Fred. R. (d. 1723). Efter at have været Page
hos Prinsesse Anna Sophie, den senere Kurfyrstinde af Sachsen,
gik R. i fremmed Krigstjeneste og var 1675 Major. Ikke længe
efter traadte han ind i den danske Hær, blev 1677 Oberst og
Chef for 1. fynske Rytterregiment og var med i en Del af den
skaanske Krig. Han var en meget anset Officer og blev 1692,
efter at have fratraadt Regimentskommandoen, udnævnt til
Generalmajor og Chef for det Hjælpekorps, der s. A. blev sendt til
Ungarn. Han deltog i Belgrads Belejring det paafølgende Aar,
men blev 1694 efter Ansøgning kaldt hjem. R. er omtalt paa
Grund af sine Dueller; en af dem havde han 1675 med sin
Morbroder Bendix Blome til Neuhof, en anden 1698 ligeledes med en
Slægtning, Oberst Josias Breide Rantzau. Af de Saar, O. R. fik i
denne sidste Duel, døde han faa Dage efter, 15. Marts. Han skrives
til Putlos og Bossee i Holsten og var gift 1. med Anna Magdalene
Brockdorff, Datter af Joachim B. til Wensin, 2. med Adelheid
Benedicte Blome (f. 1647 d. 1739), Datter af Gehejmeraad Henrik
B. til Farve (II, 426). En af hans Sønner, Ditlev R. til
Ahrensburg (f. 1689 d. 1746), blev Rigsgreve og er Stamfader til den
nuværende Breitenburger-Linje.

Milit. Repert. II, 1, 277 ff.
Kvartalskr. Orion I, 227. 231.

H. W. Harbou.



Rantzau, Otto Carl Josias Rigsgreve, 1809-64, Diplomat.
R., Søn af ovfr. nævnte Overpræsident Chr. Ditl. Carl Rigsgreve R.
(d. 1812), blev født 1. Juni 1809 i Kiel. Han studerede
Retsvidenskab ved Universitetet der, men maatte som en Følge af
Øjensvaghed opgive Studiet; han opholdt sig derpaa 3 Aar i Paris, hvor han
med Iver dyrkede det franske Sprog. R. ansattes 1833 som Attaché
ved det danske Gesandtskab i Paris, blev 1836 Legationssekretær
i St. Petersborg og 1840 fungerende Chargé d'affaires sammesteds.
1841 udnævntes R. til Gesandt ved det russiske Hof, hvilken
Stilling han beklædte indtil Nov. 1846. R. var altsaa det danske
Monarkis diplomatiske Repræsentant i St. Petersborg, da den
offentlige Mening i hele Tyskland kom i saa stærk Ophidselse i
Anledning af Christian VIII's aabne Brev af 8. Juli 1846 angaaende
Arvefølgen i Monarkiets Lande. Han overrakte den russiske
Udenrigsminister, Grev Nesselrode, nævnte Aktstykke og indledede med
Ministeren de Underhandlinger, der førte til den russiske Depeche
af 3. Avg. 1846, hvori det russiske Kabinet i Realiteten tiltraadte
det aabne Brevs Indhold, men tvivlede om Betimeligheden af dets
Offentliggjørelse. Men da han begyndte at tvivle om Rigtigheden
af den danske Regerings Politik over for Hertugdømmerne, traadte
han tilbage fra Diplomatiet. Fra 1847-57 var han Provst for det
adelige Frøkenkloster i Uetersen og levede derpaa i henved 3 Aar
som Privatmand i Kiel. 1860 gik han i preussisk Statstjeneste og
blev Gesandt i Dresden. R. fik 1840 Titelen Kammerherre og
dekoreredes 1842 med Danebrogsordenens Kommandørkors. Han
ægtede 31. Avg. 1844 Julie Louise Frederikke f. Komtesse Rantzau
(f. 25. Juli 1808), Enke efter Heinrich Greve Reventlow. R. døde
3. Maj 1864 i Dresden.

A. Thorsøe.



Rantzau, Otto Manderup Greve, 1719-68, Gehejmeraad,
født 22. Maj 1719, Søn af ovfr. anførte Christian Greve R. (d. 1771),
blev efter en omhyggelig Uddannelse, der afsluttedes med en
fleraarig Udenlandsrejse, bl. a. med et langt Ophold i Genf og senere
i Gøttingen, 1742 Assessor i Højesteret, i hvilken han et Par Gange
fungerede som Justitiarius, og forenede hermed fra 1750 til sin Død,
2. Okt. 1768, Embedet som Stiftamtmand over Island og Færøerne.
R. fik 1743 Kammerherrenøglen, 1752 det hvide Baand, 1759
Gehejmeraads Titel og 1764 l' union parfaite. Gift 4. Dec. 1754 med
Eibe Margrethe v. Levetzau (f. 1735 d. 1791), Datter af Landraad
Joachim Diderik v. L. til Ehlerstorf. R. slægtede sin Fader paa 
i Interesse for Videnskab og Kunst, og fra hans Haand har man
flere Taler, holdte i Videnskabernes Selskab, der optog ham som
Medlem 1747, og en Prolog, han forfattede som Indledning til
danske Skuespilleres Opførelse af et Par Holbergske Komedier for
Frederik V hos Grev Reventlow paa Holtegaard, hvilket forskaffede
den nye Troup kongelig Beskyttelse. Uagtet han aldrig betraadte
sit fjærne Stiftamt, har han efterladt sig Mindet som en af dets
virksomste og mest afholdte Styrere. R. ejede Lyststederne
Petersborg og Ebberødgaard ved Birkerød.

Overskou, Den danske Skueplads II, 37 f. 
Nyt hist. Tidsskr. VI, 361. 
Molbech, Vidensk. Selsk. Hist. S. 34. 
Christensen, Hørsholm. 

G. L. Wad.



Rantzau, Peder, 1535-1602, til Vamdrup, Broder til
ovennævnte Daniel R., var 1560 med Hertug Adolf i England, fik 1570
Trøjborg i Forlening efter sin nævnte Broder, men mageskiftede sig
1579 Lenet til for Vamdrup; dog solgte han atter Trøjborg 1599. Som
Vederlag for Trøjborg Len fik han 1579 Livsbrev paa Ballum Birk.
Desuden var han 1571-90 Amtmand paa Flensborg, var 1571
kongelig Raad og 1573 Marskal hos Hertug Hans den ældre. 1587
sendtes han til Sachsen som Kongens Stedfortræder ved en
kurfyrstelig Barnedaab. Sorgen over hans eneste Søns Død, 1590 ved
Universitetet i Padua, var vel Aarsagen til, at han opgav sin
Raadsbestilling. Selv døde han 27. Sept. 1602, 67 Aar 8 Maaneder og 10
Dage gammel. Han ejede i Holsten Ahrensburg, som han byggede,
Schierensee og Woldenhorn. Efter sin 1. Hustrus, Cathrine v.
Dammes, tidlige Død (f. 20. Avg. 1547, gift 1569, d. 20. Jan. 1577)
giftede han sig igjen, med Margrethe (Poulsdatter) Rantzau, der
levede som Enke 1604.

Thiset.



Rantzau, Poul, --1521, var en Søn af Henrik R. Breides
Søn og Øllegaard Buchwald. Han nævnes som Hertug Frederiks
Marskal temmelig tidlig paa Aaret 1511, saa at han sandsynligvis
har efterfulgt ovennævnte Hr. Otto Rantzau i dette Embede, som
han endnu 1520 forekommer som Indehaver af. 1515 var han
Lensmand paa Kiel og nogle Aar senere paa Steinburg; Itzeho
«Borglen» fik han overdraget af sin Moder. 1518 var han i Frankrig,
hvor han paa Hertug Frederiks Vegne afsluttede en Traktat med
Frands I. Han døde 1521; hans Enke, Abel Breide (Marqvardsdatter), 
en Søster til ovennævnte Otto Rantzaus Hustru, overlevede
ham til 1533. 
Voss' Excerpter i Rigsark. 
Zeitschr. d. Gesellsch. f. d. Gesch. Schlesw., Holst. u. Lauenb. II, 146.                                            

William Christensen.



Rantzau, Schack, --1557, til Helmstorf, som han kjøbte af
sin Fætter Henrik R., og til Panker, var en Søn af Ditlev (Caisen)
R. til Panker og synes 1512 at have været Page paa Gottorp, men
træder først mere frem 1535, da han og en anden Adelsmand, Johan
Dumstorp, af Kong Christian III fik Følgebrev paa Nykjøbing Slot
og Len, som de dog selv maatte indtage fra de grevelige, hvilket
først lykkedes S. R. Aaret efter. Han beholdt saa alene Lenet,
der nu var lagt til Enkedronning Sophies Livgeding, til 1540, da
han fratraadte, vistnok paa Grund af Misfornøjelse fra Enkedronningens 
Side. Han blev derefter kongelig Raad og benyttedes i
diplomatiske Sendelser, 1542 til Greven af Oldenborg og 1545 til
de vendiske Stæder. Sidstnævnte Aar var han for øvrigt ogsaa
Raad hos Hertug Hans. Fra 1543-50 havde han Femern i Pant,
og i 1548 blev han Provst i Preetz. Dette Valg gav dog
Anledning til megen Splid, da en Del af Konventualinderne havde valgt
Claus Rantzau. Før 1528 havde han ægtet Barbara (Ottesdatter)
Rantzau fra Bülk, og han døde 1557.

Danske Mag. 4. R. III, 69.                                                          

Thiset.



Rantzau, Schack Carl Rigsgreve, 1717-89, Statsmand, var
en Søn af den ovfr. omtalte Hans Rigsgreve R. til Ascheberg
(d. 1769) og født 11. Marts 1717. Om R.s Barndom og Ungdom er
paafaldende lidt bekjendt. Vi høre, at han har levet et udsvævende
Ungdomsliv, under hvilket han gjorde en stor Gjæld. Faderen,
der ved sine Godsreformer har vundet sig et smukt Navn, var en
excentrisk Natur og næppe i Stand til at give ham en Opdragelse,
der kunde lære ham at tøjle sine Lidenskaber og det urolige Sind,
der tidlig traadte frem hos ham. Som Livsstilling valgte han den
militære, og vi træffe ham først som Kapitajn (1735), dernæst som
Oberst i den danske Hær; han var Chef for Kronprinsens
Regiment fra 1750-56. Uvist af hvilken Grund tog han fra den Tid
Ophold i Danzig, hvor han boede i henved 6 Aar, indtil
Foraaret 1762.

Det var netop nu, at det truede med Krig imellem Rusland
og Danmark-Norge efter Peter III's Tronbestigelse, og den Tanke
greb ham at rejse til Rusland for at spille en Rolle under de
Forsøg, der fra flere Sider gjordes paa at holde den russiske Kejser
tilbage fra at gribe til Vaaben. Det ser ganske ubegribeligt ud, 
at han kunde tro paa Muligheden af at kunne udrette noget, selv
om han ogsaa personlig kjendte Mænd iblandt Kejserens holstenske
Omgivelser. I Midten af April 1762 kom han til Petersborg, og
han blev der indtil Slutningen af Maj. Den daværende
dansk-norske Statsafsending i Rusland, Grev Haxthausen, siger, at han
optraadte som god Patriot, og taler med en vis Sympathi om ham;
han var ogsaa saa heldig at komme i Forbindelse med en Mand,
som paa dette Tidspunkt havde stor Yndest hos Kejseren, Prins
Georg af Holsten-Gottorp; men hans Rejse slog dog fuldstændig
fejl. Det var saa langt fra, at han kunde opnaa at vinde Kejser
Peters Velvilje, at han blev opfattet som dansk Spion. Men ikke
nok hermed, det ser ogsaa stærkt ud til, at han under dette
Ophold paadrog sig et levende Had fra den senere Kejserinde
Cathrine II's Side. Der har været fablet om, at han havde haft Del
i den Sammensværgelse, hvorved hun i Juli 1762 styrtede sin
Ægtefælle fra den russiske Trone, men at han ved denne Lejlighed
havde vist sig troløs og derved paadraget sig hendes Forbitrelse.
Intet kan være grundløsere end denne Historie, som synes blot at
være opfundet for at forklare hendes Uvilje imod ham. Med
større Rimelighed kunde man gætte paa, at han, der var i
Petersborg paa en Tid, da Kejser Peter viste hende den største
Tilsidesættelse, og da det kunde falde i god Jord at tale ondt om 
hende, har været med at bagvaske hende som et Middel til at vinde
Zaren, og at hun har faaet det at vide.

Hvorledes det nu end har hængt sammen hermed, var han
efter sin forfejlede Rejse umulig i Petersborg, og i sin Forbitrelse
herover slog den lidenskabelige Mand, der tidligere havde været
ivrig for en Udsoning imellem den dansk-norske Regering og de
russiske Gottorpere, nu over i at ville bestride det forstandige i at
faa gjort Ende paa den gamle Strid ved et Mageskifte imellem
den gottorpske Del af Holsten og Grevskaberne Oldenborg og
Delmenhorst. Han blev overhovedet fra nu af en svoren Fjende
af Rusland. Der kom snart den Tid, da denne Opfattelse, der
ogsaa gjorde ham til en lidenskabelig Modstander af Bernstorff,
skulde faa Betydning.

Ikke længe efter Rejsen til Rusland flyttede han nemlig til
Altona, og i denne By knyttede han en nøje Forbindelse med J. F.
Struensee, der den Gang var Fysikus der. R. var en vittig og
morsom Selskabsmand; han kunde fortælle i en drastisk Stil, og han,
der havde tumlet sig en Del i Verden, havde oplevet meget. Soliditet 
og Samvittighedsfuldhed vare ham ukjendte Egenskaber, og med
en vis Flothed ræsonnerede han over alt imellem Himmel og Jord.
Undertiden kunde han med sit livlige Hoved dømme træffende og
sundt; men forceret, som han var, holdt han i det hele af at agere
den fordomsfri og kritiserede derfor paa det hensynsløseste Personer
og Forhold. Under sine Samtaler med sin nye altonaiske Ven
fandt han en velvillig Tilhører i denne, og de, der begge vilde
være Fremskridtsmænd, kunde paa mange Punkter ypperlig enes.
Samtidig kom R. ogsaa i Forbindelse med den begavede General
Saint-Germain, der efter Aaret 1762 spillede saa stor en Rolle i
vor Landhærs Historie, og dennes «alter ego», General P. E. Gähler
(VI, 420). Den levende Brevvexling, der førtes imellem de 3
sidstnævnte Mænd, viser klart, baade hvilken Kritik af den danske
Stats Styrelse med dens kollegiale Præg der var oppe i denne
Kreds, og tillige, hvorledes de mente, at en fornuftig Styrelse kun
kunde opnaas ved en Kabinetsregering med en stærk Tilbagetrængen
af Konseil og Kollegier.

Det Forhold, hvori R. kom til de 2 sidstnævnte Mænd, fik
imidlertid Betydning for hans Livsstilling. Da Saint-Germain, efter
en Tid at have været fjærnet fra den øverste Ledelse af Hærvæsenet, 
i Marts 1767 atter kom i Spidsen derfor, sendte han, der
i en besynderlig Grad tog fejl af R.s Evner, denne, der i
Mellemtiden var optaget i den danske Hær og 3. Juli 1766 var bleven
Generallieutenant, som kommanderende General til Norge (4. April).
Her var han alt andet end paa sin Plads. Han fandt det
ubeskrivelig kjedsommeligt at leve der oppe i «dette Fandens Land,
hvor der ikke engang var et Træ, der var stærkt nok til, at han
kunde hænge sig der med sin store Krop», og han fornærmede
Folk ved sit anmassende Væsen. Heldigvis var hans Tid der snart
omme. Da de russiske Diplomater i Kjøbenhavn, deriblandt hans
Dødsfjende Saldern, i Slutningen af 1767 fik Saint-Germain styrtet,
gik det ogsaa ud over R., der ikke alene i Dec. blev fjærnet fra
sin Plads i Christiania, men ogsaa fik Ordre til umiddelbart at
begive sig til Holsten og blive der. Da han forlod Christiania,
blev der kastet Sten efter ham. Skjønt han i det mindste tilsyneladende 
var faldet i Unaade, ser det dog ud til, at han har haft
nogen Indflydelse paa, at Struensee kom til at følge med Kongen
paa Udenlandsrejsen 1768.

I det følgende Aar døde R. s Fader, og han arvede det store
Gods Ascheberg; men hans Formuesomstændigheder vare alt for 
slette i Forvejen, til at han kunde komme paa Fode igjen; han
var og blev en forgjældet Mand. Intet laa ham ogsaa fjærnere
end at leve et sparsommeligt Liv, passende sit Gods. Hans Hu
stod til at spille en stor Rolle som Statsmand og gjennemføre de
Tanker, som han holdt af at drøfte med sine politiske Venner.
Efterhaanden som Struensees Indflydelse blev større og større ved
Hove, satte R. sit Haab til, at han, «den tavse», som han kaldte
ham i sine Breve, skulde bevirke hans Tilbagekaldelse. At det i
saa Tilfælde vilde blive ham, ikke Struensee, der vilde blive Nr. 1,
tvivlede han ikke om. I Virkeligheden var Struensee villig til at
virke for, at han kom tilbage. Da hans Tanker i Aaret 1770
udviklede sig til, at han vilde have Bernstorff af Vejen for selv at
komme til Vejrs, maa han have troet, at R. kunde være ham en
Støtte dertil hos Kongen, og under Hoffets Ophold i Holsten i
Sommeren 1770 fik han ham kaldt tilbage til dette. At Bernstorff
ikke rolig vilde se derpaa, vidste de. R.s antirussiske Sind og
Kejserinde Cathrines Had imod ham vare saa vel kjendte, at
Bernstorff, der af al Magt vaagede over, at intet skulde hindre, at den
provisoriske Mageskiftetraktat af 1767 kunde blive gjort definitiv,
umulig kunde taale, at R.s Tilbagekaldelse kom til at fremkalde
Tvivl i Rusland om Danmarks politiske Paalidelighed. Han kjendte
alt for godt Kejserindens forfængelige Pirrelighed til ikke at vide,
at hun vilde opfatte det som en personlig Fornærmelse, hvis
R. atter fik Indflydelse i Kjøbenhavn. Han gjorde derfor alt,
hvad han kunde, for at spærre R. Vejen; men hans veltalende
Forestillinger hos Kongen vare en Røst i Ørkenen. Selv om den
ydre Stilling, R. strax fik, ikke var særdeles glimrende, i det han
kun blev 3. Deputeret i Generalitets- og Kommissariatskollegiet
(24. Juli 1770), var det, at han blev taget til Naade igjen,
tilstrækkeligt til at betegne, at en ny Bane skulde betrædes, og det
var da ogsaa Indledningen til Bernstorffs Fald 15. Sept. 1770.

Samme Dag, dette skete, fik R. Sæde i Konseillet, der kom
til at tælle 8 Medlemmer. Men hans Virksomhed i dette af ham
selv tidligere dødsdømte Kollegium indskrænkedes til, at han
ligesom de andre Medlemmer kom til at afgive Votum om det dem
af Struensee fra Kabinettet stillede Spørgsmaal, hvorledes et
Kon-seil burde ordnes i en monarkisk Stat. Hans Udtalelser ved denne
Lejlighed ere det interessanteste Aktstykke, man har fra hans Haand.
Han vilde nemlig have det ældre Konseil afløst af en raadgivende
Forsamling, sammensat af Kollegiernes Deputerede, Biskopperne, 
Medlemmer af Højesteret og Stiftamtmændene. Hvad han her udtalte, 
blev imidlertid uden Betydning, Konseillet blev afskaffet i
Dec., uden at noget andet blev stillet i Steden. I det mindste er
det vanskeligt at kalde det en Afløsning af dets Virksomhed, naar
der 28. Dec. 1770 blev oprettet en saakaldet Gehejmekonferens,
der skulde udtale sig om Statens finansielle Stilling, og hvori
ogsaa R. fik Sæde. Hvad han som Medlem af den foreslog for at
hjælpe Statens Finanser paa Fode, kan kun kaldes ligefrem
barnagtigt. Overhovedet viste det sig nu som tidligere, at virkelig
Dygtighed havde R. ikke paa noget Punkt- han var overfladisk og
letsindig i sine Ræsonnementer og uden nogen som helst
Arbejdsevne. Hvis Struensee nogen Sinde havde haft høje Tanker om
hans Statsmandsbegavelse, maatte han snart komme bort derfra;
men samtidig førte hans Lyst til at være den eneherskende ham
til, saa snart han havde faaet Konseillet af Vejen, at trænge R.
tilbage fra at faa noget virkeligt at sige. R., der var lige saa
forfængelig og magtlysten, som det fattedes ham paa Evne til at
gjennemføre noget alvorligt, saa snart med stedse stigende Ærgrelse,
i hvilken Grad han havde taget fejl, naar han havde troet, at han
kunde bruge Struensee som Redskab til at komme til Vejrs.
Forbitrelsen steg end mere, da Struensee 15. Juli 1771 tiltog sig
Gehejmekabinetsministerens almægtige Stilling, og da denne oven i
Kjøbet i Efteraaret 1771 nægtede at gjøre Undtagelse fra Lovens
Vej for at hjælpe ham imod paatrængende Kreditorer, var Maalet
fuldt. Da var det, at R. sammen med Beringskjold (II, 127) lagde
Planen til den Sammensværgelse imod Struensee, der førte til
Katastrofen 17. Jan. 1772. Men for øvrigt møder man atter ved
denne Lejlighed det upaalidelige ved hans Karakter og en vis
Fejhed til at handle i det afgjørende Øjeblik. Stærke Vidnesbyrd
tale for, at han, da det kom til Stykket, var tilbøjelig til at svigte
sine medsammensvorne og forraade Planen, og det skyldtes kun
Oberst Køllers Resoluthed, da han lod R. hente med en Bærestol,
naar R. kom til at spille en vigtig Rolle under Begivenhederne
i Natten 16.-17. Jan. Hans Hovedbedrift var Fængslingen af
Caroline Mathilde, ved hvilken Lejlighed han viste ualmindelig
Uforskammethed.

Den almindelige Jubel, som Struensees og Dronningens Fald
vakte, kom ogsaa R. til gode, der saare ufortjent blev fejret som
en Helt, og ved Siden deraf overvældedes han med Æresbevisninger
og andre Belønninger. Han blev General i Infanteriet, foruden at 
han fik Sæde i det Gehejmestatsraad, der nu blev dannet. Men
til Held for Land og Rige var hans Rolle udspillet hermed. Saa,
snart det ikke gjaldt om at spille Rænker eller sige flotte
Vittigheder, viste hans Mangel paa Dygtighed sig strax, og dertil kom,
at de Mænd, der kom til Roret tillige med ham, i Virkeligheden
afskyede og ringeagtede ham for den Rolle, han havde spillet. Da
nu oven i Kjøbet Kejserinde Cathrine, til hvis Velvilje Regeringen
af al Magt bejlede, ikke vilde have med den at gjøre, saa længe
den hende forhadte R. havde Sæde i den, vare hans Dage snart
talte som Statsmand. 9. Juli 1772 blev han afskediget fra sine
Embeder, om end med en, man fristes til at sige uanstændig høj,
Efterlønning, nemlig 8000 Rdl.

R. var i Maj 1748 bleven gift med Catharina Rantzau til
Oppendorf. Hun skildres som en ædel Kvinde; men dette afholdt
ham ikke fra at fortsætte det udsvævende Liv, han havde ført i
sine unge Dage, og da han strax efter sin Afskedigelse forlod
Landet, tog han en Elskerinde med sig. Efter sin Bortrejse levede
han mest i Sydfrankrig, hvor han døde 21. Jan. 1789 i en lille By
Menerbes. Medens man ellers kun har lidet godt at fortælle om
R., efterlod han der nede et Minde om sig som en elskværdig og
aandfuld Mand. Hans Ægteskab var barnløst. Hans forladte
Hustru døde 1792.

Danske Saml. IV.
Hist. Tidsskr. 6. R. V.

E. Holm.



Rantzau, Sivert, --1576, var Broder til ovennævnte Biskop
Balthasar R. Hans Fødselsaar er ubekjendt, men 1568 erklærer
han ved Aflæggelsen af et Vidnesbyrd, at han er «50 Aar gammel,
om ikke mere». Han var i Hertug Hans den ældres Tjeneste
som Raad og Amtmand paa Haderslev og Tørning 1546-64. Ved
Siden heraf var han ogsaa i nogen Tid Amtmand paa Svabsted
og Hertugens Staller i Nordstrand; 1561 fik han tillige Østerland
Før i Pant paa Livstid. 1564-66 var han Amtmand paa Nordborg
og Sønderborg Slotte paa Als; paa Femern var han vistnok bleven
Amtmand ved Broderen Breides Død 1562. 1569 blev han Verbitter
for Klosteret Bordesholm. S. R. synes at have været en velstaaende
Mand, at dømme efter de Laan og Forløfter, han hjalp Kongen med.
Han var en af Hertug Hans' mest betroede Raadgivere og var
ogsaa særdeles velset af Kong Frederik II; han roses for sine
grundige Kundskaber, særlig i Retsvæsenet, og valgtes derfor ogsaa
til paa Hertug Hans' Vegne at deltage i Udarbejdelsen af den 
nye Landgerichtsordnung, der udkom 1573. S. R. døde ugift 12.
Marts 1576.

Voss' Excerpter i Rigsark.
Schlesw.-Holst. Anzeigen 1770.
Zeitschr. d. Gesellsch. f. d. Gesch. Schlesw., Holst. u. Lauenb. II, 133.

L. Laursen.



Rantzau, Wilhelm Adolph Greve, 1688-1734, Broder til
ovennævnte Christian Ditlev Greve R. (d. 1721). Ved Faderens
Død var han kun 10 Aar gammel og blev ved Arvedelingen i høj
Grad forurettet af Broderen, med hvem han førte en langvarig
Proces. Den slesvigske Landrets Dom indsatte ham i Besiddelsen
af Lindeved (1711), og Aaret efter tilkjendtes ham Halvparten af
Drage og Neuendorf. Den sidstnævnte Dom appelleredes dog atter
til Kammerretten af Broderen, der forholdt ham Indtægterne af
Godserne. Til Gjengjæld tog W. A. R., medens Broderen sad fangen
i Preussen, Grevskabet Rantzau i Besiddelse. I denne Tid vandt
han i høj Grad Undersaatternes Hengivenhed ved sit milde Væsen,
men han var ligesom Chr. Ditl. en letsindig og ødsel Herre, saa
at han i de 6 Aar, han styrede Grevskabet, skal have forbrugt alle
Indtægterne, 250000 Rdl., og desuden gjort 76000 Rdl.s Gjæld. R.,
der tilsyneladende viste stor Iver for at faa sin Broders Drabsmand
opdaget, blev kort efter Ugjerningen sigtet for Medskyldighed i
Mordet. I den Hensigt at undgaa at blive stillet for en dansk
Domstol gav han sig som Rigsgreve under Kejserens Beskyttelse
og nedlagde derfor den 1716 modtagne Elefantorden samt den
danske Gehejmeraadstitel. Han blev lokket over paa dansk Grund
og fængslet her i Maj 1722. Den Mand, om hvem det oplystes,
at han havde affyret Skuddene mod Greven, Kapitajn D. Prætorius,
blev 1725 henrettet i Rensborg, men forinden afgav han en
Erklæring om, at han havde handlet efter Tilskyndelse fra R. Denne
dømtes 1726 til livsvarigt Fængsel og hensattes paa Akershus
Fæstning, hvor han døde 19. Marts 1734. Til Trods for de under
Processen fremkomne graverende Vidnesbyrd mod R. og det
almindelig bekjendte, aabenlyse Had mellem Brødrene er det
tvivlsomt, om Dommen over R. tør kaldes fuldt forsvarlig. Selv
fastholdt han lige til det sidste sin Uskyldighed. Om han enten
indirekte har ophidset Prætorius mod Broderen eller ligefrem
tilskyndet ham til Mordet, kan ikke bevises tilfredsstillende. Da
Greven i sit Ægteskab med Charlotte Louise f. Grevinde
Sayn-Wittgenstein-Homburg (d. 11. Marts 1746), Datter af Christian 
Greve S.-W.-H. og Magdalene f. Grevinde Leiningen-Hartenburg, ikke 
havde Børn, inddrog den danske Regering Grevskabet Rantzau.
Enken søgte forgjæves ad alle mulige Veje at opnaa sin
Ægtefælles Løsladelse og en Revision af Processen.

Louis Bobé.



Rantzau-Friis, Christian, d. 1731, s. ovfr. S. 461.



Ranøe, Andreas Broberg, 1751-1801, Læge, fødtes i 
Kjøbenhavn 2. Febr. 1751. Forældrene vare Studiosus Søren R. og
Elisabeth Magdalene f. Broe. Han dimitteredes fra Metropolitanskolen 
1768, tog som Alumnus paa Regensen 1771 theologisk Attestats 
og kastede sig derpaa som Alumnus paa Elers' Kollegium over
Studiet af Lægevidenskaben, var 1774-78 medicinsk Kandidat paa
Frederiks Hospital og absolverede 1777 medicinsk Examen. 1779
disputerede han for den medicinske Doktorgrad og promoveredes
ved Universitetets Trehundredaarsjubilæum, hvorefter han virkede
som en skattet og opofrende Læge i Kjøbenhavn. 1800 blev han
efter sin Lærer F. L. Bang Overmedikus paa Frederiks Hospital
og s. A. tillige medicinsk Professor ved Universitetet, men døde
allerede 15. Dec. 1801. I videnskabelig Henseende har han intet
betydeligt præsteret, men han besad videre litterære Interesser og
var en af Medarbejderne ved «Ny kritisk Journal» (1777-79). 1780
ægtede han Anna Elisabeth de Kløcker, Datter af Sognepræst
Johannes de K.

Nyerup, Lit. Lex. 
Ingerslev, Danmarks Læger og Lægevæsen II, 552 f.
Tilskueren 1802, Nr. 2.                                                             

Jul Petersen.



Rappe, Frederik Otto, 1679-1758, Officer, Overpræsident,
var en Søn af Oberst Joachim Caspar R., der var født i
Meklenborg og døde 1699 som Kommandant paa Frederikssten; Moderen
var af Slægten Winterfeld. Sønnen fødtes paa Frederikshald 3. Okt.
1679, blev 1699 Fændrik ved smaalenske Infanteriregiment, hvor han
1700 avancerede til Lieutenant (fra 1704 kaldet Premierlieutenant)
og 1709 til Kapitajn. 1717 blev han Major og Aide de camp hos
General, Baron Erhard Wedel, forsattes i Nov. s. A. med Oberstlieutenants 
Titel til akershusiske nationale Infanteriregiment, blev,
da Regimentet deltes i 1718, virkelig Oberstlieutenant ved 2.
akershusiske Regiment og deltog s. A. i Krigen nordenfjælds under det
Armfeltske Indfald. 1728 blev han Oberst og Chef for 1. (vestre)
akershusiske Infanteriregiment og forflyttedes 1732 i samme
Egenskab til det gevorbne Regiment. 1735 blev han Generalmajor,
1736 Kommissær ved Grænsereguleringen, 1740 Ridder af Danebrog 
og s. A. Stiftamtmand i Akershus Stift og Amtmand i Akershus
Amt. 1747 fik han Titel af Gehejmeraad og 1752 af
Generallieutenant (med Anciennitet fra 1747). 1750 udnævntes han til
Overpræsident i Kjøbenhavn, i hvilken Egenskab han tillige var
Overdirektør ved det kongl. Skuespilhus, hvor dog hans Virksomhed
synes at have været af meget tvivlsom Nytte. Allerede 1754 maatte
han paa Grund af Sygelighed tage Afsked og døde i Kjøbenhavn
2. Dec. 1758. Han havde 1752 erholdt Ordenen de l'union
parfaite, men trods alle disse Embeds- og Æresposter var Samtidens
Dom om ham lidet gunstig; Stiftsprovst Holmboe i Christiania
sammenfatter den ved hans Død saaledes: «Han var yndet af faa,
mens han levede, begrædt af ingen, da han døde, saa han ved
sin Død gjorde Verden den største Tjeneste, han nogen Tid har
gjort. 3 Stene i Blæren.» Han blev i Christiania 16. Juni 1728
gift med den aldrende, men rige Dorothea Gjords (døbt i
Christiania 4. Marts 1686, d. sammesteds 16. Maj 1742), Datter af
Justitsraad Gjord Andersen (I, 227). Hun havde som ugift 1728 skjænket
400 Rdl. til Savbankens Fattighus i Christiania.

Anker, Biogr. Data om norske Generalspersoner S. 206 f. 
Munthe, Gen. Maj. P. Todderuds Optegn. S. 121 f. 
Nicolaysen, Norske Stiftelser III, 911.
Personalhist. Tidsskr. II, 268. 
Overskou, Den danske Skueplads II. (Norsk)
Hist. Tidsskr. 2. R. II. Norske Saml. II.

H. J. Huitfeldt-Kaas.



Rasch, Carl Emanuel Flemming, f. 1861, Læge. 
R. er en Søn af Bogbinder Carl Julius Ferdinand R. og Cecilie Flemine f.
Lange og fødtes i Kjøbenhavn 7. Febr. 1861. Dimitteret fra
Borgerdydskolen paa Christianshavn 1879 tog han 1885 Lægeexamen,
fungerede de følgende Aar som Kandidat ved Kjøbenhavns
forskjellige Hospitaler, erhvervede sig 1889 den medicinske
Doktorgrad ved en Afhandling «Om de syfilitiske Arthropathier», foretog
1890 en Studierejse til Tyskland og Frankrig for videre Uddannelse
i den Specialitet, han havde valgt sig, Dermatologi og Syfilis, og
blev efter sin Hjemkomst 1892 Medredaktør af «Hospitalstidende».
1893-97 fungerede han som Reservelæge ved Kommunehospitalets
4. Afdeling og virkede samtidig som Privatdocent; han har i de
senere Aar udfoldet en betydelig baade litterær og praktisk
Virksomhed paa sin Specialitets Omraade.

Carøe og Selmer, Den danske Lægestand, 6. Udg.

Jul. Petersen.



Rasch, Claus, 1639-1705, Politimester, blev født 22. Avg. 
1639 paa Vesterholm i Angel som Søn af Peter R., hvis Farmoder 
Anna skal have været en Datter af den fra Nederlandenes Historie
bekjendte Grev Egmont, og Cathrine Steinberg. Som 18aarig Knøs
lagde han Grunden til sin Karriere, i det han, da den danske
Hær 1657 trak sig tilbage gjennem Halvøen, fik Lejlighed til «at
bevise Kong Frederik III sin Dyd og Tapperhed», hvorefter han
kom til Kjøbenhavn, under hvis Belejring han 1659 avancerede til
Underofficer. Christoffer Gabel blev opmærksom paa ham og tog
ham til sin Sekretær; herved kom han i Berøring med Kongen,
i hvis Yndest han steg saa hurtig, at han allerede 1662 blev
Slotsskriver paa Kjøbenhavns Slot og snart efter Amtsforvalter i 
Nyborg og Tranekjær Amter med Bopæl i Nyborg, for hvis Magistrat han
1664 stilledes i Spidsen som Præsident. Senere blev han tillige
Landkommissær i Fyn. Ved sit af Omstændighederne paaskyndede
Giftermaal (25. Juni 1664) med Sognepræstens, Provst Mads Lerches,
45aarige Enke, Elisabeth Scheffer (f. 26. Febr. 1619), Datter af
Raadmand i Nyborg Anders Hansen S. og Kirsten Eriksdatter, vandt
han baade Formue og Svogerskab med Byens første Familier. 1669
kjøbte R. Bondegaarden Bagnegaard (Bavnegaard), som han kaldte
Raschenberg, 1672 erhvervede han i Forening med Nyborg 
Magistratspersoner Slotsjorderne, af hvilke han 1674 blev Eneejer, 
og ved heldige Kjøb af Jordegods fik han efterhaanden samlet saa
meget, at han 1690 kunde faa Raschenberg anerkjendt som Sædegaard. 
I mange Aar var han tillige Medejer af Harridslevgaard.
Med samme Dygtighed, hvormed han samlede sit Gods, styrede
han det; han bragte det i en blomstrende Tilstand, og for
Plantninger og Havevæsen viste han stor Omhu. Men allerede den
Maade, hvorpaa han havde erhvervet de værdifulde Slotsjorder,
var saa underfundig, at Byens Borgerskab havde al mulig Grund
til at bebrejde ham, at han ikke havde sørget for, at Byen kom i
Besiddelse af disse Jorder, hvis Afsavn den endnu den Dag i Dag
maa beklage, og siden gav R. Borgerskabet rig Anledning til Klage;
thi havesyg og despotisk, som han var, tillod han sig alle Slags
Overgreb over for Byen, hvis Vel han var sat til at fremme; han
tilegnede sig Brugen af Jorder, han ingen Ret havde til, afspærrede
offentlige Færdselsveje osv., tiltog sig kort sagt saa mange Friheder,
at Byen til sidst var nødsaget til at indgive Klage over ham til
Kongen, der lod Sagen undersøge af en Kommission, hvis Dom
1699, Aaret efter stadfæstet af Højesteret, i alt væsentligt gik R.
imod. Til Erindring om Sagens heldige Udfald stiftede 4
Raadmænd og 8 Borgere et Legat for trængende. 

Ved denne Tid var R. imidlertid ikke længere Byens Præsident. 
Da Politivæsenet 1682 organiseredes, kaldte Kongen ham
ved en egenhændig Ordre til at overtage Embedet som Politimester
ikke alene for Kjøbenhavn, men for hele Landet, samt til at sidde
i Højesteret. 1684 blev han tillige Borgmester i Hovedstaden samt
Assessor i Kommercekollegiet. 1690 blev han Kancelliraad, 1697
Justitsraad og 1700 Etatsraad; 1702 fik han Sæde i Politiretten.
Vaabenbrev havde han erhvervet 1680. Der er ingen Tvivl om,
at R. i mange Maader udfyldte sin Plads som Politichef
tilfredsstillende; hans administrative Evner i Forbindelse med hans
Hurtighed, Hensynsløshed og noget plumpe Gemytlighed passede godt
til Embedet og Tidens Krav, men hans Naturel medførte ogsaa,
at han idelig kom paa Kant med andre Avtoriteter, og med Aarene
voxede vistnok hans mange Forretninger ham noget over Hovedet,
hvilket ikke er til at undres over, da alene de mangfoldige
Kommissioner, han fik Sæde i, syntes at maatte kunne tage en Mands
Tid. 1691 fritoges han da for at sidde i Højesteret og for at
opvarte i Raadstuen som Borgmester. Af den Regeringskommission,
Kongen nedsatte under Krigsforholdene 1700, var R. ogsaa Medlem.
Han var i sine sidste Aar noget svagelig og havde fra 1701 J. B.
Ernst (IV, 574) til Medhjælper. Jævnlig opholdt han sig paa
Raschenberg, hvor han døde 8. Jan. 1705. Som en af R.s
Ejendommeligheder omtales hans sjældne Evne til at taale stærke Drikke,
og bekjendt er Fortællingen om, hvorledes han blev hentet op til
Hove for at drikke om Kap med en sachsisk Herre, der i dette
Stykke havde overvundet alle andre; men R. drak ham tappert
under Bordet og fik til Belønning af Kongen en Sum Penge
eftergiven.

Efter sin Hustrus Død (19. Sept. 1690) ægtede R. 23. Okt. 1695
Anna Margrethe Lorentzen, Kjøbmand Johan Henrik Nørcks Enke;
hun ægtede siden (7. Marts 1709) Kapitajn Erik Flemming Ulfeldt
og døde 1710 (begravet i Nyborg 28. Febr.).

Sorterup, C. R.s Lefnetz Ihukommelse (1705). 
Mule, Ligpræd. ov. Elsebeth Scheffer. 
Personalhist. Tidsskr. I, 278 ff. 
Nielsen, Kjøbenhavns Hist. og Beskr. V og VI. 
Danske Herregaarde XII: Juelsberg. 
Staggemeier, Jordebog for Nyborg Købstad II.

G. L. Wad.



Rasch, Frands, --1660--, Kancellisekretær. Fra 1656-64
var han ansat som Sekretær i det tyske Kancelli, ledsagede som
saadan Ditlev Ahlefeldt paa hans Gesandtskabsrejse til Kurfyrsten
i Brandenborg i Okt. 1657 og efterlodes af ham i Berlin ved hans 
Bortrejse i Febr. 1658; herfra gjorde han sig til ivrig Talsmand for
et Brud paa Roskildefreden. Regeringen lyttede ikke til hans Raad;
men hans Anseelse synes at have været ikke ringe i de følgende Aar.
I alt Fald paraferede han Breve i Kancelliet, og muligvis er han
Forfatter til det under Navnet af Provisionalordonnansen bekjendte
Udkast til en Regeringsform fra Nov. 1660. Ved Statskollegiets
Oprettelse blev han dets Sekretær for de indre Sager, og med en
Afbrydelse fra Maj 1665 til Jan. 1667 fungerede han som saadan
til Maj 1670; i Avg. 1669 fik han en ny Bestalling; tillige var han
Sekretær hos Dronning Sophie Amalie fra Sept. 1661 til Juni 1670.
1666 var der Tale om at sende ham til Kassel for at lære den
tilkommende Dronning Charlotte Amalie Dansk; det fremhæves ved
denne Lejlighed, at han ogsaa spillede Cither. Han var uden
Tvivl en Mand af ikke ringe Ærgjerrighed, der en Tid haabede
at faa en betydelig Myndighed ved den nye Regerings Ordning.
Om hans Skæbne, efter at han havde fratraadt sin Sekretærstilling,
vides intet.

Fridericia, Adelsvældens sidste Dage S. 333. 
A. D. Jørgensen, De danske Rigsarkivers Hist. S. 247. 
Medd. fra Geh. Ark. 1886-88, S. 106.

J. A. Fridericia.



Rasch, Frederik, 1742-1818, Præst, blev født 15. Dec. 1742
i Urlev (ved Horsens), hvor hans Fader, Ole R. (d. 1756), var Præst;
hans Moder hed Ulrikke Sophie f. Jæger (d. 1789). Efter Faderens
Død kom han i Fredericia Skole, hvorfra han dimitteredes 1759.
Han var derefter Huslærer i jyske Præstegaarde i 7 Aar og i
Kjøbenhavn i 3 Aar, indtil han 1770 fik Attestats. I 24 Aar
derefter var han Amanuensis hos Biskoppen i Aarhus, men samtidig
fra 1777 resid. Kapellan ved Frue Kirke og Hospitalspræst i
Aarhus. 1794 blev han Præst i Kristrup (ved Randers) og 1798
Her-redsprovst. 1802 forflyttedes han til Harridslev og Albæk
Sognekald, ligeledes ved Randers, og døde 6. April 1818. Han havde
1781 ægtet Johanne Frederikke Lassen, en Præstedatter fra Asferg.
I Revolutionens blodigste Tid udgav han et satirisk Digt,
«Broderkysset», tilegnet de Herrer politiske Kandestøbere (1792, 1794):
Æslet skraaler om Lighed og Frihed og overaander (kysser) Hesten,
som er daanet, og vækker atter Liv i den; Dyrene skjændes om
en Grundlov. -- Senere udsendte han hæftevis (1806-15) et Skrift
til Læsning blandt Bønderfolk: «Peder Knudsen Ruus eller en
Bondes Levnedsbeskrivelse i morende Fortællinger». Da R. 1806
havde begyndt dette burleske Forfatterskab med «Barselstuen», gav 
R. Nyerup en meget affejende Kritik deraf, men blev stærkt irettesat 
af sin Ven Rektor Oluf Worm, som kraftig forsvarede baade
Forfatteren og hans Bog.

Hertel, Aarhuus Domkirke II, 525 ff. 
J. Møller, Nyt theol. Bibl. XIX, 106 f.
Erslew, Forf. Lex.                                                                        

A. Jantzen.



Rasch, Gertrud, d. 1735, s. IV, 423 ff.



Rasch, Jacob, 1669-1737, Rektor, var Søn af Michael 
Gundersen, Sorenskriver i Jæderen og Dalerne, og Sophie Rasch,
Lagmandsdatter fra Stavanger, i hvilken By J. R. fødtes 27. Dec. 1669,
og fra hvis Skole han blev Student 1688. Han tilbragte nu en
lang Aarrække i Danmark, udgav forskjellige Disputatser, tog 1696
Magistergraden og var bl. a. Hovmester hos Admiral Fr. Gjedde
til Hindema. Fra sin Hjemstavn var han nøje kjendt med
Torfæus, der boede paa Karmøen ved Stavanger, og i flere Aar
forestod han Trykningen af dennes Skrifter. Ogsaa med Rostgaard
stod han allerede da i Forbindelse. 1706 blev han Rektor ved
Christiania Skole, i hvilket Embede han forblev til sin Død, i. Okt.
1737, dog saaledes at han fra 1723 tillige var Lector theol. og
derved havde meget gode Indtægter, ligesom han ogsaa s. A. blev
udnævnt til Kancelliraad, den Gang en sjælden Udmærkelse for
en Mand i hans Stilling. Aarsagen til disse Begunstigelser var,
at han (efter først fra 1711-17 at have været gift med Anne
Dorothea Herculesdatter f. Weyer fra Kragerø) havde ægtet den
saare indflydelsesrige Biskop B. Deichmans Datter Anne (f 1754).
Deichman havde endog ansøgt om, at R. (der var ældre end han
selv!) skulde faa Løfte om i sin Tid at blive hans Eftermand i
Bispeembedet, men dette blev dog ikke indvilget. Derimod ses
det, at han ved denne Tid fungerede som Kommissarius ved Salget
af norske Kirker og fik nogen Befatning med Matrikuleringssagen
og til Dels med den Inkvisition, som ogsaa i Norge fandt Sted,
samtidig med at Svigerfaderen var beskæftiget i
«Bandekommissionen» i Danmark.

I sine sidste Aar synes R. at have været temmelig sløv, men
en Tid lang havde han været en meget nidkjær Rektor, under
hvem Christiania Skole opnaaede mange Fordele (bl. a. et nyt og
godt Lokale) og stod i Anseelse. Som Videnskabsmand gav han
sig ivrig af med at studere Runer og syslede med det gamle
danske Sprog, uden at dog heraf fremkom litterær Frugt. En
Skoletale af ham blev 1721 haardt medtagen af Andr. Hojer i 
hans «Nova literaria», men Deichman, der harmedes paa sin
Svigersøns Vegne, udvirkede nu, at Fortsættelsen af Hojers Tidsskrift
blev forbudt.

Illustr. Nyhedsblad 1858, Nr. 128 f.; 1864, Nr. 23.
Bruun, Fr. Rostgaard, passim.
Nyerup, Skildring af Tilst. i Danm. og Norge III, i, 161 ff.

L. Daae.



Rasch (ell. Rask), Jens, --1744, Miniaturmaler, var fra Fyn 
og lærte efter Tidens Skik, som det synes, baade Haandværket og
Kunsten hos «en dansk Mester» i Odense. Kong Christian VI
tog sig af ham og lod ham rejse til Paris for at uddanne sig hos
Miniaturmaleren Masse. Man kjender nu intet af hans Arbejder,
men Schwartzkopf, som nævner ham i sine korte Levnedstegninger,
er fuld af hans Ros. Han kaldes «en moxen inkomparabel Mester
i Skildrekunsten», og hans Portræt af Grev O. M. Rantzau sættes
ved Siden af Masses Værker. R., som havde kongl. Understøttelse
til sit Ophold i Paris, begav sig paa Hjemrejsen efter 10 Aars
Ophold der; men han døde undervejs i Zweibrücken, hvor Jørgen
Pedersen fra Als, som var Hofprædikant der, tog sig af ham
og sørgede for hans Jordefærd (1744). Af hans hjemsendte Arbejder
solgte hans Broder Kammerraad R. i Esrom nogle Skilderier til
Kongen.

Danske Saml. IV, 113.
Weilbach, Nyt Kunstnerlex.

Ph. Weilbach.



Rasch, Lars, 1676-1757, Præst, Broder til ovenstaaende 
Rektor Jacob R., fødtes i Ogne paa Jæderen 14. Dec. 1676, kom
1684 i Stavanger Skole, men gik ud der af og fik privat
Undervisning af Broderen og 2 Præster til 1693, da han deponerede. 1695
tog han Attestats. Han var anlagt paa Studier og lagde sig ved
Siden af sine Informationer efter Kirkehistorie, Heraldik og levende
Sprog. 1707 blev han Sognepræst til Hobøl, 1712 Provst i Øvre
Borgesyssel, som han vedblev at være til 1740. Han var en Mand,
hos hvem Lærdom og Dygtighed vare forenede med en Munterhed
og Frejdighed, der lode ham blive staaende urokket under store
Ulykker. Da Carl XII i Marts 1716 gjorde et Ophold i Hobøl for
at rekognoscere, var R. uforsigtig nok til at kjøre hen til Lejren
-- vel sagtens kun for at se Kongen. Denne fik Lyst til hans
Hest, og han maatte naturligvis udlevere den og modtage 100
Dukater for den. Disse Penge brugte han, der var en Velstandsmand, 
til sin Menigheds fattige og til Reparation af sin Kirke.
Carl XII maa have syntes om ham og skaanede paa hans Forbøn Hobøl 
Menighed saa meget som muligt. Han var ogsaa bleven kjendt med
flere svenske Officerer, og da en af disse blev fangen, fandt man
hos ham et Brev fra R. indeholdende en Forbøn for en i Sognet
boende Enke, men det blev misforstaaet, og Provsten blev anholdt
som den, der underholdt Forbindelse med Fjenden, uagtet han
tidligere havde gjort Generalkommandoen store Tjenester ved
hemmelige Sendebud. Han blev sat i Arrest i Frederiksstad og led
meget ondt. Ud paa Aaret blev han flyttet til Christiania, hvor
hans Sag skulde paadømmes ved gejstlig Ret. Til hans Lykke var
den ovennævnte svenske Officer, Lieutenant Lilja, endnu i
Fangenskab og kunde aflægge et Vidnesbyrd, der stillede Provsten i det
rette Lys, saa han blev frikjendt baade ved Provsteretten og
Konsistorialretten. Da han havde været i Arrest næsten i Aar, blev
han løsladt for atter at overtage sit Embede, men fik dog efter
Kongens Befaling en Advarsel om at «sky al Apparence, som
nogen Ærgernis kan foraarsages 3. Paaskedag 1731 brændte hans
Præstegaard, medens han var ved Annexet, og han mistede sit
Bibliothek og sine Manuskripter. Kun en «Epistola valedictoria»
har han ladet trykke (1750), men det indeholder intet. Han døde
12. Juli 1757. Gift 1707 med Anna Magdalena f. Storch (f. 11. Nov.
1670 d. 1757, begr. 16. Avg.), Datter af Samuel Edvardsen S.,
Toldbetjent i Flækkefjord, og Kirstine Marcusdatter With. Hun var først
gift med Kjøbmand Christian Lund i Flækkefjord.

(Norsk) Hist. Tidsskr. 2. R. IV,  387 ff.

D. Thrap.



Rasch, Otto Frederik, 1780-1817, Søofficer, Søn af Kapitajn
i Marinen Erik Torm R. (f. 5. Jan. 1743 d. i Okt. 1781), er født
15. Juni 1780, blev Sekondlieutenant i Marinen 1798, Premierlieutenant 
1804, Kapitajnlieutenant 1812 og Kapitajn 1817. 1804 rejste
han som Overstyrmand med en Ostindiefarer, hvis Chef døde
undervejs, hvorefter han hjemførte Skibet; 1807 udnævntes han til Chef
for Briggen «Fama». Det paafølgende Aar, da han om Bord i
dette Skib sammen med Skonnerten «Søormen» (Lieutenant
Rosenørn) laa i Nyborg Havn, bemægtigede Chefen for de spanske
Hjælpetropper, Marquis de la Romana, sig Fæstningen, tilkaldte
engelske Orlogsmænd og opfordrede R. til at overgive sig. Trods
Overmagten vægrede R. sig herved, kæmpede tappert, men maatte
til sidst stryge Flaget. 1810-13 var han i Norge som Chef for
en af de der stationerede Brigger; han medvirkede her ved
Opbringeisen af en stor engelsk Konvoi paa 150 Skibe, hvis Værdi 
beløb sig til 15 Mill. Kr.; 1812 deltog han som Chef for Briggen
«Kiel» i den morderiske Kamp i Lyngør Havn, hvor Fregatten
«Najaden» ødelagdes af det engelske Linjeskib «Dictator»; 1813
var han Chef for en Afdeling Kanonbaade i Ulfshaleløbet; han
paadrog sig her en temmelig betydelig Gjæld til Statskassen. 1816-17 
var R. paa Batteriet «Tre Kroner» som Chef for Vagtskibsposten; 
i denne Stilling skød han sig 21. Avg. 1817, sandsynligvis
paa Grund af Pengebekymringer. -- R. var gift med Birgitte f.
Gaarder, der overlevede ham.

With, Danske og norske Søheltes Bedrifter.
Larsen, Fra Krigens Tid.

C. With.



Rask, Johannes, 1678-1744, Præst, født 20. Febr. 1678 i
Halsted af Forældrene Provst og Sognepræst, Mag. Johan Jørgensen
R. (f. 1634 d. 1684) og Sara Hansdatter Færø (d. 1711), kom i
Nykjøbing Skole og deponerede 1697, men fik først 1708 Attestats,
hvorefter han strax blev kaldet til Præst paa Christiansborg (Guinea),
hvortil han efter 5 Maaneders Rejse ankom i April 1709. Han
arbejdede her med fuld Kraft i 2 Aar, men begyndte 1711 at lide
under det farlige Klima og maatte søge Afsked 1712. I Nov.
begav han sig til Evropa med et engelsk Orlogsskib og blev 1714
udnævnt til resid. Pastor i Folden under Bodø Præstegjæld i
Nordland. Her blev han til sin Død, 8. Febr. 1744. Paa Rejsen til
Guinea og under Opholdet der førte han nøjagtige og nok saa
karakteristiske Dagbøger, af hvilke han i Nordland sammensatte en
Beskrivelse, der 1754 af Biskop Fr. Nannestad blev udgiven med
en lærd og pedantisk Fortale. Hans Optegnelser, der mere
udmærke sig ved Nøjagtighed end ved Skarpsindighed, have visselig
for sin Tid haft Interesse, navnlig i zoologisk og botanisk Henseende,
medens han ikke kaster noget synderligt Lys over de administrative
og merkantile Forhold i den lille Koloni. Heller ikke faa vi noget
Indtryk af hans gejstlige Virksomhed, om det end ses, at han har
været en troende Mand. Naar man betænker den Tid, i hvilken
han levede og virkede, kan man ikke forundres over, at
Slavehandelens Afskyligheder omtales uden Bemærkning, og at der ikke
er en Tanke om Mission. -- Han var gift 1. med Christine f.
Biostrup (f. 25. Febr. 1680 d. 4. Juli 1722), 2. (10. Nov. 1726) med
Anna Pedersdatter f. Schjelderup, Enke efter Kjeld Stub,
Sognepræst til Skjærstad.

Erlandsen, Biogr. Efterretn. om Geistligheden i Tromsø Stift S. 120.

D. Thrap.



Rask, Rasmus Kristian, 1787-1832, Sprogforsker, 
var født 22. Nov. 1787 i Landsbyen Brændekilde (en Mils Vej fra Odense),
hvor hans Fader, Niels Hansen Rasch (f. i Paarup 13. Marts 1749,
d. i Fjelsted Sogn 5. Dec. 1810), beboede et lille (nu ombygget)
Hus. Faderen, der af Profession var Skrædder, skal have været
en begavet og for sin Stand ualmindelig belæst Mand, der bl. a.
gav sig en Del af med Lægekunsten og havde stort Ry for sine
heldige Kure som «klog Mand»; han ejede en ret god Bogsamling,
navnlig af historiske Arbejder (f. Ex. Arild Huitfeldt). Han var
3 Gange gift; R.s Moder var hans 2. Hustru, Birthe Rasmusdatter
(d. 6. Avg. 1801, 47 Aar gammel). R. var ved sin Fødsel meget
lille og skrøbelig og vedblev som Barn at være svagelig, saa at
Faderen, da de 3 andre i dette Ægteskab fødte Børn døde, skal
have klaget over, at Vorherre kun lod ham beholde det, der ikke
duede noget. Men det skulde snart vise sig, ogsaa for ham selv,
hvor overilet denne Dom var, og at der i Sønnens svagelige
Legeme boede en ganske usædvanlig Aand. Faderen læste selv
med ham; nogen Undervisning fik han ogsaa af Sognepræsten P.
Jacobsen, efter at man ret var bleven opmærksom paa hans
Begavelse; selv læste han endelig flittig i Faderens Bogsamling. Det
blev saa besluttet, at han skulde gaa den studerende Vej, og i
Juni 1801 blev han optagen i nederste Klasse i Odense Latinskole.
Der foreligger fra hans Skoletid en Række Vidnesbyrd om den
Interesse, den lille vævre Landsbydreng vakte hos sine Lærere --
blandt hvilke der var flere fremragende Mænd -- ved sin Flid, 
sit hurtige Nemme, sin sikre Hukommelse, sin fine Iagttagelsesevne 
og sine skarpsindige Bemærkninger, om den hurtige Fremgang,
han gjorde, og om den vækkende Indflydelse, han udøvede ogsaa
paa Meddisciple, bl. a. N. M. Petersen. Tidlig førte hans Trang
til Kundskaber og Klarhed ham langt ud over Skolens Fordringer.
Fra først af ledet af sin Interesse for Historie og særlig for
Nordens Oldtid begyndte han omtr. i Foraaret 1804 paa egen Haand
at studere Islandsk efter Folioudgaven af «Heimskringla», som han
laante af en af Lærerne, men Aaret efter havde den store Glæde
selv at modtage som Flidsbelønning. Uden andet Hjælpemiddel
end den ledsagende danske Oversættelse uddrog han af Texten
selv Sprogets Ord og Former og udarbejdede sig paa Grundlag
heraf efterhaanden baade en Ordbog og en hel Grammatik. Det
er tydeligt, at allerede nu den sproglige Side efterhaanden fanger
ham endnu mere end den historiske. Fra Islandsk føres han 
videre til andre Sprog: Gotisk, Angelsaxisk o. a. Et Spørgsmaal,
der ogsaa allerede da interesserede ham i høj Grad, var den danske
Retskrivning, navnlig efter Fremkomsten af hans Lærer S. N. J.
Blochs Retskrivningsiære (1805), og han udarbejdede sig selv et
System med Udtalen som nærmeste Rettesnor. I Forbindelse
hermed staar det, at han fra denne Tid af forandrede Skrivemaaden
af sit fædrene Navn Rasch til Rask.

I Efteraaret 1807 blev han dimitteret fra Skolen og drog nu
til Kjøbenhavn. Hans Faders Tanke havde været, at han skulde
tage theologisk Examen og blive Præst; men skjønt han flere
Gange var paa Vej dertil, opgav han dog efterhaanden enhver
Tanke herom og tog overhovedet aldrig nogen afsluttende Examen.
Grunden hertil laa dels i en allerede i Skoletiden vakt stærk
Kritik og Tvivl lige over for alle religiøse Dogmer, dels i at de
sproglige Studier efterhaanden ganske optoge ham. Disse drev han
nu med utrættelig Iver og i stadig voxende Omfang, skjønt han
navnlig i de første Aar maatte kæmpe med yderst trange Kaar og
aldeles ingen Understøttelse havde fra sit Hjem. En trofast Støtte
fandt han hos sin Landsmand i snævrere Betydning Professor R.
Nyerup (XII, 341). Dennes Opmærksomhed for den unge Student
vaktes paa Grund af hans sjældne Kundskaber i Islandsk, hvoraf
Nyerup strax drog væsentlig Nytte ved den Oversættelse af Snorres
«Edda», han udgav 1808; han skaffede ham Friplads paa Regensen
og allerede 1808 en (ulønnet) Ansættelse som Volontær ved
Universitetsbibliotheket. Ellers maatte R. efterhaanden tjene sit Brød
ved kjedelige og slet betalte Informationer (især i Regning).

I 1811 udkom hans første selvstændige Arbejde, «Vejledning
til det islandske eller gamle nordiske Sprog», et Arbejde, hvortil
han allerede havde lagt Grunden i sin Skoletid, og som aabner
en ny Æra i den nordiske Sprogvidenskab. I en udførlig Fortale
udvikler han Vigtigheden af Studiet af Islandsk, som han anser for
identisk med Oldnordisk, og meddeler Bemærkninger om de
nordiske Sprogs Historie og deres Forhold til Tysk. Han tænkte
ogsaa noget paa at udgive den islandske Ordbog, som han i sin
Skoletid havde anlagt; men det blev ikke til noget, da den
Arnamagnæanske Kommission havde bestemt sig til at udgive den af
Bjørn Halldórsson efterladte Ordbog, i hvis endelige Bearbejdelse
R. da ogsaa tog nogen Del (udkom 1814). Islandsk vedblev
overhovedet i disse Aar at udgjøre Midtpunktet for hans Studier; ved
stadig Omgang med islandske Venner, især Ární Helgason (VII, 
289) og den senere Amtmand Bjarni Thorsteinsson, i Kjøbenhavn
opnaaede han allerede da en betydelig Færdighed i at tale dette
Sprog. Men ved Siden deraf gav han sig af med mange andre
Sprog, i det han paa den ene Side tog sig for at udarbejde
grammatiske Oversigter over hvert af dem, paa Grundlag af det ham
egne System og med Anvendelse af danske Kunstord, paa den
anden Side at undersøge deres mulige Slægtskabsforhold indbyrdes
og særlig til Islandsk. I Foraaret 1812 foretog han sammen med
Nyerup med offentlig Understøttelse en Rejse til Sverige, dels
vistnok for at virke for Islandsken, dels for, foruden Svensk, at studere
Finsk og Lappisk, Sprog, som han formodede kunde have haft Betydning 
for Sprogudviklingen i Norden; vi vide nu, at de to Videnskabsmænd 
tillige havde det Hverv at virke i det politiske Efterretningsvæsens 
Tjeneste. Nyerup skulde efter Instruxen navnlig holde Øje
med Rigsdagen i Ørebro; «i Stockholm etablerer han Studenten
med den islandske Grammatica for at have en Mand til at sanke
Nyheder og opkjøbe alle udkommende politiske Skrifter».
Hvorledes R. har opfyldt denne Del af Missionen, vides ikke; sikkerlig
har han taget den videnskabelige Side alvorligere. I Stockholm
arbejdede han ivrig paa at lære Svensk og læste desuden Finsk
med den finskfødte Digter Franzén. Hjemrejsen foregik i Juni
over Christiania. Under sin Fraværelse var han bleven udnævnt
til Amanuensis ved Universitetsbibliotheket med en Gage af 100 Rdl.
aarlig.

Imidlertid havde Videnskabernes Selskab udsat en Prisopgave,
der gik ud paa «at oplyse, af hvilken Kilde det gamle nordiske
Sprog sikrest kan udledes,» og «at bestemme de Grundsætninger,
hvorpaa al Udledelse og Sammenligning i disse (de nordiske og
germanske) Tungemaal bør bygges». Denne Opgave var som skabt
for R., og han tog strax fat paa at besvare den. Efter først at
have indsendt nogle Prøver, der vandt Bifald, udarbejdede han i
det væsentlige, som det synes, sin Prisafhandling fra Sommeren
1812 til Sommeren 1813, men fik den først afsluttet under sit
følgende Ophold paa Island.

At besøge dette Land havde længe været hans Ønske. Nu
tilbød en islandsk Kjøbmand i Kjøbenhavn ham fri Rejse med et
af sine Skibe, og desuden opnaaede han nogen anden Understøttelse,
dels privat, dels offentlig. I Sommeren 1813 sejlede han da til
Reykjavik og tilbragte nu 2 Aar paa Island, i det han efterhaanden
berejste de forskjellige Dele af Landet og saaledes ikke blot gjorde 
Bekjendtskab med alle de i historisk Henseende mærkelige Steder,
men ogsaa til Fuldkommenhed tilegnede sig Sproget, som han talte
og skrev omtrent som en indfødt. I Efteraaret 1815 vendte han
hjem over Leith, hvor han opholdt sig i nogle Uger; her fra
besøgte han næsten daglig Edinburgh, hvor han gjorde forskjellige
litterære Bekjendtskaber.

Under sin Fraværelse var han 1814 bleven udnævnt til Underbibliothekar 
ved Universitetsbibliotheket med aarlig Løn af 200 Rdl.
S. A. havde han til Videnskabernes Selskab indsendt sin Prisafhandling, 
der i det følgende Aar vandt Selskabets Guldmedaille.
I Trykken udkom dette mærkelige Arbejde («Undersøgelse om det
gamle nordiske ell. islandske Sprogs Oprindelse») dog først 1818,
længe efter at R. allerede havde tiltraadt sin store Rejse. Hvad
der er det mest fremtrædende i dette Arbejde, er den deri
anvendte, endnu i det væsentlige nye Methode, hvis Principper
nærmere udvikles i Bogens 1. Hovedstykke: at man ved 
Sprogsammenligninger ikke, som man hidtil har gjort, maa nøjes med
Ordligheder, men at Hovedvægten maa lægges paa den grammatiske
Bygning. Dette Princip anvender han da, i det han, efter først at
have undersøgt Forholdet mellem de nordiske og de øvrige «gotiske» 
Sprog, gaar videre for at finde «Kilden» til hine. Efter at
have dvælet ved forskjellige Sprog, i hvilke denne umulig kan
findes (Grønlandsk, Finsk o. a.), gjennemgaar han de slaviske og
lettiske Sprog og viser, at de maa være udgaaede selvstændig fra
samme Kilde som de gotiske Sprog; endelig viser han i den sidste
Halvdel af Bogen, at Græsk er det Sprog, der staar den tabte
Kilde -- som han temmelig vilkaarlig benævner det gamle
«thrakiske» -- nærmest og for saa vidt kan betragtes som Roden til
de andre Sprog, blandt hvilke Latin atter staar Græsken nærmest.
(Des værre er kun dette sidste Afsnit, og det endda meget skjødesløst, 
bleven oversat paa Tysk («Über die thrakische Sprachclasse»,
i J. S. Vaters «Vergleichungstafeln der europ. Stammsprachen»,
1822) og derved gjort mere tilgængeligt for den almene Videnskab.)
Ved de indiske og persiske Sprog maa R. standse, skjønt han
ikke finder det usandsynligt, at vi her atter kunde have Roden til
de «thrakiske» Sprog, naar den blot ikke «var skjult for dybt
under Jorden».

At faa Lejlighed til selv ved en større Rejse at undersøge
dette nærmere blev da R.s næste store Opgave. I Efteraaret 1816
lykkedes det ham at opnaa de nødvendige Midler til at tiltræde 
den paatænkte Rejse, hvis Maal oprindelig synes at have været
gjennem Sverige og Finland at gaa til Sydrusland for at undersøge,
«hvad Levninger der muligvis maatte befindes af vore Forfædre
eller i det mindste af de senere Goter»; men dette Maal viste sig
senere naturligvis ganske illusorisk, og Planen blev da ogsaa
efterhaanden betydelig forandret og udvidet.

De Midler, han foreløbig havde at regne paa, vare en privat
Understøttelse af Gehejmeraad Bülow til Sanderumgaard paa
2000 Rbdl., fordelte paa 2 Aar, og en Understøttelse af
Universitetsdirektionen paa 200 Rbdl., ligeledes i 2 Aar. Det lykkedes
imidlertid hans utrættelige Talsmand Professor P. E. Müller i de
følgende Aar efterhaanden at skaffe ham en stigende Understøttelse,
særlig af Kongens Kasse, om end ikke rigeligere, end at han ofte
paa sin Rejse havde store pekuniære Vanskeligheder at kæmpe
med. Vore Kilder til Kundskab om hans Rejse ere dels den
endnu bevarede Dagbog, som han begyndte at føre ved sin Afrejse
fra Kjøbenhavn, dels hans til Tider ret udførlige Breve til Hjemmet
(Nyerup, P. E. Muller, hans Ven og Kommissionær Urtekræmmer
Larsen o. a.), af hvilke de vigtigste ere trykte.

25. Okt. 1816 gik R. om Bord paa en Galease fra Kalmar.
Efter undervejs at have opholdt sig nogle Dage i denne By og
senere være bleven forsinket paa Grund af Pasvanskeligheder
ankom han i Slutningen af Nov. til Stockholm, hvor han saa opholdt
sig i o. 1 1/4 Aar, fuldt optagen af Arbejde. Ved Siden af spredte
Studier som Forberedelse til den videre Rejse var det navnlig
Islandsk og Angelsaxisk, hvormed han syslede. Han søgte med
stor Iver at vække Interesse for Islandsk, dels ved privat at
undervise forskjellige deri, bl. a. sin Ven A. A. Afzelius, hos hvem han
boede, dels ved at holde Forelæsninger derover, hvilke dog ikke
ret sloge an. Nærmest til Brug ved disse udgav han en islandsk
Læsebog («Sýnishorn»); sammen med Afzelius, dog saaledes at hele
Arbejdet i Virkeligheden er R.s, udgav han baade Snorres og
Sæmunds «Edda»; end videre offentliggjorde han her paa Dansk sin
vigtige «Angelsaxisk Sproglære» (1817; oversat paa Engelsk af
Thorpe med Forbedringer af Forfatteren 1830), ved hvilken han i
Virkeligheden grundlægger det videnskabelige Studium af dette
Sprog, og endelig en i høj Grad forandret og forbedret svensk
Bearbejdelse af sin «Vejledning» fra 1811: «Anvisning till
Isländskan». Den Omstændighed, at R. udgav Eddaerne i Stockholm
og ikke i Kjøbenhavn, og endnu mere et Rygte om, at man 
ønskede at beholde ham der, hvad han i Virkeligheden synes at
have været stærkt fristet til at gaa ind paa, vakte for øvrigt en
forbigaaende Misstemning hos nogle af hans Venner hjemme,
navnlig P. E. Müller, og fremkaldte en ret skarp Brevvexel mellem
sidstnævnte og R,, som dog fuldstændig kunde forsvare sig.

Efter at R. i Jan. 1818 havde modtaget Meddelelse om den
ham af Kongens Kasse tilstaaede Rejseunderstøttelse og om, at der
samtidig var tillagt ham Titel af Professor, kunde han nu tænke
paa Fortsættelse af sin Rejse, og i Febr. forlod han Stockholm.
Over Grislehamn og Åland gik han under store Besværligheder
i Isbaad over til Finland og kom til den daværende Universitetsby
Åbo. Han tog øjeblikkelig med Iver fat paa Studiet af Finsk,
hvori han fik Undervisning af Lektor G. Renvall, og tilbragte saa
o. 3 Uger her, i livligt Samkvem med finske Videnskabsmænd,,
hvis Interesse for finsk Sprog og Folkedigtning han forstod
yderligere at anspore. Der fra rejste han gjennem rent finsktalende
Egne over Tavastehus og Vilmanstrand til Viborg. Med Sorg
skiltes han fra Finland og kom til St. Petersborg, hvor han saa
tilbragte 1 1/4 Aar. Hvad der her sysselsatte ham, var først og
fremmest Studiet af Russisk, hvori han navnlig fik Undervisning af
en ung russisk Videnskabsmand, L N. Lobojko, hvem han til
Gjengjæld underviste i Dansk og knyttede nøje Venskab med. Ved
Siden deraf studerede han Sanskrit og med forskjellige indfødte
Lærere Armenisk, Arabisk, Persisk og andre orientalske Sprog.
Han knyttede tillige en Række Forbindelser med Videnskabsmænd
og var stadig Gjæst hos Rigskansleren Grev Rumjæntsov. En
blivende videnskabelig Frugt af denne Forbindelse var, at R., der
selv levende havde følt Savnet af en finsk Ordbog og med stor
Interesse paa Bibliotheket i Åbo havde gjort sig bekjendt med
nogle der opbevarede haandskrevne lexikalske Arbejder, fik
Rigskansleren til at bekoste Udarbejdelsen og Udgivelsen af en saadan
Ordbog, der paa R.s Forslag overdroges ovennævnte Renvall. Den
udkom 1826 med Forklaringer paa Tysk og Latin. I denne
Ordbog anvendtes for første Gang en Række nye, af R. dannede Ka~
susnavne, der senere have faaet almindelig Hævd (Illativ, Inessiv,
osv.). Større Arbejder havde R. for øvrigt ikke Lejlighed til at
skrive under sit Ophold i Petersborg, men vel forskjellige mindre
Afhandlinger, f. Ex. en meget vigtig om de finske Folk og Sprog
og deres Klassifikation. Hvad der tog en Del af hans Tid og
Kræfter, var en Plan til at fremme Kjendskabet til den nordiske 
Litteratur og den direkte litterære Forbindelse mellem Norden og
Rusland, noget, hvortil han førtes af Harme over det tyske Væsens
og tyske Anskuelsers Overmagt i Petersborg. Noget væsentligt
Resultat kom der dog ikke ud heraf.

I Petersborg opstod der hos ham forskjellige Tvivl angaaende
de videre Rejseplaner; men paa P. E. Müllers Forestilling, og efter
at han havde faaet Tilsagn om en Forøgelse af Rejseunderstøttelsen
for de næste Aar, blev det slaaet fast, at han skulde fortsætte
Rejsen til Kaukasus og der fra se gjennem Persien at naa til Indien.
I Juni 1819 forlod han da Petersborg og rejste til Moskov, der fra
i sydostlig Retning til Astrakan, hvor han opholdt sig til 1. Okt.
for at benytte den rigelige Lejlighed, der her tilbød sig til
praktisk Studium af forskjellige Sprog, navnlig Persisk, og kom saa til
Mosdok ved Terek. I de øde Egne, han her under mangfoldige
Besværligheder havde gjennemrejst, fandtes naturligvis intet Spor af
Minder om Nordboer eller Goter, kun hist og her Kalmukker,
Tatarer og lignende Folk. Han rejste saa over Kaukasus til Tiflis,
hvor han var i 4 Maaneder; drog saa der fra med en tatarisk
Karavane til den persiske By Tabriz, som han naaede i Marts 1820,
og derpaa videre gjennem Persien over Teheran, Ispahan, Ruinerne
af Persepolis, Shirâz til Havnebyen Bushehr. Paa den sidste Del
af denne Rejse -- af hvilken han ikke havde andet Udbytte end
at lære mere Persisk -- var han flere Gange syg som Følge dels
af den voldsomme Hede, dels maaske ogsaa af et Slag af en Hest.
I Avg. gik han i Bushehr om Bord paa et engelsk Skib, hvormed
han ankom en Maaned efter til Bombay.

I Bombay blev han overordentlig vel modtagen af det engelske
Selskab, og navnlig viste Statholderen, den lærde M. Elphinstone,
ham stor Velvilje. Særlig var det R. om at gjøre her at komme
i Forbindelse med Farserne, der jo nu saa godt som kun findes i
Bombay, for at sætte sig ind i deres gamle, selv af Præsterne
næsten glemte, hellige Sprog Zend og Pehlevi. Det lykkedes ham
med store Anstrængelser at erhverve en sjælden Samling af
Haandskrifter i disse 2 Sprog, hvortil Regeringen havde anvist ham en
særlig Sum, og som nu udgjør en af vort Universitetsbibliotheks
Skatte. Med Afrejsen fra Bombay i Nov. 1820 begynder en lang
Lidelsestid for ham, hvor han plages af Bylder og Feber og tillige
af Vrangforestillinger om Forfølgelser og ofte i Uger, ja i Maaneder
maatte afholde sig fra alt Arbejde. Over Gvalior, Benares osv.
gik han til Kalkutta (Maj 1821), der fra til Madras, hvor han 
opholdt sig nogle Maaneder og atter kom til Kræfter; her afsluttede
han en vigtig Afhandling paa Engelsk om Zendsproget samt
studerede Tamulisk og andre sydindiske («malabariske») Sprog, hvilke
han for første Gang erkjendte som en særlig Æt, grundforskjellig
fra Sanskrit; saa over Trankebar til Kolombo (Nov. 1821). Her i
den sydlige Buddhismes Hovedsæde var det dels Buddhisternes
hellige Sprog Pali, dels Singalesisk og det gamle Sprog Elu, han
syslede med, og han erhvervede her en sjælden Skat af
Haandskrifter paa Palmeblade i disse Sprog. Tiltagende Sygelighed
nødte ham imidlertid til at tænke paa Tilbagerejsen, og 30. Marts
1822 afsejlede han med et engelsk Skib; men 6 Dage efter led
det Skibbrud paa Sydkysten af Ceylon, hvorved R. vel reddede
Livet og sine orientalske Haandskrifter, men mistede en Del Bøger
og Penge. Over Land maatte han saa vende tilbage til Kolombo.
Han var nu efterhaanden kommen i den største Forlegenhed; han
havde i lang Tid ikke modtaget og kunde ikke vente nogen
Pengesending hjemme fra og stod blottet for det nødvendige i det fjærne
Land. Noget have vistnok Frimurerne i Kolombo støttet ham,
i det han, allerede under sit første Ophold her, rimeligvis under
Indflydelse af alt da raadende Vanskeligheder, havde ladet sig
optage i en derværende hollandsk Loge. Men ellers havde han
nu ikke anden Udvej end at henvende sig til det danske
Gouvernement i Trankebar om en Understøttelse af den kongelige Kasse,
hvilken han ogsaa modtog (2000 Rupier). Efter at have opholdt
sig endnu o. 4 Maaneder i Kolombo for at vente paa Skibslejlighed
- en Tid, som han benyttede til fortsatte Studier og til bl. a. at
lade trykke paa Dansk sin «Singalesisk Skriftlære», der indeholder
hans System til Gjengivelse af de indiske Alfabeter med latinske
Bogstaver -- maatte han over Trankebar sejle til Kalkutta, og
efter at have modtaget en fornyet Understøttelse til Hjemrejsen af
det danske Regeringsraad i Frederiksnagor (2500 Rupier) kunde han
endelig 1. Dec. 1822 i Kalkutta gaa om Bord paa et dansk Skib,
og 5. Maj 1823 ankom han til Kjøbenhavn efter 6 l/2 Aars
Fraværelse. Som et Vederlag for de af de kongelige Kasser i Indien
modtagne Understøttelser afgav han efter sin Hjemkomst til det
kongl. Bibliothek en sjælden og fortrinlig Samling af 50
Haandskrifter dels paa Pali, dels paa Singalesisk.

Paa denne sin lange Rejse havde R. erhvervet sig et maaske
enestaaende Fond af Kundskaber i en Mængde og det yderst
forskjellige orientalske Sprog, uden at han derfor havde forsømt de 
evropæiske, baade gamle og nye, med hvilke han «for Tidsfordriv»
jævnlig havde beskæftiget sig. Med Spænding imødesaa Verden
Resultaterne af hans Rejse; saa meget større var Skuffelsen hos
alle, da det første Arbejde, han udgav efter sin Hjemkomst, var
en «Spansk Sproglære» (1824). Overhovedet er der noget
gaadefuldt i, at saa rastløst R. end vedblev at arbejde i de
tilbagestaaende Aar af sit Liv, saa har Rejsen dog kun afsat aldeles
forsvindende Spor i hans følgende omfattende Produktion, der, blot
med større Modenhed og Sikkerhed, nærmest fremtræder som en
Fortsættelse af hans første Ungdoms Planer og Arbejder. Han
havde, som han nogle Aar senere udtrykker sig, faaet «Lede til
alt det asiatiske». Grunden dertil kan dels have ligget i Mindet
om alt det, han havde gjennemgaaet paa sin Rejse, og som han
senere kun ugjærne synes at have dvælet ved, dels muligvis ogsaa
i det ejendommelig springende og spredte i hans Karakter, der,
som han selv undertiden klagede over, ofte tvang ham til at
opgive et Arbejde for at tage fat paa et helt andet og nu ogsaa
førte ham ind paa Æmner, paa hvilke han lagde endnu større
Vægt end paa det asiatiske, dels endelig i den Mangel paa virkelig
Opmuntring og Støtte, han fandt her hjemme. Vel fik han i
Efteraaret 1823 bevilget en offentlig Understøttelse af 400 Rbdl. aarlig
i 3 Aar og senere ogsaa Udsigt til en Gratifikation af 200-300 Rbdl.,
hvis han udgav en interessant Afhandling vedrørende den asiatiske
Litteratur; men ellers var han ved Siden af sin ringe Løn som
Underbibliothekar henvist til at leve af almindelige Informationer,
navnlig i Engelsk. Efter at han i 1825 havde afslaaet en Kaldelse
til Edinburgh som Bibliothekar ved Advokaternes Bibliothek, blev
han vel ansat ved Universitetet som extraordinær Professor i
Litterærhistorien med særligt Hensyn til den asiatiske Litteratur; men
dels var det ikke dette, han ønskede, dels paalagde denne
Ansættelse ham blot den Pligt at holde Forelæsninger, men var ikke
forbunden med ringeste Tillæg i Løn undtagen Bibeholdelsen af
de ovennævnte 400 Rbdl. I 1826 blev Professoratet i orientalske
Sprog ledigt ved J. L. Rasmussens Død, og R. haabede nu at
blive hans Efterfølger; men atter blev han skuffet, i det
Omstændighederne krævede, at Pladsen henstod ubesat i flere Aar. Endelig,
efter at han i 1829 først var rykket op til Bibliothekar ved
Universitetsbibliotheket, nærmede sig dog Opfyldelsen af hans Ønske,
hvad der atter vakte hans Interesse for det orientalske, og i Dec.
1831 fik han sin Udnævnelse som extraordinær Professor i de
orientalske Sprog; men da var han allerede saa svag, at han med
god Grund udbrød: «Jeg frygter, det er for silde».

Som umiddelbare Frugter af Rejsen fortjene blandt de
Arbejder, han selv udgav efter sin Hjemkomst, kun at nævnes den
vigtige Afhandling «om Zendsprogets og Zendavestas Ælde og
Ægthed» (skreven 1823 som en Omarbejdelse af den i Madras
affattede engelske Afhandling; trykt 1826 i «Skand. Lit. Selsk.
Skrifter», s. A. oversat paa Tysk af v. d. Hagen), hvori han bl. a.
ogsaa giver nogle epokegjørende Bidrag til Tydningen af de
persiske Kileindskrifter, og maaske hans sidste lille Arbejde om
Hvislelydenes System, særlig i Georgisk, Armenisk og Lappisk,
hvilket udkom som Program til Universitetets Reformationsfest 1832.
Blandt andre Arbejder, som han havde forberedt, kunne nævnes en
sammenlignende Udsigt over de «malabariske» Sprog og en
Undersøgelse af det lappiske og overhovedet de finske Sprogs Slægtskab.
Et dansk Etymologicum, som han havde tilbudt Videnskabernes
Selskab at udarbejde, blev heller ikke til noget, og hans Samlinger
hertil ere senere forsvundne. For øvrigt udsendte han i denne
Periode af sit Liv Grammatikker i en Række forskjellige Sprog,
saaledes foruden den spanske navnlig en frisisk (1825), italiensk
(1827), dansk (paa Engelsk, 1830), lappisk og engelsk (1832). Men
først og fremmest er det atter nu de nordiske Sprog, der optage
ham; han fortolkede f. Ex. Runeindskrifter, og som den første
Formand for det nordiske Oldskriftselskab (1825-27) ofrede han
dette et stort Arbejde og besørgede bl. a. selv Texten til adskillige
Bind af «Fornmanna sögur», hvad der i høj Grad angreb baade
hans Syn og hans Helbred. Hans sidste fortræffelige Arbejder paa
dette Omraade ere en senere flere Gange oplagt «Kortfattet
Vejledning til det oldnordiske eller gamle islandske Sprog», i hvis
Fortale han tager Afsked med dette ham «i lang Tid saa kjære
Studium», og en «Oldnordisk Læsebog» (begge 1832).

Hvad der dog mest af alt lagde Beslag paa hans Tid og
Interesser, var Kampen for hans ejendommelige Retskrivning, hvis
Begrundelse han har givet i sit største Arbejde, «Forsøg til en
videnskabelig dansk Retskrivningslære» (1826). Dette var for ham
en Hjærtesag, og han førte Kampen med en Iver og Haardnakkethed, 
som de fleste vistnok ville finde havde været en større Sag
og en mindre Mand værdig, og hvis Følger alle ville være enige
om at beklage. Da han intet vilde offentliggjøre uden med sin
egen Retskrivning, lukkedes der efterhaanden forskjellige Veje for 
ham, hvor man ikke mente at kunne gaa ind herpaa, og vare de
Tilhængere, han vandt, snart talte, skaffede han sig selv saa mange
flere Modstandere, virkelige eller indbildte, eller høstede ligefrem
Spot. Alt dette drog ham ikke blot bort fra vigtigere Arbejder,
men gjorde ham bitter og virkede baade legemlig og aandelig
nedbrydende paa ham, og dette forøgedes yderligere ved anden
Modgang, som en efter kort Tids Forløb atter opløst Forlovelse
med en Datter af Nyerup (hos hvem han efter sin Hjemkomst fra
den store Rejse boede, vistnok indtil Nyerups Død 1829) og en
Polemik fra islandsk Side, der atter førte til et Brud med det af
R. selv (1816) stiftede «islandske Litteraturselskab», hvis Formand
han hidtil havde været (s. IV, 472). Følgen heraf blev, at der til
en tiltagende Brystsygdom sluttede sig ligefrem Sindssyge
(Forfølgelsesforestillinger), der, ligesom under Rejsen i Indien, til Tider
formørkede hans klare Aand og gjorde hans sidste ensomme Aar
endnu tungere. Først i hans sidste Levetid vendte atter Ro og
Mildhed tilbage i hans Sind, men hans Kræfter vare nu udtømte,
og 14. Nov, 1832 døde han.

Paa hans Grav (paa Assistenskirkegaarden) rejste Venner
senere et meget karakteristisk Gravmæle. (Den trykte «Beretning»
om Gravmælet er ledsaget af et, senere ofte gjentaget Portræt af
R., som er udført efter hans Død paa Grundlag af et ældre
Portræt, der er vedføjet Stockholmer-Udgaven af Sæmunds «Edda».
Intet af dem skal være rigtig ligt.) En anden Mindesten for ham
rejstes i hans Fødeby Brændekilde paa Hundredaarsdagen for hans
Fødsel. Hans efterladte egenhændige Haandskrifter og de
orientalske Manuskripter, han havde efterladt sig foruden de ovfr.
omtalte, bleve afgivne til det kongl. Bibliothek. Af hans efterladte
Brevvexling er senere en stor Del kommet til Universitetsbibliotheket.
Hans yngre Halvbroder Hans Kristian R. (f. 1805, fra 1841
Sognepræst i Nidløse, fra 1852 i Viskinde, d. 1875), hvis Uddannelse ad
den studerende Vej R. havde taget sig faderlig af, udgav 1834-38,
des værre temmelig skjødesløst, hans «Samlede, til Dels forhen
utrykte Afhandlinger» (3 Bind). Som Indledning til 1. Bd. har R.s
Skolekammerat og Ven N. M. Petersen givet en udførlig Biografi
af ham.

R. var en sjælden udpræget sproglig Begavelse. Med en
glimrende Hukommelse forbandt han en klar og skarp Tænkning,
en fin Iagttagelsesevne og en samvittighedsfuld Nøjagtighed i alle
Enkeltheder. Hans Svaghed laa paa den ene Side i hans store
Spredthed, paa den anden Side i en vis doktrinær Ensidighed i
Interesser og i Sprogbetragtning og i den -- man tør vel sige --
Stædighed, hvormed han holdt fast ved de Synsmaader, han en Gang
havde dannet sig. Det var en stor Mængde Sprog, R. efterhaanden
havde syslet med; N. M. Petersen angiver temmelig vilkaarlig
Tallet til 55. Men man vilde tage meget fejl, hvis man troede,
at han virkelig beherskede eller i og for sig lagde nogen Vægt
paa at beherske alle disse Sprog. Han staar over for Sprogene,
i det enkelte og i det store, som den systematiserende Naturforsker
over for Naturgjenstandenes Mangfoldighed; det, der interesserer
ham, er at finde Systemet og tilvejebringe Orden i Mangfoldigheden, 
og selv om vi herved kunne finde meget hos ham vilkaarligt
og uholdbart, maa vi dog langt oftere beundre, hvor vidt han
med sit geniale Blik har kunnet naa, ofte med et meget begrænset
Materiale og uden Forgængere.

Inden for det enkelte Sprog er det ham om at gjøre at udfinde
og gjennemføre det System, den Ordning navnlig af Bøjningsmaader
og -former, der tilfredsstiller ham som den naturlige og logiske
(saaledes f. Ex. at han altid gaar fra det simplere til det kunstigere),
og naar han efterhaanden udarbejder alle sine Grammatikker
(væsentlig Formlærer) for en Række forskjellige Sprog, da er Hensynet
hertil mere eller mindre et Hovedformaal derved. Det er den
samme Stræben efter Orden og System, der fører ham ind paa
hans Retskrivningsreformer og paa hans Methoder til en fast
Omskrivning af fremmede Alfabeter rned latinske Bogstaver. Naar
hans danske Retskrivning, dels paa Grund af de stærke Afvigelser
fra det tilvante, dels ogsaa paa Grund af visse ubestridelige
doktrinære Særheder, ikke kunde vinde Tilhængere, maa det dog ikke
glemmes, at han derved har lagt Grunden til den senere Udvikling
af vor Retskrivning. Større Held havde han med Hensyn til
Islandsk, hvis Retskrivning han ordnede saaledes, som den med faa
Undtagelser bruges endnu.

I det han gik uden for det enkelte Sprog, førtes han atter til
at sammenligne de forskjellige Sprog for at bestemme deres
indbyrdes Forhold og anvise dem deres Plads i større Systemer. Paa
dette Omraade betegne hans Forskninger et stort og gjennemgribende 
Fremskridt. Dette viser sig allerede i det Grundprincip,
han hævder i sit Prisskrift, at det ved Sprogsammenligning langt
mere kommer an paa den grammatiske Bygning end paa Ordforraadet. 
Vel er han ingenlunde den første, der udtaler dette; men 
han er den første til at gjennemføre det paa den Maade og i det
Omfang, hvori han gjør det, om end Grundlæggeren af den
sammenlignende Sprogvidenskab i Tyskland, Fr. Bopp, omtrent
samtidig anvender det samme Princip. I Prisskriftet har han, med
Islandsk som Udgangspunkt, bestemt dette Sprogs Forhold til de
beslægtede Sprog i Evropa, i det han i Græsk ser det Sprog, der
maa træde i Steden for det tabte ældste Sprogtrin. Her faar ogsaa
f. Ex. Litauisk-Lettisk for første Gang anvist sin rette Plads i
Systemet. Efterhaanden som paa den store Rejse hans Blik udvides,
fremtræder Inddelingen af hele vor Sprogæt (han kalder den en
Tid den «sarmatiske», fra omtr. 1821 den «japetiske») med en
Klarhed og Fuldstændighed som næppe ellers hos nogen
Sprogforsker paa den Tid. Gaa vi uden for vor Sprogæt, maa blandt
de Sprog, af hvis videnskabelige og sammenlignende Behandling
han har grundlæggende Fortjeneste, særlig fremhæves de finske.

Det er en Selvfølge, at Paavisningen af Sprogenes Slægtskab
kun er mulig paa Grundlag af en Undersøgelse af deres Ligheder
og Uligheder og, saa vidt muligt, en Forklaring af, hvorpaa disse
bero. Her træffe vi i Enkeltheder mange nye, fine og epokegjørende 
Iagttagelser, men -- det kan ikke nægtes -- jævnsides med
mange Særheder, der forbavse os. Overhovedet er hele den
historiske Side af Sprogudviklingen, der har faaet en saa
overordentlig Betydning i Sprogvidenskabens senere Udvikling, det, 
hvori R. mindst er naaet til nogen klar og sikker Methode, og som i 
sig selv synes at have interesseret ham mindre, i alt Fald saa snart
han kom uden for Saadanne historisk begrænsede Omraader som
særlig de nordiske Sprog (f. Ex. den for sin Tid lærerige
Afhandling «Den danske Grammatiks Endelser og Former af det islandske
Sprog forklarede», 1820).

De nordiske Sprog stode hele Livet igjennem hans Hjærte
nærmest, og ligesom de, og særlig Islandsk, stedse vare det centrale
i al hans Forskning, saaledes ere ogsaa hans største Fortjenester
knyttede til dem; thi ham er det, der har skabt den nordiske
Sprogvidenskab og grundlagt Studiet af Oldnordisk-Islandsk --,
2 Begreber, som han i største Delen af sit Liv ansaa for væsentlig
identiske; først i hans sidste Aar blev det ham efterhaanden klart,
at de dog ikke uden videre kunne identificeres. Ikke meget
ringere er den Betydning, han har haft for Studiet af Angelsaxisk.
Det er da ogsaa de om disse Sprog grupperede Arbejder, der
fortrinsvis have sat deres Spor i den universelle Videnskab, om end 
fra først af ganske vist kun middelbart gjennem den Indflydelse,
de havde paa den tyske Sprogforsker J. Grimm, og som særlig
træder frem i 2. Udg. af dennes «Deutsche Grammatik» (1822).
Naar R.s Arbejder overhovedet ikke umiddelbart fik den Betydning
for Videnskabens Udvikling, som mange af dem for deres Tid
fortjente, da laa det for en Del i, at han altid skrev dem paa
Dansk, med Undtagelse af nogle ganske enkelte, for Udlandet
beregnede Lejlighedsskrifter. Men det maa da heller ikke glemmes,
at dette, ligesom f. Ex. hans ihærdige Bestræbelse for Indførelsen
af danske Kunstord i Grammatikken, er et Udslag af den dybe
Kjærlighed til Fædrelandet, som prægede hele hans Liv, og som
har fundet sit Udtryk i de ofte gjentagne Ord, hvormed han skal
have afslaaet Kaldelsen fra Edinburgh, og som, ved Siden af
Indskrifter med Runer, paa Sanskrit og paa Arabisk, i Efterligning af
hans Haandskrift staa paa hans Gravmæle: «Sit Fædreneland
skylder man alt, hvad man kan udrette».

Rasks Samlede Afhandl. I. 
Dansk Lit. Tid. 1833. 
Erslew, Forf. Lex.
Progr. fra Odense Cathedralskole 1861. 
Suomi II, l, 1861. 
Raumer, Gesch. d. german. Philologie. 
Collin, Fremragende danske Frimurere. 
Nord. Tidsskr. f. Filol. og Pædag., N. R. I, 284 ff. 304 ff. 
F. Rønning, R. K. R. (1887).
L. Wimmer, R. K. R. (1887). 
Nord. Tidskr. 1887. 
Tímarit IX. 
Meddel. fra Krigsark. 
V. Bondesen, Små mindeblade om N. M. Petersen S. 10 f. 37 f. 
Dania IV, 129 ff.                                                                               

Vilh. Thomsen.



Rasmussen, Aage Henning Michael, 1855-1932, Underdirektør 
ved Orlogsværftet. R., Søn af ndfr. nævnte Professor Har. Vald.
R., fødtes 24. Maj 1855 i Halk Præstegaard i Slesvig og kom efter
Faderens Fordrivelse i 1864 i Haderslev Læreres Skole i
Kjøbenhavn. Som frivillig Lærling gjorde han sit første Togt i 1870 med
Pan ser fregatten «Peder Skram», optoges 1872 som Kadet paa
Søofficersskolen, afgik her fra i 1876 som Sekondlieutenant og blev
derefter udkommanderet med forskjellige Orlogsskibe indtil
Efteraaret 1877. Opfordret til at uddanne sig i maritimteknisk Retning
rejste han nu, efter at have arbejdet et halvt Aars Tid paa en
Maskinfabrik, til London, hvor han i Sept. 1878 indstillede sig til
og bestod Adgangsprøven ved Maskinafdelingen paa Royal Naval
College i Greenwich, hvis 3aarige Kursus han derefter gjennemgik.
I 1878 blev han Premierlieutenant, 1881 Værftsingeniør, 1883
Underdirektør. Han ægtede i April 1882 Anna Sophie Adelaide Søderberg,
Datter af Major S. og Kirstine Johanne f. Kidde. Til Brug for
Eleverne i Maskinafdelingen i Skolen for Skibsbygning og 
Maskinvæsen udgav R. i 1888 paa Marineministeriets Foranstaltning «Læren
om Skibsdampmaskinen» (3. Udg. 1899), til Brug for Styrmænd og
Skibsførere 1892 «Skibsmaskinlæren»; han har end videre skrevet
en Del Afhandlinger og Artikler i «Tidsskrift f. Søvæsen»,
«Teknisk Tidsskrift» osv.

Karl Schmidt.



Rasmussen, Anton Gustav Casimir, 1824-1900, Bandagist.
Han er født 12. Avg. 1824 i Kjøbenhavn; hans Fader, Hans R.,
var Gaardejer i Glostrup. Efter at have lært Handskemagerprofessionen 
fik han sin Uddannelse som Bandagist ved et 6aarigt
Ophold i Udlandet, navnlig hos Instrumentmager og Bandagist
Aug. Lutter i Berlin, hvor han paa Universitetet og paa
Hospitalerne lagde sig efter Anatomi. Hjemkommen etablerede han sig
1854 i Kjøbenhavn som Instrumentmager og Bandagist. Han var
som saadan en Del Aar knyttet til Professor Bocks orthopædiske
Institut (II, 454) og nød paa Frederiks Hospital godt af Professor
Buntzens Vejledning. Han deltog med Ære i en Række
Udstillinger, og paa Verdensudstillingen i London 1862 udstillede han
foruden orthopædiske Apparater endnu et af ham konstrueret
elektromagnetisk Induktionsapparat, paa hvilket han s. A. fik Eneret.
1864 oprettede han paa Kongens Mølle ved Vesterport en mediko-pnevmatisk 
Anstalt («Klokken»). 1895, trak han sig tilbage fra sin
Forretning. 15. Avg. 1855 ægtede han Sophie Louise Wald (f. 27.
Dec. 1828), Datter af Brygger Friedr. Gust. W. i Zerbst, og døde 27. 
Dec. 1900.

C. Nyrop, Camillus Nyrop S. 119. 137. 
Illustr. Tid. III, 211. 216; V, 411 f.                                                                                     

C. Nyrop.



Rasmussen, Carl Ferdinand, 1831-1903, Arkitekt. 
R. er Søn af Skomager, senere Rodemester, Peter Christian R. og Ane
Kirstine f. Møller og er født i Kjøbenhavn 15. Juni 1831; han er
opdraget som Tømrer, besøgte samtidig Kunstakademiet, tegnede et
Par Aar hos Bindesbøll og vandt Akademiets store Sølvmedaille
1854. 1857-58 foretog han en længere Studierejse til Frankrig og
Italien. R. har ikke bygget meget i Danmark, hans betydeligste
Arbejde er Waisenhusets nye Bygning i Kjøbenhavn, 1873-74, men
har udfoldet en betydelig Virksomhed i Sydsverige; her kan nævnes
Bygningerne ved Ronneby Bad, 1872-74, Landstadsembetshuset for
Malmøhus Län, 1878, Kramers Hotel i Malmø, 1878-79,
Herregaarden Snogeholm for Grev Piper, 1879-81, og flere andre
Herregaarde. Ved Udstillingen i Malmø 1896 fik han Sølvmedaille for 
Opfindelsen af en Malerfarve til at stryge paa vaade Vægge. Han
ægtede 1860 Thora Emilie Oldenstedt (f. 1832 d. 1871) og 1874 sit
Søskendebarn Mine Augusta Rasmussen (f. 17. Marts 1840), Datter
af Skomagermester Niels R. og Johanne Margrethe f. Mouritzen. 
Han døde 6. April 1903.

Weilbach, Nyt Kunstnerlex.

Erik Schiødte.



Rasmussen, Christian Vilhelm, f. 1846, Missionær. 
C. R., født 25. Nov. 1846 i Skrodsbjærg ved Kjøge, hvor hans Fader var
Skolelærer, blev i 1865 Student fra Herlufsholm, absolverede 1872
theologisk Embedsexamen og udgik 1873 som ordineret Missionær
til Jacobshavn i Nordgrønland. Efter kun o. 1 Aars Forløb døde
der hans Hustru, Karen Henriette Vilhelmine f. Clausen, Datter af
Skomagermester H. C. i Kjøbenhavn, og ligeledes deres spæde Barn,
medens han selv maatte søge Restitution efter en haard Sygdom
ved en Vinters Ophold i Fædrelandet. Efter sin Tilbagekomst til
Jacobshavn ægtede han Sophie Louise Susanne Fleischer, Datter af
Kolonibestyrer K. G. F., og udfoldede derefter megen Dygtighed
i en udstrakt Virksomhed, i det han paa Grund af Mangel paa
Tilgang af Missionærer i o. 15 Aar tillige havde dels Ledelsen af
Umánaks Missionariat og dels Tilsyn med Egedesmindes. Særlig
Fortjeneste indlagde han sig ved Udarbejdelsen af den 1888 udgivne
grønlandske Sproglære og i Forening med fhv. Missionær J. Kjer
af den i 1893 udgivne første dansk-grønlandske Ordbog, begge i
Overensstemmelse med den i sin Tid af S. Kleinschmidt (IX, 218)
indførte Sprogbehandling. Som Medarbejder ved Udgivelsen af
den nye Bibeloversættelse paa Grønlandsk efter Grundsprogene har
han som sin særlige Del oversat Bøgerne fra Josvas til Esthers,
begge inklusive, ligesom han tidligere havde besørget en fornyet
Oversættelse af Balslevs Bibelhistorie til Brug i de grønlandske
Skoler. Hjemkommen fra Grønland i 1895 blev han det følgende
Aar kaldet til Sognepræst for Lynge og Uggeløse Menigheder i
Nordsjælland.

Leth og Wad, Dimitt. fra Herlufsholm.
Hver 8. Dag IV, 527.

H. F. Jørgensen.



Rasmussen, Frits Valdemar, 1833-77, Læge. 
V. R. var en Søn af Regimentsdyrlæge Niels R. og Jacobine Louise Amalie
f. Bidsted og fødtes i Aarhus 28. Avg. 1833. 1854 dimitteredes
han fra Aarhus Skole, fungerede 1859-61 som Kandidat ved
Almindeligt Hospital og tog 1860 Lægeexamen. 1861-62 foretog han
en Studierejse, paa hvilken han navnlig studerede pathologisk 
Anatomi under Virchow i Berlin, og dette Videnskabsfag blev derefter
det, som han stadig med Forkjærlighed og Energi dyrkede og
samlede sig om. Hans værdifulde Specialafhandlinger paa dette
Omraade ere for en stor Del trykte i «Hospitalstidende», af hvilket
Blad han 1866 blev Medredaktør. Som Prosektor ved
Pathologisk-anatomisk Musæum (1863-70) og som Prosektor ved
Kommunehospitalet (1865-68) raadede han over et rigt Materiale, som han
kunde gjøre til Gjenstand for sine Forskninger. Efter at han 1866
havde erhvervet sig Doktorgraden ved et dygtigt Arbejde om
Ekinokokkernes Udvikling hos Mennesket, holdt han derefter som
Privatdocent Forelæsninger over pathologisk Anatomi samt
Sektionsøvelser.

Imidlertid uddannede han sig ogsaa i den med pathologisk
Anatomi nær forbundne kliniske Medicin, var 1863-65 medicinsk
Reservelæge ved Almindeligt Hospital og det 1863 oprettede
Kommunehospital -- med en Afbrydelse under Krigen 1864, hvor han
fungerede som Overlæge ved Lasarettet paa Frederiksberg Slot -- 
og overtog 1870 som Overlæge den nye saakaldte «blandede»
(medicinsk-kirurgiske) Afdeling paa Kommunehospitalet, i hvilken
Stilling han særlig kastede sig over Studiet af Brystsygdommene.
Frugten heraf var flere værdifulde Specialafhandlinger, mellem
hvilke maa fremhæves hans energiske Artikler for at skaffe den da
nye franske Punkturmethode ved Vædskeansamlinger i Brystet
Borgerret hos os. 1874 oprettede han sammen med C. G. Lange
en mediko-pnevmatisk Anstalt med Klinik for Brystsygdomme, ved
hvilken han virkede som Læge.

Under denne smukke og udstrakte praktiske Virksomhed higede
han dog bestandig efter at komme tilbage til videre Dyrkelse af
den pathologiske Anatomi, der ogsaa laa hans særlige Evner
nærmere end Klinikken, og da et Lektorat heri 1874 blev ledigt,
overtog han det. Men netop som han saaledes stod ved sine Ønskers
foreløbige Maal og fuld af Livsmod og Selvtillid skred til
Overtagelsen af denne akademiske Virksomhed, begyndte en ulmende
Rygmarvssygdom at tage Overhaand. Han kom aldrig til at
fungere ved Universitetet, men bukkede efter et Par Aars uafbrudte
Lidelser under for den skæbnesvangre Sygdom 22. Febr. 1877. -- 
1875 havde han ægtet Emilie Octavia Døcker, Datter af Proprietær
Julius Theodor D.

Smith og Bladt, Den danske Lægestand, 5. Udg. 
Hosp. Tid. 2. R. IV, Nr. 9. 
Bibl. f. Læger 6. R. VII, 343 f. 
Ugeskr. f. Læger 3. R. XXIII, 158 f.

Jul. Petersen.



Rasmussen, Hans, d. 1614, s. Skomager.



Rasmussen, Hans, 1779-1858, Bonde, Søn af Gaardfæster 
i Egense By paa Falster Rasmus Clausen og Karen Jacobsdatter,
er født 27. Nov. i Egense, hvor han 1799 overtog Fædrenegaarden,
af hvilken han s. A. blev Selvejer. Aaret efter (28. Nov.) ægtede
han en Gaardmandsdatter, Kirsten Mortensdatter. Vel begavet og
lærelysten, som han var, erhvervede han sig efterhaanden en Del
gode Kundskaber, han blev selvskreven Talsmand og Tillidsmand
for sine Standsfæller, valgtes til Sognefoged, Lægdsmand osv. For
Staten bestyrede han i Aarene 1826-27 6-7 Bøndergaarde i Vaalse,
der vare forladte af deres Ejere, og han tog 1841 Initiativet til og
var den ledende Kraft i et stort Inddæmnings- og Udtørringsarbejde,
ved hvilket Kippinge og Vaalse Vig, over 1800 Tdr. Land, erobredes
fra Havet. -- R. tog ivrig Del i 40ernes politiske Bondebevægelse,
i «Bondevennernes Selskab» var han Distriktsformand, og han
valgtes i Okt. 1848 til Medlem af den grundlovgivende Rigsforsamling,
paa hvilken han sluttede sig til Venstre. Han var til sin Dødsdag,
10. Febr. 1858, en af Nordfalsters politiske Ledere.

Rugaard, Fremrag. danske Bønder S. 232.

H. Hertel.



Rasmussen, Harald, 1853-1904, Orientalist og Skolemand, 
er Søn af nedennævnte Professor Har. Vald. R. Han er født i Halk
ved Haderslev 28. Avg. 1853. 1864 kom han med Faderen til
Kjøbenhavn, blev her Student 1871, theologisk Kandidat 1877 og
tog 1892 den filosofiske Doktorgrad. 1875 var han bleven Lærer
ved de forenede Kirkeskoler; 1882 blev han Overlærer og 1889
Inspektør ved samme. Imidlertid havde han kastet sig over Studiet
af Sanskrit og Persisk og vandt 1886 Universitetets Guldmedaille
for en Afhandling, som han 1887 udgav i forkortet Form under
Titelen «Østerlandsk Mystik efter persiske Digtere». Hans
Doktordisputats var «Studier over Hâfiz med Sideblik til andre persiske
Digtere». Sammen med sin Hustru, Julie Petra f. Rübner-Møller
(Datter af Landinspektør R.-M.), hvem han havde ægtet 1888,
foretog han fra Okt. 1893 til April 1894 en Rejse til Indien. Sine
Indtryk herfra har han skildret i sin Bog «Mellem Singalesere og
Hinduer» (1895). Han døde 25. Dec. 1904.

Universitetsprogr. til Reformationsfesten 1892.

Vilh. Thomsen.



Rasmussen, Harald Valdemar, 1821-91, Præst, var en 
Søn af Forpagter Ludvig Julius R. (d. 1850) paa Sparretorn under 
Grevskabet Wedellsborg og Caroline f. Hald. Han blev født 7. Jan.
1821. Den første Undervisning fik han hos sin Morbroder, den
senere Provst i Lumby, Hald; 1834 kom han i Odense Latinskole,
og fra den blev han dimitteret 1839. 1843 blev han theologisk
Kandidat, og de følgende Aar tilbragte han i Kjøbenhavn som
Lærer, navnlig i det v. Westenske Institut, og som Manuduktør i
Filosofi til anden Examen. I sin Fritid studerede han særlig dansk
Sprog og Litteratur. 1847 blev han Adjunkt ved Metropolitanskolen,
og 26. April 1848 ægtede han Hulda Karen Marie Amalie Arnkiel
(d. 27. Nov. 1874), Datter af Malermester A. 1851 blev han Præst
i Halk, 1 1/2 Mil fra Haderslev, og dermed begyndte et helt nyt
Afsnit af hans Liv. Af S. Kierkegaard havde den unge Præst
lært, at «Sandhed er Inderlighed», og af ham havde han ogsaa
faaet Øjet skærpet for alle Former af Skinkristendom. I den
sønderjyske Præstegaard fortsatte han sine Studier af Modersmaalet, og
med de sønderjyske Bønder, navnlig Nis Lorenzen fra Lilholt
(X, 384), hvis Levned han senere skrev (Haderslev 1861), førte han
et gjensidig befrugtende Samliv. Paa Grund af sit stærkt
udprægede danske Sindelag var han en af de første Præster,
Preusserne fordreve; i Okt. 1864 maatte han med sin Hustru og 8 Børn
rejse til Kjøbenhavn for igjen at friste Livet som Lærer, navnlig i
Pigeskoler. Han blev senere, som Examinator i Dansk, Medlem
af Examenskommissionen for Skolelærere og Skolelærerinder, var
Medstifter af «Dansklærerforeningen» og en af Lederne af
«Udvalget for Folkeoplysningens Fremme». For dette udgav han et
Par smaa Bøger, der have vundet en ret betydelig Udbredelse
(«Danske Ordsprog», 3. Opl. 1887-, «Fortællende Digte over Æmner
fra Livet i Danmark gjennem Tiderne», 2. Opl. 1889). Hovedsagen
for ham var dog Lærergjerningen. Med uopslidelig Kraft og aldrig
svigtende Livlighed kunde han Dag ud og Dag ind, fra Morgen
til Aften, gjøre sit bedste for at vække og hæve sine Elevers
Kjærlighed til de danske Klassikere, som han selv elskede saa højt
og kjendte saa godt, og for at lære dem at bruge Modersmaalet
med Renhed og Ynde. Efter et langt Liv i trofast Arbejde døde
han 13. Nov. 1891. 1884 havde han modtaget Professortitel.

Illustr. Tid. 1891-92, Nr. 9.
Til Minde om Prof. H. V. R. (1897).

Fr. Nielsen.



Rasmussen, Jens Erik Carl, 1841-93, Sømaler.
Carl R. blev  født i  Ærøskjøbing 31. Avg. 1841 og var Søn af 
Skræddermester Joh. Arndt R. og Caroline Sophie f. Kaas. Han blev efter
Konfirmationen sat til Handelen, men naaede dog ved nuværende
Professor, Arkitekt Hans J. Holms Hjælp at faa nogen Vejledning
i at tegne og lærte at male hos Dyrmaleren John Frisch. Da
hans Tid som Handelslærling var udløben, f6r han en Sommer til
Søs og begyndte saa først sin egentlige kunstneriske Uddannelse;
Kunstakademiet besøgte han 1862-66; samtidig malede han hos
Landskabsmaleren C. F. Aagaard, uagtet det var Sømaleriet, hans
Lyst stod til, og hans første, i 1863 udstillede Arbejde var ogsaa
«Et Søstykke». I de følgende Aar udstillede han nogle
Kystpartier og Landskaber, der vakte Opmærksomhed for hans Talent og
anerkjendtes ved et Par mindre Rejseunderstøttelser fra Akademiet.
Hans Talent slog dog først ret igjennem, da han, efter at have
været et Aar i Grønland, i 1872 udstillede et stort Billede,
«Midnatsstemning i Grønland», fra de sollyse Sommernætter der, hvilket
blev kjøbt til den kongl. Malerisamling. et mindre Billede, «De
indfødte (i Grønland) danse Fangedansen», med et ganske
genreagtigt Motiv, viste ham tillige som en dygtig Figurmaler. Han fik
nu Akademiets saakaldte mindre Rejsestipendium, den Gang 1600 Kr.,
og rejste til Syden. Han udstillede derpaa i en Række Aar en
Mængde Billeder, nogle enkelte fra Syden, andre over grønlandske
Motiver, men de fleste Søbilleder og Kystpartier fra Hjemlandet.
Hans Arbejder udmærkede sig baade ved Lune og Friskhed i
Behandlingen og vare i hans bedste Aar lyse og klare i Farven.
Men allerede fra før 1877 synes han at have lidt af et religiøst
Tungsind, der ved Udstillingen i det nævnte Aar traadte frem i
et meget stort Billede, «Jesus sover paa Genesareth Sø», en Opgave,
som han, i alt Fald i den Størrelse, ikke magtede. Senere skulle
disse Stemninger have grebet ham stærkere, uden dog paa
fremtrædende Maade at paavirke hans Kunst.

I 1874 ægtede han en Slægtning, Anna Ægidia Rasmussen,
fik talrig Familie og levede af økonomiske Grunde fra 1880 paa
sin Fødeø. Paa Hjemrejsen fra en Tur til Grønland faldt han
over Bord og druknede i. Okt. 1893. Den anselige Sum, hans
efterladte Arbejder indbragte, viste maaske bedst, hvilken betydelig
og yndet Kunstner han havde været.

Weilbach, Nyt Kunstnerlex.

Ph. Weilbach.



Rasmussen, Jens Lassen, 1785-1826, Orientalist, blev født 
22. Avg. 1785 i Vestenskov paa Laaland, hvor hans Fader, Michael 
R. (f. 1743, d. 1810 som Sognepræst paa Bogø), da var resid.
Kapellan. Hans Moder var dennes første Hustru, Dorthea Sophie f.
Busch (f. 1754 d. 1790). 1802 blev han Student, dimitteret fra
Vordingborg Skole, og tog 1806 theologisk Examen. 1809 vandt han
Universitetets Guldmedaille for en historisk Prisopgave. For Historie
nærede han overhovedet stor Interesse. En kort Tid (omtr. 1810)
underviste han i dette Fag ved Borgerdydskolen i Kjøbenhavn
og roses som en fortræffelig, baade vækkende og samvittighedsfuld
Lærer i en Periode, hvor denne Skole ellers befandt sig fuldstændig
i Forfald. Mere og mere bleve dog de orientalske Sprog hans
Hovedstudium, og efter at have taget Doktorgraden i Okt. 1811
tiltraadte han med offentlig Understøttelse en længere Udenlandsrejse 
for ved fremmede Universiteter at uddanne sig videre i disse
Sprog, navnlig Arabisk. I April 1813 vendte han hjem og blev
derpaa samme Efteraar udnævnt til Lektor ved Universitetet i de
østerlandske Sprog, 1815 til Professor i samme Fag. I denne Stilling
virkede han indtil sin Død, 30. Marts 1826.

Af rent sproglige Arbejder udgav han forskjellige Behandlinger
af den hebraiske Grammatik, der i en Aarrække benyttedes ved
Undervisningen i dette Sprog. Men hans egentlige Hovedarbejder
vedrøre Orientens Historie. I 1814 tilkjendte Videnskabernes
Selskab ham sin Sølvmedaille for et Arbejde om «Arabernes og
Persernes Handel og Bekjendtskab med Rusland og Skandinavien i
Middelalderen». Denne Afhandling, der af Molbech betegnes som
«upaatvivlelig et af de lærdeste Arbejder, som har været Selskabet
meddelt siden Grams Dage», skulde egentlig have været optagen
i Selskabets Skrifter, men Forfatteren foretrak at offentliggjøre den
i Tidsskriftet «Athene» (II, 1814). Den vakte betydelig Opsigt,
blev oversat baade paa Svensk, Engelsk og Fransk og 1825 af
Forfatteren selv omarbejdet paa Latin og udgivet som Universitetsprogram 
(«De Orientis commercio cum Russia et Scandinavia medio
ævo»), og den fortjener endnu stedse at læses og kjendes. 2 andre,
for sin Tid vigtige og fortjenstfulde Arbejder af ham ere «Historia
præcipuorum Arabum regnorum rerumqve ab iis gestarum ante
Islamismum» (1817, med «Additamenta» 1821) og «Annales Islamismi
s. Tabulæ synchronistico-chronologicæ chalifarum et regum Orientis
et Occidentis» 0825), og begge faa forøget Værdi ved de i dem
efter Haandskrifter paa vort kongl. Bibliothek meddelte Texter med
Oversættelse og Noter. End videre kan fremhæves «Det danske  
afrikanske Kompagnis Historie» (1818). Af en dansk Oversættelse
fra Arabisk af «Tusend og én Nat» udkom kun det 1. Bind (1824).

18. Sept. 1814 ægtede han Johanne Jacobine Christiane
Henriette Kall (f. 20. Okt. 1786 d. 15. Jan. 1860), Datter af Orientalisten
Nic. Chr. K. (IX, 88). En Søn af dette Ægteskab er ndfr. nævnte
M. N. C. Kall R.

Erslew, Forf. Lex. 
Lund, Borgerdydsskolen i Kbhvn. 1787-1887 S. 109 f.

Vilh. Thomsen.



Rasmussen, Jens Thorvald Andreas Bonaparte, 1832-63, Forfatter, 
var Søn af Grosserer J. R. og fødtes i Kjøbenhavn 5. Juni
1832, gik i Efterslægtselskabets Skole indtil 1847 og var derpaa
et Aar ansat paa et Kontor, indtil han som frivillig deltog i
Felttogene til 1850; derpaa foretog han sig en Udenlandsrejse,
underkastede sig saa Vexelmæglerexamen og blev (indtil 1851) ansat paa
et Handelskontor, som han forlod for at hengive sig til litterære
Sysler. Han var gift med Clara f. Knudsen. Efter flere Aars
tiltagende Svaghed døde han i Kjøbenhavn 16. Dec. 1863. -- Th. R.
har forfattet og under Mærket «Theobald Rieseau» udgivet følgende
Noveller: «Den lærde eller Kjærlighed og Skinsyge» (1852), «En
Skurk» (1852), «Et Bekjendtskab fra en Kafé» (1853), «Hævnen»
(1853) og «Paula» I-II (1854); anonymt udgav han «En borgerlig
Familie» I-II (1855), Digtet «Medens Cigaren røg» (1858) og
Fortællingerne «En Bølge» (1858) og «En Time» (1860). Ingen af
disse Bøger synes at være læst ud over det Øjeblik, i hvilket den
fremkom.

Erslew, Forf. Lex.

Nic. Bøgh.



Rasmussen, Lauritz Godtfred, 1824-93, Metalstøber, er
født 11. Juni 1824 i Kjøbenhavn, hvor hans Fader, Niels Godtfred
R., var Høker. Efter i 5 Aar at have været i Lære hos
Hofguldsmed J. B. Dalhoff (IV, 160), der udførte alt muligt
Metalarbejde, rejste han 1843 til Udlandet, hvor han fra sit første
Stoppested, Berlin, drog til Warschau og der fra til Dresden, Meissen,
München, Wien og Konstantinopel, hvorfra han under forskjellige
æventyrlige Oplevelser over Galatz og Wien vendte tilbage til
Miinchen. Her arbejdede han i det Stieglmayerske Broncestøberi
med paa den kæmpemæssige Statue «Bavaria». 1853 kom han tilbage
til Kjøbenhavn, hvor han etablerede sig i smaa Forhold, og det
var først, da G. F. Hetsch var bleven opmærksom paa hans
Dygtighed, at der kom Fart i hans Virksomhed. Fra hans stadig 
voxende Støberi er der fra 1872 udgaaet en Række i Sink eller
Bronce støbte Statuer. 1883 udnævntes han til Hof-Sink- og
Metalstøber. Fra 1875 var nan Medlem af Industriforeningens
Repræsentantskab, og da han 24. April 1893 afgik ved Døden, var han
tillige Næstformand i Foreningen til Lærlingers Uddannelse. -- 
30. April 1855 ægtede han Augusta Emilie Rost (f. 25. Jan. 1829
d. 15. Maj 1885), Datter af Vinbjærgejer R. i Meissen (Sachsen).

Illustr. Tid. XXXII, 515. 
Tidsskr. f. Kunstind. 1888, S. 106. 203; 1897, S. 213.                                                                                     

C. Nyrop.

 1803-91, Forfatter">

Rasmussen, Mads, 1803-91, Forfatter, er født 29. Jan. 1803 
i Rosilde, Vindinge Sogn, ved Nyborg og Søn af Hjulmand
Rasmus Jørgensen og Johanne Marie Madsdatter. Som Barn var han
Vogterdreng, da Forældrene havde en stor Børneflok, og senere
tjente han paa Glorup, hvor Grev G. Moltke-Hvitfeldt blev
opmærksom paa hans gode Evner og hjalp ham paa Brahetrolleborg
Seminarium, hvorfra han blev dimitteret 1825. Efter at have været
Hjælpelærer ved forskjellige Landsbyskoler i Fyn blev han Lærer
i Skibhusene ved Odense 1837, entledigedes 1878 og døde 16. Maj
1891. Han udgav flere historiske Skrifter for Menigmand, især om
Hertugen af Augustenborg og Treaarskrigen, ligesaa nogle
Skolebøger. Men mest bekjendt er han bleven ved sin Lægmandsinteresse 
for Retsforhold, der ikke blot gjorde ham til juridisk
Raadgiver og Skriver for Landboerne, men bragte ham til at
udgive en meget benyttet Brev- og Formularbog (1. Udg. 1850) samt
en Række populære Udtog af Lovgivningen for enkelte Samfundsklasser 
eller visse Omraader, saasom Fattig- og Skolevæsen. Hans
«Lovbog for Landmanden ell. den danske Bondes Pligter og
Rettigheder fra Vuggen til Graven» (1. Udg. 1852) er endnu godt kjendt
paa Fyn. -- R. ægtede 17. Dec. 1837 Karen Nielsdatter (f. 4. Marts
1816 d. 3. Okt. 1877), Datter af Indsidder Niels Frandsen.

Erslew, Forf Lex.

Joakim Larsen.



Rasmussen, Mikkel, 1798-1859, Bonde og Politiker, 
fødtes 17. Dec. 1798 i Nordby paa Samsø som Søn af Gaardmand Rasmus
Nielsen (f. 1767 d. 1832), blev 1817 Seminarist fra Besser Seminarium
og var 1818-45 Skolelærer i Herlufmagle ved Næstved. 1840 fæstede
han desuden en Gaard i Landsbyen Torpe i samme Sogn. Han
var 1842-47 og 1856-59 Medlem af Sogneforstanderskabet og
valgtes 1856 til Præstø Amtsraad; blev 1843 tillige Sognefoged. 
1847 valgtes han til Stænderdeputeret og gav næste Aar Møde i
den sidste Samling i Roskilde; havde forinden været Formand for
Bøndernes Møde i Kjøbenhavn 15. Febr. og var 1848-49 Medlem
af den grundlovgivende Rigsforsamling, men trak sig tilbage ved
Valget til det første Folketing. Derimod lykkedes det ham 1852 at
fortrænge Gleerup fra Holbæk Amts 3. Valgkreds og at holde denne
Plads indtil 1858, da han -- der havde sluttet sig til G. Winthers
Gruppe -- blev vraget for Søren Jensen af Rude, som støttedes af
J. A. Hansen. I Folketinget spillede han kun en ringe Rolle,
men gjaldt for en Type paa de rene Bondevenner. -- Han ægtede
1819 Dorthe, Datter af Skrædder Mikkel Jensen i Nordby.

Barfod, Dansk Rigsdagskal.

Emil Elberling.



Rasmussen, Niels, 1820-85, Bonde og Politiker, blev født
26. Juni 1820 i Lisbjærg ved Aarhus, Søn af Gaardejer Rasmus
Sørensen (f. 1789 d. 1838) og Kirsten Nielsdatter (f. 1793 d. 1829).
Han fik kun en tarvelig Uddannelse i Almueskolen, men forstod
ved Flid og Selvarbejde at bøde herpaa. 1843 fik han
Fædregaarden overdragen af sin Stifmoder, men solgte den 1854 for at
tilkjøbe sig en langt større i Nabobyen Terp og kjøbte desuden
1863 Nabogaarden til sin ny Ejendom, saa at han til sidst ejede
over 9 Tdr. Hartk. Han var 1845-49 Sognefoged, sad 1851-67
i Sogneforstanderskabet og 1859-83 i Amtsraadet; var tillige siden
1866 Landvæsenskommissær. Men desuden virkede han ogsaa
ad andre Veje paa Landbostandens Udvikling og Egnens Opkomst.
Han var 1862 Medstifter af Landbosparekassen i Aarhus, i 4 Aar
Medlem af dens Bestyrelse og 1867-81 af dens Repræsentantskab;
end videre 1877-81 af Bestyrelsen for Aarhus-Grenaa Banen og fra
1878 indtil sin Død af Repræsentantskabet for det jysk-engelske
Dampskibsselskab; fik ogsaa stiftet en Sygekasse for Sognet (1869)
og en Hesteforsikringsforening (1875). Han var end videre en
virksom Støtte for Lars Bjørnbak (II, 366) til Oprettelsen af
Folkehøjskolen i Viby og 1866 til Grundlæggelsen af «Aarhus
Amtstidende» samt var i en lang Aarrække en af hans ivrigste og
dygtigste Kampfæller til at oparbejde den demokratiske Bevægelse,
men skilte sig senere fra ham og var 1882 Medstifter af «Aarhus
Folkeblad». Han var nemlig bleven stærkt kristelig vakt og havde
sluttet sig til den grundtvigske Retning; var derfor ogsaa virksom
for Opførelsen af Valgmenighedskirken i Aarhus og Højskolehjemmet
sammesteds 1882 samt byggede for egne Midler paa sin Mark et 
Forsamlingshus. Ligeledes deltog han i 70erne i Styrelsen af de
store jyske Skolemøder.

1863 valgtes han til Landstingsmand for 9. Kreds og gjenvalgtes 
indtil 1882; han var her en af Venstres dygtigste Talsmænd,
hvis Ord altid hørtes med Opmærksomhed, og som ogsaa fuldt ud
nød Modstandernes Agtelse. Han var Medlem af flere vigtige
Udvalg, især om Kirke- og Skoleforhold, og særlig af flere
Fællesudvalg, om Valgmenigheder 1873 og om Hærens Ordning 1880,
samt 1875-81 af Finansudvalgene, og i Finansspørgsmaalene var
han Venstres egentlige Ordfører. Ogsaa var han 1868-70 Medlem
af Kirkekommissionen og 1877 en af Dommerne i Rigsretssagerne
mod Krieger, Hall o. fl. Men da han havde været meget ivrig
for det politiske Forlig 1877 og ligeledes 1881 alvorlig stræbte
at komme til mindelig Forstaaelse, blev han af sine Partifæller
betegnet som alt for maadeholden og vraget ved de nye Valg baade
til Landsting (1882) og Amtsraad (1883), hvad han tog sig meget
nær. Han døde 16. Jan. 1885. -- Han havde 1846 ægtet Johanne
(f. 1815 d. 21. Jan. 1892), Datter af Gaardmand Peder Laursen (f. 1753
d. 1820).

Wulff, Den danske Rigsdag.
Aarhus Folkeblad 17. Jan. 1885.

Emil Elberling.



Rasmussen, Otto Frederik Christian, 1814-88, Godsforvalter, 
historisk Forfatter, er født 31. Marts 1814 paa Hovedgaarden 
Espe (Bóslunde Sogn), hvor Faderen, Anton Vilhelm Frederik R.
(d. 1817), var Forpagter; Moderen, Inger Dorothea f. Jørgensen
(d. 1862), ægtede anden Gang Forpagter paa Gavnø Rasmus Sørensen. 
R., der 1831 havde taget dansk-juridisk Examen, var fra 1833
ansat som Fuldmægtig paa Bregentved-Gisselfeld Birkekontor, indtil
han 1840 blev Fuldmægtig paa Præstø Amtskontor, hvorfra han 1843
fik Plads som Godsforvalter paa Gunderslevholm; allerede næste
Aar udnævntes han imidlertid til Godsforvalter paa Gisselfeld,
hvilken Stilling han beklædte til sin Død; fra 1857 fungerede han
tillige i samme Egenskab ved Holmegaards Gods. R. beklædte i
Aarenes Løb talrige kommunale Tillidshverv, saaledes var han i
33 Aar Sogneraadsformand og i mange Aar Landvæsens- og
Tiendekommissær, og overalt lagde han stor Dygtighed og Nidkjærhed
for Dagen. 1868 udgav han «Optegnelser om Gisselfeld», der
vidnede fordelagtig om hans Grundighed og Flid samt om hans
indgaaende Kundskaber til vore Landboforhold, hvilke han ogsaa 
har behandlet i flere mindre Afhandlinger. R., der 1859 var bleven
Kammerraad, 1875 Justitsraad og 1883 Etatsraad, døde paa
Gisselfeld 7. Dec. 1888. 1845 var nan bleven gift med Frantsine
Vilhelmine Holm (f. 31. Dec. 1817 d. 20. Nov. 1866), Datter af Præsten
i Hellested Peter H.; anden Gang ægtede han 1875 Dorothea
Vilhelmine Elisabeth Baumann (f. i Rensborg 22. Avg. 1837), Datter
af Overlæge, Justitsraad Chr. Henr. B.

C. E. A. Schøller.



Rasmussen, Peder, 1790-1865, Forfatter, født 8. Dec. 1790
i Stoense, hvor hans Forældre, Rasmus Jensen (Spinder) og Else
Christensdatter, vare Husmandsfolk, viste alt som Dreng en levende
Lærelyst, hvorfor han efter sin Konfirmation blev anbragt paa
Nedergaard Godskontor. 1811 blev han Fuldmægtig hos Byskriveren
i Rudkjøbing og 1815, efter at have taget dansk-juridisk Examen,
Godsforvalter paa Espe ved Skjelskør, 1818 Prøveprokurator, 1820
Prokurator, flyttede 1821 til Rudkjøbing, hvor han kjøbte en Mølle.
Efter en lang og omfattende Praxis som Prokurator blev han 1855
Skriver i Rudkjøbing og Langelands Herreder; død 17. Juni 1865.
Gift 13. April 1821 med Christine Elisabeth Jensen (f. 11. April
1800 d. 28. Jan. 1879), Datter af Hollænder paa Ringstedkloster,
siden Møller paa Agersø, Poul, J. -- R. var en ejendommelig
begavet Mand; som praktisk Jurist var han vel anset, og
Administrationen af Grevskabet Langeland havde hans kloge Raad meget
at takke for; hans mekaniske Talent var betydeligt, og han opfandt
adskillige Maskiner, fortrinlige Skydevaaben m. m. Endelig har
han udgivet flere Skrifter, af hvilke det vigtigste: «Oplysninger
betræffende Rudkjøbing Kjøbstad» (1849), indeholder gode
Efterretninger baade om nævnte By og Langeland. Hans levende
Interesse for hans Fødeøs Historie og Minder, hans nøje Kjendskab
til dens Topografi og hans flittige Studium af arkivalske Kilder -- 
alt dette forsoner med de Partier af Bogen, hvor Avtodidakten
mærkes for meget.

Erslew, Forf. Lex.
P. Rasmussen, Et Par Blade af mit Liv og Levnet (1862).                                                                                

G. L. Wad.



Rasmussen, Poul Edvard, 1776-1860, Komponisten af
«Danmark dejligst Vang og Vænge», fødtes af Bønderfolk i Farum
29. Okt. 1776. Digteren Edv. Storm, som ved Besøg i Farum saa
den kjønne, begavede Dreng, lod ham komme til Kjøbenhavn for
at gaa i Skole, tog ham senere i sit Hus og efterlod ham ved sin 
Død 1794 sin lille Formue. Poul, som efter Plejefaderen antog
Navnet Edvard, blev Student 1794, tog juridisk Embedsexamen
1801, blev 1802 Avditør i Marinen og 1804 tillige Assessor i
Politiretten; men da han under Bombardementet 1807 var bleven saaret
af et Bombestykke, tog han 1809 sin Afsked paa Grund af
Svagelighed, dog maaske snarere fordi han ikke kunde finde sig i
Datidens haarde Straffedomme. 1810-13 boede han hos en gift
Søster paa Bondegaarden Karlholm ved Knardrup, derefter i Farum,
fra 1815 i det lille Hus, hvor han i et Anfald af Livslede
hængte sig 18. Juli 1860 (ugift). Storm havde bl. a. ogsaa ladet
sin Plejesøn lære Klaver, og da R. paa Karlholm fandt en gammel
Violin, komponerede han paa denne i 1811 den berømte Melodi,
som har baaret hans Navn til Efterverdenen, men tillige er den
eneste Komposition, som vides at existere fra hans Haand. Den
anvendtes i Oehlenschlägers «Erik og Abel» 1821, men den beskedne
Komponists Navn blev først længe senere kjendt. For øvrigt leverede
han Bidrag af Melodier til Abrahamsons, Nyerups og Rahbeks
Kæmpevisesamling 1813, udgav sammen med Nyerup «Udvalg af danske
Viser» 1821 og har givet Bidrag til Østs «Materialier» 1835. I 1812
udgav han «Dansk Kortskrivning», det første danske Forsøg i
Stenografi, og efterlod sig en vidtløftig, næsten udelukkende
stenografisk skreven Dagbog, som opbevares paa det kongl. Bibliothek.

Moe, Tidsskr. f. d. norske Personalhist. I, 313 ff. 
Berggreen, Melodier til fædrelandshist. 
Digte (1840), Fortalen. 
Erslew, Forf. Lex. 
Folkekal, f. Danm. 1861, S. 90 ff. 
Schytte, Musiklex. 
Personalhist. Tidsskr. 3. R. IV, 280 ff.; V, 52 ff.

G. St Bricka.



Rasmussen, Rasmus, --1707, Kancelliforvalter. Som ungt
Menneske kom han i Kansler Christian Thomesen Sehesteds Tjeneste
som Haandskriver (Sekretær), og 1652 blev han Kancellitjener i 
danske Kancelli; undertiden kaldes han dog ogsaa Fyrbøder. 1657
fik han Løn ligesom Renteskriverne og kaldes nu stadig
Kancelliforvalter. Som saadan har han indlagt sig store Fortjenester.
Førelsen af Kopibøgerne var i Slutningen af Christian IV's og
Begyndelsen af Frederik III's Regering bleven i høj Grad forsømt;
Koncepterne bleve indførte meget ufuldstændig og uordentlig, og
til sidst hørte man helt op at føre Registranterne. Under
Kjøbenhavns Belejring hvilede Forretningerne næsten helt, og R. R.
benyttede nu sin Fritid til at bringe Orden i Arkivet; han samlede
alle Koncepterne, ordnede dem og indførte dem i Protokoller.
Udarbejdelsen af omhyggelige Registre til Protokollerne skyldes 
ogsaa R. R.s Initiativ, de tidligere havde været i høj Grad
mangelfulde, hvorimod hans tjente som Mønstre i den følgende Tid.
R. R. beklædte sit Embede lige til sin Død i første Halvdel af
1707 og var en meget formaaende Mand i Kancelliet. Han er
Forfatter af et Skrift, «Den syvende Slægts Aminde», en Slags
Aarbog for Aarene 1601-64, der dog aldrig er bleven udgiven, men
findes i Haandskrift paa det kongl. Bibliothek i Kjøbenhavn. Han
var gift med Karen Sørensdatter, der døde 1701.

Suhms Saml. II, 3, 158. 
Suhms Nye Saml. I, 13. 
A. D. Jørgensen, De danske Rigsarkivers Hist. S. 39. 165. 
Hist. Tidsskr. 5. R. I, 652 f. 

L. Laursen.



Rasmussen, Rudolf Arnold Emmerich, 1826-99, Søfarende
og Forretningsfører, Broder til ovfr. nævnte Professor Har. Vald. R.,
var født 30. Avg. 1826. Han kom efter Konfirmationen til Søs og
blev, 18 Aar gammel, Styrmand; som saadan sejlede han indtil 1852,
da han som Parthaver overtog Førelsen af en Skonnert. I
Begyndelsen af Treserne, efter at han havde tjent sig nogen
Formue, opgav han Sejladsen, men maatte kort efter begynde
forfra, da Formuen gik tabt. Fra 1862-74 førte R. da en Brig,
men blev saa Expert for Søassuranceselskabet «Danske Lloyds».
1880 forlod han denne Stilling for at modtage Ansættelse som
Expert i Em. Z. Svitzers Bjærgningsentreprise; han blev senere
Driftsinspektør sammesteds og endelig ved Etatsraad Lyngbyes
Afgang 1898 ledende Forretningsfører for Entreprisen. Med stor
Dygtighed og praktisk Sans, hvortil kom en elskværdig, hjælpsom
Karakter, ledede han derefter Forretningerne indtil sin Død, der
indtraf 25. Juni 1899. -- R. blev 1854 gift med Anna Mathea
Elisabeth Arnkiel (f. 19. Nov. 1827), Datter af Dekorationsmaler Poul
Grum A. og Amalie f. Wanscher.

C. With.



Rasmussen, Severin, o.1658-1727, Kancelliembedsmand,
var en Søn af ovennævnte Kancelliforvalter Rasmus R. 1681 blev
han Sekretær i det danske Kancelli og fik 1687 tillige Rang med
Assessorer i Kancelliet, men udnævntes først 1691 til virkelig
Assessor i Kancellikollegiet. 1688 blev han desuden Assessor i Hofretten
og var end videre 1690-97 Sekretær i Gehejmearkivet; 1693
tildeltes der ham Rang med Kancelliraader, 1697 beskikkedes han til
virkelig Kancelliraad og 1698 til virkelig Justitsraad. Vel bortfaldt
hans Hverv som Medlem af Kancellikollegiet ved dettes Ophævelse
kort efter Frederik IV's Tronbestigelse 1699; men han vedblev 
under den nye Ordning at fungere som Sekretær i Kollegiet. 1704
afstod han til Fordel for sin Broder Hans R. den Exspektance paa
Kancelliforvalterposten, som han havde faaet 1685. Hans aarlige
Indtægter vare nemlig efterhaanden blevne ret betydelige, dels ved
Hjælp af de mange indbringende Tillidshverv, der i Aarenes Løb
overdroges ham, dels paa Grund af den omfattende Misbrug, han
gjorde af sin Stilling i Kancelliet til ikke alene at tage imod
Foræringer, men endog tiltvinge sig Saadanne hos Folk, der paa en
eller anden Maade søgte at opnaa kongl. Begunstigelser. Dette
utilbørlige Forhold kunde selvfølgelig ikke i Længden holdes skjult
for hans foresatte, og umiddelbart efter et over ham 8. Juli 1705
i Gehejmekonseillet afholdt Forhør bleve samtlige hans Papirer og
Værdigjenstande beslaglagte og Husarrest dekreteret over ham; men
denne unddrog han sig ved i Sept. s. A. at undvige til Udlandet.
Den Kommission, som blev nedsat til at behandle hans Forhold,
kom til det Resultat, at han foruden de ovennævnte Forbrydelser
tillige havde gjort sig skyldig i grove Brud paa Embedshemmeligheder. 
Den dømte ham 1707 til ikke blot at miste sine Bestillinger,
men ogsaa at have sit Gods forbrudt til Kongen, hvilket dog af
denne fortolkedes saaledes, at det kun var R.s egen Hovedlod,
ikke tillige hans Hustrus, der skulde konfiskeres. Paa den anden
Side skærpedes Dommen, for saa vidt som det blev R. forbudt
uden udtrykkelig Bevilling at vende tilbage til Riget. Forgjæves
søgte han 1709 fra Dresden, hvor Kongen da opholdt sig, om en
saadan Bevilling; derimod lykkedes det ham efter fornyet Ansøgning
1717 at faa Tilladelse til igjen at indfinde sig i Riget; men efter
Tilskyndelse af Hustruen, der var forblevet her, og som mente, at
hans Ophold i Hjemmet vilde være uudholdeligt for dem begge,
hvis han ikke fuldstændig rehabiliteredes, gjorde han ingen Brug
af Tilladelsen, forinden han 1722 tillige paa ny fik Justitsraads
Karakter og Rang samt Ret til «at lade sig bruge i Kommissioner
og andre Forretninger ligesom andre vore Embedsmænd og Betjente». 
Fra de følgende Aar foreligger der forskjellige Vidnesbyrd
om, at det virkelig -- i alt Fald delvis -- lykkedes ham at
gjenvinde sine Medborgeres Tillid; men han døde allerede 10. Jan.
1727. -- Han var gift med Sophie Amalie f. Tuxen (f. 1658 d. 1730),
Henrik Meinckes Enke og en Datter af Ridefoged Lorentz T. og
Christine Jostens.

Personalhist Tidsskr. 2. R. IV, 6; 3. R. V, 271.
Stolpe, Dagspressen i Danm.
Christensen, Hørsholm.

G. Kringelbach.



Rasmussen, Søren, 1768-1850, Professor, Zahlkasserer,
var en Søn af Byfoged og Politimester i Christianssand Rasmus
Sørenssen (d. 1798) og dennes i. Hustru, Emerentse f. Middelthun,
og blev født i Bergen, hvor Faderen den Gang var ansat, 15. Dec.
1768. Han blev Student 1787 og udnævntes 1797 til Overlærer i
Mathematik ved Christiania Kathedralskole. I denne Stilling deltog
han med Grev Wedel, Biskop Bech, Rektor Rosted og Overlærer
Platou i de forberedende Arbejder, der gik forud for Stiftelsen af
Selskabet for Norges Vel, og var derefter indtil 1814 Medlem af
dette Selskabs Direktion. Da det norske Universitet blev oprettet,
modtog R., ligesom flere af Kathedralskolens Lærere, en Ansættelse
ved dette og udnævntes i Jan. 1813 til Professor i theoretisk
Mathematik med Forpligtelse til indtil videre tillige at foredrage
Fysik. 1816 valgtes han af Stortinget til Administrator ved den
nyoprettede Norges Banks Afdeling i Christiania, hvilken Stilling han
beklædte indtil 1835. Hans akademiske Lærervirksomhed har næppe
sat mange Spor efter sig, og hans Skrifter ere ganske ubetydelige.
1825 blev han udnævnt til Zahlkasserer, fra hvilket Embede han
paa Ansøgning erholdt Afsked 1838 med Bevidnelse af Kongens
naadigste Tilfredshed med hans tro og nidkjære Embedsførsel. R.
mødte som Hovedstadens i. Repræsentant paa Stortinget i 1815-16,
hvor han var Medlem af Lagtinget og som saadan deltog i
Rigsretten mod Statsraad Haxthausen. Han døde 26. Juni 1850. R.
ægtede 1810 Else Sophie Dorothea Arbien (f. 15. Okt. 1782 d. 20.
Avg. 1859), Datter af By- og Raadstueskriver Peter A. og Gertrud
f. Juel.

Halvorsen, Norsk Forf. Lex.

Yngvar Nielsen.



Rasmussen, Thomas, 1744-1800, Præst, er født i Roholte
28. Maj 1744 og Søn af Stedets Sognepræst, Frederik R. (d. 1754),
og Anna Dorthea f. Huulegaard, blev Student 1763 fra Roskilde
Skole og tog theologisk Embedsexamen 1768. Han blev 1774
Sognepræst i Grevinge i Ods Herred, hvor han døde 12. Maj 1800. 
1791-96 var han Provst i Herredet. Han ægtede 1775 Elisabeth Marie
Müller, Datter af Skræddermester Jørgen M. i Kjøbenhavn; hun
har givet Bidrag til Evangelisk Salmebog og døde 1840 i Huset hos
Svigersønnen Biskop Tage Müller (XI, 612). -- R. udgav 1785
«Udkast til en kristelig Børnelærdom». Der er intet mærkeligt
ved, at han, den Gang Bogen udkom, vilde have Luthers
Katekismus afskaffet i Skolerne; thi «Barnet skal ikke lære at kjende 
Gud som stærk, nidkjær og hjemsøgende, før det har lært at
kjende ham som den blideste Fader». Noget lignende udtaltes da
af mange andre. Men R.s Bog var Gjengivelse af en Prædiken,
han alt havde holdt som Student, og han maa derfor regnes mellem
de første, der fremførte de nye pædagogiske Synsmaader i
Danmark. Han havde da forarget B. W. Luxdorph, der fandt det
upassende, at en Student fremkom med et Forslag, hvorom det
snarest skikkede sig for en Biskop at indgive en Forestilling til et
Kollegium, og dette var Grunden til, at Skriftet først udkom, da
de i det indeholdte Tanker ikke længer vare nye. -- 1787 skrev
han «Kort Indhold af Religionens Hovedsandheder at lære udenad
for Børn». Han slutter sig dog i alt væsentlig til Kirkens Lære.

Nyerup, Lit. Lex. 
F. Petersen, Grevinge Sogn S. 110 ff. 
Luxdorphiana S. 136 f.                                                                                     

L.Koch.



Grove-Rasmussen, Andreas Christian Ludvig, 1836-1904, Præst. 
G.-R. blev født i Horsens 8. Sept. 1836; hans Forældre
vare Præsten Peter Carl Julius R. og Andrea Christiane Nicoline
f. Grove. 1855 blev han Student fra Haderslev, 1860 theologisk
Kandidat. 2 Aar efter blev han ordineret til personel Kapellan
for Balslev og Ejby paa Fyn, 1864 blev han Præst i Gram i
Tørning Len. Under Krigen søgte han at styrke Sammenholdet
blandt de danske i Sønderjylland ved Udgivelsen af et Flyveblad,
der blev trykt i Ribe, og han var en af de danske Præster, der
mente at tjene Guds Rige og den danske Sag bedst ved at aflægge
Eden til den preussiske Regering. Da der skulde holdes
Takkefest for Wiener-Freden, prædikede han over «Tidernes Tegn og
Tidernes Trøst» (trykt i Ribe 1864). Fra 1867 var han, som
Formand for «den indre Missions Forening i Nordslesvig», Redaktør
af Bladet «Elias». 1868 blev han kaldet til Sognepræst i Fol paa
Gram Gods, og der blev han til 1870; men da han under den
fransk-tyske Krig ikke vilde bede for de tyske Vaabens «Sieg und
Segen», blev han afskediget. Efter at have opholdt sig en Tid i
Kjøbenhavn rejste han, som Udsending fra «Udvalget for den
dansk-amerikanske Mission», til Amerika for at undersøge den
aandelige Tilstand blandt de danske Udvandrere (en Beretning om denne
Rejse udgav han 1871). Saa snart han var kommen tilbage, flyttede
han atter til Gram, hvor han havde kjøbt et Hus med en stor
Forsamlingssal, i hvilken han hver Søndag Eftermiddag holdt
Gudstjeneste. Han maatte dog efter nogen Tids Forløb af økonomiske 
Grunde vende tilbage til Danmark, og da det snart efter blev
danske Præster forbudt at tale i Sønderjylland, kunde han heller
ikke virke der som Rejsepræst. Han blev da 1874 Præst i Harte
og Bramdrup i Ribe Stift, 1878 forflyttet til Allerup og Davinde
paa Fyn og 1892 til St. Hans i Odense. Han har udfoldet en
ret omfangsrig populær Forfattervirksomhed, dels af
ethnografisk-missionshistorisk («Madagaskar», 1884; «Ildlandet og Ildlænderne»,
1886; «Dværgfolkene i Afrika», 1891; «Maanebjærgene», 1892;
«Missionsforedrag», 1888, osv.), dels af kirkehistorisk-biografisk
Indhold («Kirkehist. Fortællinger og Sagn» I-II, 1878-80;
«Kristelige Levnedsløb i det 19. Aarh.» I-IV, 1886-90; «Gordon», 1889,
osv.) og udgivet en Postil («Guds Fred», 1885) og en daglig
Andagtsbog («Kristelig Husven», 1889) foruden mange enkelte
Prædikener og Foredrag.  -- 3. Okt. 1859 blev han gift med 
Christine Nicoline Mathilde Reimer (f. 1836),
Datter af Proprietær Chr. Ludv. R.; efter 13 Aars Enkestand
ægtede hun Befuldmægtig i Randers Poul Chr. Stemann
Rosenørn (f. 1851). -- Han var 2 Gange gift: 1. (7. Marts 1865) 
med Sophie Christine Elise Selchier (f. 13. Okt.1838 d. 23. Jan. 1868), 
Datter af Præsten Hans Herman S. i Balslev; 2. (1. Maj 1869) med 
Bertha Julie Henriette Jane Reimers (f. 9. Juli 1843), Datter af 
Fysikus i Haderslev Vesteramt Dr. med. Martin R.
-- Han døde 31. Marts 1904.

Elvius, Danmarks Præstehist. 1869-84 S. 36 f.

Fr. Nielsen.



Kall Rasmussen, Michael Nicolai Christopher, 1816-63, Historiker, 
fødtes 25. Juni 1816 i Kjøbenhavn som ældste Søn af
ovfr. nævnte Professor Jens Lassen R. Han blev Student 1834
(privat dimitteret), tog 2. Examen og begyndte at studere Theologi,
men hans Interesse for Fædrelandets Historie, særlig dets
Personalhistorie, bortdrog ham fra Brødstudiet, som han ikke fik afsluttet.
1845 ansattes han som Kopist i Gehejmearkivet, efter at han
allerede havde vist Evne for Arkivgjerning ved at ordne Konsistoriums
i Forvirring henliggende Arkiv, han avancerede hurtig, blev 1849
Inspektør og 1851 Registrator, fik 1856 Titel af Professor, men døde
allerede 12. Marts 1863, efter et langt Sygeleje.

Hvad K. R. har ydet af selvstændige Bidrag til vor historiske
Litteratur, er snart nævnt: et Par smaa Afhandlinger, hvoraf den
største, et Bidrag til Holbergs Ungdomshistorie (i «Hist. Tidsskr.»
3. R. I), kun er paa lidt over 2 Ark. Som Udgiver var hans
Virksomhed noget større, i det han har udgivet en Del Aktstykker,
navnlig i «Danske Magasin», for største Delen ledsagede af
righoldige Oplysninger. Men ikke en eneste Bog bærer hans Navn
paa Titelbladet. Han var en i høj Grad uproduktiv Natur, hvad
der i Betragtning af hans paa visse Omraader enestaaende Lærdom 
maa beklages. Hans fænomenale Hukommelse, der med vidunderlig
Troskab fastholdt, hvad der en Gang havde passeret hans Øje,
gjorde ham imidlertid, som det ytredes efter hans Død, til «et
levende historisk Lexikon», der med Udbytte kunde raadspørges
og ogsaa blev det, thi til at lade andre nyde godt af sin Viden
var han altid villig, og talrige vare de Forfattere, som tyede til
ham, og hvem han hjalp, ofte med megen Opofrelse af Tid. I
Arkivet gjorde denne hans Hjælpsomhed, hans omfattende
Kjendskab til dets Indhold og hans store Paalidelighed ham til en af
alle skattet Embedsmand. For at drage Fordel af hans Kundskaber
oprettede det kongl. danske Selskab 1847 en lille Plads for ham,
nemlig som Medhjælper for Sekretæren med den Opgave at deltage
i Udgivelsen af «Danske Magasin», og dette gav Anledning til, at
3. Bind af dette Værks 3. Række indeholder saa mange Bidrag fra
hans Haand, deriblandt Biskop Lage Urnes Testament med dets
værdifulde Anmærkninger; men da hans Stilling i Arkivet 1851 var
bleven væsentlig forbedret, maaske ogsaa fordi Professor T. A.
Becker da blev Selskabets Sekretær, opgav K. R. sin Virksomhed
i Selskabets Tjeneste. Det følgende Aar blev han optaget i
Selskabet, men han leverede ikke senere noget Bidrag til dets
Tidsskrift, end ikke efter at han 1860 var bleven Selskabets Sekretær. -- 
1857 blev han Medlem af den danske historiske Forenings Bestyrelse.

Hans Broder Abraham K. R., f. 23. Febr. 1824, theologisk
Kandidat 1850, Sognepræst for Dollerup, Finderup og Ravnstrup i
Viborg Stift 1867-76 og for Butterup og Tudse paa Sjælland 1876
-92, udgav 1866 en historisk-topografisk Beskrivelse af Maribo Sogn
og 30. Marts 1901.

Erslew, Forf. Lex.
Illustr. Tid. IV, 206 f.

C. F. Bricka.



Muth-Rasmussen, Paul Diderich, 1806-55, Organist, 
var Søn af Organist Conrad R. og Wibecke Pauline f. Muth og fødtes
i Kolding 10. Juni 1806. Han blev Student fra Kolding Skole
1825, studerede et Par Aar Theologi, men efter at have skrevet
forskjellige musikalske Smaating, Romancer, Danse og Marcher,
valgte han i 1831 Musikken som Levevej. Til Dramet «Yelva»,
som opførtes ved Sommerforestillingerne i 1835 og derefter optoges
i det kongl. Theaters Repertoire, skrev han en Musik, som vandt
Bifald, hvorimod hans Musik til Syngespillet «Duellanterne»,
hvormed Sæsonen 1835-36 aabnedes, fandtes tør og ingen Lykke
gjorde. I 1837 engageredes han som Syngemester ved Christiania
Theater, hvor han bl. a. skrev Kor til A. Munchs «Kong Sverres 
Ungdom», men allerede i Foraaret 1839 tog han sin Afsked. I
de paafølgende Aar gav han Koncerter rundt omkring i Danmarks
større Kjøbstæder, ogsaa 2 i Christiansborg Slotskirke 1842, hvor
et af ham komponeret «Miserere» vandt Bifald; en Pinsehymne
(udk. 1841), dediceret Musikforeningen, opførtes ligeledes paa hans
Koncerter. I 1844 blev han ansat som Organist i Horsens og blev
i 1851 tillige Syngelærer ved den lærde Skole der; men i 1853
frasagde han sig denne Stilling og tog i 1854 sin Afsked som
Organist. Han døde i Horsens 22. Dec. 1855. Hans Hustru, Eline
Cathrine f. Laurberg, Datter af Sognepræst H. H. L. i Hedensted
og Dalby, overlevede ham. Foruden at være Komponist er M.-R.
optraadt som Musikforfatter og har bl. a. skrevet en populær
Harmonilære (1837), som i sin Tid blev ret almindelig benyttet. Hans
urolige og stridbare Natur bragte ham i en Polemik med hans
tidligere Lærer A. P. Berggreen (II, 109), som ikke var ham til Ære.

Erslew, Forf. Lex. 
Halvorsen, Norsk Forf. Lex.

G. St. Bricka.



Rasmussen Søkilde, Niels, 1837-1905, Bonde og Forfatter. 
Han er født 2. Avg. 1837 paa Fyn i Landsbyen Fleninge, hvor Faderen,
Rasmus Jensen, drev Gaarden Søkilde; Moderen hed Ane Larsdatter.
R. S. gik i den historisk bekjendte Gjerup Skole, og fra lille af
stod hans Lyst mere til Læsning end til Leg; han gjorde Uddrag
af alt, hvad han læste, og efter Konfirmationen fortsatte han med
sjælden Flid det Selvstudium, han havde begyndt som Dreng, og
tidlig optraadte han som Forfatter af forskjellige Lejlighedsdigte osv.
Men han glemte ikke Ploven for Bogen, Bondens Gjerning i Mark
og Stald interesserede ham, han blev en dygtig Landmand, og da
Forældrene ved Udgangen af 1868 overdroge ham Søkilde, har han
nu i en Menneskealder drevet denne Gaard paa fremragende Maade.
Særlig i 2 Retninger har han indlagt sig Fortjeneste: som Talsmand
for Husflidens Udbredelse blandt Bønderne og som Havedyrker.
Han er en dygtig Husflidsmand, der ved sit Exempel og sin
Paavirkning har søgt at faa sine Standsfæller til selv at forfærdige de
mange Brugsgjenstande, som Husfliden kan forsyne en Gaard med.
Ogsaa Havebrug har han dyrket praktisk og theoretisk. Han har
ved Gaarden baade Blomster-, Køkken-, Humle- og Frugthave med
flere Hundrede udvalgte Frugttræer. Med Understøttelse af
Landhusholdningsselskabet foretog han i 1884 en Rejse for at studere
baade de enkelte Frugtsorters Ejendommeligheder og Frugttrækulturen 
i sin Helhed, og denne Rejse affødte 2 mindre Skrifter om 
danske og slesvigske Frugthaver; 1886 udgav han «Om Frugthavens
Anlæg og Pleje» og Aaret efter «Vejledning i Anvendelse af Frugt»,
der begge ere udkomne i flere Oplag. Desuden har han ved Siden
af sin historiske Forfattervirksomhed, der omtales nedenfor, skrevet
en Mængde Afhandlinger af landøkonomisk Indhold i Fag- og
Dagblade, Landbrugsordbogen osv. At R. S., der 7. Maj 1869
ægtede Karen Jensen, Datter af Gaardejer Jens Hansen i Haastrup,
har røgtet en Mængde offentlige Tillidshverv, har været søgt
Foredragsholder, Bestyrelsesmedlem ved Udstillinger osv., er en Selvfølge.
Han døde 24. Avg. 1905.

Husvennen 1884, Nr. 11. 
Søndagsbladet 1893, Nr. 23. 
Dansk Husflidstid. 1894, Nr. 5. 
Galschiøt, Landbrug og Landmænd i Danm.

H. Hertel.

-- Som historisk Forfatter er det sin Hjemstavn i videre
Forstand, N. Rasmussen Søkilde har helliget sine Arbejder. Fra sin
tidlige Ungdom samlede han historiske Minder, hvor han traf dem,
og efterhaanden udvidede han sine Undersøgelser til de lokale
Arkiver, senere ogsaa til kjøbenhavnske, saa han kom i Besiddelse
af et rigt Materiale til Sydfyns Topografi og Historie, hvilket han,
støttet ved offentlig og privat Hjælp, har anvendt til adskillige
Skrifter, af hvilke «Cai Lykkes Fald» (1876) vakte en Del Opsigt.
Hans vigtigste topografiske Arbejder ere: «Gamle og nye Minder
om Brahetrolleborg og Omegn» (1870), «Holstenshus og
Nakkebølle» (1875), «De Reventlowske Skoler» (1883) samt «Hillerslev og
Østerhæsinge Sogne» (1881), udgivet i Forening med S. Jørgensen
af Kistrup (IX, 42). I dem alle vil man finde interessante Bidrag
til Landboforholdenes Historie. I Hundredaaret for Stavnsbaandets
Løsning udgav han «Landboreformerne og den danske Bondestands
Frigjørelse før og efter i788». Hans «Uddrag af Fynbo Landstings
ældste Skjøde- og Pantebøger» (1890) maa benyttes med stor
Varsomhed.                                                                         

G. L. Wad.



Ratecken, Johan Philip, --1726--, Politimester, 
var en indvandret Tysker. Han studerede Theologi og var Informator for
nogle Børn, som Frederik IV's Dronning Louise lod opdrage. Ad
denne Vej blev han Dronningens Kammersekretær og i 1706
Bestyrer paa hendes Gods Hørsholm. 1710 blev han Kancelliraad,
1713 Justitsraad; men da hans Beskytterinde var død 1721, lod
Kronprins Christian, som nu arvede Hørsholm, ham strax afskedige,
og Aaret efter paabegyndtes en Undersøgelse af hans Regnskabsførelse. 
Imidlertid blev R. 1723 Politimester, kort efter tillige 
Viceborgmester i Kjøbenhavn; men da Undersøgelsen paa Hørsholm
var tilendebragt, blev han i 1726 arresteret som overbevist om stor
Kassemangel og om at have forfalsket Dronning Louises Kvitteringer.
2. Sept. 1726 blev han afsat fra sit Embede og forvist Landet.
Hans Formue, o. 19000 Rdl., blev konfiskeret. -- Han var ugift,
var en munter og venlig Mand og en human Politimester.

O. Nielsen, Kjøbenhavns Hist. VI, 290.

Chr. Villads Christensen.



Rathgen, Johan Bernhard Hederich, 1802-80, Kancellideputeret, 
Søn af Hof- og Amtskræddermester i Slesvig Johan
Christian R. (f. 1752 d. 1843) og Benedicte f. Lier (f. 1765 d. 1837),
var født 14. Marts 1802 i Slesvig, tog 1823 juridisk Examen paa
Gottorp og fik 1824 Bestalling som Underretsadvokat, blev senere
tillige Sekretær hos Landdrosten i Pinneberg og udnævntes 1834
til Kommitteret i General-Toldkammer- og Kommercekollegiet, 1837
til Assessor og 1839 til Deputeret i tyske Kancelli, 1847 til
Konferensraad. I Marts 1848 tilbød P. G. Bang ham Posten som
Præsident i en for de 3 Hertugdømmer fælles Regering, men R. afslog
den og rejste ved Efterretningen om Oprørets Udbrud fra
Kjøbenhavn for at stille sig til den provisoriske Regerings Raadighed,
hvorfor han blev afskediget som Kancellideputeret. Den provisoriske
Regering benyttede hans fremragende juridiske Kundskaber ved at
lade ham udarbejde en Række Udkast til en ny Civilproces, en
ny Straffeproces m. m. og udnævnte ham den følgende Vinter til
Landdrost i Pinneberg, hvor han ogsaa blev valgt til Medlem af
den slesvig-holstenske Landsforsamling. 1852 fik han ogsaa her
sin Afsked af den danske Regering og drog til Weimar, hvor han
blev Præsident i en Generalkommission for Afløsninger og
Ejendomssammenlægninger. Der døde han 18. Okt. 1880. -- 23. Nov.
1841 havde han ægtet Cornelia Margarete Niebuhr (f. 20. Febr. 1822
d. 2. Nov. 1878), Datter af den bekjendte B. G. N. (XII, 192).

Alberti, Schlesw.-Holst.-Lauenb. Schriftsteller-Lex.

H. R. Hiort-Lorenzen.

 1769-1855, Naturforsker">

Rathke, Jens, 1769-1855, Naturforsker, Søn af Kjøbmand 
og Boghandler Caspar Elias R. og Margrethe f. Schultz, er født
14. Nov. 1769 i Christiania, blev Student 1787 fra sin Fødeby og
theologisk Kandidat 1792. Han tog derefter med Iver fat paa
naturhistoriske Studier, nærmest som Elev af M. Vahl, og
underkastede sig en af Naturhistorieselskabet afholdt Examen. Han
foretog gjentagne Rejser til Nordlandene og i 1798 en Rejse til 
Middelhavskysten og Madeira, alt væsentlig for Fiskeriernes Skyld
og paa offentlig Bekostning. Han blev 1810 ansat som Professor
extraordinarius ved Kjøbenhavns Universitet, hvor han et Par Aar
holdt zoologiske Forelæsninger, men blev allerede i Begyndelsen
af 1813 forflyttet til det nye Universitet i Christiania, i hvilken
Stilling han forblev til 1845, da nan to£ sin Afsked.

R.s Publikationer ere kun faa og væsentlig zoologiske; hans
anatomiske Undersøgelser af Dammuslingen indeholdt adskilligt nyt,
og han leverede for sin Tid værdifulde Beskrivelser af Regnormenes,
forskjellige Bløddyrs og Straaledyrs ydre og indre Bygning. Det
blev ham ogsaa overdraget at afslutte flere af de ved Vahls Død
efterladte, ufuldendte Værker. Den mærkelige Skæbne, hans
Biografi af N. Tønder Lund fik, er omtalt under denne (X, 440); det
skal tilføjes, at R., i Følge efterladte Breve fra J. W. Hornemann,
af denne blev opfordret til at optræde skarpt mod E. Viborg, som
havde tilintetgjort R.s allerede trykte Artikel; men hertil har R.
været for godmodig. At R. var anset af sin Samtid, derom vidner
bl. a., at han blev Medlem af Videnskabernes Selskaber i alle 3
skandinaviske Lande, ligesom det ogsaa fremgaar af hans efterladte
Breve, hvoriblandt flere fra M. Vahl og Hornemann, hvor afholdt
han var. Strax efter hans Tiltræden af Professoratet i Christiania
modtog han en skriftlig Afskedshilsen fra sine danske Disciple
med varm Tak og Beklagelse over at have mistet ham som Lærer,
undertegnet af mange senere bekjendte Mænd, som J. F. Schouw,
J. L. Heiberg og J. H. Bredsdorff. At han ikke paa Naturhistoriens
Omraade fik udrettet saa meget, som man havde haft Grund til at
vente, laa vel nærmest i, at man ved det unge Universitet
paakaldte hans Bistand alt for stærkt i Sager og Forhold, der ikke
vedkom hans Fag. Trods sin Affældighed tøvede han længe med
at tage sin Afsked, hvad der har bidraget til, at man glemte hans
tidligere udviste Dygtighed og Iver for at gavne Samfundet. -- 
Han døde ugift 28. Febr. 1855, og han efterlod testamentarisk sin
Formue, o. 60000 Kr., til Christiania Universitet som et Legat for
naturvidenskabelige Rejser og Undersøgelser i Norge.

Halvorsen, Norsk Forf. Lex. 
Daae, Breve fra Danske og Norske. 
Gosch, Danmarks zoolog. Lit. II, 1, 540 ff. 

E. Rostrup.



Rathlow, Ide, --1700, en Datter af Wolf Sivert R. til
Gereby i Slesvig og Bertha Cathrine Rumohr, blev 1668 gift med
Adolf Hans v. Holsten (VIII, 58), efter hvis Død 1694 hun overtog 

hans Gaarde Gjelskov og Langesø, hvor hun mest boede. Selv
om det, som Vedel Simonsen bemærker i sin Omtale af denne
Dame (Rugaards Hist. III, 148 f.), oftest vare de dygtigste Folk,
Sagnet lader have med Fanden at bestille, og man altsaa vil
indrømme hende Virkelyst, Dygtighed og Myndighed, saa ville dog
de uforkastelige Vidnesbyrd, som Arkiverne indeholde om hendes
Pengebegjærlighed, Trættesyge og Uordholdenhed, være tilstrækkelige
til at sikre hende et daarligt Eftermæle. Sagnets Fortællinger om
hendes Ondskab mod hendes Folk, hendes vanvittige Passion for
Hunde og endelige Afhentning af den onde i hendes Dødsstund,
24. Dec. 1700, behøves ikke til at stadfæste dette. Den Raahed
og Voldsomhed, som karakteriserede et Par af hendes Sønner,
turde maaske ogsaa nærmest være en Arv fra Moderen.

Danske Herregaarde VI: Langesø. 
K. Hansen, Danske Ridderborge (1876) S. 176 ff. 

G. L. Wad.



Ratolf, --o. 1072, Biskop i Slesvig, oprindelig Kannik i
Bremen, blev ved Ærkebiskop Adalberts Indflydelse af Svend
Estridsen gjort til Biskop Rudolfs Efterfølger i Slesvig, hvorpaa
Adalbert indviede ham (o. 1055). Det synes, som om han fik rejst
en Bispekirke af Sten, i saa Fald sikkert den ældste Stenkirke i
Danmark. I alt Fald stod Kirken tilbage, da Harald Haarderaade
paa et Hærgningstog til Danmark lod hele Slesvig gaa op i Luer.
1071 vides R. at have indviet Domkirken i Minden. Efter en sen
Beretning skal han være død 1072, og vist er det, at Adalbert,
som døde s. A., ikke indviede hans Efterfølger Sivard.

A. D. Jørgensen, Den nord. Kirkes Grundlæggelse.

Hans Olrik.



Rauch, Gotfred, --1677, Officer, var tysk af Fødsel og blev
1657 dansk Ritmester ved Frands Joachim Trampes Regiment. Han
deltog med Ære i Forsvaret af Kjøbenhavn, bl. a. i det store Udfald
23. Avg. 1658, kort forud for hvilket han forfremmedes til
Oberstvagtmester (Major), og i Stormnatten n. Febr. 1659. Hans Kompagni
blev s. A. indlemmet i Dronningens Livregiment til Hest, ved
hvilket R. blev Oberstlieutenant, og som han kommanderede i Slaget ved
Nyborg, da Chefen, Ditl. Rantzau (ovfr. S. 425), fungerede som
Generalkvartermester. Efter Fredslutningen blev han staaende i dansk
Tjeneste som Chef for et Frikompagni, kom, vistnok 1670, til 2.
jyske, 1671 til slesvigske Rytterregiment, og ved Udbruddet af den
Skaanske Fejde 1675 blev han Oberst, i det han paatog sig at 

hverve et Regiment til Hest. Han naaede dog ikke at faa dette
i feltdygtig Stand saa betimelig, at det kunde gaa med mod
Wismar s. A., og da der tillige gik en Del Uordener i Svang ved
Regimentet, vilde det være blevet opløst, hvis ikke General C.
Arenstorff var gaaet i Forbøn for R. 1676-77 var han med i
Skaane og omtales for sin Deltagelse i Slaget ved Lund og flere
af Meerheims Strejftog (s. XI, 211). Han blev haardt saaret ved
dennes Udfald fra Christiansstad 17. Maj 1677 og døde faa Dage
efter. «Oberst Gotfred», som han sædvanlig kaldes, efterlod sig
et godt Navn som en tapper og dygtig Soldat, men paa den anden
Side synes han at have været en ret stridbar og voldsom Karakter.

H. W. Harbou.



Raue, Christian, 1613-77, Orientalist, var født 25. Jan. 1613
i Berlin, hvor hans Fader, Johannes R., var Diaconus ved St. Nicolai
Kirke. Efter Skolegang i sin Fødeby gik R. 1630 til Wittenberg,
hvor han drev meget omfattende Studier og erhvervede
Magistergraden. Det var navnlig som Orientalist, at han hendrog
Opmærksomheden paa sig; men han synes at have manglet den Stadighed,
som hører til for at udrette noget betydeligt. I ethvert Tilfælde
blev hans Liv især mærkeligt ved hans ustadige Omflakninger. Til
Danmark kom han o. 1637. En Tid skal han have været Hovmester 
i Sorø for et Par unge Gyldenstjerner (formodentlig Axel
og Preben); baade der og i Kjøbenhavn, hvor han skal være
optraadt som Privatdocent, søgte han Forbindelse med de betydeligste
lærde, som Johs. Meursius og Jesp. Brochmand, hvis Yndest han
ved groft Smigreri stræbte at erhverve og fastholde. Men han fik
dog ikke, som hans Brødre Johan, der blev Professor i Sorø
(s. ndfr.), og Jacob, der i en Række Aar var Hovmester i den
kongl. Kansler Chr. Thomesen Sehesteds Hus, noget blivende
Sted her. Han drog derfor til Holland og siden til England, hvor
han kom i Forbindelse med den berømte Orientalist Pocock.
Derved banede han sig Vej til i Selskab med en engelsk Kjøbmand
at gjøre en Rejse til Smyrna, Konstantinopel og andre Steder i
Orienten, hvor han med stor Iver lagde sig efter østerlandske Sprog,
særlig Arabisk, og erhvervede en stor Samling ældre og nyere
Haandskrifter i alle Haande orientalske Sprog. Efter sin
Tilbagekomst til England søgte han at afhænde disse til høje Priser;
bl. a. tilskrev han Biskop J. Brochmand og tilbød Kjøbenhavns
Universitet en Del af dem. 1642 synes der at have været Tale 
om at overdrage ham den ved Pontanus' Død ledige Plads som
dansk Historiograf; men der blev dog ikke noget deraf. Derimod
fik han efterhaanden Ansættelse i Utrecht, Amsterdam, Oxford,
Upsala, Stockholm og Kiel, indtil han 1677 endte sin urolige
Levnedsvandring som Professor i Frankfurt a. d. Oder. Hans Hustru,
Christina Andersdatter fra Norrkøping, var en Broderdatter af Biskop,
Dr. Johs. Matthiæ i Strengnäs.

Moller, Cimbria lit. II. 
Allg. Deutsche Biographie XXVII. 
Rørdam, Hist. Saml. og Stud. I, 219 ff. 
E. Wrangel, Sveriges litt. forbindelser med Holland S. 79 f. 

H. F. Rørdam.



Raue, Johan, 1610-79, Professor, er født i Berlin og en
Broder til foregaaende. R. studerede fra 1629 af i Wittenberg, hvor
han førtes ind i den store pædagogiske Reformbevægelse, der den
Gang var stærkt oppe i Tyskland og netop nu var ved at vinde
en fastere Form igjennem J. A. Comenius. Fra 1633 af virkede
han som Professor, først i Erfurt og senere i Rostock, men ved
begge Universiteter vakte han Anstød ved sine Reformforsøg, i det
han vilde føre Universitetsarbejdet ind i en mere praktisk Retning.
1638 rejste han til Danmark, hvor han i et halvt Aar opholdt sig
i Ringsted og arbejdede i Jørgen Seefeldts Bibliothek. 1639 blev
han Professor ved Sorø Akademi, hvor han fortsatte sine Reformforsøg, 
nærmest i Retning af unge Adelsmænds praktiske Uddannelse
til Statstjenesten. 1644 søgte han Rejsetilladelse for at træde i
personlig Forbindelse med Comenius, hvis Medarbejder han var i
over et Aar. Han vendte ikke tilbage til Sorø før længe efter, at
Rejse tilladelsen var udløben, og da han endelig igjen optog sin
Professorvirksomhed, viste han sig i høj Grad trodsig over for sin
overordnede, Hofmesteren Henrik Ramel, der saa sig nødt til at
afskedige ham 1646. Han rejste derefter tilbage til Tyskland, hvor
han forskjellige Steder søgte at gjennemføre sin pædagogiske
Methode, men overalt stødte an ved sin kantede og hensynsløse
Optræden. 1659 gjorde Kurfyrst Frederik Vilhelm af Brandenborg
ham til sin Bibliothekar. I denne Stilling døde han 1679.

Allg. Deutsche Biographie XXVII. 
Nyt hist. Tidsskr. VI, 226 f. 

S. M. Gjellerup.



Raunkiær, Christen Christiansen, f. 1860, Botaniker. R.,
Søn af Gaardejer Johan Christian Hansen og Ane f. Tjellesen, er
født 29. Marts 1860 paa Ravnkjærgaard ved Varde. Efter at han
til sit 14. Aar havde nydt den Undervisning, som kan faas i en 

vestjysk Biskole, fik han i en kort Tid lidt privat Undervisning i
Begyndelsesgrundene i Tysk, Latin og Historie af Præsten i Kvong,
hvorhen han et Par Gange om Ugen vandrede den o. 2 Mil lange
Vej fra sit Hjem; i Slutningen af 1875 opholdt han sig paa Østbæk
Folkehøjskole; kom derpaa 1876 til Skovgaard Folkehøjskole i
Ordrup (ved Kjøbenhavn), hvor han blev forberedt til Artium, som
han tog 1879. Allerede før Studenterexamen havde R. bestemt sig
til Studiet af Naturhistorie, specielt Botanik. Professor Heegaards
Forelæsninger havde vakt hos ham en stærk Trang til at beskæftige
sig med filosofiske Spørgsmaal; sine første Studenteraar delte han
derfor nogenlunde ligelig mellem filosofiske og naturhistoriske
Studier. Boede paa Borchs Kollegium fra 1883-88, tog l885
Magisterkonferens i Naturhistorie med Botanik som Hovedfag. 1894
Assistent ved Botanisk Musæum. Siden 1893 Assistent ved Botanisk
Have (Plantebestemmelser) og siden 1895 Assistent ved
Planteanatomisk Laboratorium.

R.s Forfattervirksomhed har bevæget sig over et ret stort
Omraade; hans videnskabelige Produktion er præget baade af Evne
til at iagttage og af stærk kritisk Sans. Hans første Arbejder vare
af histologisk Natur, senere beskæftigede han sig meget med
mykologiske Undersøgelser («Danmarks Slimsvampe», 1888) og har
arbejdet meget med Undersøgelser over Vegetationsforholdene i
Danmark, navnlig Klit- og Strandvegetationen; i Saadanne Studiers
Interesse berejste han med Understøttelse af Thottske Stipendium
i 1886 Hollands Klitegne og i 1887 de nordfrisiske Øer. 1890
udgav han «Dansk Exkursionsflora», hvori der første Gang er
gjennemført en Fremstilling af Danmarks Flora i analytisk Form
(Nøgleformen). I 1899 udkom R.s Hovedværk: «De danske Blomsterplanters 
Naturhistorie», 1. Bind, et 724 Sider stort Bind foruden en
filosofisk Indledning, indeholdende Bemærkninger om nogle af de
Begreber, der ere knyttede til Spørgsmaalet om Arternes Oprindelse.
Dette Værk, mange Aars ihærdige og dygtige Arbejde, har til Formaal 
at uddybe Kjendskabet til Plantearterne, og dette er gjennemført 
ved en indgaaende morfologisk, anatomisk og til Dels biologisk
Skildring af vor Floras Planter efter egne Iagttagelser og med
Benyttelse af andres Undersøgelser. Dette Bind omfatter Blomsterplanternes 
mindste Del, de enkimbladede, og skal fortsættes af de
tokimbladede. Det foreliggende er imidlertid tilstrækkeligt til at
hævde R. en smuk Plads blandt Evropas Botanikere. -- R. ægtede
1888 Ingeborg Marie Andersen, Datter af Fabrikant A. i Varde og 

Andrea f. Schack. Foruden at hun er fremtraadt i Litteraturen
paa helt andre Omraader, har hun været R. en væsentlig Støtte
ved hans videnskabelige Virksomhed, navnlig ved at udarbejde en
stor Del af de Tegninger, der ledsage hans Arbejder. 

O. G. Petersen.



Raupach, Bernhard, 1682-1745, Præst, blev født 20. April
1682 i Tønder, hvor hans Fader var Organist. 1701 kom han til
Universitetet i Rostock; var 1705-10 Huslærer i Pommern og
Meklenborg; holdt nogen Tid Forelæsninger i Kiel og opholdt sig
i Vinteren 1711-12 i Kjøbenhavn, hvor der aabnedes ham rig
Lejlighed til Omgang med Stadens lærde, hvorved han fik godt
Indblik i de danske litterære Forhold. 1717 blev han Præst i
Damshagen ved Wismar, 1724 Diakon ved Nicolai Kirke i
Hamborg, hvor han døde 20. Juni 1745. I sin Tid havde han
(fraværende) faaet Magistergraden fra Tübingen; men han brugte aldrig
denne Titel. Efter Hjemkomsten fra Opholdet i Kjøbenhavn holdt
han i Sept. 1712 ved Universitetet i Kiel en Tale «De utilitate
peregrinationis Danicæ» (Kiel 1712); den udkom, forøget med en
Mængde litterærhistoriske Oplysninger, paa ny i Hamborg 1717 og
var dediceret Fr. Rostgaard, som havde bevist ham megen Velvilje
(«De præsenti rei sacræ et litterariæ in Dania statu»). Den lille
Bog har ydet sit Bidrag til at udbrede Kundskab om dansk
Litteratur i Tyskland. -- Under sin Embedstid i Hamborg udgav han
1732-44 i mange Stykker en umaadelig vidtløftig Materialsamling
til den evangeliske Kirkes Historie i Østerrig («Das evangelische
Oesterreich»), hvoraf Præsten G. E. Waldau i Nürnberg 1784 gav
et kortere Sammendrag med Fortsættelse fra 1736-83 («Gesch. d.
Protestanten in Oesterreich», 2 Bind).

G. E. P. Raupach, Hist. Nachricht v. dem Leben u. Schriften Herrn B. R.s (Hamb. 1746). Allg. Deutsche Biographie XXVII. 
Moller, Cimbria lit. 

A. Jantzen.



Ravensberg, Albert Jepsen, --1532, Rigsraad, var Søn af
ndfr. nævnte Jep Jensen R. til Kyndby. I Aaret 1492 ledsagede
A. J. sin Broder Johan (s. ndfr.), der da var Kong Hans' Kansler,
paa en diplomatisk Rejse til Frankrig, England og Skotland. Han
synes at have opnaaet større Belevenhed og Dannelse, end det
ellers var almindeligt hos Datidens Adelsmænd; han kunde nemlig
tale Fransk, hvilket da var temmelig sjældent. Han var allerede
i Aaret 1502 Ridder og Lensmand paa Falsterbo og beholdt denne
Forlening sin Livstid. Af sin Broder Biskoppen fik han Ellinge 
(nu Løvenborg) i Forlening paa Livstid. 1506 blev han gift med
Sophie Podebusk, Datter af Hr. Predbjørn P. (ovfr. S. 193) og Vibeke
Rosenkrantz, og blev saaledes knyttet til Landets mægtigste
Adelsætter.

Stillingen som Lensmand paa Falsterbo var i disse Aar af
ikke ringe Betydning paa Grund af de mange Rivninger, som Kong
Hans havde med Hansestæderne. Hr. A. J. deltog ogsaa i Kong
Hans' forskjellige Tog eller Rejser til Sverige eller andensteds, men
bliver først ret fremtrædende under Christian II. Han nævnes som
Rigsraad strax i Kongens Haandfæstning 1513 og deltog i den
følgende Tid jævnlig i Forhandlinger med Udsendinger fra
Hansestæderne; samme Aar (1513) forlenedes han med Krogen Slot og
deltog derpaa 1514 i den store Sendefærd til Kejser Maximilian
og til Brüssel i Anledning af Kongens Ægteskab med Prinsesse
Elisabeth. Efter Dronningens Ankomst til Danmark (1515) blev
han hendes Hofmester; 1517 ombyttede han derpaa Krogen Slot
med det mere indbringende Vordingborg, som han dog mistede
inden 1519, noget, der muligvis staar i Forbindelse med
Dyveke-Sagen og Hofmesterinden Fru Anne Meinstrups Unaade.

Ogsaa under Frederik I indtog A. R. en Hofstilling som
Kongens Hofmester (samtidig med at Mogens Gjøe var Rigens
Hofmester). Mærkeligst er det imidlertid, at A. R., ligesom Mogens
Gjøe, viste ridderlig Troskab mod sin forrige Herskerinde Dronning
Elisabeth, i det han i Aaret 1525 nægtede at tiltræde den
Rigsraadsbeslutning, hvorved det denne tillagte Enkegods overdroges
til Frederik I's Dronning, og først gav sit Samtykke hertil, da den
landflygtige Dronning Elisabeth døde (Jan. 1526). -- I Aaret 1529
forlenedes Hr. A. R. med Malmøhus paa Livstid og fik Pant heri
mod at bekoste store Byggeforetagender ved Slottet. Han var
saaledes Lensmand i Malmø under Reformationsbevægelsen; men
hans Stilling hertil er næppe bekjendt. Midt i April 1532 døde
han under en Herredag, som da holdtes i Kjøbenhavn. Hans
Hustru levede indtil 16. Febr. 1540.

Danske Mag. 3. R. III, 225. 
Allen, De tre nord. Rigers Hist. II, 107.

A. Heise.



Ravensberg, Christoffer Jepsen, --1543, Humanist, 
var en Søn af Hr. Jep Jepsen R. og Brodersøn af ndfr. nævnte Biskop
Johan Jepsen R., ved hvis Indflydelse han vel er bleven Kannik i
Roskilde efter at have studeret hjemme og udenlands og efter at 
have taget Magistergraden. Han var en af Humanismens tidligste
Tilhængere her til Lands, og hans Kjærlighed til de klassiske
Studier bidrog ogsaa til at gjøre ham velsindet mod Reformationen.
1518 valgtes han til Rektor for Kjøbenhavns Universitet, ved
hvilket han i de nærmest følgende Aar ogsaa optraadte som Docent
og Leder af Studenternes dramatiske Øvelser. Med Kong
Christian II stod han paa en god Fod, hvorfor han 1523 ledsagede
ham i Udlændigheden, men kom dog tilbage og udsonede sig med
de nye Magthavere. 1525 var han igjen Universitetets Rektor;
for øvrigt henlevede han sin Tid ved sit Præbende i Roskilde, vel
anset af Videnskabsmænd, som han paa flere Maader støttede.
Efter Reformationen giftede han sig med Elline, Datter af Sivert
Grubbe til Lystrup. Christian III brugte ham i forskjellige Hverv.
Efter Universitetets Gjenoprettelse blev han en af dets
Konservatorer. Han døde 1543.

Rørdam, Kbhvns Universitets Hist. 1537-1621 I, 418 ff.

H. F. Rørdam.



Ravensberg, Claus Eriksen, --1541, Søn af Erik Jepsen 
R. til Kindholm og Fru Inger Krumstrup, Brodersøn af ovennævnte
Hr. Albert R. og Biskop Johan Jepsen R.  Kort før Christian II's
Flugt blev han (omtr. 30. Marts 1523) indsat til Lensmand paa
Kalundborg Slot; men kort efter at Frederik I's Tropper vare
landede paa Sjælland, overgav han paa en listig og forrædersk
Maade det stærke Slot til Frederik I. Herved paadrog han sig
Øgenavnet «Claus Slippeslot», men belønnedes kort efter af
Frederik I med Ridderslaget. Desuden fik han Brev paa Dronningholm
i Nordsjælland efter Ærkebiskop Gustav Trolle, der foreløbig havde
det i Besiddelse. Dette medførte en Fejde mellem Ærkebiskoppen
og C. E., der 1525 indtog Slottet med væbnet Haand og derefter
fik Livsbrev derpaa af Frederik I, men han beholdt det dog kun til
1526. Derimod forlenedes han 1528 af sin Mostersøn Biskop Lage
Urne i Roskilde med Haraldsborg Slot og Len. Dette besad han
endnu, da Slottet under Grevefejden i Juni 1534 indtoges og
op-brændtes af Grev Christoffer. C. R. var dog den Gang rimeligvis
paa Nakkebølle i Fyn. Denne Gaard var han nemlig kommen i
Besiddelse af ved sit Giftermaal med Susanne Bølle, Datter af
Rigsraad Eiler Eriksen B. (III, 322). Paa Nakkebølle blev han 16. Juli
fanget af Borgere og Bønder og bragt som Fange til Svendborg
og lovede Christian II Huldskab og Troskab. Ogsaa hans Gaard 

Kindholm blev af Borgere og Bønder ødelagt; thi disse havde i
det hele et godt Øje til «Claus Slippeslot». Da Biskopperne af
Christian III vare kastede i Fængsel, mistede C. E. Haraldsborg,
der forlenedes til Peder Skram; derimod beholdt han et mindre
biskoppeligt Len, Maarup, indtil sin Død, der indtraf paa hans
Mødrenegaard Erholm i Fyn 1. Jan. 1541. Hans Enke ægtede
omtr. 1547 Jacob Brockenhuus (III, 111).

Danske Mag. 3. R. III, 235 f.

A. Heise.

 --1460--">

Ravensberg, Jep Jensen, --1460--. Om hans Forældre
vides intet ud over det selvfølgelige, at Faderens Fornavn 
har været Jens. Selv forekommer J. J. som Lensmand paa Haraldsborg 
1449-58 og paa Ravnsborg 1459-79; hans eget Slægtnavn 
er maaske opstaaet af Navnet paa den sidstnævnte Forlening. En
sjælden Gang i 1470erne nævnes han som Rigsraad. Han skriver
sig til Kyndby (i Horns Herred, Sjælland) og har sikkert faaet
denne Ejendom, som i øvrigt netop i hans Tid begynder at benævnes 
Kindholm, med sin Hustru Elne; hendes Fader, Albrecht 
Hemmingsen  af den sjællandske Slægt Krag, havde nemlig ligeledes
skrevet sig af Kyndby. Derimod er det næppe paalideligt, naar
der andensteds tillægges J. J. en Hustru ved Navn Sidsel Bølle.
Naar han er død, vides ikke med Sikkerhed, men efter al 
Sandsynlighed har det været 1479 eller 1480. Han maa ikke forvexles
med en samtidig J. J. (Barritsen), der førte en Klokke i sit Vaaben
og nævnes som Forstander for Roskilde Clara Kloster 1454-66 og
som Foged paa Abrahamstrup 1468-73.

Danske Mag. 3. R. III, 225 f.

William  Christensen.



Ravensberg, Johan Jepsen, --1512, Biskop, var en Søn af
ovennævnte Jep Jensen R. Efter Skibbykrønnikens Beretning 
studerede han i sin ungdom i Køln (der immatrikuleredes virkelig
en Johannes Jacobi de Dacia ved denne Bys Universitet 1471) og
indgik under sit Ophold her et formeligt Ægteskab med en usædelig
Kvinde; hans Hovmester rejste derpaa hjem med ham, men Kvinden 
fulgte efter, saa at J. J.s Fader maatte betale en stor Sum
Penge for at faa hende til at vende tilbage til Køln. Der er dog
intet, som tyder paa, at denne Hændelse har været nogen Hindring,
for J. J. paa hans gejstlige Løbebane. 1480 betegnes han blot som,
Hr. Johan Præst paa Kyndbyholm og 1483 som Hr. J. J. i Kyndbygaard, 
begge Dele efter hans Forældres Ejendom i Horns Herred 
i Sjælland, hvor han altsaa da maa antages at have haft Ophold.
1484 var han derimod Sognepræst i Thoreby paa Laaland, og 1485
kaldes han Kannik i Roskilde og 1486 Provst i Dalby, hvilken
sidste Stilling han beklædte endnu 1495 og vistnok ogsaa ved sin
Udnævnelse til Biskop. Han forekommer som Kongens Kansler i
Aarene 1486-93; i denne Egenskab blev han tillige Medlem af
Rigsraadet, ligesom han bl. a. anvendtes i en Sendelse til England
og Skotland 1492. 1489 nævnes han som Ærkedegn i Aarhus,
hvad han var 1496 og maaske lige til 1499, og 1496 blev han ved
Kong Hans' Præsentation Domprovst i Lund, en Værdighed, som
han, saa vidt det kan ses, beholdt indtil sit Valg til Biskop.

Da Roskildebispen Niels Skave døde i Slutningen af Aar 1500,
valgtes J. J. s. A. til hans Efterfølger. Den nye Bisp var 1502
tillige med flere andre danske i Norge for at yde Henrik Krummedige 
Hjælp til at bekæmpe Knud Alfsens Oprør; han stod aabenbart 
ikke hele Tiden paa den bedste Fod med Henrik Krummedige, 
men Drabet paa Knud Alfsen synes han at have billiget, og 
Skibbykrønniken stiller J. J. og Henrik Krummedige ganske 
jævnsides som Ophavsmænd til Drabet. Den nævnte Krønnike, der jo
rigtignok ofte er alt andet end upartisk, er i det hele Bispen en
Stræng Dommer; den beskylder ham ligeledes for at have været en
personlig Fjende af Rigshofmesteren Poul Laxmand og for at have
tilskyndet dennes Drabsmænd til at rydde ham af Vejen. Naar
den tillige siger, at J. J. døde i stor Fattigdom paa Grund af sin
Ødselhed, omtales dette ogsaa andensteds, endda med Tilføjelse
af, at han "holdt stor Pral med Sangere, Legere og anden 
Forfængelighed, mere end Konning Hans"; men samtidig roses 
rigtignok stærkt hans Godgjørenhed mod fattige.

I flere Aar plagedes J. J. af Sygdom, en Tid lang dog ikke
i højere Grad, end at han i sin Egenskab af Rigsraad kan findes
ret hyppig omtalt, f. Ex. ved Forhandlinger med Hansestæderne
(bl. a. paa Nykjøbingmødet 1507) og med Sverige. Men i 
Begyndelsen af Aaret 1512 følte han sig saa svag, at han 18. Febr. 
nedlagde sit Embede i Pavens Haand, efter Aftale med Kong Hans
til Fordel for Lage Urne, den udvalgte Konges Kansler. Den 
afgaaende Bisp forbeholdt sig for Livstid Besiddelsen af Hjortholm
samt Bispestolens Indtægter af Rygen med mere Gods; men længe
kom han ikke til at nyde godt heraf, i det han døde paa 
Hjortholm allerede i April 1512.

William Christensen.



Rawert, Jørgen Henrik, 1751-1823, Officer, Stadskonduktør,
Arkitekt, blev født i Christiania 16. Avg. 1751 og var Søn af
Kapitajn og Kompagnichef ved i. akershusiske Infanteriregiment Ole
Jørgen R. (f. 1721 ell. 1722 d. 1795) og Anne Mogensdatter f. Lund.
Efter Konfirmationen blev han i 1766 Underofficer ved nævnte
Regiment, og han indtraadte i 1773 som Kadet paa den militære
mathematiske Skole i Christiania. I 1775 udnævntes han til
Dessinatør ved Ingeniørkorpset med Garnison i Kjøbenhavn, erholdt
Aaret efter Karakter som Sekondlieutenant af Infanteriet med
Anciennitet af 1. Dec. 1775 og blev i 1778 Sekondlieutenant i
Ingeniørkorpset. 1783 tildeltes der ham Titel som Professor, og fra
1786-90 virkede han som Lærer i Mathematik ved den militære
mathematiske Skole i Christiania. I 1787 erholdt han Udnævnelse
som virkelig Premierlieutenant i Ingeniørkorpset. 1790 ansattes han
som Stadskonduktør i Kjøbenhavn, hvilken Stilling han beholdt til
sin Død. Fra 1790-1800 holdt han Forelæsninger over militær
Landmaaling for Kjøbenhavns Garnisons Officerer, og i 1791
underviste han Prinserne Frederik og Christian af Hessen i Mathematik
og flere militære Videnskaber. 1800 blev han Professor i
Mathematik ved Akademiet for de skjønne Kunster, og han var 1802-7
Medlem af Administrationen for Bygningsvæsenet under
Rentekammeret med Sæde og Stemme i dette ved Bygningssagers
Behandling. Han udnævntes 1807 til Justitsraad og var 1808-15
Lærer i civil Bygningskunst ved Ingeniørkorpsets Læreinstitut.
Samme Aar, som han begyndte denne Virksomhed, fik han Karakter 
som Generalkrigskommissær med Tilladelse til at bære Armeens
Felttegn. Fra 1811-12 var han Intendant ved Brolægnings væsenet
i Kjøbenhavn, og han døde sammesteds 14. Juli 1823.

R. udfoldede en ikke ringe litterær Virksomhed i teknisk og
militær Retning. Han udgav saaledes bl. a. «Dansk Krigsbibliothek», 
senere «Dansk Krigsmagasin», 1794-1800. -- Han ægtede
23. Avg. 1784 Anna Marie Krieger (f. 11. Avg. 1758 d. 3. April 1826),
Datter af Viceadmiral Johan Cornelius K. (IX, 496).

Nyerup, Lit. Lex. 
Erslew, Forf. Lex. 
Tychsen, Fortifikations-Etaterne og Ingenieurkorpset 1684-1893. 

V. E. Tychsen.

-- Som Stadskonduktør skulde J. H. Rawert «forfatte alle de
Situationskort og Tegninger, som af Magistraten til Stadens Tjeneste
maatte fordres,» samt «Maalebreve over hver Mands Grund eller
Dele af samme, som afhændes til anden Mand». Navnlig efter 

den store Ildebrand 1795 paahvilede der ham et umaadeligt Arbejde;
han var meget ivrig for at faa Gaderne regulerede og bedre
Bebyggelsesforhold tilvejebragte og maatte i den Anledning udføre
en stor Mængde Opmaalinger. Han gav en udmærket Fremstilling
af Forholdene i en «Udførlig Beretning om den Plan, der blev lagt
og udført i Anledning af den store Ildebrand i Kjøbenhavn i795»
(1800). Atter efter Bombardementet 1807 fik han i sin
Embedsvirksomhed en Periode, der stillede store Krav til hans
Arbejdsdygtighed. Han var i det hele en meget flittig og dygtig Mand,
der interesserede sig levende for Byens heldige Udvikling. Kort
efter sin Ankomst til Kjøbenhavn fra Norge udgav han 1793 snie
ved den norske militære Skole holdte «Forelæsninger over den
geometriske, trigonometriske og militære Landmaaling tillige med
Nivelleringen».

H. Crone.

-- J. H. Rawert virkede tillige som Arkitekt, saa vel theoretisk
som praktisk, dog uden nævneværdig Betydning for vor Bygningskunsts 
Udvikling. Som Lieutenant besøgte han nogen Tid
Kunstakademiets Bygningsskole, hvor han 1778 vandt begge Sølvmedailler.
1799 forelagde han Akademiet et Udkast til et stort Værk over
Bygningskunsten; kun 1. Del udkom (1802): «Fuldstændige og
fattelige Forelæsninger over Bygningskunsten osv.», i stor Kvart med
mange Kobbertavler, som han selv stak. Senere udgav han «De
fem Søjleordener, efter Vignola», 1. Del (1814), ligeledes med
Kobbertavler (2. Udg. 1858). Han har bygget 2 Ejendomme paa St.
Annæ Plads, nuværende Nr. 5 og vistnok Nr. 9. Han var Medlem,
senere Æresmedlem, af Akademiet, hvor han holdt Forelæsninger
over Mathematik.

Weilbach, Nyt Kunstnerlex.

Erik Schiødte.



Rawert, Ole Jørgen, 1786-1851, Fabrikembedsmand og
Industrihistoriker. Han er født 3. Jan. 1786 i Kjøbenhavn og er Søn
af ovfr. nævnte Professor J. H. R. 1803 blev han Student. Hvilket
Studium han derpaa valgte, vides ikke, men 1809 blev han Kopist
i Kommercekollegiet, og han syntes nu at skulle gjøre god Karriere.
1811 blev han surnumerært Medlem af Fabrikdirektionen samt
Medudgiver af «Handels- og Industritidende» og 1812 virkeligt Medlem
af Fabrikdirektionen. 1811 blev han desuden Hofjunker og 1815
Kammerjunker. Men med 1814 ophørte Kollegiet at udnævne
Redaktører af «Handels- og Industritidende», og 1816 hævedes 
Fabrikdirektionen. R. stod ledig med en ringe Ventepenge. Men
ligesom han i 1815 havde berejst Bornholm med G. Garlieb (V, 572) --
deres Beskrivelse af Øen udkom 1819 --, saaledes fik han nu
kongelig Understøttelse til paa en Udenlandsrejse (1816-19) at
gjøre sig bekjendt med industrielle Forhold; han besøgte Tyskland,
Schweits, Italien, Frankrig, Holland og England, og 1819-21
berejste han Danmark. I sin «Beretning om Industriens Tilstand i
de danske Provinser» (1820), der vakte Opmærksomhed, skildrer
han bl. a. de danske Kjøbstæders ynkelige Forfatning og hævder,
at den danske Industri kun kan vinde frem, hvis dens Udøvere
faa de Kundskaber, de haardt savne, ved Oprettelsen af
polytekniske eller andre Skoler. 1823 blev han Assessor og 1829
surnumerær Kommitteret i Kommercekollegiet, men dog fik han ikke
her sit blivende Sted. 1831 gik han ud af Kollegiet for at blive
Toldinspektør i Kjøbenhavn (til 1844), men samtidig blev han
Fabrikdirektør under det, hvad han var til sin Død. 1841 udnævntes
han til Etatsraad. Det staar nærmest i Forbindelse med hans
Virksomhed som Fabrikdirektør, at han i 1844 og 1845 med
Understøttelse af Industrifonden og den Reiersenske Fond berejste en
Del af Tyskland samt Østerrig, og i 1846-47 udgav han, for øvrigt
lidet betydende, Smaaskrifter om Sachsens, Württembergs, Bajerns,
Hannovers og Østerrigs industrielle Forfatning. En lignende Bog
om Sverige udkom 1847.

Han interesserede sig imidlertid ikke alene for at fremme
den danske Industri i det virkelige Liv, men ogsaa for at følge
dens Udvikling i svundne Tider, og navnlig i «Handels- og
Industritidende», som han for anden Gang blev Medudgiver af 1825-44, 
har han givet talrige Bidrag til den danske Industris Historie.
Allerede 1813 paabegyndte han Trykningen af et lille Skrift «Om
Klædemanufakturerne i Danmark», men af «flere Grunde», som
han ikke nærmere nævner, standsede han dets Trykning. En lille
Artikel i «Handels- og Industritidende» 1825 om Handelens Tilstand
i Danmark bragte ham en officiel Udtalelse om Kongens Mishag.
1849 udkom hans Hovedskrift: «Kongeriget Danmarks industrielle
Forhold fra de ældste Tider indtil Begyndelsen af 1848». Han
samlede og udførte videre her alt, hvad han i denne Retning
tidligere havde offentliggjort i Tidsskrifter og selvstændige Smaaskrifter,
og som den, der flittig havde øst af Kommercekollegiets Arkiv,
giver han her mange værdifulde Oplysninger. Men Bogen er og
bliver en sammenstykket Bog; den er ikke noget sammenarbejdet 
Hele, som det er let at faa Oversigt over. Han døde 11. Juli 1851.
-- Han var 2 Gange gift: 1. (29. Nov. 1827) med Cathrine
Achtonia Christine f. Bugge (f. 21. Marts 1786 d. 1. April 1849), Datter
af Konferensraad, Gehejmekabinetskasserer Frederik Conrad Jens B.
og Henriette Cathrine f. Henrichsen; 2. med den første Hustrus
Søster Henriette Cathrine (f. 1802 d. 25. April 1885).

Erslew, Forf. Lex.

C. Nyrop.



Ravit, Johann Christian, 1806-68, Jurist og Nationaløkonom,
fødtes 16. Avg. 1806 i Byen Slesvig, hvor Faderen, J. A. R., var
Advokat. Efter at have studeret Rets- og Statsvidenskab i Kiel,
Heidelberg og Jena tog han juridisk Embedsexamen i Slesvig 1831
og blev derefter Volontær i Rentekammeret i Kjøbenhavn, hvor
han 1834 blev Fuldmægtig, 1839 Kontorchef. 1840 blev han
Kammerraad. Under sit Ophold i Kjøbenhavn skrev han Indledning
til det statistiske Tabelværks Fremstilling af Befolkningsforholdene
i Hertugdømmerne (1842). I 1842 udnævntes han til Professor
ordinarius i Nationaløkonomi og Statistik i Kiel, hvor han Aaret
efter blev Æresdoktor. I de følgende Aar betroedes der ham
forskjellige Hverv, f. Ex. Sæde i Bestyrelsen for Jærnbanen fra Kiel
til Altona, men hans Optræden under Oprøret foranledigede, at
han i 1851 afskedigedes, og han førte nu en ret urolig Tilværelse.
I Hamborg grundede han et Brandforsikringsselskab (1854), blev i
1856 Direktør for et Bankinstitut i Meiningen, men traadte allerede
tilbage efter et Aars Forløb, da Banken forlod den oprindelige
Plan, der gik ud paa at fremme store industrielle Foretagender.
Han oprettede saa en Bank i Oldenburg, men bosatte sig snart
efter i Lybek. I 1865 var han i Kjøbenhavn for at deltage i
Forhandlingerne om det finansielle Mellemværende mellem Danmark
og Hertugdømmerne, men trak sig tilbage, inden Forhandlingerne
vare til Ende. Han opholdt sig nu i nogen Tid i Kiel og
Hamborg og døde 9. Sept. 1868 i Byen Slesvig. Hans Hustru, Rasmine
Cathrine f. Anthoni (f. i Kjøbenhavn 1810), med hvem han
indtraadte i Ægteskab i 1840, døde i Begyndelsen af Aaret 1859.

R.s Betydning som Forfatter er ikke synderlig stor. Han har
været med i forskjellige litterære Foretagender, redigerede saaledes
1845-48 en Aarbog for Lovgivning og Forvaltning i
Hertugdømmerne, 1849 en Statshaandbog for Slesvig-Holsten og 1862-63
«Archiv staatswissenschaftlicher Abhandlungen». Han behandlede 
end videre i nogle Afhandlinger Møntforhold og Skattevæsen
(saaledes 1862 en Afhandling om progressiv Indkomstskat).

Erslew, Forf. Lex. 
Alberti, Schlesw.-Holst.-Lauenb. Schriftsteller-Lex. 
Jahrbb. f. d. Landeskunde Schlesw., Holst. u. Lauenb. X, 380 ff. 
Allg. Deutsche Biographie XXVII. 

H. Westergaard.



Ravn, Hans Hansen, 1569-1625, Præst, Salmedigter, 
var født 24. Juni 1569 i Malmø, hvor Faderen, Hans R., var Kræmmer;
Moderen hed Johanne Vilmmsdatter. Han afgik 1589 fra sin
Fødebys Skole til Universitetet i Kjøbenhavn og siden til Rostock.
Efter sin Hjemkomst blev han 1591 Hører ved Malmø Skole,
hvorpaa han i nogle Aar var Kapellan, først i Skabersø og siden i
Lyngby i Skaane, indtil han 1596 blev Sognepræst i Sønder Villie
og Ørsø ved Ydstad. Efter Begjæring af Menigheden i Malmø
gik han 1603 (ell. 1605) ind paa at blive nederste Kapellan ved
St. Peders Kirke sammesteds, da Sognepræsten, Salmedigteren M.
Hans Christensen Sthen, var svagelig. Fra 1607 var H. R. faktisk
Sognepræst, skjønt Sthen endnu levede nogle Aar efter den Tid.
Tillige var han Provst i Oxie Herred. Han nød megen Anseelse
og Yndest i Malmø, hvad bl. a. viste sig ved hans Magisterpromotion 
1610, da Raadet sendte et af sine mest ansete Medlemmer
over til Kjøbenhavn, «vores Sogneherre til Tjeneste og Byen til
Ære». For øvrigt vandt han et Navn som Salmedigter ved
Udgivelse af «Ny aandelig Vandkilde af den hellige Hovedkilde»
(1615 og oftere) efter Basilius Føritz' tyske Original. H. R. døde
i Pestepidemien 1625 (begr. 29. Sept.). Han havde været 3 Gange
gift, sidst med Barbara, Datter af Hofpræst Christoffer Knoff (IX,
252). En Søn af ham, Albert R., Præst 1623 i Vomb og Veberød
i Skaane, gjorde sig bemærket som Forfatter af «Den himmelske
Herredag, det er den yderste Dommedags Beskrivelse; dernæst om
det evige Liv, item om den evige Død» (1633), et i sin Tid meget
læst og ofte optrykt Folkeskrift.

Cawallin, Lunds stifts herdaminne II, 7; III, 146. 
Brandt og Helveg, Den danske Psalmedigtn. I. 
Isberg, Bidrag t. Malmø stads hist. I, 68 ff. 

H. F. Rørdam.



Ravn, Hans Mikkelsen, 1610-63, Skolemand og Litterat,
er født paa Gaarden Fævejle ved Grenaa. Faderen, Mikkel Hansen, 
var vistnok Bestyrer eller Forvalter paa nævnte Gaard. Sønnen
sendtes til Slagelse Skole, der den Gang var i Ry for sine Sangere.
1631 afgik han til Universitetet, hvor han 1634 tog theologisk 

Attestats og den filosofiske Bakkalavrgrad. Kort efter blev han Hører
ved Herlufsholm Skole. Ved Forbindelse med Anders Arrebo (I,
345) og andre Elskere af det danske Sprog vaktes hos R. en
levende Iver for atter at bringe Modersmaalet i Ære og Anseelse.
Denne Stræben hos ham fandt især sit Udtryk i et Skrift, «Lingvæ
Danicæ exercitatio», der indeholder Bidrag til Sprogets Historie,
men blev henliggende utrykt, uden at vi kjende nærmere til
Aarsagen, hvorfor det ikke kom for Lyset paa en Tid, da det vilde
have haft ikke ringe Betydning ved sin veltalende Lovprisning af
det danske Sprog, sin Paavisning af dets Brugbarhed og sine
kraftige Opfordringer til at rense det for indsnegne fremmede Ord.

Efter at have været Lærer paa Herlufsholm i 5-6 Aar tænkte
R. paa at gjøre en Studierejse til England. Alt var lagt til rette
dertil, da hans store Velynder Biskop Jesper Brochmand tilbød
ham at blive Rektor ved Slagelse Skole. Dette Tilbud mente han
ikke han burde afslaa, hvorfor han i Maj 1640 underkastede sig
en særlig Prøve ved Universitetet i Skolefagene og senere (1641)
tog Magistergraden. I de 12 Aar, han var Rektor i Slagelse, vandt
han en ualmindelig og vistnok vel fortjent Anseelse som Skolemand.
Den Flid, hvormed Undervisningen blev dreven af ham, og den
Omhu, hvormed han tog sig af de Disciple, der gave noget Haab,
roses højlig af Samtiden. Mange Aar efter R.s Død og endnu
flere efter, at han havde ophørt at være Skolemand, omtaler Biskop
Jens Bircherod ham som «en af sin ugemene Strænghed sær
navnkundig Skolekarl». Han havde et skarpt Blik for Manglerne ved
den Tids lærde Skolevæsen, hvilket han især lagde for Dagen ved
sin mærkelige Afhandling «De scholis bene constituendis admonitio»
(1649), der, skjønt den nærmest er beregnet paa de højere
Avtoriteter, som Biskoppen og Kansleren, der førte Tilsyn med
Skolevæsenet, dog er holdt i saa djærv en Tone og indeholder saa
skarp en Kritik, at det formodentlig kun var Brochmands Agtelse
og Yndest for Forfatteren, der friede ham for en Tilrettevisning.
Trykt blev denne «Paamindelse» dog ikke. Derimod udgav R.
andre Skrifter, saasom «Brevia et facilia præcepta componendi pro
incipientibus Slaglosianis» (1644), en kortfattet dansk og latinsk
Grammatik. Hans store musikalske Værk, «Heptachordum
Danicum» (1646), der ret viser hans Kjærlighed til Tonekunsten, vil
blive gjort til Gjenstand for særlig Omtale ndfr. Da han ogsaa
havde syslet meget med Versekunsten, men ikke kunde gjøre sig
Haab om at faa alt for Lyset, hvad han havde samlet, saa udgav 
han «Ex rhythmologia Danica msc. epitome brevissima» (1649).
Skjønt R. kalder det et meget kort Udtog, udgjør Skriftet dog
over 15 Kvartark og vidner om Forfatterens flittige Syslen med
Æmnet og Indsigt deri. Det sidste trykte, der haves fra hans
Haand, er en rimet Udsigt over den danske Digtekunsts Historie,
hvormed han ledsagede den af ham saa længe forventede og
ønskede Udgave af And. Arrebos «Hexaëmeron», som Forfatterens
Søn besørgede 1661.

Den Gang R. skrev denne Oversigt, der vidner om hans store
Kjendskab til dansk Litteratur, var han ikke længere Rektor i
Slagelse. 1652 var han nemlig af Rigsraad Niels Trolle til
Trolholm, der forlængst kjendte ham og satte megen Pris paa ham,
kaldet til Sognepræst i Ørslev og Bjerre i Vester Flakkebjærg
Herred. Her gjennemlevede han Svenskekrigens Trængselsaar, og
her døde han 10. Avg. 1663. Hans Enke, Karen Andersdatter,
ægtede Eftermanden, Hr. Niels Holgersen (VII, 558); gjennem
denne er en Del af R.s Brevvexling bevaret, som viser, at han har
staaet i livlig Forbindelse med en Kreds af Mænd (Steffen Hansen
Stephanius, Thomas Bang, Peder Syv og andre), der delte hans
litterære Interesser. Hans efterladte Bogsamling indeholdt en
sjælden Rigdom af danske Sager.

Hist. Tidsskr. 3. R. IV.

H. F. Rørdam.

-- H. M. Ravns «Heptachordum Danicum», der udkom i
Kjøbenhavn 1646, indeholder en praktisk Vejledning i Musik og
omhandler baade Sangen og Kompositionen. I en Fortale giver
Forfatteren derhos en Oversigt over Musikkens Historie, og i et
Tillæg behandles Tonernes mathematiske Forhold. Skriftet, der
vidner baade om Lærdom og praktisk Indsigt, er den første her i
Landet udgivne nogenlunde udførlige musikalske Lærebog og maa
have egnet sig fortræffelig til at fremme Sangens og Musikkens
Pleje, særlig i Skolerne. Endnu har det et ikke ringe Værd paa
Grund af de talrige Oplysninger, det giver om Musikkens Tilstand
paa Forfatterens Tid, og det fortjener at fremhæves, at han ogsaa
har haft sin Opmærksomhed henvendt paa Folkemusikken, hvorom
han meddeler adskilligt af Interesse, som f. Ex. naar han med
Hensyn til de gamle Kæmpeviser anfører den Iagttagelse, at de,
der ret forstode sig paa at foredrage disse Sange, begyndte med at
synge Omkvædet og derfra gik over til den egentlige Visemelodi.

V. C. Ravn.



Ravn, Johan Theodor, f. 1820, Officer. R. er født 23. Marts
1820 i Kjøbenhavn; Faderen var Kommandørkapitajn Vilhelm Frederik 
R. (f. 1784 d. 1840), Moderen Marie Elisabeth f. Bluhme. Han
blev Landkadet 1833 og, efter at have været Repetent og Page,
Sekondlieutenant ved 1. Livregiment 1838 med Aldersorden fra
1837. Fra 1840-42 var han Elev paa den kongl. militære Højskole, 
kom da til 3. Linjebataillon og i 1845 som Premierlieutenant
til 15. Bataillon i Rensborg, hvor han ved Oprørets Udbrud
udstedte en Revers om ikke at tjene imod Insurgentregeringen, fra
hvilket Løfte Kong Frederik VII vistnok løste ham, men han
anvendtes i 1848 dog ikke ved Felthæren. Om Efteraaret blev
han Adjudant ved 2. Forstærkningsbataillon og deltog i Kampene
ved Ullerup, Kolding og Gudsø, i Fredericias Forsvar og i Slaget
6. Juli, hvorefter han benaadedes med Ridderkorset. Ved 4.
Linjebataillon, hvor han ansattes samme Efteraar (1849), blev han
Kapitajn 1850 og var med i Slaget ved Isted, i Kampen ved Ekernførde 
og Forpostfægtningen ved Møhlhorst og Holm, hvorefter han
blev fungerende Forpostkommandør ved Hærens venstre Fløj. Efter
Krigen var han Kapitajnvagtmester i Rensborg indtil 1852, da han
kom til 16. Bataillon, hvornæst han 22. Sept. 1855 indgik Ægteskab
med Birgitha Vilhelmine Caroline Friess, Datter af Overkrigskommissær, 
Toldforvalter N. C. F.

Ved Mobiliseringen 1863 blev R. Kommandør for 16. Regiments 
2. Bataillon og førte denne under Forsvaret af Danevirke
og Dybbøl samt i Slaget 18. April. Ansat ved 18. Bataillon i Dec.
1864 blev han kort efter Medlem af den Kommission, som af
Krigsministeriet blev nedsat for at undersøge Alses Forsvar, og det
overdroges ham derefter at give en «Fremstilling af Krigsbegivenhederne
paa Als i864», hvilken dog først udkom i Trykken 1870. I 1865
blev han karakt. Major og Kommandør for 8. Bataillon og i 1867
Oberst og sammes Chef, men beordredes Aaret efter til Tjeneste
i Krigsministeriet som Formand i en Reglementskommission, medens
han i 1869 sendtes til Østerrig for at overvære Manøvrerne ved
Bruch. En ny Virksomhed aabnede sig for ham, da han i 1871
kom til Generalstaben som Stabschef ved 2. Generalkommando;
han var ogsaa Medlem af Forsvarskommissionen af 1872 og kaldtes
i 1874 til Kjøbenhavn for at udarbejde et nyt Hærlovforslag. Han
udnævntes s. A. til Kommandør af Danebrog af 2. Grad og erholdt
dens 1. Grad i 1881. Aaret efter blev R. Generalmajor og Chef for 
2. sjællandske Brigade og viste sig under Kantonnementsøvelserne 

1883 og 1884 som en praktisk Fører, ligesom han ogsaa omarbejdede
Hærens Tjenestereglement (1884-86). Faa Grund af Alder erholdt
han i 1890 sin Afsked fra Krigstjenesten.

Illustr. Tid. 30. Juli 1899.

P. N. Nieuwenhuis.



Ravn, Mads, --1636, Borgmester. Denne mere berygtede 
end berømte Mand skal stamme fra Haderslev. Efter at have tjent
hos Lensmanden paa Aalholm og været Skriver hos Enkedronningen
paa Nykjøbing Slot ansattes han 1617 i Kjøge som Tolder (til 1631).
1621 blev han Raadmand der og var 2 Gange, 1625-27 og 1632-34, 
Borgmester. Med sin 1. Hustru, Anne Hansdatter, den rige
kjøbenhavnske Borger Hans Holsts Datter, fik han betydelige Midler;
men Forholdet mellem Ægtefællerne var slet, og til sidst synes de
at have levet hver for sig. Hun døde 1629, efterladende en
o. 11aarig Datter, Margrethe, som Mormoderen forgjæves søgte at
faa bort fra den onde Fader. Aaret efter ægtede han Alhed Clausdatter, 
hvis Fader, Claus Olufsen Bagger, en Søn af den rige Oluf
Nielsen Bager (I, 413), havde været Borgmester i Kjøge, men ogsaa
mod denne Hustru, hvem han skal have staaet i Forbindelse med,
endnu medens den forrige levede, var han haard. Da det meget
mod hans Ønske var blevet bestemt, at Margrethe skulde troloves
med den bekjendte Handelsmand Gødert Braem (II, 584), fik han
for at slippe for at udbetale hendes Mødrenearv Stifmoderen til at
tage hende af Dage ved Gift (Jan. 1634). Mistanken om, at her
forelaa en Forbrydelse, kom hurtig ud, men først i Avg. 1635
dømtes Stifmoderen og en Kvinde, der havde gaaet hende til
Haande, fra Livet. Til det sidste fastholdt Alhed, at hendes Mand
var den egentlig skyldige, og samme Resultat kom de forskjellige
Domstole til; men inden de sidste Instanser havde udtalt sig, var
M. R., som stadig benægtede sin Brøde, ikke længer blandt de
levendes Tal: Natten mellem 24. og 25. Febr. 1636 var han død i
Fængselet i Blaataarn paa Kjøbenhavns Slot, som der sagdes, ved
et Ulykkestilfælde. Hans eneste efterlevende Barn, Datteren af 2.
Ægteskab Bodil, blev siden gift med Professor Rasmus Brochmand
(III, 84).

Skand. Lit. Selsk. Skr. 1816-17, S. 359 ff. 
F. Carlsen, Gammelkjøgegaard I, 131 ff. 
A. Petersen, Vallø og Omegn S. 211 ff. 
A. Petersen, Kjøge Bys Hist. S. 92 ff. 

C. F. Bricka.



Ravn, Mikkel Christoffersen, --1692, Præst, er født i
Rønneby i Bleking af fynsk Slægt og Søn af Præsten Christoffer 

Findorph og Marie Jespersdatter Smit. Han studerede ved Lunds
Universitet og rejste o. 1674 i Udlandet. Han skal derefter en
Tid have været Rektor ved en svensk Latinskole. I Følge en -- 
dog usikker -- Beretning blev han i den Skaanske Krig fanget af
de danske og ført til Kjøbenhavn, men sikkert er det, at han i
Aarene omkring 1680 opholdt sig i Danmark, hvor han havde
Familieforbindelser. 1681 blev han Præst i Gudmuntorp og Hufva
i Skaane, hvor han døde 2. Dec. 1692. Han var gift med Karna
Nilsdotter Kråka, en Guldsmeddedatter fra Rønneby. R. var en
dygtig Musiker og vandt sig tillige et Navn som Gravør. Der
findes efter ham gode Stik, baade Portrætter og især Landkort.
1680 udgav han i Kjøbenhavn Virgils «Georgica» paa Dansk i
alexandrinsk Versemaal. Med Undtagelse af et Par ret vellykkede
Afsnit er dette Arbejde som Sprogværk betragtet uden Betydning.
Men det er mærkeligt ved den Styrke, hvormed han, der dog var
svensk Undersaat, betoner det danske Sprogs Betydning paa en
Tid, da man af al Magt undertrykkede det i de Skaanske Provinser.
Endnu mærkeligere er det, at Værket er tilegnet den Skaanske
Biskop Knud Hahn, den bekjendte Udrydder af det danske Sprog.
Cawallin, Lunds stifts herdaminne III, 60 og V, 213. 

N. M. Petersen, Den dsk. Lit. Hist, 2. Udg., III, 264 ff.

S. M. Gjellerup.



Ravn, Nicolai Edvard, 1815-98, Læge, var en Søn af Fuldmægtig 
i Admiralitets- og Kommissariatskollegiet, Krigskancellisekretær 
Andreas Irenius R. og Anna Birgitte f. Høst og fødtes
27. April 1815 i Kjøbenhavn. Dimitteret fra det v. Westenske
Institut 1832 tog han 1838 Lægeexamen, fungerede derefter som
Kandidat og Reservemedikus paa Frederiks Hospital, foretog 1845-47 
en Studierejse og blev ved sin Hjemkomst Redaktionssekretær
ved det af Hospitalsoverlægerne udgivne vigtige Tidsskrift 
«Hospitalsmeddelelser», til hvilket han ogsaa selv bidrog med Afhandlinger.
Under Krigen 1848-49 var han Overlæge ved forskjellige Lasaretter,
1850-53 Visitator ved Frederiks Hospital, under Koleraepidemien
1853 Overlæge ved et Lasaret paa Christianshavn, 1853-56 
Underaccouchør ved Fødselsstiftelsen. Hans her anstillede Undersøgelser
gave ham Materialet til hans Doktordisputats: «Om Svangerskabstidens 
Grænser» (1856). Derefter virkede han i Kjøbenhavn som
praktiserende Læge, en kort Tid (1859-60) ogsaa som Distriktslæge. 
Under C. E. Fengers Forfald fungerede han 1860-62 som
Overmedikus ved Frederiks Hospital, 1863-70 var han Overlæge 
ved Kommunehospitalet. I Bestyrelsen for Samfundet for vanføre
og lemlæstede indtraadte han 1872. Han døde 21. Dec. 1898. -- 
I sin Lægegjerning var han skattet ikke mindre for sin milde,
menneskevenlige Personlighed end for sine solide Indsigter. 1854
ægtede han Amalie Christiane Plenge, Datter af Grosserer Jørgen
Iversen P. -- Hans Søn Edvard Andreas Ivar R., f. 7. Nov. 1858,
tog Lægeexamen 1884, blev anatomisk Prosektor, erhvervede sig
1888 Doktorgraden for en anatomisk Afhandling, fungerede som 
Reservelæge og Visitator ved Kommunehospitalet og er nu Korpslæge.

Carøe og Selmer, Den danske Lægestand, 6. Udg. 
Erslew, Forf. Lex.

Jul. Petersen.



Ravn, Niels Frederik, f. 1826, Søofficer, Minister, er Søn af
Lærredshandler Stephen R. (d. 26. Dec. 1855) og Marie f. Bünge
(f. 2. Avg. 1792 d. 1840). R. er født i Kjøbenhavn 18. Juni 1826.
1845 blev han Sekondlieutenant; han deltog i St. Billes bekjendte
Jordomsejling med Korvetten «Galathea» (1845-47); 1851 blev han
Premierlieutenant, 1863 karakt. Kapitajnlieutenant (3 Aar senere
virkelig), 1868 Kapitajn, 1873 Kommandør og 1885 Kontreadmiral.
Ved opnaaet Aldersgrænse 1891 erholdt han Afsked med Viceadmirals 
Karakter. I 1. slesvigske Krig gjorde han Tjeneste 1848 i
Fregatten «Havfruen», 1849 i «Thetis» og 1850 i Korvetten 
«Najaden», der en Tid lang var Vagtskib paa Helsingørs Red. R.,
der havde lagt sig efter Studiet af Mathematik og heri opnaaet
stor Anseelse, var 1851-63 Lærer ved Søkadetakademiet i nævnte
Fag; i denne Egenskab deltog han 1852, 59 og 61 i Togterne med
Kadetskibet. 1853-56 var han tillige ansat som subaltern Officer
ved Søkortarkivet. I Krigsaaret 1864 var han næstkommanderende
paa Linjeskibet «Frederik VI», der havde Station i Farvandene
omkring Als; han har senere (1871) været Chef for Kadetkorvetten
«Heimdal», hvilket Togt blev hans sidste Sørejse.

1863 ombyttede R. sin Stilling som Lærer for Kadetterne med
Posten som Mathematiklærer ved den kongl. militære Højskole og
vedblev at virke som saadan, efter at selve Skolen var bleven
nedlagt, men til Dels gjenoprettet, i Officersskolen; han gjorde sig
i denne Tid bekjendt ved en Del videnskabelige Afhandlinger
ligesom ved sit Arbejde for Gradmaalingen. I Kommissionen herfor 
har han sammen med dens nuværende Leder, Generalmajor
Zachariæ, udført et meget fortjenstfuldt Arbejde (s. herom: Andræ, 
Den danske Gradmaaling). 1871 var han sammen med Generalerne
Bahnson, Koefoed o. fl. Medstifter af det krigsvidenskabelige
Selskab.

Ganske uventet afbrødes R.s hidtidige Virksomhed 1873 derved, 
at han 21. Maj udnævntes til Marineminister som Afløser for
daværende Oberst C. A. F. Thomsen i Ministeriet Holstein-Holsteinborg. 
Uagtet R. den Gang var ganske uden politisk Erfaring og
som parlamentarisk Taler i Begyndelsen havde en Del Vanskeligheder 
at overvinde, vandt han dog som Minister hurtig Popularitet
i Landet, takket være hans klare Forstand, hans store
Arbejdsdygtighed og hans ligefremme, elskværdige Optræden; selv
Modpartiet -- det den Gang nylig dannede «forenede Venstre» -- 
kunde ikke nægte ham en vis Sympathi, uagtet Kampen mellem
dette og Ministeriet hurtig antog en ret bitter Karakter. Ved
Ministeriet Holsteins Afgang i Juli 1874 overgik han i det derpaa
følgende Ministerium Fonnesbech, der varede til 11. Juni 1875. I
dette første Afsnit af R.s Ministervirksomhed valgtes han 1873 til
Folketingsmand for Kjøbenhavns 8. Kreds som Afløser for
Kontreadmiral C. Schønheyder; den dermed erhvervede Plads i Tinget
har han siden hævdet uafbrudt. Da Ministeriet Estrup 1875 overtog 
Forretningerne, ansattes R. som militær Direktør for Marineministeriet 
under den for begge Etater fælles Forsvarsminister; men
da General Dreyer 4. Jan. 1879 trak sig tilbage fra denne Stilling,
overtog R. paa ny Marineministerposten, som han siden efter har
forstaaet at bevare saa vel under Estrups lange Virketid (til 1894)
som under Reedtz-Thott og Hørring. Han har desuden været
midlertidig Krigsminister 1881-84 og endelig i Ministeriet Hørring -- 
siden Maj 1897 -- bestyret Udenrigsministeriet som Minister ad
interim. Under denne lange Ministervirksomhed blev han 1881 
Storkors af Danebrog og 1898 Elefantridder, foruden at han er
bleven dekoreret med en Mængde høje udenlandske Ordener.

Denne for en militær Minister enestaaende lange Funktionstid
har for R. frembudt store Vanskeligheder, særlig da han overtog
Marinebestyrelsen med et Materiel, der maatte fornyes fra Grunden,
samt med et Personel, der -- skabt ved Raasløffs Lov af 24. April
1868 -- snart viste sig at være utilstrækkeligt. Det er ikke
lykkedes ham, hverken i den ene eller den anden Henseende, at faa
gjennemført Love, der kunne sikre Søværnet den Stilling i
Forsvaret, som baade han selv og Marinens Officerskorps for Landets
Skyld maatte ønske det; men herved er jo at bemærke, at Tiderne 

i det hele ikke have været gunstige for militære Reformers
Gjennemførelse. Under de langvarige parlamentariske Kampe om
Forsvarets Ordning her hjemme har R. -- i Begyndelsen i Modstrid
med en Del af Marinens Officerskorps -- bestandig, og formentlig
med rette, holdt paa Nødvendigheden af, at Hovedstaden først
sikredes ved passende Fæstningsanlæg; ja som interimistisk
Krigsminister var han endogsaa den første, der fremlagde Lovforslag
til Kjøbenhavns permanente Befæstning. Men for at naa dette Maal
har han ofte maattet udvise stor Resignation, naar det gjaldt
Udviklingen af Søværnets Materiel, hvilket ikke altid er blevet
forstaaet, end mindre paaskjønnet, i maritime Kredse. R. har for
øvrigt gjennemført ikke faa Forbedringer og Udviklinger ved
Søværnet, saa at det aandelige Niveau og det tekniske Standpunkt
til enhver Tid have været paa Højde med Fordringerne; han
har ved Siden heraf -- takket være hans betydelige Rutine som
Parlamentariker og hans tjenstagtige, velvillige Sindelag -- hjulpet
i mange personlige Forhold, hvor andre maaske vilde have været
magtesløse.

En særegen Interesse har R. skjænket de grønlandske og
arktiske Egne samt disses Undersøgelse. Talrige Expeditioner sigtende
til at udforske og kortlægge de grønlandske Kyster har han faaet
udrustet, hvorved Kjendskabet til vort nordligste Biland i de sidste
20-30 Aar er blevet betydelig udvidet. Fra 1878-90 har han
sammen med Direktøren for den grønlandske Handel Justitsraad
Rink været Medlem af den under Professor J. F. Johnstrups
Direktion oprettede Kommission til Ledelse af Grønlands geologiske og
geografiske Undersøgelse.

R. blev 1852 gift med Vilhelmine Sophie Frederikke Olufsen
(f. i Kjøbenhavn 12. Nov. 1828), Datter af Major Hans O. (f. 1789
d. 1847) og Marie Sophie Frederikke f. Bentzen (f. 1790 d. 1868).

Erslew, Forf. Lex.
Wulff, Den danske Rigsdag.

C.  With.



Ravn, Rasmus Pedersen, o.1602-1677, Degn, af Fødsel 
rimeligvis en Skaaning blev o. 1627 Rektor ved den
lille Skole i Nexø, hvorfra han blev forflyttet til Rønne. 1654
overtog han det mere indbringende Embede som Sognedegn i
Aakirkeby, hvor han døde i Okt. 1677. Det er ikke det Par
Opbyggelsesbøger, R. har udgivet, der vil bevare hans Navn, men
hans haandskrevne, med stor Flid samlede Værk «Chronica Boringiaca 
eller Bornholms historiske Beskrivelse» (1671), et Arbejde, 
hvortil han øste baade af trykte og utrykte Kilder. Af dets mange
Haande Efterretninger har Thura benyttet ikke faa i sin
Beskrivelse over Bornholm (1756). At R. har været gift, fremgaar deraf,
at hans Søn Peder blev Degn i Aakirkeby efter ham.

Kirkehist. Saml. 4. R. I, 454 ff.

G. L. Wad.



Ravn, Vilhelm Carl, 1838-1905, Musikhistoriker. R. er født i 
Helsingør 19. Sept. 1838 og er Søn af Regimentskirurg Frederik
Christopher Kølpin R. og Sophie Amalie f. Spies. R., der 1857
var bleven Student fra Frederiksborg med Udmærkelse, mistede
allerede Aaret efter sin Fader og maatte for at leve og for at
kunne fortsætte sit paabegyndte juridiske Studium tillige informere
i Musik. A. P. Berggreen, som havde bemærket den unge Mands
varme Interesse for Musikhistorien, opmuntrede ham til særlig at
lægge sig efter den hidtil næsten udyrkede danske Musikhistorie.
Som Resultat af hans indgaaende Studier fremkom flere mindre
Afhandlinger i forskjellige Tidsskrifter som «For Idé og
Virkelighed» (1869, 1870, 1873) og «Nær og fjærn», Fortalerne til
Klaverudtogene af Joh. Hartmanns «Balders Død» og Kunzens «Gyrithe»,
en Afhandling om den skandinaviske Musik i Mendel & Reissmanns
store «Musikalisches Conversations-Lexikon» (1883) m. m. Endelig
fremkom 1886 hans Hovedværk: «Koncerter og musikalske Selskaber
i ældre Tid», udgivet som 1. Del af Musikforeningens Jubilæumsskrift. 
Imidlertid havde han 1865 absolveret juridisk Examen, fik
1871 Ansættelse paa Kjøbenhavns Politikontor og blev 1887
Vicepolitidirektør i Kjøbenhavn. 1875 ægtede han Johanne Frederikke
Cathrine Zeise, Datter af Kemikeren Professor W. C. Z.; hun døde
29. Nov. 1894. R. døde 17. Maj 1905.

Hundrup, Lærerstanden ved Metropolitanskolen S. 210. 
Frederiksborg Skoles Program 1895. 

S. A. E. Hagen.



Ravnkilde, Adele Marie (kaldet Adda), 1862-83, Forfatterinde. 
Adda R. er født i Saxkjøbing 30. Juli 1862, Datter af
Christian Claudi R. (f. 1835, d. 1896 som Borgmester i Sæby) og
Margarethe Catinka Vilhelmine f. Bruun (f. 1835). Fra sit 12.-14. Aar
gik hun i Skole i Kjøbenhavn, derefter paa Fanø, hvor Faderen
da var Birkedommer. 1880 blev hun Lærerinde i Snoldelev Præstegaard, 
men kom i Sommeren 1881 til Hjemmet i Sæby. Hun havde
tidlig begyndt at skrive Digte og Fortællinger; i Sæby skrev hun
«En Pyrrhussejer», «Judith Fürste» og «Tantaluskvaler». Strax 

efter at den sidste var færdig, rejste hun til Kjøbenhavn for at
læse til Artium (Sept. 1883). Hun tog ivrig og dygtig fat paa
Studierne, medens hun samtidig skrev paa en ny Fortælling. Men
allerede 30. Nov. s. A. dræbte hun sig. -- 1884 udgaves «Judith
Fürste», med et Forord af G. Brandes, og «To Fortællinger» («En
Pyrrhussejer» og «Tantaluskvaler»), alle noget forkortede. Det er
Begynderarbejder -- «Judith Fürste» har Forbilleder hos Marlitt
eller Bronté -, men der er Sjæl og Evne i dem; man husker
navnlig hendes spændstige og sprøde unge Kvinder med deres
Higen efter at virke og leve, efter Sol og Luft, og deres
angestfulde Flagren mod Burets trange Jærn.

Niels Møller.



Ravnkilde, Niels Christian Theobald, 1823-90, Komponist,
var Søn af Krigsassessor Niels Christian R. og Johanne Marie
Caroline f. Behrend og fødtes i Kjøbenhavn 24. Jan. 1823. Han blev
Elev i det af Siboni oprettede Konservatorium, som da væsentlig
lededes af J. P. E. Hartmann, og udgav allerede som ungt
Menneske nogle Smaakompositioner, hvoriblandt en Duet, «Romeo og
Julie», vandt hæderlig Omtale ved en Prisæskning, foranstaltet 1844
af Musikforeningen. Fra 1847 uddannede han sig videre paa
Konservatoriet i Leipzig og blev en dygtig Klaverspiller, saa at han,
da han 1853 paa en Kunstrejse, foretagen med offentlig Understøttelse, 
kom til Rom, snart blev en søgt Lærer, særlig for det højere
Aristokrati, og befandt sig saa vel, at han blev i Rom Resten af
sit Liv og døde der ugift 16. Nov. 1890. I en Aarrække var han
Formand for den skandinaviske Forening der nede, og 1885 valgte
man ham til Æresmedlem i Betragtning af hans sjældne
Elskværdighed og Hjælpsomhed mod alle nordiske Romafarere; kort efter
blev han af sit Fædreland hædret med Professortitelen og en aarlig
Statsunderstøttelse. Af større Kompositioner er en Koncertouverture 
i C-Dur, opført 1866 i Musikforeningen i Kjøbenhavn, en
Strygekvartet i F-Dur, opført 1869 i Kammermusikforeningen, og nogle
Orkesterstykker, opførte i Tivoli; en Række Klaversager og
Romancer, udgivne saa vel i Kjøbenhavn som i Udlandet, vidner
ligeledes om, at han var en fin og grundig. Musiker.

Schytte, Musiklex.

S. A. E. Hagen.



Reck, Anders Borch, f. 1850, Ingeniør. Han er født 1. Sept.
1850 i Saxkjøbing, hvor hans Fader, Christian Frederik David R.,
var Distriktslæge; Moderen var Jacobine f. Kornerup. Han blev 
Student fra Roskilde 1868 og tog Aaret efter Philosophicum, men
slog derpaa ind paa den militære Vej. 1871 blev han Sekondlieutenant 
i Fodfolket og 1874 Premierlieutenant i Ingeniørkorpset.
Hans Interesse blev imidlertid nu fangen af Varme- og Ventilationsstudier, 
for hvis Skyld han foretog forskjellige Rejser til Frankrig,
Tyskland og Sverige. 1878 traadte han uden for Nummer i 
Ingeniørkorpset og blev nu praktisk Opvarmnings- og 
Ventilationsingeniør. I «Den tekniske Forenings Tidsskrift» (I, 1877-78)
offentliggjorde han en længere Artikel: «Hvorledes skulle vi bedst
ventilere og opvarme vore Skoler, Fængsler og lign. Bygninger?»
Den saaledes begyndte Virksomhed blev hurtig af Betydning,
hvorfor han 1882 tog sin Afsked fra Militæretaten, til hvilken han
endnu kun knyttedes ved 1885 at blive udnævnt til Kapitajn i
Ingeniørkorpsets Forstærkning. De af ham konstruerede Ovne bleve
belønnede paa flere Udstillinger i Ind- og Udland, saaledes med
Guldmedaille paa en international hygiejnisk Udstilling i London
1884, og en af hans sidste, særlig brændselsbesparende Ovne er en
efter «Dansk Skovforenings» Opfordring konstrueret Magasinovn
med Spalteildsted for Brænde, Tørv og lignende letflammende
Brændsel. Særlig maa det nævnes, at han har udført en Række
Varme- og Ventilationsanlæg i offentlige Bygninger, f. Ex.
Rigsdagsbygningen, Udstillingsbygningen ved Charlottenborg,
Frederiksborg Slot, Frederikskirken osv., hvortil endnu kommer en Række
forbedrede Desinfektionsanlæg, til hvilke Justitsministeriet gav
Impulsen ved i 1884 at sende ham til Tyskland for at studere
Desinfektion. Den af ham grundlagte Virksomhed omdannedes 1898
til et Aktieselskab, «R.s Opvarmningskompagni», for hvilket han er
Direktør. -- 26. April 1878 ægtede han Marie Johanne Jakobine
Quist (f. 6. Dec. 1854), Datter af Proprietær Peter Martin Q. og
Sophie Augusta Dorthea f. Kornerup.

Tychsen, Fortifikations-Etaterne og Ingenieurkorpset 1684-1893 S. 120.

C. Nyrop.



Reck, Jacob Ludvig, 1784-1856, Forstmand, blev født 5. Febr.
1784 i Barmstedt i Grevskabet Rantzau, hvor Faderen, David Heinrich 
R., var kongl. Skovrider; Moderens Navn var Marie Kirstine
f. Lange. R. uddannedes ved Forstinstituttet i Kiel, blev 1804 som
Forstkandidat sendt til Sjælland og assisterede her i 7 Aar ved
Statsskovenes Bestyrelse. 1810 blev han konstitueret og Aaret efter
ansat som Skovrider paa det store 1. Kronborg Distrikt, hvor han 

virkede indtil sin Afskedigelse 1851; i mange Aar bestyrede han
tillige Brændetransporten paa Esrom Kanal, og 1833-51 var han
Medlem af Forst-Examinationskommissionen. R. blev 1829 Forstraad,
1847 virkelig Justitsraad og døde 22. Marts 1856 i Hillerød. Han
ægtede 20. Juli 1811 Karen Marie Kiersgaard (f. i Hillerød 10. Marts
1792, d. 26. Marts 1832), Datter af Bager Jonas Christian K.

Erslew, Forf. Lex. 
A. Oppermann, Bidrag t. d. danske Skovbrugs Hist. 1786-1886. 

A. Oppermann.



v. d. Recke, Adolph Frederik, 1820-67, Forfatter, er født
17. Maj 1820 paa Sparresholm ved Næstved som Søn af Kapitajn
i Ingeniørkorpset Peter Blankenberg Prydz v. d. R. og Caroline
Cæcilie f. Petersen. Ved Faderens Forflyttelse som Vejmester til
Fyn kom han 1830 i Odense Latinskole, hvorfra han dimitteredes
1838. Fuldstændig juridisk Examen tog han 1844 og ansattes s. A.
som Volontær i Admiralitets- og Kommissariatskollegiet; 1847 blev
han Kancellist i Admiralitetskontoret under samme Kollegium (det
senere Marineministerium) og avancerede her 1863 til Fuldmægtig.
Lieutenant i Kongens Livkorps blev han i 1845, og i 12 Aar
virkede han som ulønnet Lærer ved det kongl. Blindeinstitut og
Sekretær ved dettes Direktion. I en Del Aar (fra 1857) var han
artistisk Direktør for Tivoli. 1851 ægtede han Caroline Margarethe
Georgine Lumbye (f. 1833), Datter af Komponisten H. C. L. (X, 416).

A. R. (han skrev sig ikke som den øvrige Slægt «v. d. R.»)
har udfoldet en omfangsrig Virksomhed som Forfatter, og Tallet
paa de dramatiske Arbejder -- originale og Bearbejdelser --, der
skyldes ham, løber op til over et halvt Hundrede. «En Aften i
Djurgården, en Bellmansk Skitse» aabner Rækken af dem; det lille
Stykke opførtes af det Langeske Skuespillerselskab i Jylland 1846
og tryktes senere i «Flyvepostens Nytaarsgave for 1850». Blandt
hans øvrige originale Arbejder for Theatret kunne nævnes «Fyret
ved Vesterhavet», Vaudeville i 1 Akt, og «Nytaarsaften paa Hven»,
Sangspil i i Akt, begge opførte paa Folketheatret (henholdsvis 1861
og 62). Af hans Oversættelser og Bearbejdelser ere de mest
bekjendte Syngespillet «Lazarilla» (opført 1. Gang paa det kongl.
Theater 1853), Vaudevillerne «Berthas Klaver», «Den sidste Nat»
(begge 1. Gang opførte paa Hoftheatret i dettes berømte Sæson
1855-56), «Jeg spiser hos min Moder» og «Min elskedes Portræt»,
Lystspillene «Et farligt Brev» og «Hr. Perrichons Rejse» samt
Folkekomedierne «En Oldgesell», «En lille Hex» og«En fattig 

ung Mands Æventyr». En særlig Betydning for R.s Produktion
fik hans Samarbejde med Poul Chievitz (III, 449), og Resultatet af
dette blev Vaudevillen «En højere Dannelsesanstalt» og Syngespillet 
«Lodsen» med Musik af Paulli, begge opførte paa det kongl.
Theater (henholdsvis 1850 og 51), samt de oprindelig for Kasinos
Theater skrevne Vaudeviller «For Alvor» (1851) og «En Fortid»
(1852), der ere opførte en Mangfoldighed af Gange, og af hvilke
det første endnu stadig spilles. R.s Force var Kupletterne; uden
at være en Versifikator som Erik Bøgh skrev han lette, sangbare
Vers, der ofte vare ypperlig pointerede, og han arbejdede med
overordentlig Hurtighed. Længst vil han imidlertid huskes som
Visedigter. De ved Treaarskrigen fremkaldte Sange som «Holmens
faste Stok», «Gutter om Bord», «Jeg synge vil en Vise» og «God
Dag, god Dag, min Pige» kappedes i sin Tid næsten i Popularitet
med selve «Den tapre Landsoldat», men ogsaa hans fornøjelige
Gadeviser -- den Gang en her hjemme helt ny Genre -- som 
«Har I læst den Berlingske Avis», «Rullen gaar» og «Pjaltenborgs
Brand» ere ved deres harmløse Elskværdighed og gode Humør
typiske baade for Forfatteren og for den Tid, paa hvilken de
fremkom. En Del af Viserne ere samlede under Titelen «Viser af
-h-e» (1854).

R. dekoreredes 1862 med Fortjenstmedaillen i Guld. Han
døde 6. Dec. 1867. Hans Enke, der var Skuespillerinde ved
Folketheatret, blev 1870 gift paa ny, med Skuespiller ved samme 
Theater Fred. Chr. Madsen (XI, 10).

Gesch. der Herren v. d. Recke (Breslau 1878) S. 156. 
Illustr. Tid. IX, 93. 
Erslew, Forf. Lex.

Sophus Bauditz.



v. d. Recke, Ernst Frederik Vilhelm, f. 1848, Digter. Han
er født 14. Avg. 1848 i Kjøbenhavn som Søn af (senere) Oberst i
Artilleriet Johan Ditlev Zepelin v. d. R. og Eliza Esperance f.
Wallich. 11 Aar gammel blev han Discipel i Metropolitanskolen,
men da Faderen forflyttedes til Rensborg, tilbød en fjærnere
Slægtning, Lægen Levin i Frederiksborg, ham et Hjem hos sig, og han
overgik derfor 1862 til Frederiksborg lærde Skole, hvorfra han
dimitteredes 1866. Strax efter fik han Regensen og begyndte at
studere Kemi, for hvilket Fag han fra Faderen havde arvet en særlig
Interesse, tog 1867 Philosophicum og levede for Resten et «idealt
Studenterliv», der bares af de «usædvanlige Talenter, som Regensen
i Aarene 1866-70 husede». Det nære Samliv med denne Kreds 
indvirkede paa hans Tankegang og ansporede hans lyriske Tendenser, 
og da han som Følge heraf mod Slutningen af sin Regenstid 
var «lige saa langt tilbage i flere Bifag som vidt fremskreden
i selve Hovedfaget», foretrak han at aftjene sin Værnepligt strax.
Under sin 15 Maaneders Tjenestetid fuldendte han i 1871 det
lyriske Skuespil «Bertran de Born», hvoraf han Aaret forud havde
skrevet Hovedsituationen i 3. Akt og skitseret Resten, og indleverede
det til det kongl. Theater. 7. Jan. 1873 opførtes det og gjorde en
indtil da næsten ukjendt Lykke (3. Udg. 1884). Efter i et Aars
Tid at have gjenoptaget Studiet af Kemien opgav han det definitivt 
og kastede sig helt over Poesien. 1876 udkom «Lyriske Digte»,
og 1878 bragte baade den paa det kongl. Theater opførte Tragedie
«Kong Liuvigild og hans Sønner» og den dramatiske Digtning
«Archilochos», der maaske er R.s allerypperste Værk. For Scenen
har han senere skrevet Tragedien «Knud og Magnus» (1881), 
Operatexten «Fru Jeanna» med Musik af P. E. Lange-Müller,
«Hertuginden af Burgund» (1891), opført med stort Bifald paa
Dagmartheatret, og «Dronning Eigra», opført paa det kongl. Theater 1897.
Af Digtsamlinger har han end videre udgivet «Smaadigte» (1883),
«Spredte Blomster» (1885), «Gamle og nye Digte til én» (1889) og
«Blandede Digte» (1890). 1898 udkom Digtet «Kronesangen». R.,
der strax ved sin Fremtræden havde vist sig som en Formens
Mester, skabte sig i Tidens Løb mere og mere en Specialitet i
Studiet af Metrikken, der for den gotisk-germanske Sprogstammes
Vedkommende frembød et stort, uopdyrket Terræn, og Frugterne
af en halv Snes Aars Arbejden i denne Retning nedlagde han i
sit store, betydningsfulde Værk «Principperne for den danske
Vers-kunst efter dens historiske og systematiske Udvikling» (1881), 
som bragte ham den filosofiske Doktorgrad. Senere har han udgivet
«Dansk Verslære i kortfattet Fremstilling» (1885) og «Grundtræk af
dansk Verslære» (1894). Ogsaa med Retskrivningsspørgsmaalet har
han syslet og udgav i 1888 Piecen «Store og smaa Bogstaver», i
hvilken han varmt og overbevisende hævder de «store» Bogstavers
Betydning i dansk Skriftsprog. For Børn har R. skrevet «Vores
egen Tulle» (1894) og «Tordenskjold» (1896), og for det kongl.
Theater har han oversat de versificerede Skuespil: Henri de
Borniers «Rolands Datter» (1876), Catulle Mendès' «En højbaaren Gjæst»
(1877) og Edmond Rostands «Romantiske Ideer» (1896). Endelig
har han udgivet Chr. K. F. Molbechs og Plougs efterladte Digte,
de sidste ledsagede af en biografisk-kritisk Essay. 

R. rejste 1881-82 paa det Anckerske Legat i Tyskland og
Italien. 1885 ansattes han som Assistent ved det kongl. Bibliothek,
men 1890 søgte han sin Afsked for udelukkende at ofre sig til
litterært Arbejde. 1886 ægtede han Anna Petræa Frederikke Reinhard, 
Datter af Overlærer J. C. T. R. ved Frederiksborg lærde Skole.

Gesch. der Herren v. d. Recke (Breslau 1878) S. 153. 
Universitetsprogr. til Reformationsfesten 1881 S. 119 ff. 
V. Møller, Danske Kunstner-Portræter S. 242 ff.

Sophus Bauditz.



Rediger, Johannes, --1591, Præst og Digter. Han var født
i Minden i Westfalen og blev 1569 Præst i Klangsbøl Sogn
sydvest for Tønder, hvor han forblev til sin Død 1591. Han har
efterladt et Enkelttryk paa 4 Kvartblade (Slesvig, uden Aar),
indeholdende en Dedikation til Raadet og Borgerne i Tønder (1587)
og et gudeligt Digt (Omdigtning af Davids 33. Salme paa særdeles
rent Nedertysk). Af denne Dedikation erfarer man, at han havde
forfattet en Samling gudelige Digte, som han paa Grund af egen
Uformuenhed bad Byens Raad og Borgere om Pengehjælp til at
lade trykke. Han kom imidlertid i et uheldigt Øjeblik med sin
Supplik, da Byen var totalt nedbrændt for 6 Aar siden, og man
havde andet at bruge sine Penge til; man har i ethvert Fald aldrig
hørt om eller set en samlet Udgave af hans Digte.

Jahrb. d. Vereins f. niederdeutsche Sprachforsch. 1885, S. 138 ff.

C. A. Nissen.



Rée, Anton, 1820-86, Pianist, var Søn af ndfr. nævnte
Grosserer Hartvig Philip R. og fødtes i Aarhus 5. Okt. 1820. Han
røbede tidlig musikalsk Begavelse, kom, 15 Aar gammel, til
Hamborg, hvor han studerede Klaverspillets Teknik under J. Schmidt
og C. Krebs, fortsatte fra 1839 sme Studier under A. Halm i Wien
og afsluttede dem 1841 i Paris, hvor han omgikkes Chopin og
Kalkbrenner; under Opholdet i Udlandet optraadte han tillige som
Koncertspiller. Da han 1842 tog fast Ophold i Kjøbenhavn, kunde
han med sit elegante, gratiøse Spil og sin fint uddannede Fingerteknik 
gjøre Krav paa at regnes blandt vore første Klavervirtuoser,
ligesom han som litterært dannet Mand og begavet Musiker
selvfølgelig maatte spille en fremtrædende Rolle. Han var da ogsaa
i en lang Aarrække fast Solospiller i Musikforeningen og virkede
som meget søgt og anset Lærer, af hvis Skole flere Elever udgik,
der selv vandt et anset Navn, som A. Winding og F. Hartvigson.
Ved Musikkonservatoriets Oprettelse i 1866 blev han Lærer i 
Klaverspil ved dette. Denne Stilling opgav han dog snart, og han,
der, efterhaanden som han blev ældre, blev pirrelig og mente sig
tilsidesat, trak sig mere og mere tilbage fra al offentlig Virksomhed;
i sine senere Aar optraadte han yderst sjælden. Han har skrevet
en Række Klaverkompositioner, deriblandt en Sonatine (Op. 9),
Kadencer til Koncerter af Mozart og Beethoven, adskillige
Salonstykker og instruktive Sager m. m., og har end videre som
Musikforfatter udgivet et Par Brochurer samt leveret Korrespondancer til
adskillige udenlandske Musiktidsskrifter. 17. Nov. 1855 ægtede han
Ebba Kellgren, som overlevede ham og døde 22. Febr. 1891. Selv
døde han 20. Dec. 1886.

Schytte, Musiklex. 
Schuberth, Musik. Convers. Lex. 
Hammerich, Kjøbenhavns Musikkonversatorium.

G. St. Bricka.



Rée, Bernhard Philip, 1813-68, Bladredaktør og Politiker,
fødtes 18. Juli 1813 i Aarhus som Søn af ndfr. nævnte Grosserer
Hartvig Philip R. Han blev 1830 Student fra sin Fødebys lærde
Skole, tog næste Aar 2. Examen og studerede en Tid lang til
juridisk Examen. 1838 blev han Redaktør af «Aalborg Stiftstidende»
og var 1841-47 tillige Boghandler i Aalborg. For at kunne ægte
sin Farbroders Enke, der var Medudgiver af Bladet, gik han 1841
over til Kristendommen, dog kun paa Skrømt, og fik 1845 selv 
Bevilling paa at være Bogtrykker samt var nu Medudgiver indtil
sin Død. Bladet blev under hans Ledelse mere selvstændig
redigeret, end Provinsbladene den Gang i Regelen vare, og det vandt
efterhaanden stor Indflydelse i Vendsyssel; men hans Sprog var tit
svulstigt og skruet. Han udgav desuden et Par underholdende
Tidsskrifter, «Læsekabinettet» (1841-42, 3 Bind) og «Nyeste
Aftenpost» (1849), samt «Almindelig dansk Landbotidende» (1846). 
1844-46 samt paa ny 1860 var han Borgerrepræsentant og virkede
baade i denne Stilling og som Redaktør ivrig for alle kommunale
Fremskridt. Han var 1858 Medlem af en Komité for at oprette
Dampskibsfart til Nørre Sundby -- et Spørgsmaal, han allerede
1844 havde været med at rejse --, og herfra udvikledes snart
Planen til en Pontonbro. Ogsaa gav han i 4oerne Stødet til
Udvikling af Postvæsenet i Jylland og var 1846-47 Medlem af
Bestyrelsen for Amtets Landboforening.

1844 valgtes han til den jyske Stænderforsamling og gav Møde
her i 3 Samlinger, 1844-48; i den sidste stod han alene i
Kampen mod Kongevalg til den grundlovgivende Rigsforsamling. Ogsaa 
til denne blev han valgt i Voldumkredsen (Randers Amts 6. Kreds)
og var Medlem af dens Finansudvalg; han stod uden for Partierne,
men hældede mest til venstre Side. Han talte for ét Kammer,
valgt ved almindelig Valgret og hemmelig Afstemning, samt for
suspensivt Veto, men tillige for Embedsmændenes Uafhængighed.
1850-54 var R. Medlem af Folketinget, stadig valgt ved Kaaring,
først for Aalborg Amts 3., siden for 5. Kreds. Han tog ikke ringe
Del i Forhandlingerne og i Udvalgsarbejdet om økonomiske
Spørgsmaal -- var i de 2 første Samlinger Medlem af Finansudvalget -- 
og tog Ordet for progressiv Indkomstskat, for Salg af de vestindiske
Øer og for Opgivelse af Porcellænsfabrikken og Stutteriet. Som
ivrig Helstatsmand støttede han 1853-54 Ministeriet Ørsted, selv
hvor det havde hele Tinget imod sig. 1864-66 sad han igjen i
Folketinget, 1865-66 tillige i Rigsraadets Folketing; han stemte
her baade for C. Nyholms og for Kleins Forslag om Landstingets
Sammensætning og for den gjennemsete Grundlov, medens han i
Rigsdagen kæmpede imod den. Endelig blev han 1866 valgt til
Landstinget, men maatte 1867 som sindssyg opgive sit Sæde. Han
døde 13. Nov. 1868 paa Aarhus Sindssygeanstalt og jordfæstedes paa
den jødiske Kirkegaard.

Han havde 28. Avg. 1841 ægtet Julie Rée, f. Hinrichsen (f. 1812
d. 11. April 1845), Datter af en Kjøbmand H. i Schwerin, og 24. April
1853 Anne Marie Seedorff (f. 1. Maj 1835), Datter af Redaktør
Nicolaus S. i Odense (f. 1808 d. 1854).

Erslew, Forf. Lex.
Barfod, Rigsdagskal.

Emil Elberling.



Rée, Hartvig Philip, 1778-1859, Kjøbmand og Forfatter,
er født i Fredericia 12. Okt. 1778. Hans Fader, Philip Hartvig R.,
der fra Fredericia drev en udstrakt Forretning, døde 1799 i
Aalborg paa en Forretningsrejse, og H. Ph. R. overtog da som den
ældste af 13 Søskende Ledelsen af Handelshuset Ph. H. R. & Co.
I Hjemmet og hos Slægtninger i Hamborg havde den begavede og
driftige unge Mand lært Kjøbmandskab, men tillige ivrig studeret
Bibelen og gjort sig fortrolig med den senere jødiske filosofiske
og poetiske Litteratur under Ledelse af den omvankende Litterat
Elasar Lisser. Virksomheden forøgedes betydelig, efter at R.
havde forlagt Hovedsædet til Aarhus, og efter at 2 yngre Brødre
i Samvirken med den ældre havde etableret sig, Israel Ph. R. i
Hamborg og Isak Ph. R. i Randers. Forretningerne i Aarhus og
Randers, som foruden stort anlagte Handelsforetagender kom til at 
omfatte Skibsrederi, Sukkerraffinaderi, Chokoladefabrik, Klædefabrikation 
osv., hørte i Aarhundredets første Halvdel til de største
og anseteste i de danske Provinsbyer. R. befattede sig
theoretisk med Landøkonomi og anlagde en Have, der blev en af
A ar huses offentlige Seværdigheder. Han var den første danske
Jøde, der blev eligeret Borger. Senere nød Broderen Isak samme
Ære. For den lille jødiske Menighed i Aarhus stod han i Spidsen.
Gudstjenesten omfattede han med stor Interesse, gav Synagogen
Plads i sin Gaard og søgte at ordne og smykke Liturgien. Den første
Agende for en ordnet Gudstjeneste i Danmark udgik (1825) fra hans
Haand, selv skrev han hebraiske religiøse Poesier til særlige
Lejligheder og fik en yngre Musiker, L. Meyer, til at komponere Musik
til Synagogesangene. Med Indland og Udland stod han ogsaa
paa dette Omraade i livlig Forbindelse. Hans Agende indførtes i
Odense, hvor den dog efter faa Aar igjen afskaffedes. Et af hans
Lejlighedsdigte (hebraisk og tysk) affattedes til Brug for den jødiske
Menighed i Miinchen. I rent videnskabelige bibelsk-exegetiske
Undersøgelser forsøgte han sig ogsaa og lagde i Tidsskriftsartikler,
delvis samlede under Titelen «Forschungen üb. die Überschriften
der Psalmen» (Leipz. 1846), Bibelkundskab og Skarpsindighed for
Dagen. Gift var han med sin Kusine Therese f. Rée fra Altona.
Efter hendes Død (31. Dec. 1850) flyttede han til Kjøbenhavn. Her
fængslede særlig Rasmus Nielsens Filosofi den gamle Mand. Han
døde i. Okt. 1859. 3 Sønner af ham ere omtalte i det foregaaende
og følgende.

Erslew, Forf. Lex.

D. Simonsen.



Rée, Julius, 1817-74, Handelsmand, var født i Aarhus 1. Juni
1817 og Søn af ovfr. nævnte Grosserer H. Ph. R. Han nedsatte 
sig 1842 som Kjøbmand i Randers, hvor han efterhaanden kom til
at beklæde en stor Mængde Tillidsposter. Saaledes var han
Medlem af Havnekommissionen, af Borgerrepræsentationen og af
Repræsentantskabet for den mosaiske Menighed. Af denne Menighed
blev han efter sin Bortrejse fra Byen udnævnt til Æresmedlem.
End videre var han Medlem af nogle Kommissioner, der nedsattes
angaaende Spørgsmaalet om Sejlbargjøreisen af Gudenaa. I
Randers ægtede han 15. Jan. 1845 sm Kusine Louise Lipmann, Datter
af Kjøbmand L. i Aalborg. I Foraaret 1857 rejste han til
Kjøbenhavn, hvor han nedsatte sig som Grosserer. 1864 valgtes han i
Randers til Medlem af Rigsraadets og Rigsdagens Folketing, i 
hvilke Forsamlinger han havde Sæde henholdsvis til 
Forfatningsforandringen 1866 og til sin Død. 1866 var han Medstifter 
af «Kreditforeningen for Landejendomme i Østifterne», af hvis
Direktion han var Medlem til 1874. R. havde betydelig Interesse for
offentlige Anliggender og for litterære Sysler, særlig i historisk
Retning, og han har foruden en stor Mængde Bladartikler
angaaende Handels- og Næringsforhold skrevet en Del historiske
Afhandlinger, deriblandt nogle Undersøgelser over Norges Forhold i
1814, der offentliggjordes i «Dansk Maanedsskrift». Han døde
efter en langvarig Sygdom 3. Sept. 1874.

Erslew, Forf. Lex.

E. Meyer.



Reedtz, Frederik, 1586-1659, til Tygestrup, Rigsraad, Søn
af nedennævnte Peder R., er født paa Antvorskov, studerede
1602 i Genf og 1603 i Orléans, var 1605-8 Hofjunker og deltog
som Fændrik i Kalmarkrigen, hvor han var med ved Ølands
Erobring i Avg. 1611. Ved sin Faders Død 1607 havde han arvet
Tygestrup og indtog siden en fremragende Stilling inden for den
sjællandske Adel. Hans Len kom alle til at ligge i denne
Landsdel, først Svendstrup 1619-22, derefter Tryggevælde 1622-32 og
endelig Vordingborg fra 1632 til hans Død. 1623 nævnes han som
Ritmester ved den sjællandske Rostjeneste, fra 1627 var han ofte
befuldmægtiget for Provinsens Adel paa Stændermøder og fra 1637
Landkommissær. Imidlertid var han 1633 bleven Ridder, var 1634
tilstede i Dresden ved Hertug Ulriks Bisættelse og blev i Dec. 1644
Rigsraad. Som saadan var han det følgende Aar, i Modsætning
til de fleste af sine Fæller, stemt for Hannibal Sehesteds Plan om
at sende Flaaden til Norge, 1648 skal han have været en
Modstander af at binde Frederik III ved for Stræng en Haandfæstning;
men ellers kjendes hans politiske Holdning ikke nærmere.
Sprogmanden Søren Poulsen Judichær regnede ham mellem sine
Beskyttere. Han havde 9. Juli 1609 ægtet Birgitte Brahe, Datter af
Rigsraaden Steen B. (II, 602) og Kirstine Holck; efter hendes Død 1627
ægtede han 22. Juni 1634 Sophie Høg (f. 16. Nov. 1588 d. 1653),
Datter af Stygge H. og Anne Ulfstand. Ved begge disse
Ægteskaber havde han forøget sine Godsbesiddelser, nemlig med
Barritskov og Elkjær i Jylland, hvor han ogsaa kjøbte Løjstrup og
Fævejle. Han synes dog at have afstaaet sine sjællandske Godser til
sine Sønner Steen og Peder før sin Død, der indtraf 8. Juni 1659.

Estrup, Tygestrup S. 61 f.
Danmarks Adels Aarbog 1894, S. 317.

J. A. Fridericia.



Reedtz, Holger Christian, 1800-57, Diplomat, Minister, var
ældste Søn af Niels Juel R. til Palsgaard (f. 1771 d. 1830) og
Catharine Sophie Vilhelmine f. Benzon (f. 1773 d. 1854) og fødtes
14. Febr. 1800 i Odense. Han fik en meget omhyggelig
Undervisning, og som ung Student (dimitteret 1818 fra Odense
Kathedralskole) gjorde han sig bemærket ved 1821 at vinde Universitetets
Guldmedaille for en Prisafhandling om de Lande paa Østersøens
sydlige Kyst, som erobredes af Valdemarerne. Efter at have
underkastet sig juridisk Examen 1823 fortsatte han sine historiske 
Studier, og foruden mindre Artikler i Tidsskrifter udgav han den
fortjenstfulde «Recueil historique et chronologique des traités de la
couronne de Danemarc», som udkom i Gøttingen 1826. 1827 sendtes
han tillige med Legationssekretær M. P. Hvass til München for at
undersøge det i det derværende Rigsarkiv fundne, af Christian II
bortførte Arkiv; af deres Afskrifter blev der trykt 10 Ark, men
dermed standsede Foretagendet, og det trykte udkom aldrig. Efter
sin Hjemkomst ansattes han, der 1824 var udnævnt til Kammerjunker, 
som Volontær i Departementet for udenrigske Sager 1828,
avancerede 1831 til Sekretær (blev Kammerherre 1840), men tog
Afsked 1842, fordi Christian VIII, medens Ministeriet søgte Sveriges
Medvirkning til en Afløsning af Øresundstolden, bag dets Ryg skrev
til Gesandten imod en Afløsning. R., der særlig behandlede denne
Sag, vilde ikke tjene under saadanne Vilkaar. Han trak sig
tilbage til Palsgaard, som han havde arvet efter Faderen, og
beskæftigede sig der særlig med Astronomi, korresponderede med
Schumacher i Altona og skrev i «Astronomische Nachrichten».
Som Sædegaardsejer indvajgtes han i Febr. 1847 i den viborgske
Stænderforsamling og designeredes til Suppleant i «de erfarne
Mænds» Forsamling efter Reskriptet af 28. Jan. 1848, men som
bekjendt traadte denne aldrig sammen, og han kom ikke til at
deltage i den viborgske Stændersession 1848, da han imidlertid var
gjenindtraadt i Statstjenesten.

Samme Dag, Dankwart (IV, 176) tog Afsked, 8. April, var R.
nemlig udnævnt til Depechesekretær med Bemyndigelse til at
modtage de fremmede Gesandter, naar Ministeren var fraværende. Men
han anvendtes særlig til extraordinære Missioner. I Juni var han
i London for sammen med Pechlin at instruere Gesandten, i Juli
og Avg. deltog han i Vaabenstilstandsforhandlingerne i Malmø,
derefter forhandlede han med Wrangel i Hertugdømmerne og med
Dønhoff i Berlin, men her var han ikke heldig, i det han stillede 
Indrømmelser i Udsigt, som Regeringen ikke godkjendte, og
undertegnede den fordærvelige Erklæring af 27. Sept. I Slutningen af
Maj 1849 var R. paa ny i Berlin for at underhandle om
Fredspræliminærer. Her fra skrev han hjem, at det var absolut
nødvendigt for den diplomatiske Situation, at Danmarks militære
Overlegenhed over Slesvig-Holstenerne konstateredes, og han blev
saaledes medvirkende Aarsag til Udfaldet fra Fredericia 6. Juli. Da
han fik Underretning om Sejeren, før denne blev almindelig bekjendt,
benyttede han resolut sin Kundskab til at faa Præliminærer og en
Vaabenstilstand undertegnede 8. og 10. Juli. Man havde i Kjøbenhavn 
ventet bedre Vilkaar, og R. havde overskredet sine Instruxer,
men havde han ikke gjort, hvad han gjorde, var vor militære og
diplomatiske Stilling vistnok bleven meget mislig. Hverken
Regeringen eller den offentlige Mening var imidlertid tilfreds med
hans Egenraadighed, og det var ogsaa kun paa Pechlins
udtrykkelige Begjæring, at R. medgaves ham som 2. befuldmægtiget ved
Fredsforhandlingerne i Berlin i 1850. Disse førtes vel væsentlig af
Pechlin, men R. gjorde dog ikke ringe Gavn. I Brev til Madvig
skriver Scheel om ham: «R. er uden Tvivl en ret fin Diplomat.
Han forstaar godt at holde Pechlin tilbage, naar denne bliver for
ivrig. -- Han véd godt at pumpe Efterretninger og Meninger --
de sidste vel ikke altid ganske oprigtige -- ud af Folk og har
altid en Vittighed paa rede Haand for at blive fri for at svare
paa et ubekvemt Spørgsmaal.» Scheel kunde sikkert have tilføjet
til denne Beskrivelse, at naar R. behøvede at vinde Tid for at
besinde sig, greb han, som hans Vane var, til det gamle 
diplomatiske Universalmiddel og fyldte sin store Næse med en 
utrolig Mængde Snus.

Efter sin Hjemkomst overtog R. 14. Juli den Stilling i
Udenrigsministeriet, som Chr. H. Bille (II, 218) havde beklædt siden
Sept. 1849, og da Grev A. W. Moltke ønskede at fratræde
Udenrigsministeriet, udnævntes R. til hans Efterfølger 6. Avg. 1850. 
R. var vel ikke noget hurtigt Hoved eller en aaben og frejdig Karakter, 
der vækker Sympathi, og en vis affekteret Originalitet kastede
stundum et Skjær af Excentricitet over hans Personlighed; men han
var en brav, forstandig og selvstændig Mand og havde mange
Betingelser for denne Post. Som regulær Diplomat besad han fuldt
Kjendskab til Former og Forretningsgang, var personlig kjendt og velset ved
de fremmede Hoffer og sine Kolleger i Ministeriet langt overlegen i
Forstaaelse af den almindelige politiske Stilling i Evropa. Men han 
var ikke blot decideret Helstatsmand og stærkt konservativ, han
manglede Forstaaelse af andre Synsmaader, der, om de end ofte vare
ensidige og til Dels uigjennemførlige, dog havde Krav paa at tages
med i Beregning. Han savnede ogsaa Evne til at skaffe sine
Anskuelser Indgang -- han udtrykte sig med Vanskelighed, og selv
hans Mæle var ham imod --, skjønt Medlem af Landstinget 1849-51
deltog han aldrig i den offentlige Forhandling, og han indlod sig
sjælden i nogen nærmere Tankeudvikling med sine national-liberale
Kolleger i Ministeriet, som han tvært imod oftere frastødte ved et
saarende og hensynsløst Væsen. Hans Indflydelse i Statsraadet var
derfor kun ringe. Forgjæves modsatte han sig Notabelprojektet, som
det da paa hans Forslag overdroges Grev Sponneck selv at anbefale
i Wien og Berlin. Hvis han virkelig den Gang forudsaa Virkningen
af denne Sendelse og senere med Hensigt virkede hen til, at Valget
af Notablerne blev, som det blev, viste han unægtelig ved denne
Lejlighed stor Behændighed i at naa sit Ønske, at bringe Notabelprojektet 
til at strande. Paa samme Tid truede Misfornøjelsen med
den danske Styrelse af Slesvig med at berøve os endog Ruslands
Støtte, og man besluttede derfor, at R. skulde søge Kejser Nicolaus
i Warschau for at bibringe ham et retfærdigere Syn paa Personer
og Forhold i Kjøbenhavn. Nødig paatog han sig denne Mission,
hans Bestræbelser lykkedes i alt Fald ikke, og i Slutningen af Juni
1851 vendte han tilbage og meddelte sine Kolleger i Statsraadet,
at han ikke kunde vedblive som Udenrigsminister, da de 3 nordiske
Hoffer «ikke nærede nogen Tillid til den danske Regering i dens
daværende Sammensætning». Ministeriet demissionerede 28. Juni,
og 13. Juli rekonstrueredes det i mere helstatlig Retning. Saaledes
havde R., der beholdt Udenrigsministeriet, foreløbig sejret, men
dette forøgede kun Vanskelighederne for ham, thi Magternes
Fordringer stege, jo mere de ansaa ham for nu at være Herre over
Situationen. Det var han imidlertid langtfra, og da han end ikke
i Ministeriet, end sige i Rigsdagen, var i Stand til at opfylde de
Forlangender, der stilledes til ham, til Dels ikke uden Anledning
tidligere given af ham selv, og da han ikke var i Besiddelse af
den Smidighed og Kombinationsevne, der udfordredes for at klare
denne vanskelige Situation, afløstes han af Bluhme som
Udenrigsminister 18. Okt. 1851.

Hermed var R.s politiske Rolle udspillet, thi vel udnævntes
han til Medlem af Rigsraadet af 26. Juli 1854 og gik saaledes som
kongevalgt Medlem over i Rigsraadet af 2. Okt. 1855, men han 
entledigedes efter Ansøgning i Febr. 1856. Han havde trukket sig
tilbage til Palsgaard, hvor han gjenoptog sine astronomiske
Liebhaverier, udnævntes til Formand i Kommissionen for Opførelsen af
et astronomisk Observatorium i Altona 1853 og byggede sig selv
et Observatorium paa Palsgaard. Der døde han 6. Febr. 1857. -- 
Han var bleven udnævnt til Gehejmekonferensraad 1852 og havde
faaet Storkorset 1850. Han var 16. Febr. 1848 bleven gift med Asta
Tugendreich Adelheid Komtesse Krag-Juel-Vind-Frijs (f. 1826 d. 1890),
som i April 1858 paa ny indgik Ægteskab med N. F. S. Grundtvig
(VI,  231).

Erslew, Forf. Lex. 
Madvig, Livserindringer S. 196. 198. 328. 
M. H. Rosenørn, Livsminder S. 38. 73 ff. 
Allg. Deutsche Biographie XXVII.

P. Vedel



Reedtz, Jørgen, --1682, Amtmand og Gesandt, var Søn af
ovennævnte Frederik R. og Birgitte Brahe. 1642 rejste han
udenlands og studerede en Tid ved Universitetet i Padua. Efter sin
Hjemkomst ansattes han 1648 som Sekretær i danske Kancelli og
fungerede i de følgende Aar som Kongens Rejsesekretær. 4. Juni
1654 ægtede han i Odense Mette Trolle (f. 14. Avg. 1637), Datter
af Statholderen i Norge Niels T., og traadte samtidig ud af
Kancelliet og udnævntes til Lensmand paa Jungshoved. Under Krigen
1657-60 var han Krigskommissær i Sjælland, og 1660 blev han
Lensmand paa Trygge vælde og fik tillige Inspektionen over
Højstrup og Lellinge Godser og Regalier; Højstrup beholdt han til
1668, Tryggevælde Amt til 1671, da han blev Gesandt i Spanien.
Han havde 1664 tillige faaet Inspektionen over de kongl. Regalier
i Ringsted og Møens Amter og blev s. A. tillige med Peder
Scavenius og V. Bering Medlem af en Kommission, der skulde revidere
alle Regnskaberne før 1660. At J. R., der ellers synes at have
været en temmelig ubetydelig Person, blev saa meget brugt, skyldtes
vistnok hans indflydelsesrige Slægt*, hans Udnævnelse til Gesandt i
Spanien skyldtes dog maaske ogsaa til Dels Griffenfelds Ønske om
inden sit Giftermaal med Karen Nansen at fjærne Mette Trolle,
til hvem han en Tid synes at have staaet i et Elskovsforhold.
J. R. blev i Spanien til 1680, men fra 1678 var dog Marcus Gjøe
(VI, 71) den egentlige Gesandt. J. R. ejede Herregaarden Vedø
(i Sønderhald Herred) og en Tid tillige Parter i Tygestrup og
Barritskov, men synes at have været en daarlig Økonom. I 1681
maatte han gjøre Opbud for at tilfredsstille sine Kreditorer, men 
inden han fik sine Sager ordnede, døde han i Foraaret 1682. Han
var efterhaanden bleven Kancelli-, Justits- og Etatsraad.

L. Laursen.



Reedtz, Knud, 1663-1734, Søofficer. Faderen var Oberst 
Tønne R. til Barritskov (d. 9. Juni 1699), Moderen Lisbet Mogensdatter 
Sehested (f. 1632 d. 21. Febr. 1705). R. selv er født 15. Juli
1663, han blev Lærling i Marinen 1681, gjorde først nogle Sørejser
med danske Orlogsskibe, var derefter (1683-88) i florentinsk og
i fransk Orlogstjeneste, sidstnævnte Sted under Bellefontaine; 1686
udnævntes han til dansk Lieutenant, var 1689 Chef for Fregatten
«Phønix» i Niels Juels Flaade og erholdt 1690 dennes Vidnesbyrd
for at være en dygtig og selvstændig Officer og Sømand. 1691
tilbragte han i hollandsk Orlogstjeneste og udnævntes s. A. til
Kapitajn. 1693 førte han Orlogsskibet «Oldenborg» paa Konvoiering
til Frankrig; 1697 forfremmedes han til Kommandørkapitajn; under
den store Udrustning 1700 førte han Orlogsskibet «Tre Løver» i
Gyldenløves Flaade, Aaret efter blev han Kommandør og ansattes
1704 som Mønstringschef i Fyn. 1703 indgik R. Ægteskab med
Karen Kjeldsdatter Krag (f. 26. Juni 1660 d. 23. Jan. 1737), Enke
efter Gude Parsberg til Kokkedal og Nørlund, hvilke Godser han
derved kom i Besiddelse af. 1704 avancerede han til Schoutbynacht,
1710 til Viceadmiral og kom under største Parten af den store
nordiske Krig til at gjøre Tjeneste ved Hovedflaaden i Østersøen,
hvor der dog ikke hændte meget. Han deltog 1710 i Slaget paa
Kjøge Bugt og var en Tid lang Chef for Søekvipagen ved Glückstadt
efter M. Paulsens Død. 1712 tog han som næstkommanderende i
Gyldenløves Flaade Del i Fægtningen under Rygen, hvor den
svenske Transportflaade ødelagdes; 1713 var han
øverstkommanderende for Flaaden, men forsømte at forhindre Stralsunds
Undsætning. 1714 forfremmedes R. til Admiral og deltog 1715 under
Råben i Søslaget ved Jasmund; forinden havde han faaet det
Hverv at forberede en Overførsel af Tropper fra Grønsund til
Pommern, men for denne blev der dog ingen Brug. 1719 afgik
han ved Reduktionen med Pension.

I Søofficerskorpsets indre Rænkespil, der under Krigen voldte
stor Fortræd, deltog R. ivrig som en af Anførerne i den adelige
Klike sammen med Admiral F. E. Gjedde, Gehejmeraad F. C. Adeler
o. a., som ved alle mulige Midler søgte at fortrænge de dygtige
borgerlige Officerer. R. døde 8. Marts 1734 paa Nørlund. 

C. With.



Reedtz, Peder, 1531-1607, til Hørbygaard og Tygestrup,
var født i Mark Brandenburg og Søn af Michel R. af en oprindelig
pommersk Adelsslægt. Tidlig forældreløs lærte han i sin Ungdom
Krigerhaandværket i Tyskland, Frankrig og Lifland og kom i
Begyndelsen af den nordiske Syvaarskrig til Danmark, hvor han især
var knyttet til Feltøversten Daniel Rantzau. Efter Fredslutningen
(1570) forlod han Landet, men vendte dog snart tilbage og blev
1572 Hofjunker, 1573 Staldmester hos Frederik II. Da han 1580
opgav denne Hofstilling, forlenedes han baade med Sorø Kloster
og Antvorskov, af hvilke han beholdt hint i 4 Aar, dette, hvormed
en Tid ogsaa Korsør Len var forenet, i 9 Aar. 25. Febr. 1582
gjorde Kongen hans Bryllup med Karen Rostrup, Datter af Jørgen
R. til Sjelleskovgaard, og s. A. viste Kongen det nygifte Par sin
Gunst ved at forlene det for begges Levetid med Saltø i Sjælland.
P. R. hørte til. den lille Kreds af indvandrede Tyskere, der stod
i høj Yndest hos Frederik II, og et nyt Bevis paa dette Forhold
var, at Kongen 1586 tilskjødede ham Hørbygaard (i Tudse Herred),
egentlig ikke en Gave, men en Arveforlening, noget, som ellers
ikke brugtes her i Landet. I det P. R. saaledes paa flere Maader
var bleven knyttet til Sjælland, arbejdede han paa at udvide sit
Godsomraade der og benyttede hertil sin Hustrus jyske Besiddelser.
Ved Mageskifte med Kronen fik han saaledes 1587 Landsbyen
Tygestrup (i Merløse Herred), som han nedlagde, og hvor han
opførte en Herregaard (siden 1669 kaldet Kongsdal). Som han
havde vist sit hengivne Sindelag over for sin kongelige Velynder
ved at opkalde sin Søn efter ham, saaledes lod han nu en
Indskrift paa sin nye Gaard højlydt forkynde hans Taknemmelighed
mod Kongen, med hvis Død hans begunstigede Stilling ophørte.
P. R., der roses for sin Gudsfrygt og Godgjørenhed, døde 21. Sept.
1607 paa Tygestrup; hans Enke levede til 1636. Fra dem
nedstammer den endnu levende Familie Reedtz (R.-Thott) her i Landet.

F. Jørgensen, Ligpræd. ov. P. R. (1611). 
Estrup, Tygestrup S. 57 ff.
Danske Herregaarde IV: Kongsdal; XVII: Hørbygaard. 
Danmarks Adels Aarbog 1894, S. 317.                                                                  

C. F. Bricka.



Reedtz, Peder, 1614-74, Kansler, Søn af den ovfr. nævnte
Rigsraad Frederik R., er født paa Tygestrup 17. Nov. 1614. Efter
at have været opdraget i Herlufsholm Skole fra 1632 og paa Sorø
Akademi 1635 rejste han i dette Aar udenlands og studerede 1636
i Oxford og 1640 i Padua. Efter sin Hjemkomst var han 1641-46 
Sekretær i Kancelliet, fulgte 1643 Valdemar Christian til Rusland,
kom det følgende Aar tilbage og var 1645 Sekretær ved
Fredsforhandlingerne i Brømsebro. 1647 var nan med Corfits Ulfeldt
paa hans Ambassade til Frankrig og efterlodes der som Resident,
indtil han i Nov. 1649 kaldtes tilbage paa Rigshofmesterens
Foranledning. I Maj 1652 sendtes han som Gesandt til England, fik
s. A. Lundenæs Len, ægtede i. Maj 1653 Sophie Sehested, en
Datter af Kansleren Christian Thomesen S., blev i Juli s. A.
Rentemester og fra Sept. 1655 tillige Vicepræsident for det da oprettede
Admiralitet. I Juli 1656 optoges han i Rigsraadet, skjønt hans
Fader endnu var Medlem af dette, og ombyttede som Følge deraf
1657 Lundenæs Len med Møen, som han beholdt til 1662.

Fra nu af begyndte hans større politiske Rolle. Han medbragte 
til denne betydelig Dannelse, særlig megen Sprogfærdighed,
en stærkt udviklet fornem Anstand, en vis tung, alvorlig Værdighed
og en ikke ringe Arbejdsiver; tvivlsommere er det, om hans
politiske Kundskaber have staaet i Højde hermed, i alt Fald betegner
Hannibal Sehested ham som kun lidet kjendt med Udlandets Sager;
næppe heller har han været en Mand med udprægede Anskuelser
eller Evne til at gjøre dem gjældende; den franske Gesandt Terlon
karakteriserer ham som ængstelig og meget mistænksom. Hurtig
tilfaldt der ham dog vigtige Hverv, særlig paa Grund af hans
gamle Svigerfaders Svagelighed. I hans Sted fungerede han maaske
allerede fra Slutningen af 1656 som en Slags Kansler, især ved
Forhandlinger med fremmede Afsendinger; i Maj 1657 var han
Medunderskriver af den Resolution til den svenske Gesandt Durel,
der medførte Underhandlingernes Afbrydelse. Under den
paafølgende Krig fik han fuldt op at gjøre. Han blev i Juli 1657
Medlem af det Udvalg af Rigsraadet, der sammen med Rigshofmesteren
og Kansleren skulde lede Regeringssagerne, og led ved dette Hverv
i høj Grad under Statens knugende Pengemangel. Imellem de 2
Krige havde han den ikke misundelsesværdige Opgave at forhandle
med de svenske Gesandter ved Forhandlingerne i Kjøbenhavn.
Ikke mindre byrdefuld blev hans Virksomhed under Kjøbenhavns
Belejring, hvor talrige Forretninger tilfaldt ham; et lyst Øjeblik var
det, da han 30. Okt. 1658 efter Obdams Sejer i Sundet sendtes til
den nederlandske Admiral for at konferere med ham. Fra Marts
1660 var han en af Fredskommissærerne ved de Underhandlinger
uden for Hovedstadens Volde, der, dog mindre ved hans end ved
Hannibal Sehesteds Virksomhed, førte til Freden i Maj. 

Imidlertid var hans Gunst hos Frederik III sikkert steget i
disse Aar; der er ogsaa Spor til, at han har hørt til det mere
kongeligsindede Parti inden for Rigsraadet, i det han i Okt. 1658
ikke vilde være med til dets Formaning til Kongen om at tage mere
Hensyn til det. At han skulde have været indviet i Kongens
Statsforandringsplaner, er der dog ingen Grund til at antage. Men
paa Stændermødet 1660 ses han at have været meget ivrig ved
Forhandlingerne mellem Kongen og Raadet om Arveregeringens
Overdragelse; han blev Medlem af det 13. Okt. nedsatte Udvalg,
der vedtog Haandfæstningens Tilintetgjørelse, og som fungerende
Kansler holdt han Talen til Stænderne ved Arvehyldingen 18. Okt.
og oplæste den nye Edsformular; ved den anden Hylding, 15. Nov.,
bar han Rigssværdet. Umiddelbart efter, d. 26., foregik hans
Udnævnelse til Kansler, Præsident i Kancellikollegiet og Assessor i
Statskollegiet.

Talrige Æresbevisninger tilfaldt ham i den følgende Tid, og
mange Hverv bleve ham overdragne. 1661 blev han Patron for
Universitetet og viede med sin litterære Sans det vistnok megen
Interesse, lige saa vel som Peder Syvs Dedikation til ham af sin
Betænkning over det cimbriske Sprog viser hans Kjærlighed til
Modersmaalet. S. A. blev han Medlem af Højesteret og som Kansler
dens Formand; tillige ledede han Prins Christians Hylding i Norge.
1662 fik han Buskerud og flere norske Amter. 1663 blev han
Ridder af Elefanten og deltog i Forhørene over Leonora Christina,
1664 blev han Medlem af den første Lovkommission, som ogsaa
1672 af den første Lovrevisionskommission. 1664 var han paa
Akers-hus for at holde Højesteret. 1670 indtraadte han i det da oprettede
Gehejmekonseil. 1665 fik han udlagt betydeligt Gods i Norge for
sin Fordring paa Kronen og afstod 1669 Tygestrup til Kongen
mod at faa Børglumkloster. Vedblivende var han stærkt optaget
af den ydre Politik og førte Forhandlinger med de fremmede
Gesandter; 1665 sagdes det, at han skulde gaa som Afsending til
England, hvilket dog ikke blev til noget. Med Hensyn til hans
Opfattelse af Forholdet til Udlandet kan det mærkes, at han i Nov.
1660 udtalte sig for et venskabeligt Forhold til Sverige; senere
opfattedes han som ivrig hollandskvenlig og udtalte sig ogsaa 1673
for Tilslutning til Generalstaterne mod Frankrig.

I Henseende til den indre Politik ytrede han 1661 i Anledning
af en Betænkning om Forholdsreglerne mod Ulfeldt Anskuelser, der
gik i stærkt absolutistisk Retning. Men trods alt var hans Indflydelse 
næppe stor. Han havde øjensynlig Vanskelighed ved at indpasse sig
i de nye Forhold og stod uden Støtte ved Hoffet. Med Hannibal
Sehested var han Uvenner, ligeledes, i alt Fald senere, med Gabel.
Men den største Skuffelse kom dog til at vente ham fra den
nyopdukkende Storhed Peder Schumacher. Det er sandsynligt, at
han i Begyndelsen har hjulpet ham frem, men det varede ikke
længe, før det gik anderledes. Overordentlig stor var ogsaa
Forskjellen mellem de 2 Mænds Naturer, R., den alvorlige, værdige,
tunge Mand med den spanske Gravité, som Hannibal Sehested
spottende taler om, Schumacher med det livlige, vidfulde, ironiske
Anlæg. Fra det Øjeblik af, at Schumacher var blevet ansat i
Kancelliet, var der en stadig Kamp imellem dem, og den unge
fremstræbende Ærgjerrighed skaanede ikke sin overordnede. Saa
kom Christian V's Dage med Griffenfelds Stigning fra Ærespost
til Ærespost, stadig mere svækkedes Kanslerens Indflydelse. Uden
Tvivl har han følt sig tilsidesat og skal have nægtet at modtage
et Tilbud om Udnævnelse til Greve. Endnu havde han dog saa
megen Livskraft, at han efter sin Hustrus Død 5. Nov. 1671
allerede det følgende Aar 25. Juli giftede sig med Anne Ramel
(f. 28. Avg. 1643), Datter af Rigsraaden Henrik R. (ovfr. S. 375)
og Enke efter Albert Skeel til Katholm, men 10. Juli 1674 døde
han. Hans Hustru fødte ham 2 Døtre, den ene efter hans Død,
og overlevede ham til 8. Juni 1702.

Universitetsprogr. ov. P. R. (1674). 
Mag. t. d. danske Adels Hist. I, 147 ff.
Becker, Saml. til Fred. III's Hist. 
Medd. fra Geh Ark. 1886-88, S. 69.
A. D. Jørgensen, Griffenfeld I, 77 f. 
Danmarks Adels Aarbog 1894, S. 318.

J. A. Fridericia.



Reedtz-Thott, Kjeld Thor Tage Otto Baron, f. 1839,
Minister. Han er Søn af Kammerherre Otto Baron R.-T. (f. 1785
d. 1862) og dennes 2. Hustru, Karen Julie Elisabeth Frederikke f.
Fønss (f. 1814 d. 1844), og fødtes 13. Marts 1839 paa Gavnø i Præstø
Amt. Efter i 1858 at være bleven Student privat blev han i 1860
Cand. phil. og studerede derefter et Par Aar ved Universiteterne
i Genf og Paris. 22. Marts 1862 tiltraadte han Besiddelsen af
Baroniet Gavnø. Han blev nu efterhaanden Sogneraadsformand,
Amts-raadsmedlem, Formand for Præstø Amts Landboforening og i
Repræsentationen for den almindelige Brandforsikring for Landbygninger
(1886-91), Medlem af Bestyrelserne for de danske Sukkerfabrikker
(fra deres Oprettelse i 1872 og indtil 1894) og Kjøbenhavns
Byggeselskab (fra dets Stiftelse og indtil 1894), Formand for 
Godsejerforeningen (indtil 1894), Medlem af Bestyrelserne for Faxe 
Kalkbrud, Gjedser Jærnbaneselskab og Dansk Folkemusæum (fra de 
paagjældende  Selskabers Stiftelse og indtil 1894). 1. Okt. 1886 valgtes 
han, efter nogle Gange forgjæves at have søgt Valg til Folketinget, som
4. Landstingsmand for 3. Kreds. Efter Gehejmeraad Halls Afgang
blev han i 1887 Forstander for Herlufsholms Skole og Gods. I
1892 udnævntes han til Kommandør af Danebrog af 2. Grad, 1893
af 1. Grad, 1896 til Storkors af Danebrog, 1864 til Hofjægermester,
1874 til Kammerherre, 1897 til Gehejmekonferensraad.

I Landstinget kom han snart til at indtage en ret fremtrædende
Plads blandt sine Standsfæller. Allerede i 1887 var han Ordfører
for Lovforslaget om Brandpolitiet paa Landet, og senere øvede han
ikke ringe Indflydelse ved Behandlingen af forskjellige Sager. Ved
Baron Otto D. Rosenørn-Lehns Død blev han 6. Juni 1892
Udenrigsminister i det Estrupske Ministerium, og ved dettes Afgang
traadte han 7. Avg. 1894 til som Konseilspræsident, i det han i sit
Kabinet medoptog flere af Medlemmerne i det Estrupske, deriblandt
Justitsminister Nellemann. Efter den ved det storpolitiske «Forlig»
i Foraaret 1894 skabte Situation præciserede R.-T. Ministeriets
Stilling som den paa det historisk givne Grundlag at være en Mægler
imellem Tingene, ligesom han senere paa given Foranledning i
Folketinget erklærede, at hvis det sørgelige Tilfælde skulde
indtræde, at man kom til at staa over for en uløselig Finanslovkonflikt,
vilde han betragte sin Regerings Mission som endt. For første
Gang i en længere Aarrække lykkedes det efter hans Tiltræden at
faa en ordinær Finanslov tilvejebragt inden Finansaarets Udløb,
og derhos fremsattes en Række vigtige Reformlove: Skoleloven,
Næringsloven, Toldloven, Love om Formue- og Indkomstskat, om
forskjellige Skatters Overføring fra Staten til Kommunerne, om
Forhøjelse af Brændevinsafgiften m. m. Det lykkedes imidlertid ikke
at faa gjennemført disse Reformforslag, der overvejende havde et
agrarisk Tilsnit, og i Foraaret 1897 opstod der dels om dem og
dels om Finansloven saadanne Uoverensstemmelser, at R.-T. fandt
Anledning til at søge Dimission, der bevilgedes ham under 23. Maj
1897, efter hvilken Tid han i Landstinget har indtaget en mere
tilbagetrukken Stilling end før.

I 1898 valgtes han ved Kammerherre C. St. A. Billes Død
ind i Bestyrelsen for det store nordiske Telegrafselskab. -- Han
ægtede 4. Maj 1864 Elisabeth Adelgunde Bülow (f. 8. Jan. 1841),
Datter af General Carl Ernst Johan B. (III, 278). 

C. Christensen.



Reenberg, Christian Christopher, 1687-1757, Præst, blev
født i Aalborg 4. Avg. 1687 og var Søn af Provinsialmedikus,
Dr. med. Frands R. (d. 1727) og dennes 1. Hustru, Bente Marie
de Hemmer (d. 1697). Som Privatist blev han Student 1705 og var
Alumn paa Borchs Kollegium 1710-12. Strax efter at han var
kommen ind paa Kollegiet, benyttede hans Farbroder Stiftsprovst
Morten R. (s. ndfr.) hans Hjælp i en Strid med daværende Professor
Jac. Lodberg om «Verdens Evighed», i det den unge Mand tog dette
Æmne til Gjenstand for sin første Disputats. Men næppe var den
paabegyndte Trykning kommen Lodberg for Øje, før denne satte
alt i Bevægelse for at faa Skriftet supprimeret, hvad ogsaa lykkedes.
1715 blev R. Præst i Finderup (ved Slagelse), senere Herredsprovst
og døde 3. Sept. 1757. Han var gift med Christine f. Lerche. -- 
Ligesom Farbroderen, Stiftsprovsten, var han Pietismens svorne
Fjende. Da derfor Kirkeinspektionskollegiet allerede efter sit første
Møde 1738 ønskede Præsternes Betænkning om Kirketugt, Husbesøg, 
Medhjælpere o. dsl., gav R. meget hurtig paa egne og sine
Herredsbrødres Vegne Kollegiet ren Besked om, at nye Forholdsregler 
slet ikke behøvedes, naar man blot vilde holde sig efter
Ritualets Forskrifter; derimod vilde Almueskolers Oprettelse overalt
paa Landet være det bedste Middel til Almuens kristelige Oplysning. 
-- I «Spectatorfejden», hvor J. Riis havde rettet et skarpt
Angreb paa Præsterne, udgav R. anonymt et interessant og dygtigt
Modskrift, «En Faders sidste Brev til en ung Student» (1745), hvori
han dog giver «Spectator» Ret i meget og nærmere udvikler,
hvorledes den præstelige Gjerning er at forrette.

Langebekiana S. 391 ff. 
Kirkehist. Saml. 4. R. III, 804 ff. 
Stolpe, Dagspressen i Danm. IV, 221 f.

A. Jantzen.



Reenberg, Morten, 1660-1736, Præst, blev født 18. Juni 1660
i Viborg, hvor Faderen, Claus Christensen (f 1671), var Borgmester;
Moderen, Mette Pedersdatter (d. 1677), var en Provstedatter fra
Viborg. Han var den yngste af 16 Søskende og havde 6 Brødre.
Fra Viborg Skole blev han Student 1677 og tog 1682 Attestats.
En ikke ubetydelig Forældrearv gjorde ham det muligt at opholde
sig udenlands i flere Aar. Først opholdt han sig 2 Aar i
Glückstadt hos den lærde Præst P. Zitscher, tidligere Hofpræst i
Kjøbenhavn; tog der fra til Holland og England og forblev i Cambridge
og Oxford 2 1/2 Aar, hvor han lærte mange Berømtheder at kjende;
saaledes kom han i længere Tid daglig hos den store Filosof og 
Theolog R. Cudworth, Deismens Bekæmper; han var ogsaa oftere
Gjæst hos Biskop Barlow i Lincoln, som tilbød ham Plads hos sig
som Bibliothekar paa meget gunstige Vilkaar; men han afslog
Tilbudet, hvad han senere mange Gange fortrød. Paa Grund af
Revolutionen 1688 forlod han England og drog til Paris; her
indgik han nøje Venskab med Hans Bartholin (I, 560), hvilken
Forbindelse senere drog store Følger efter sig. Fra Frankrig tog han
tilbage til England, der fra til Holland og Tyskland og gjorde
længere Ophold i Leipzig. Her fik han Lejlighed til at hilse paa
Pietismens Fader, Spener; men det er let forstaaeligt, at dette
Besøg gik meget kølig af, naar man erindrer, at R. alle Dage
var Pietismens svorne Fjende.

Efter henved 7 Aars Fraværelse kom R. hjem til Danmark
1690 med meget rigt Udbytte og stor Aandsmodenhed (jvfr. Iris
og Hebe 1794, III, 225 ff.). Han boede efter Hjemkomsten hos
sin Velynder, senere Generalfiskal Brostrup Albertin, men søgte
længe forgjæves en eller anden Ansættelse, hvorfor han til sidst
besluttede at vende tilbage til England og bosætte sig der. Men
ved Afskedsbesøget hos Biskop Bagger overtalte denne ham til at
opgive sit Forsæt og udvirkede, at han i Febr. 1693 blev Feltprovst
ved de danske Hjælpetropper i Flandern. Ved Ankomsten til
Krigsskuepladsen forefandt han sine 2 Rytterregimenter næsten
oprevne af en hærgende Farsot. Efter at Regimenterne vare
restituerede, kom de til at deltage i Nederlaget ved Neerwinden i Juli
1693. Paa Flugten der fra var R. nær omkommen og blev kastet
paa Sygelejet. Men allerede en Maaned før Slaget havde Kongen
underskrevet hans Kaldsbrev paa at være Provst paa Møen og
Sognepræst i Stege. Inden han tog til sit nye Bestemmelsessted,
erhvervede han i Maj 1694 Magistergraden i Kjøbenhavn. I Stege
ægtede han sin Formands Enke, Marie Margrethe Gemzøe, f. Bagger,
en Søster til Biskop H. Bagger. Hun var 13 Aar ældre end R.
og Moder til 6 Børn. R.s hele originale Personlighed fik kraftigt
Vidnesbyrd i den første Landemodeprædiken, han holdt i Roskilde,
og hvori han behandlede Præsteembedets Farer og Byrder. Biskop
Bornemann f6r op imod ham i Hidsighed i den Anledning og
sagde: «Jeg skal ikke lade af, førend jeg ser jert Hoved sidde paa
en Stage.» Ganske koldblodig svarede R.: «Det er bedst at lade
det sidde paa den Stage, Gud har sat det paa.» Prædikenen
paadrog ham dog en tjenstlig Irettesættelse. I sit dobbelte
Embede som Provst og Præst viste han sig som en ualmindelig 
dygtig og ivrig Embedsmand, hvorfor han fik mange Venner, men
ogsaa heftige Modstandere; der fortælles mangfoldige Smaatræk
om hans bidende Vittighed og skarpe Dømmekraft; men Tidens
urolige religiøse Strømninger fandt i ham en afgjort Fjende.

Uden Ansøgning blev R. 1709 kaldet til Sognepræst ved Helligaands 
Kirke i Kjøbenhavn. Snart efter udbrød den forfærdelige
Pest; hvor stærkt end Epidemien rasede i hans Menighed, kølnedes
dog ikke hans Iver i at besøge de syge. Med daværende Professor
Jac. Lodberg (X, 353) tørnede han sammen i en theologisk Disput
om Englenes Skabelse og Verdens Evighed. Vennen Hans Bartholin
kom R. til Hjælp ved en trykt Afhandling (I, 561); men denne
skarpe Modstand mod Lodberg anses for at have været medvirkende 
til, at Bartholin blev vraget ved Besættelsen af Sjællands
Bispestol 1711. Foruden at R.s Brodersøn skrev en Afhandling
(s. ovfr. S. 569), forfattede R. selv «Tanker, om Verdens Skabelse
kan bevises af Naturen eller alene kan bevises af Skriften» (Ny
kongl. Saml., 4°, Nr. 2086), som dog ikke blev trykt. Hans
Prædikener gave stadig Folk nok at snakke om paa Grund af hans
mange snurrige Indfald. I Anledning af Frederik IV's Forhold til
Anna Sophie Reventlow skal R. en Gang have begyndt sin
Prædiken: «Naar der er Ildløs paa Slottet, maa da Helliggejstes
Klokker ikke klemte? Naar Landets vældige ved Synd og Laster drage
Herrens Straf over det, maa da Guds Ords Tjener ikke vække
dem af Sikkerhedens Søvn?» Naar han talede saaledes, medens
Kongen levede, kan man ikke undre sig over, at han ogsaa ved
Prædikenen i Anledning af Kongens Død brugte meget stærke
Udtryk ikke blot om den afdødes personlige Forhold, men ogsaa
om de daarlige Personer, endog «Ulve», der havde hersket i
Kongens Navn i Slutningen af hans Liv. 1720 kaldedes han til
Stiftsprovst og Sognepræst ved Frue Kirke i Kjøbenhavn. I den
forhadte «Gehejmekommission» nægtede R. med sædvanlig
Djærvhed at tage Sæde. Ved Kjøbenhavns Ildebrand 1728, der ogsaa
ødelagde Frue Kirke, mistede han saa godt som alt sit Eje, men
bar med uforstyrret Sindsro sit store Tab og holdt en af de
nærmeste Søndage i Nicolai Kirke en endogsaa ualmindelig kraftig
Bodsprædiken, hvoraf der længe gik stort Ry. Hans rige
Bibliothek brændte ogsaa; han havde efter sit eget Udsagn lige saa
mange Folianter som Job havde haft Kameler, &#596;: 3000; desuden
ødelagdes hans Manuskripter, Naturaliekabinet og en betydelig
Møntsamling m. v. 

Da Pietismen under Christian VI tog mægtig Overhaand, fandt
den i R. en standhaftig Modstander, og hans Prædikener ivrede
mod de vrange Lærdomme, som fik Indpas trindt om. Kongen var
heftig vred paa «den gamle Provst» og lod ham gjentagne Gange
tildele alvorlige Advarsler gjennem Biskoppen; han blev endog
indkaldt for en Kommission; men der blev ikke krummet et Haar
paa hans Hoved. Han angreb ogsaa Waisenhusets Bibeludgave,
i det han paastod, at Parallelstederne bleve brugte til at indsmugle
pietistiske Lærdomme. R. var en helstøbt Personlighed, der ganske
vist kunde have stødende Kanter, men Oprigtighed og Sandhedskjærlighed 
lyste ud af al hans Færd. Han besad en omfattende
Lærdom; men denne har ikke sat Spor i Litteraturen. Præsten
Fr. Monrad (XI, 462), der et Par Aar var Hører ved Kjøbenhavns
Skole og senere maaske har været Amanuensis hos R., har
udførlig skildret hans Liv og tillige nedskrevet en Del livlige
Anekdoter om Personer i det 17. og 18. Aarhundrede, vistnok efter R.s
mundtlige Fortælling. -- R. døde uden Børn 23. Febr. 1736; hans
gamle Hustru overlevede ham til 2. Maj 1739, i det hun opnaaede
en Alder af 92 Aar.

Gl. kgl. Saml., Fol., Nr. 1094. 
Dän. Bibl. I, 419 ff. 
Kirkehist. Saml. 3. R. III, 481 ff.; 4. R. II, 308 ff. 
Personalhist. Tidsskr. 3. R. II, 75 ff.
Langebekiana S. 391 ff.                                                                       

A. Jantzen.



Reenberg, Thøger, 1656-1742, Digter, fødtes i Viborg 10. Okt.
1656 og var Broder til ovennævnte Stiftsprovst Morten R. Trods
en stor Børneflok vare Hjemmets Kaar velhavende, og efter at
være bleven Student fra Viborg Skole 1675 og have taget
theologisk Examen 1679 kunde R., som imidlertid havde mistet begge
sine Forældre, tiltræde en længere Udenlandsrejse 1680-82. Han
studerede i Oxford, besøgte London, traf i Paris en ældre Broder
Frands, senere Læge i Aalborg, og rejste med ham til Venedig,
Rom og Neapel samt gjennem Vesttyskland og Holland hjem.
Denne Rejse har utvivlsomt haft en lignende Betydning for R.,
som Holbergs store Rejse 20-30 Aar senere fik for dennes
digteriske Udvikling. Direkte vide vi vel endnu mindre om R.s end om
Holbergs Rejseindtryk; men han besøgte de vigtigste Kulturlande
netop paa den Tid, da Hoffet i Versailles stod i sin Glans som
Mønster for alle andre Lande, og da den franske Smag begyndte
sin Sejersgang gjennem Evropa. Intet Under da, at han, som var
et kvikt Hoved og en litterært interesseret Mand, allerede 20 Aar 
før Holberg brød med den her hjemme herskende Efterligning af
tysk Andenhaandspoesi, udvidede den digteriske Synskreds til
Frankrig og England og hos os blev den første Herold for en Reform,
der gjennem lange Tider skulde præge al evropæisk Litteratur.

De første Aar efter Rejsen benyttede R. til fortsatte, især
litterære, Studier. Han var godt hjemme i de moderne Hovedsprog 
saa vel som i Latin og oversatte flere Andagtsbøger fra
Engelsk og Fransk. Men imidlertid smeltede hans Formue ind,
og da han 1685 ægtede Magdalene, en Datter af Dr. jur. Matthias
Broberg, maatte han være betænkt paa at underholde en Familie.
Han forpagtede da af sin ældre Broder Jens Fædrenegaarden
Lynderup nord for Viborg. Her synes han i Begyndelsen at have
haft vanskeligt ved at forbinde sine Studier med sin praktiske
Virksomhed, især da han i Aarenes Løb fik ikke mindre end 12 Børn,
hvoraf dog kun 2 overlevede Faderen. Hans Hustru var sygelig
og døde 27. Dec. 1729. Men R. var en dygtig Landmand, der
trods sine stadige Klager over smaa Kaar i Aaret 1703 kunde
kjøbe sin egen Herregaard, Ristrup nordvest for Aarhus, og som
efterhaanden naaede betydelig Anseelse. Han blev 1688 titulær
Kancellisekretær og anvendtes i en Mængde offentlige Forretninger
og Tillidshverv, især efter at han 1703 var udnævnt til 4.
Landsdommer i Jylland. 1714 opnaaede han den lønnede Stilling som
2. Landsdommer, blev 1730 Justitsraad og døde 24. Juni 1742 som
en 86aarig Olding.

Først en halv Snes Aar efter sit Giftermaal, da han havde
overvundet de første Vanskeligheder ved Landvæsenet, optræder R.
som en frugtbar Lejlighedsdigter med rimede Indbydelser,
Taksigelser, Ansøgninger osv., som den Gang vare saa almindelige.
Men hvor ubetydeligt og prosaisk end Indholdet er, betegne disse
Digte dog en Reform i Stil og Sprog. Samtidens langtrukne,
højtidelige, ofte servile Alexandrinerdigtning laa hans jævne Natur
fjærnt; strax fra først af søger han tilbage til den danske
Lejlighedspoesis Fader og gjenindfører Bordings lette, 4fodede Jamber
og i Forbindelse dermed hans fordringsløse, spøgende Tone, som
fra nu af bliver almindelig i denne Art Digtning. R.s Vers ere i
det mindste usøgte og naturlige; medens Personligheden før
druknede i Abstraktion, kunstlet Pomp og Stivhed, give de et
kulturhistorisk interessant, livagtigt Billede af den kjærnesunde, 
gemytlige jyske Proprietær for 200 Aar siden, der elsker et godt Lag 
og et godt Glas og aldrig taber Humøret midt i sine Penge- og 
Familiesorger. Det er ogsaa R., vi skylde vore første ægte Drikkeviser,
De ere rigtignok oversatte fra Fransk; men hans: «Kommer, I
Filosofister!» og

 «I et Vinhus vil jeg sige
 mit Farvel og lægges ned»

ere blevne varierede paa forskjellig Maade ned gjennem det 18,
og 19. Aarhundrede.

Natursans eller erotisk Følelse søger man derimod forgjæves i
R.s Digtning, og de faa Vers, han efter Tidens Skik har ofret paa
Religionens Alter, deriblandt en Oversættelse af Davids Bodssalmer,
vidne ikke om nogen dybere Grebethed. Han var Forstandsmenneske 
som alle hans samtidige, og en Mængde af hans Digte
er moraliserende: praktiske Leveregler, til Dels rettede til hans
Børn, Anprisninger af «den ædle Middelmaadighed», Betragtninger
over Ægteskabet og Kvinderne eller over almenmenneskelige
Daar-skaber og Latterligheder, som i ofte beslægtet Form gaa igjen fra
J. Steen Sehested og helt ned til Holberg og Falster. Her begynder
imidlertid R.s Tilslutning til franske Mønstre, især Boileau, hvis
Satirer saa vel som deres Forbilleder hos Horats og Juvenal han
flittig benytter, til Dels endog bearbejder og lokaliserer, som i
«Det latterlige Gjæstebud» efter Boileaus «Festin ridicule».

1706 oversatte R. Englænderen Vanbrughs Skuespil «Æsop»,
en Oversættelse, som i øvrigt kom paa Scenen i den danske
Skuepladses første Sæson 1722. Stykkets Æmne førte ham ind paa
Fabelen, som Lafontaine havde bragt i Mode, og som ved
Aarhundredets Midte kom til at spille en saa stor Rolle i Tyskland
med Züricher-Skolen, Gellert og Lessing, som Middel i Kampen mod
den franske Klassicismes Unatur. I 14 Aar skal R. have arbejdet
paa sin Oversættelse af Phædrus' Fabler, og han fik ogsaa i denne
Retning Efterfølgere, bl. a. i Suhm og Holberg.

Størst Betydning fik R. dog ved hos os at indføre den litterære 
Satire og Kritik i fransk Aand,' atter efter Boileau. I et
af de sidste Aar i det 17. Aarhundrede vakte hans «Forsamling
paa Parnas» overordentlig Opsigt og spredtes i Afskrifter over
hele Landet. I den allegoriske Form af en Drøm, hvor Apollo
mønstrer en Række af Tidens Poeter som Aspiranter til Arrebos
Plads paa Parnasset og omsider bestemmer sig for Kingo,
fremstiller R. her, ligesom Boileau i sin 2. Satire, Vanskelighederne
ved at give Tanken en let og fri poetisk Form. Men Samtiden
forstod endnu ikke Nødvendigheden og Berettigelsen af den 
udrensende Kritik, der maatte forberede en Reform af Poesien.
Kritikkens offentlige Fremdragelse af Digternes Fejl opfattedes nærmest
som Skandskrift og Indgreb i Privatlivets Fred, og fra dette
Synspunkt blev R. Gjenstand for rimede Angreb af Præsten Mads
Bergenhammer, Poeten Jacob Schandrup og til Dels af Sorterup.
Som Forsvar og Bevis for sit poetiske Dommerkald skrev han saa
omtr. 1701 «Ars poetica», et Læredigt om Poesiens Natur, som
næsten alle Nationer fik dem i denne Reglernes og den klassiske
Efterlignings Periode. Det er her som overalt Aristoteles' og
Horats' Tanker, vi møde, til Dels i Boileaus Behandling («Art
poétique», 1674). R. var nu hverken som Digter eller som
Menneske betydelig nok til at blive en dansk Boileau eller Pope, der
formaaede at lempe disse sproglige og poetiske Regler saaledes
efter vort Folks Aand, at man fra ham kan datere den nye
Smagsretning. Dennes delvise Gjennemførelse ved en mere udpræget
Digterpersonlighed oplevede han først som en allerede halv
forglemt Olding. Men han var i alt Fald den første her hjemme,
der gjorde opmærksom paa, hvad der i saa Henseende var oppe
i Verden uden om os, og man vil næppe kunne nægte, at han i
Modsætning til Fortiden havde Sans for det afgjørende i al Poesi:

 «Ved Regler det forgjæves er
 at ville Verset tvinge,»

eller at han fremfor sine samtidige, Holberg iberegnet, besad
aabent Blik for de digteriske Skjønheder, navnlig hos Klassikerne.
Han følger ingenlunde slavisk Boileau, men behandler Æmnet frit,
i sine egne lette Vers, i en kvik og klar Fremstilling, ofte krydret
med Lune, og i et forholdsvis rent og godt Sprog, skjønt hans
versifikatoriske Lethed stundum kan forføre ham til Skjødesløshed
og snaksom Vidtløftighed. Hans sproglige og stilistiske Fortrin
træde ikke mindst frem ved Sammenligning med Jørgen Sorterup,
som omtrent samtidig forsøgte sig i den litterære Satire, men er
lige saa dunkel og skruet, som R. er klar og jævn. -- Til «Ars
poëtica» slutte sig et Par mindre Læredigte: «Poesiens Opmuntring»
(1702), nærmest Panegyrik til Kongen, og «Poesiens Vanskelighed»
(1703), en Klage over Uviljen mod Satiredigtning med fornyede
Udfald mod slette Lejlighedspoeter, atter støttet til Boileau.

R.s poetiske Skrifter, som i Forfatterens Levetid kun kom
frem i spredte Enkelttryk samt i de Wielandtske og Luxdorphske
Verssamlinger, udkom 1769 i en efter Tidens Forhold statelig 
Udgave med Fortale af Professor Kofod Ancher, Forfatterens Levned
og Luxdorphs lærde Noter.

Rahbek og Nyerup, Den danske Digtekunst IV.

J. Paludan.



Reersløv, Lorentz Christian, o.1716-1770, Skuespiller. 
R. dimitteredes 1734 fra Frederiksborg lærde Skole, tog næste Aar
Philosophicum, men naaede næppe videre ad den akademiske Vej,
skjønt der foreligger en Disputats («De exemplis», 1741) fra hans
Haand. 1747 findes han blandt «det musikalske Societets»
Ordinarii, og det var ham, der skrev Texten til den Kantate,
«Forsynstempelet», dette lod opføre ved Festlighederne i Anledning af Kong
Frederik V's Kroning. 27. Sept. 1752 debuterede R. paa den danske
Skueplads som Kapitajn Menechmus i «Menechmi»; hans kjønne
Udseende og dannede Fremtræden skaffede ham Publikums Bifald,
og Theaterbestyrelsen ansatte ham trods Roses Modstand med en
Middelgage. R. kunde, ikke uden Held, i Roses Forfald erstatte
ham i lystige Elskerroller, ja, takket være hans litterære Smagfuldhed,
kunde han give sig ogsaa i Kast med deklamatoriske og tragiske
Roller, men størst Betydning fik han som Als' Afløser i
Ræsonnørfaget. R. besad en poetisk Aare: han var Theatrets
Lejlighedsdigter, og han forsøgte sig en enkelt Gang med et Hyrdespil, «Den
nøjsomme Hyrde» (1761), men dets Scenelykke fristede ikke til
Fortsættelse; større Held havde han med sine talrige Oversættelser.
R., der vistnok i Efteraaret 1756 var indtraadt i Ægtestanden -- 
i det mindste modtog han ved denne Tid «Brudeskjænk» af
Theatret --, døde 3. Dec. 1770 i Kjøbenhavn af et Slagtilfælde; endnu
29. Nov. havde han spillet Nerestan i «Zaïre».

Nyerup, Lit. Lex.
Overskou, Den danske Skueplads II.

Arthur Aumont.



Reesen, Vilhelm, 1675-1745, Søofficer, Amtmand, var født 
7. Juli 1675 i Skaane, blev 1689 antaget som Lærling i Marinen
og 1695, efter at have gjort hollandsk og engelsk Orlogstjeneste og
faret med et venetiansk Handelsskib, Lieutenant. Han blev
Premierlieutenant 1697, Kapitajnlieutenant 1700, Kapitajn 1705,
Kommandørkapitajn 1710, Kommandør 1711 og Schoutbynacht 1718, men
afgik samtidig fra Marinen og udnævntes til Amtmand i Lister og
Mandals Amt. -- 1708 blev han ansat som Indrulleringschef i
Frederikshalds Distrikt og forestod 1711 Indrulleringen i de
søndenfjældske Distrikter. 1709-10 førte han Skib i U. C. Gyldenløves
Flaade; 1711-15 var han paa Flaaden i Østersøen, sendtes 1716 
til Norge for at afløse Viceadmiral C. C. Gabel og senere paa
Aaret der hen med Konvoi samt var endnu i Søen i Slutningen af
1717. -- Som Amtmand boede han paa Gaarden Rom i Aa Sogn
(Lyngdal), hvor han afgik ved Døden 29. April 1745. 17. Febr. 1706
var han bleven gift med Anna Dorothea Braém, Datter af Assessor
Chr. B. og Thale Lange.

Garde, Efterretn. om d. danske og norske Sømagt II og IV. 
Nicolaysen, Norske Stiftelser III.

H. J. Huitfeldt-Kaas.



Reff, Hans, --1545, Biskop, var sikkert dansk af Fødsel,
om end hans hele Virksomhed var knyttet til Norge. Efter Studier
udenlands, bl. a. i Paris, hvorved han havde erhvervet Graden som
Baccalaureus utriusqve Juris -- han nævnes ogsaa som Magister --,
blev han Kannik i Throndhjem. Ventelig har Ærkebiskop Erik
Valkendorf, der selv var dansk, draget ham did op, og han brugte
ham 1520 ved Fordelingen af «Missale Nidrosiense», som Broderen
Poul R. (s. ndfr.) havde trykt i Kjøbenhavn. Da det rygtedes, at
Biskop Hans Mule af Oslo (XI, 503) i Efteraaret 1524 var omkommen
paa Rejsen til Danmark, ilede H. R. til Kong Frederik I paa
Gottorp for at komme i Besiddelse af Stiftet, og støttet af Vincents
Lunge (X, 479), da Norges mægtigste Mand, naaede han sin
Hensigt. I Dec. s. A. maatte den tidligere Biskop i Oslo Anders
Muus (XI, 551), der havde Krav paa Stiftet, naar Hans Mule døde,
efter Kongens Forlangende afstaa sin Ret til H. R., som derpaa
blev indviet i Throndhjem af Ærkebiskop Olaf Engelbrechtsen, til
hvem han 9. Marts 1525 aflagde Eden om Troskab mod Frederik I
og Norges Rige.

Som Biskop stræbte H. R. at bringe Orden i Stiftets forstyrrede
kirkelige Forhold; men Tiden egnede sig ikke godt til sligt. Hans
Stilling som Medlem af Norges Rigsraad gav ham desuden meget
at gjøre og bragte ham i vanskelige Forhold. I Sommeren 1531
deltog han i en Herredag i Kjøbenhavn og opholdt sig i længere
Tid i Danmark, men da Christian II endnu s. A. landede i Norge,
maatte H. R. villig eller uvillig gaa ham til Haande paa forskjellige
Maader. Da den fordrevne Konges Sag imidlertid 1532 viste sig
som uigjenkaldelig tabt, ilede Biskoppen til Kjøbenhavn, hvor det
lykkedes ham at blive forsonet med Frederik I, dog kun mod at
love 6000 Lod Sølv og ved at udstede en Forpligtelse, hvori han
erklærede, at da Kongen, for Guds Skyld og for det danske
Rigsraads Forbøn, havde tilgivet ham hans Forseelse, skulde han for 
Fremtiden være Kong Frederik huld og tro og tilbagekalde det
Hyldingsbrev, han med andre af Norges Raad havde udstedt for
Christian II's Søn. Naar Kong Frederik døde, skulde han med
Norges Raad ikke kaare eller samtykke nogen særlig Konge for
Norge, men vælge den samme, som det danske Rigsraad valgte
for Danmark. Endelig skulde han efter denne Dag aldrig lade sig
trænge fra Kong Frederik og Danmarks Riges Raad, under Livs
og Bispedømmes Fortabelse. Udsoningen var saa fuldstændig, at
H. R. strax efter (Avg. 1532) blev udset til i Forening med Truid
Ulfstand og Claus Bille at handle med Norges Raad og Indbyggere,
særlig med Ærkebispen i Throndhjem, om Forbund og Fred mellem
Rigerne, hvad da ogsaa skete, i det Ærkebispen efter de 3
Sendemænds Ankomst til Throndhjem maatte forpligte sig til at 
betale en betydelig Sum, mod at de i Kongens Navn lovede ham
Tilgivelse for hans Tilslutning til Christian II.

Under Grevefejden var H. R. blandt de norske Rigsraader,
der sluttede sig til Christian III, i det han tillige med Flid søgte
at bringe Ærkebiskop Olaf Engelbrechtsen til ogsaa at gaa ind
paa Valget af ham som Norges Konge. Dette lykkedes dog ikke,
og da H. R. med Claus Bille, Vincents Lunge og andre Medlemmer
af Norges Raad ved Nytaarstid 1536 kom til Throndhjem for at
forhandle med Ærkebispen, foregik, formodentlig paa dennes
Anstiftelse, et tumultuarisk Opløb af Almuen, hvorved V. Lunge blev
dræbt, og H. R. kun med Nød og næppe undgik Døden. Først
efter at være holdt fangen i længere Tid i Tuterø Kloster kom
han fri, men søgte dog, trods den Overlast, han havde lidt, efter
Hjemkomsten til Oslo paa ny at virke til en Udsoning mellem
Christian III og Ærkebispen, hvad dog ikke lykkedes.

Da Kong Christian endelig efter Kjøbenhavns Overgivelse
ogsaa blev Herre i Norge, kunde han ikke med Føje udsætte
noget paa H. R.s politiske Holdning; men da denne endnu stod
som katholsk Biskop, og det var Kongens Forsæt at gjennemføre
Reformationen lige saa vel i Norge som i Danmark, maatte
Biskoppen, der allerede i Efteraaret 1536 havde begivet sig til
Danmark, oplade Oslo Stift for Kongen. Afstaaelsesbrevet er dateret
Odense i. Nov. 1537, og heri forpligtede H. R. sig til at godkjende,
at alle bispelige Slotte, Gaarde og Indkomster inddroges under
Kronen. Det er os ikke bekjendt, hvor han har opholdt sig i de
nærmest følgende Aar. Reformationen i Oslo Stift fuldbyrdedes
1539 af den nye Superintendent i Bergen, Geble Pedersen, i 
Forening med nogle høje verdslige Herrer. Rimeligvis har man ikke
haft nogen Mand til Raadighed, der egnede sig til evangelisk
Superintendent i Oslo, og Tingene gik derfor i nogle Aar, som de
kunde bedst, under Lensmandens, Peder Hansen Litles (X, 343),
Styrelse, indtil man 1541 besluttede sig til at tilbagegive H. R.
Stiftet, endog forøget med Hammer Stift, men under meget forandrede
Vilkaar. Fremtidig skulde han være evangelisk Superintendent, hvad
altsaa viser, at han maa have bøjet sig ind under den nye Tingenes
Orden. Ovennævnte Lensmand paa Akershus fik Befaling om at
anvise ham Bolig, at gjengive ham det tidligere fra ham tagne
Boskab og indtil videre give ham Mad, indtil han kunde skaffe ham
et Underhold ligt det, som var tillagt de danske Superintendenter. 
Fuld Tillid til H. R. synes Kong Christian dog endnu
ikke at have haft, eftersom han 1542 skrev om ham til den nævnte
Lensmand: «Den Residens og Bolig, som du haver faaet ham ind
(&#596;: tildelt ham) der paa Biskopsgaarden, maa du lade ham beholde,
til vi selv kunne komme did, dog saa at du ser til med, at der
ingen hemmelige Befæstninger opbygges». For øvrigt lader det til 
at H. R. med Flid har søgt at gjøre Fyldest i sit Embede, særlig
ved at bringe det forfaldne lærde Skolevæsen paa Fode og skaffe
Udvej til Uddannelse af unge Mænd, der egnede sig til Præstegjerningen. 
Han døde imidlertid allerede 1545 efter en kun 4aarig
Virksomhed i Superintendentembedet. Alt, hvad vi kjende til ham,
vidner om ikke ringe Duelighed og om en Bevægelighed i Aanden,
der passede ret vel til hin Tids saare vanskelige Forhold.

Keyser, Den norske Kirkes Hist. II. 
Rørdam, Hist. Kildeskrifter I.
Rørdam, Kbhvns Universitets Hist. 1537-1621 I, 353. 
Theol. Tidsskr. f. d. norske Kirke 3. R. I, 332 ff.                                                          

H. F. Rørdam.



Reff, Peder, --o.1490--, Salmedigter. Et Klosterhaandskrift
i den Arnamagnæanske Samling (Nr. 76, 8°) fra sidste Halvdel af
det 15. Aarhundrede indeholder forskjellige, mest religiøse,
Optegnelser og Rim paa Latin og Dansk, til Dels med vedføjede gamle
Melodier. En dansk Marievise i denne Samling angiver sig som
digtet af «per reff lyllæ», og et andet Sted forekomme Bogstaverne
F. P. (Frater Petrus?) paa en Maade, der nærmest synes at betegne
Afskriverens Mærke. Vi have altsaa her ved Siden af Hr. Mikkel
i Odense (XI, 324) den eneste navngivne danske Salmedigter fra
Middelalderen, om hvem man tillige slutter, at han har været Munk
og har afskrevet hele Samlingen. Men hans Hjem og nærmere 
Livsomstændigheder kjendes lige saa lidt, som vi vide, om han har
digtet flere end ét af de i Samlingen indeholdte Vers, hvoraf de fleste
ere Marieviser, til Dels ejendommelige ved makkaronisk Sprog og
tysk Viserhytme. Et enkelt staar dog paa Overgangen til verdslig
Elskovsvise, og et Par moraliserende Rim er rettet mod Kvindesvig.

Brandt og Helveg, Den danske Psalmedigtning I, x; II, ii.

J. Paludan.



Reff, Poul, --1520--, Kannik og Bogtrykker, var en Broder
til ovennævnte Biskop Hans R. og havde vistnok gjort Studier
udenlands og erhvervet Magistergraden, inden han blev Kannik i
Kjøbenhavns Kollegiatkapitel. Som saadan forekommer han 1508,
da han valgtes til Universitetets Rektor, et Valg, der tyder paa,
at han har nydt Anseelse i de lærdes Kreds. Fra 1513 forekommer
han som en flittig Udøver af den typografiske Kunst, og han var,
saa vidt vides, den første danske Mand, der prentede Bøger. Han
havde først sin Presse i Kjøbenhavn, siden (1522) i Nyborg og
endelig (1531-33) i Aarhus. De Bøger, han prentede, holdt han
selv til Fals i sin Bolig, saa han var Boghandler tillige. 1519 kalder
han sig Kannik i Kjøbenhavn og Pavens «ad titulum Nidrosiensis
ecclesiæ accolutus», det sidste vistnok i Anledning af, at han s. A.
trykkede «Missale Nidrosiense». Om han vedblev at være Kannik
i Kjøbenhavn, efter at han havde flyttet sin Presse andensteds
hen, vides ikke. Før Reformationen var hans Prenteri Hovedofficinet 
her til Lands for Trykning af Missaler, Kirkehaandbøger o. l.,
under Reformationskampen udgik der fra hans Presse en Række
heftige Fejdeskrifter mod Lutheranerne, hvorfor Frands Vormordsen
1531 advarer mod at sætte Lid «til alt det, P. R. prenter imod os
under Skriftens og hellige Apostlers falske Titel og Navn, eneste
til at bedrage og forlede enfoldige Mennesker med og komme os
i Menigmands Had og Avind». -- P. R.s Dødsaar kjendes ikke.

Rørdam, Kbhvns Kirker og Klostere i Middelald. S. 144 f. 
Bruun, Aarsberetn. fra det st. kgl. Bibliothek I og II.

H. F. Rørdam.

<chapter name="Regenburg, Theodor August Jes, 1815-95, Departementschef, 
Stiftamtmand">

Regenburg, Theodor August Jes, 1815-95, Departementschef, 
Stiftamtmand, var en Søn af Præsten Jacob R. og Anna
Theodora Barbara f. Wetche i Aabenraa, hvor han fødtes 20. April
1815. Faderen døde 1821, og efter at Aug. R. havde modtaget
Undervisning dels i Fødebyen, dels i Bjolderup Præstegaard,
optoges han 1829 som Elev paa Sorø Akademi, hvorfra han
dimitteredes 1835, og tog juridisk Embedsexamen i Kjøbenhavn 1841. 
Aaret efter traadte han ind i danske Kancelli som Volontær og
knyttedes nøje til Statsminister Stemann, hvis Personlighed og
Synsmaader i høj Grad paavirkede ham. I Kancelliet, hvor han 1848
blev Kancellist, afbrødes hans Bane 1849, i det Kammerherre F. F.
Tillisch ved sin Udnævnelse til Medlem af den slesvigske 
Bestyrelseskommission bestemt forlangte at faa R. med til Flensborg 
som sin Privatsekretær. Under de bevægede Forhold 1849-50 havde R.
rig Lejlighed til at sætte sig ind i sit Hjemlands Tilstande, og
1. Sept. 1850, kort efter Slaget ved Isted, stilledes han midlertidig
i Spidsen for Forvaltningen af Hertugdømmets Kirke- og Skolevæsen,
uagtet den offentlige Mening, særlig i Flensborg, var yderst virksom
for at sikre Professor C. Flor denne Stilling.

Under Tillisch's Overledelse blev det saaledes den 35aarige R.s
Opgave at reorganisere Slesvigs Kirke og Skole, der ved Krigen
vare bragte i stærk Forvirring, og at gjennemføre den mellemslesvigske 
Sprogordning. Næsten hele Gejstligheden var kompromitteret,
henimod 80 Præstekald stode ledige, og de lærde Skoler vare
lukkede; men ved sin store Arbejdsevne, avtoritære Myndighed og
vaagne Interesse for Personer lykkedes det ham hurtig at skabe
ordnede Tilstande og at knytte dygtige kongerigske Kræfter til de
slesvigske Menigheder og Skoler. Den mellemslesvigske
Sprogordning (Sprogreskripterne), for hvilken R. bærer Hovedansvaret,
var, ethnografisk set, mønstergyldig, i det ikke en eneste tysk
Folkedel, hverken Sachsere eller Frisere, underkastedes nogen som helst
Sprogtvang; derimod var den, rent sproglig set, mindre vellykket,
fordi den behandlede de brogede Forhold i Mellemslesvig med
snart udelukkende dansk, snart dansk og plattysk, snart overvejende
plattysk Folkemaal efter den samme ensformige Regel, og i politisk
Henseende var den skadelig, dels fordi den kølnede Ruslands og
Englands Interesse for os under de vanskelige Forhandlinger om
Hertugdømmets statsretlige Stilling, der førte til Kundgjøreisen af
28. Jan. 1852, dels fordi den i de følgende Aar nærede en fjendtlig
Agitation i Mellemslesvig, som særlig efter Kejser Nicolaus I's Død
stærkt udnyttedes af Tyskland til at forberede Overfaldet 1864. -- 
Da Grev C. Moltke 1852 udnævntes til slesvigsk Minister, vandtes
han hurtig for R.s Synsmaader. Sprogreskripterne optoges i
Forfatningen, R. selv udnævntes til Departementschef og Etatsraad,
og under de hurtig skiftende Ministre forblev han lige op til
Krigen den ledende Kraft i Ministeriet, hvis Sekretariatsager som
oftest hvilede i hans Haand. Hans dygtige, ihærdige, retsindige 
og avtoritære Ledelse knyttede de yngre fast til ham, medens de
ældre, med slesvigske Forhold mere fortrolige Embedsmænd havde
ondt ved at følge med i den nydanske Retning, hvori R. var
Sjælen.

Efter Krigen 1864 var han i nogle Aar beskæftiget med
Udleveringen af de Arkivsager, som i Følge Fredstraktaten skulde
afgives til Preussen. 1870 udnævntes han til Stiftamtmand i Aarhus,
og ogsaa her forskaffede hans administrative Evner, hans dygtige
Ledelse af Amtsraadets Forhandlinger og hans Aandsfrihed og
Uafhængighed ham stor Indflydelse og mange Venner. 1894 trak han
sig tilbage fra sin Embedsvirksomhed og døde ugift i Kjøbenhavn
7. Juni 1895. 1860 var han bleven Kommandør af Danebrog, 1894
Storkorsridder.

R. havde videnskabelig Sans og levende historisk Interesse;
særlig havde han nøje sat sig ind i Sønderjyllands Historie og
herom samlet et udmærket Bibliothek, som han skjænkede Aarhus
Kathedralskole, medens andre Samlinger af ham opbevares i
Rigsarkivet. Selvstændig Forfattervirksomhed synes dog ikke at have
ligget for ham; men han har støttet og fremmet adskillige historiske
Arbejder. Saaledes ere store Partier af Allens «Det danske Sprogs
Historie i Slesvig» skrevne over Kildestof, samlet af R., og dette
gjælder i endnu højere Grad om det dygtige Stridsskrift
«Schleswigsche Beleuchtung einer preuss. angeblich officiellen Denkschrift»
(Kop. 1862). 1862 optoges R. som Medlem af det kongl. danske
Selskab for Fædrelandets Historie og Sprog, 1863-70 sad han i
Bestyrelsen for den danske historiske Forening, 1879 udnævntes
han til Æresdoktor ved Universitetet, og 1898 rejstes paa
Skamlingsbanke en Støtte til hans Minde.

Levnedsbeskrivelser af de ved Kbhvns Universitets Firehundredaarsfest
promov. Doktorer. 
Illustr. Tid. 1894-95, Nr. 37.

P. Lauridsen.



Regenfuss, Frants Michael, o.1712-80, Kobberstikker, 
var født i Nürnberg og fik allerede i sin Hjemstavn Bestilling fra
Danmark paa et stort Værk over Konkylier, som han stak i Kobber.
I 1754 kom han dog efter Opfordring til Danmark for at fuldføre
Værket der, og fra nu af udførte hans Hustru, Margrethe Helene,
for en stor Del Illuminationen. I 1758 udkom 1. Del med 12 Tavler
og med Text af C. G. Kratzenstein og L. Spengler. Senere blev
2. Del trykt, men indeholdt kun 12 Tavler uden Text eller
Titelblad. I det st. kongl. Bibliothek findes 12 andre Kobbertavler, 
formentlig til en 3. Del. Foruden de øvrige til Udgivelsen
nødvendige Udgifter, Honorarer for Texten, Trykning, Papir m. m.,
havde alene R. indtil sin Død oppebaaret henved 20000 Rdl. d. K.
Hvor megen Ros der end med rette kan tildeles dette Pragtværk,
maa det indrømmes, at det har været Staten et kostbart
Foretagende.

Weilbach, Nyt Kunstnerlex.
Gosch, Danmarks zoolog. Lit. II, 1, 292 f.

Ph. Weilbach.



Regenstein, Ingerd af, d. o.1258, s. Ingerd (VIII, 297).

Regitse, s. Richiza.



Regner, --o.1266, Biskop af Odense. R. var en tysk
Franciskanermunk, der vandt Abels Yndest, medens denne endnu
kun var Hertug i Sønderjylland; han stod ham saa nær, at han
beskyldtes for at have været medskyldig i Erik Plovpennings Død.
Da Abel blev Konge, lykkedes det ham at gjøre R. til Biskop i
Odense, skjønt Knudsbrødrene havde valgt en Cisterciensermunk
ved Navn Peder (XII, 608); det maa være sket efter 4. April 1252,
da R. i et Kongebrev endnu kun kaldes Broder, men inden 29. Juni,
da Abel faldt paa sit Frisertog. Efter Kongens Død var det til R.,
at hans Enke Mechtilde afgav det Kyskhedsløfte, som hun siden
brød ved at ægte Birger Jarl i Sverige.

Under den store Strid mellem Christoffer I og Jacob Erlandsen, 
der udbrød kort efter, sluttede R. sig nøje til Ærkebispen;
han deltog ikke blot i Vedtagelsen af Vejlekonstitutionen 1256,
men modsatte sig ogsaa, at Kongen kunde faa sin Søn Erik kronet
1258. R. blev tillige beskyldt for at have sendt alle de Penge,
han kunde faa samlet, til de holstenske Grever. Men da
Ærkebispestriden naaede Højdepunktet ved Jacob Erlandsens Fængsling,
synes R. at have holdt sig noget tilbage, og først flere Aar efter
fulgte hans Jacobs Exempel og forlod Danmark. Han opsøgte
Paven i Italien og døde uden at være kommet tilbage til sit Stift,
endnu inden Kardinal Guido i Sept. 1266 afgav sin Kjendelse i
Kirkestriden.

Geneal. og biogr. Archiv S. 353 ff. 
Ny kirkehist. Saml. III, 827.
Kirkehist. Saml. 4. R. IV, 342.                                                              

Kr. Erslev.



Rehefeld, Bonaventura, 1610-73, Superintendent, var født
24. Sept. 1610 i Kitscher i Meissen, hvor hans Fader, Tobias R.,
var Præst. Det fortaltes, at Familiens Stamfader var adlet paa 
Grund af Bedrifter øvede paa Kejser Carl V's uheldige Tog til
Tunis. Efter Skolegang i Gymnasiet Pforta gik B. R. 1630 til
Universitetet i Leipzig, hvor han studerede i mange Aar og 1636
tog Magistergraden. 1643 kaldte Hertug Frederik, Ærkebiskop af
Bremen (siden som Konge Frederik III), ham til sin Hofpræst i
Bremervørde. Men da Stiftet Bremen snart efter blev indtaget af
Svenskerne, søgte R. til Holsten, hvor Christian IV efter Sønnens
Anbefaling 1646 kaldte ham til Slotspræst i Glükstadt og Provst i
Pinneberg Provsti. 1649 beskikkede Frederik III ham til
Slotspræst og Provst i Haderslev uden Hensyn til, at han, i alt Fald
til at begynde med, ikke forstod et dansk Ord. Efter Dr. Stephan
Klotz' Død 1668 blev han tillige Superintendent i den kongelige Del
af Hertugdømmet Slesvig, i hvilken Stilling han døde 7. Juli 1673.
Han synes at have været en lærd, strængt luthersk Theolog, der
med Myndighed søgte at raade Bod paa Misligheder, der kunde
finde Sted blandt de ham underlagte Præster. Hans ret talrige
Skrifter ere mest tyske Ligprædikener samt nogle Salmer. Særlig
kan mærkes «Theologia catechetica od. Unterricht zur Gottseligkeit, 
in Frage u. Antwort also gestellet, dass die Antwort aus
Lutheri Kinder-Catechismo u. den vornehmsten Gesängen fällt; in
dänischer u. deutscher Sprache gestellet u. bei Kirchenvisitationen
gebraucht» (1650 og oftere). -- Han var gift med Magdalena
v. Wolfersdorf. Blandt deres Børn var den III, 8 nævnte Datter,
der var gift med Præsten Fred. Brandt.

Moller, Cimbria lit. II. 
Zwergius, Siellandske Clerisie S. 618 ff 
Rhode, Haderslev-Amts Beskr. S. 181 ff.

H. F. Rørdam.



Rehhoff, Johannes Andreas, 1800-83, Præst, Søn af
Archidiakon i Tønder Philip Andreas R. (d. som Præst i Broager 1833)
og Marie Christine f. Klinck, er født i Tønder 28. Avg. 1800.
Efter at have gaaet i Husum Latinskole studerede han fra 1819 i
Kiel og tog 1824 theologisk Examen paa Gottorp. 1826 blev han
Diakon i Tellingstedt i Ditmarsken, 1830 Archidiakon i Tønder,
1837 Præst og Provst i Aabenraa. Han sluttede sig til det
slesvig-holstenske Oprør og blev i Juli 1848 af den provisoriske Regering
ansat som interimistisk Superintendent for den danske Del af
Slesvig. Det var ikke blot Befolkningens Uvilje, der gjorde hans
Stilling vanskelig, ogsaa fra hans eget Partis Side stilledes der
Fordringer, som han ikke vilde efterkomme. 1849 udstedte han
sammen med sine Kolleger C. J. Herzbruch for Holsten og N. J. E. 
Nielsen (XII, 265) for Sydslesvig et Cirkulære om, at der ikke
under Krigen kunde finde nogen Ordning af Kirkeforholdene Sted.
«Danevirke» bemærkede ved at offentliggjøre den danske Text af
dette, hvis Sprog i øvrigt er saa slet, at det omtrent er uforstaaeligt,
at Hensigten var foreløbig at tilfredsstille «Lichtfreunde, Demokrater
og Republikanere», der trængte paa for at faa den Lærefrihed,
Gejstligheden ingenlunde var til Sinds at tilstaa dem. -- 1850 afskedigedes
han af den danske Regering, fordi han havde modsat sig Gjenindsættelsen 
af fordrevne danske Præster og nægtet at forhandle med
den i Aabenraa indsatte Magistrat. En kort Tid var han interimistisk 
Chef for Kirkedepartementet i Kiel, hvor Universitetet
hædrede ham med den theologiske Doktorgrad. 1851 kaldedes han
til Præst ved Michaelis Kirke i Hamborg. Da de allierede
Østerrigere og Preussere 1864 havde bemægtiget sig Slesvig, kaldtes han
af Regeringskommissærerne til Flensborg for at deltage i en
Kommission til Reorganisering af Kirke- og Skolevæsenet i Slesvig; det
blev tilbudt ham at blive Generalsuperintendent, men han afslog
Tilbudet. 1880 tog han sin Afsked fra Embedet i Hamborg;
slesvig-holstenske Præster oprettede da et Rehhoff-Legat for 
theologiske Studenter. Han døde 9. Jan. 1883 i Hamborg. Hans 
Bidrag til Litteraturen ere væsentligst af homiletisk Natur.

Alberti, Schlesw.-Holst.-Lauenb. Schriftsteller-Lex. 
Allg. Deutsche Biographie XXVII. 
Zeitschr. d. Gesellsch. f. Schlesw.-Holst.-Lauenb. Gesch. XIX, 72 ff.

L. Koch.



Rehling, Andreas Johan, 1748-90, Præst, blev født 22. Febr.
1748 i Koldby paa Samsø, hvor Faderen, Mag. Johan R. (d. 1775),
den Gang var Præst- Slægten angives at være af adelig Herkomst
fra Schwaben. Moderen var en Bispedatter fra Viborg, Regine
Dorthea f. Wøldike (d. 1758). Han blev Student fra Herlufsholm
1764 og tog Attestats 1768. Sin Præstegjerning begyndte han 1771
som personel Kapellan hos Faderen, der i R.s spæde Alder var
forflyttet til Hasle og Braaby i Sydsjælland. 1774 blev han Præst
i Egebjærg i Ods Herred og gift med Susanne Franck Beckmann
(d. 1789) fra B6slunde Præstegaard. Han opbyggede Præstegaarden
med stor Bekostning. 1783 valgtes han til Herredsprovst. 1786
blev han Slotspræst ved Frederiksborg og Sognepræst i Hillerød
og Herlev. Han døde 30. Nov. 1790. Efter hans Død samlede
hans nære Ven Digteren P. H. Haste hans «Opbyggelsestaler i
enkelte Livets Tilfælde» (1791) og tilføjede hans Biografi. Saa vel
af denne som af Talerne lærer man R. at kjende som en dygtig 
og elskelig Præstemand. Hans Minde bevaredes i Egebjærg i
Højagtelse langt ned i det efterfølgende Aarhundrede. I Haandskrift
efterlod han en Beskrivelse over Ods Herred.

Nyerup, Lit. Lex.

A. Jantzen.



Reich, Christian Emilius, 1822-65, Officer, Krigsminister,
er født 18. April 1822 i Kjøbenhavn, hvor Faderen, Johan Frederik
R., var Inspektør ved Trinitatis Arbejdshus; Moderen hed Ane
Cathrine Elisabeth f. Harhoff. I Hjemmet herskede smaa Kaar,
og da Faderen tidlig faldt fra, maatte Moderen nægte sig meget
for at opdrage Sønnen, der havde Lyst til den militære Stand;
dette Ønske var dog næppe blevet opfyldt, hvis ikke Moderens
Broder Konferensraad H. i Ringsted var traadt hjælpende til. 16
Aar gammel tog R. Højskoleexamen og blev derved Sekondlieutenant 
i Artilleriet, medens han ved Afgangen fra Skolen i 1842 blev
Premierlieutenant. Allerede som Elev havde han under Fibigers
(V, 135) Paavirkning fattet en særlig Interesse for Artilleri,
Mathematik og Naturvidenskab, og næppe havde han gjennemgaaet en
praktisk Skole ved 1. Artilleriregiment, førend han derfor blev
ansat ved Artilleristaben under Fibiger som Konstruktør; her deltog
han i mange Konstruktionsarbejder og Forsøg vedrørende
Artillerimateriellet af 1834, ligesom han ogsaa var et virksomt 
Medlem i den Kommission, som foreslog Geværsystemet af 1848.

Da Lærerpladsen i Artilleri ved Højskolen vilde blive ledig i
1848, blev R. udset dertil, og han foretog derpaa i 1847 en
videnskabelig Rejse til Tyskland, Frankrig, Belgien, Holland og England.
Kort efter hans Hjemkomst udbrød Krigen, og han gjorde da under
alle 3 Krigsaar Tjeneste som Adjudant hos den højstkommanderende
Artilleriofficer, hvilket gav ham Lejlighed til at deltage i de fleste
større Fægtninger og Slag, medens han allerede i 1848 avancerede
til Kapitajn. Først i 1851 tiltraadte R. saaledes Lærerposten i
Artilleri og Broslagning, hvilken han varetog med fortrinlig
Dygtighed. Efter Tilskyndelse af Andræ (I, 258), til hvem R. særlig
sluttede sig, udgav han 1854 «Forelæsninger i Ballistik», desuden
udarbejdede han 1855 i Anledning af Højskolens 25aarige Jubilæum
Oversigten over dens Virksomhed og begyndte s. A. i Forening med
andre Udgivelsen af «Tidsskrift for Krigsvæsen», til hvis i.
Aar-gang han leverede flere Bidrag. Man havde imidlertid andensteds
Brug for hans Kræfter; i Nov. 1855 blev R. Sekretær i den under
29. Jan. 1855 nedsatte Befæstningskommission og i Febr. 1856 
kongevalgt Medlem af Rigsraadet, hvorfra han gik over i Landstinget,
da Novemberforfatningen traadte i Kraft; strax efter at have
overtaget Krigsministeriet (1856) udnævnte C. C. Lundbye ham desuden
til Direktør for dettes Kommando. I denne Virksomhed, som han
røgtede med sjælden Iver, forblev han indtil 1863, i det han
henholdsvis i 1856 og 1860 havde modtaget Majors Karakter og
Anciennitet og i 1862 Oberstlieutenants Karakter.

I Behandlingen af de 2 store Spørgsmaal, som da stode paa
Dagsordenen, Landets Befæstningsvæsen og Hærens Organisation,
tog R. megen Del, dels under Udarbejdelsen af Lovforslagene
desangaaende i Krigsministeriet og dels under Forhandlingerne derom
i Rigsraadet; hans udmærkede Foredrag, prægede af Indsigt og
en fast Overbevisning, forfejlede aldrig deres Virkning paa dets
Medlemmer. I politisk Henseende stod han vistnok nærmest Andræ,
der vedblev at udøve en ikke ringe Indflydelse paa ham, men ved
Afstemningerne holdt han sig til de national-liberale og stemte
for Novemberforfatningen af 1863. Skjønt R. saaledes var stærkt
optaget, fandt han dog Tid til anden Gjerning. I 1857 blev han
Medlem af den angaaende Flaadens Organisation nedsatte Kommission, 
der tillige havde at undersøge Værftets Tilstand, og s. A. var
han med at stifte Forsørgelsesforeningen «Bikuben», af hvis
Repræsentantskab han senere blev Medlem, medens han med Iver
vedblev at dyrke Mathematikken, Astronomien og Botanikken, saa
at han 1862 valgtes til Medlem af Videnskabernes Selskab.

I Avg. 1863 udnævntes R. til Oberstlieutenant og Ghef for
Højskolen, men da dens Undervisning suspenderedes i Febr. 1864,
blev han Stabschef hos General Lunding i Fredericia og efter
Fæstningens Rømning Chef for Kjøbenhavns Søbefæstning. Men allerede
18. Maj overdroges ham midlertidig Krigsministerportefeuillen. Han
gav strax Overkommandoen friere Hænder end hans Formand
(Lundbye) og arbejdede under Vaabenhvilen med Iver paa at bringe
Hæren paa Fode, men han havde ingen Tillid til, at Fortsættelsen
af Krigen vilde kunne bringe os Held, hvorfor han i Statsraadsmødet 
21. Juni alene stemte for Antagelsen af Londoner-Konferencens 
Voldgiftsforslag og derefter tilbød at indgive sin Afskedsbegjæring. 
Da en Vexlen af Krigsminister lige inden Operationernes
Gjenoptagen vilde være uheldig, forblev han dog paa sin Post,
indtil Krigens ulykkelige Gang havde til Følge, at hele Ministeriet
indgav sin Dimission 11. Juli, hvorefter han i Nov. udnævntes til
Kommandør af Danebrog af 1. Grad. Samtidig blev han atter 
Chef for Højskolen, men allerede kort Tid efter indfandt den
Sygdom sig, som 14. Juli 1865 lagde ham i Graven. Hans Bortgang
i saa ung en Alder var et stort Tab for Hæren, og navnlig vilde
han kunne have udøvet en afgjørende Indflydelse paa Ordningen
af Landets Forsvarsvæsen, der da atter stod paa Dagsordenen. -- 
R. ægtede 7. Okt. 1852 Anna Løper, Datter af Bataillonskirurg L.

Dansk milit. Tidsskr. 1865. 
Illustr. Tid. VI

P. N. Nieuwenhuis.



v. Reichau, Christian Frederik, o.1686-1753, Officer, født
«ved Rhinen», tilhørte en oprindelig sachsisk Adelsslægt, der i
det 17. Aarhundrede var bosat i det lyneborgske. Han blev 1701
Fændrik i Bataillonen Sjælland i engelsk-nederlandsk Tjeneste, 1705
Sekondlieutenant, deltog 1706 i Slaget ved Ramillies og i Belejringen 
af Mesnin, blev derefter s. A. Premierlieutenant, deltog 1708
i Slaget ved Oudenarde, blev 1709 Kapitajn i 3. danske gevorbne
Infanteriregiment (Mogens Krag), 1713 Kapitajn i Grenaderkorpset,
1719 karakt. Major, 1725 Premiermajor, 1730 Oberst og Chef for
sydsjællandske nationale Dragonregiment. Dette blev 1731
reduceret og R. ansat som Overfører i Drabantkorpset (det nye). 1733
kom han til Norge som Chef for 1. oplandske nationale
Infanteriregiment; boede, medens han indehavde denne Stilling, paa
Hedemarken, hvor han 1743 kjøbte den adelige Sædegaard Aker (i Vang
Sogn). R., der imidlertid 1742 var ble ven Generalmajor og 1749
hvid Ridder, udnævntes 1750 til Kommandant paa Frederikssten og
solgte da sin Ejendom Aker. 1751 blev han Generallieutenant og
døde 28. Sept. 1753 i Frederikshald By, hvor han logerede, medens
Kommandantboligen paa Fæstningen blev ombygget. -- R. blev
1708 gift med Christine Brønsdorff, Datter af Krigskommissær
Matthias Rasmussen B. Hun døde paa Frederikssten 1751.

C. O. Munthe.



v. Reichau, Georg Ernst, 1658-1735, Stiftamtmand, Søn af
baden-durlachsk Gehejmeraad Friedrich v. R. til Bärwalde og
Catharina v. Fuchs, fødtes 7. Maj 1658 paa Bärwalde i det münsterbergske,
kom som ung til det danske Hof, udnævntes til Forskærer og
Kammerjunker og fik 1685 Bestalling som Amtmand over Aalholm og
Maribo Amter. 1689 fik han tillige Halsted Klosters Amt at forvalte
og beklædte disse Embeder i 50 Aar til sin Død. 1722 blev han
tillige Stiftsbefalingsmand over Laaland og Falster. 1697 udnævntes
han til Etatsraad og 1717 til Konferensraad. 1729 fik han det hvide
Baand. Efter Faderen arvede han Bärwalde og fik 1689 af 
Christian V, hos hvem han stod i høj Gunst, skjænket Gaarden
Binnitze, som han 1695 afstod til A. C. Knuth. R. skildres som en
from, godtroende og tillige sygelig Mand, der overlod sine Folk
for megen Myndighed. Han døde 21. April 1735. R. var gift 
1. (6. Maj 1685) med Sophie Amalie Komtesse Holck (d. 22. Marts
1694), Datter af Christian Christopher Greve H. (VII, 542), 2. (1699)
med Sophie Eleonore v. Knuth (f. 1678 paa Leizen i Meklenborg,
d. 5. Dec. 1712), Datter af Joachim Friedrich v. K. til Leizen og
Christina v. Wancken.

Rhode, Laalands og Falsters Hist., ved Friis, I, 57. 567. 
B. Smith, Leonora Christina p. Maribo Kloster S. 62.                                         

Louis Bobé.

 Rigsfriherre, --1699, gottorpsk Gehejmeraad">

v. Reichenbach, Christian Ernst Rigsfriherre, --1699, 
gottorpsk Gehejmeraad. R. var en Præstesøn fra Seebach ved 
Weimar, afsluttede sine Studier med den juridiske Doktorgrad og traadte
derefter i Tjeneste hos Greven af Limburg og 1671 hos Kurfyrst
Carl Ludvig af Pfalz, der 1679 udnævnte ham til Vicekansler. 1682
blev han Assessor ved Rigsretten i Speier og udnævntes til dansk
Raad. 1685 blev han Rigshofraad og 1687 sammen med Broderen
brandenborgsk Gehejmeraad Georg Andreas R. ophøjet i
Rigsfriherrestanden. 1687 tog han Ophold i Wien og var 1689 Kejserens
Afsending paa Kongressen i Altona, hvor han med Iver og Held
virkede for Restitutionen af den hertugelige Del af Slesvig. Som
Følge heraf tog Hertugen af Gottorp ham endnu s. A. i sin
Tjeneste som Hofkansler og Gehejmeetats- og Kammerraad. 1692-93
var han Overstaller i Ejdersted. R. var gjentagne Gange paa
Hertugens Vegne i Kjøbenhavn, hvor han var alt andet end velset.
Da han 1691 opholdt sig her for at konferere med Kongens
Ministre, «flyede man ham som en spedalsk». Ved Christian Albrechts
Død forlod han Statstjenesten og trak sig tilbage til Hamborg.
Efter Hertug Julius Frands af Lauenborgs Død (1689) var han paa
Kejserens Vegne Sekvestrationskommissær i Landet Hadeln. Han
døde 23. Marts 1699. R. kjøbte flere Godser, i Slesvig Binebek
og i Holsten 1692 Bekdorf og Mehlbek. Han var gift med Ilsa
Sophia Conring, Datter af den bekjendte Polyhistor Professor
Hermann C. i Helmstedt og Enke efter Johan Conrad Schrødter,
Syndikus for den frankiske og schlesiske Adel.

Moller, Cimbria lit.            

Louis Bobé.



Reichenbach, Friedrich Christian, 1740-86, Præst, 
blev født 31. Maj 1740 i Risby i Svansen, hvor hans Fader, Johann 
Gotthilf R. (d. 1767 som Provst i Altona), den Gang var Præst;
hans Moder var en født Stresow. Fra Gymnasiet i Altona rejste
han sammen med en yngre Broder 1761 til Universitetet i Halle,
hvor de studerede i 3 Aar. 1765 blev han Kapellan i Ottensen,
1772 Kompastor ved den evangeliske Kirke i Altona og giftede sig
med den yngste Datter af Professor ved derværende Gymnasium
J. C. Sticht. 1782 blev han Provst og Sognepræst i Elmshorn og
1785 tillige Medlem af Overkonsistoriet i Glückstadt. Han døde
15. Marts 1786. Foruden adskillige homiletiske og kateketiske
Arbejder har han skrevet sin Faders Biografi. Endelig har han den
noget tvivlsomme Ære at være en af J. A. Cramers nærmeste
Medarbejdere ved den nye slesvig-holstenske Salmebog (1780), ligesom
han ogsaa forfattede en Afhandling til dens Forsvar.

Bolten, Hist. Kirchermachrichten von Altona I, 126 ff. 
Schlesw.-Holst. Prov.-Berichte 1787, S. 366 f. 
Feddersen, Nachrichten vom Leben gutgesinnter Menschen VI, 95 ff.                                                                    

A. Jantzen.



Reichwein, Georg, 1593-1667, Officer, fødtes i Marburg i
Kassel (Hessen), hvor Faderen skal have været Skrædder. Han
har oprindelig været bestemt for Studier, men maa under
Trediveaarskrigen have opgivet disse for at kæmpe i Protestanternes
Rækker, da han siges at have været en ivrig Kalvinist. Han synes
at være kommen til Danmark i Foraaret 1628 med Grev Henrik
Holck (VII, 552), under hvem han formentlig har tjent i Tyskland,
og blev kort efter ansat som Kapitajn ved Landfolket (oplandske
Regiment) i Norge, hvor just s. A. en staaende Hær blev oprettet.
Det følgende Aar blev han forflyttet til Bergen for der at
istandbringe den nye militære Ordning og beskikkedes 1636 til Vagtmester
paa Bergenhus samt kort efter til Major. 1641 blev han
Oberstlieutenant ved et Regiment Knægte i Bergenhus Len, og da den
svenske Fejde udbrød, kaldtes han i Begyndelsen af 1644 af
Statholder Hannibal Sehested til Christiania for at vogte Grænserne
mod Sverige med akershusiske Regiment under Oberst Henrik Bielke,
i hvis Fraværelse han oftere kommanderede Regimentet, og deltog
nu under den hele Fejde med megen Dygtighed i en stor Del af
de forefaldne Affærer, til Dels paa svensk Grund. Ved de efter
Krigen foretagne Forandringer i de militære Forhold fik R. fra
Begyndelsen af 1646 som Oberst Kommandoen over det akershusiske
Regiment og har fra denne Tid begyndt en endnu bevaret Journal
og Kopibog, der gaar til og med Aaret 1657 og nu vil blive trykt. 
Den viser, at han i al denne Tid har spillet en meget betydelig,
om end hidtil mindre kjendt, Rolle ved Organisationen af Norges
Forsvar, hvorved de forskjellige Statholdere stadig have søgt og
tillige fulgt hans Raad. I 1649 blev han benyttet til at undersøge
Grænseforholdene med Hensyn til Idre og Serna Sogne, hvis
Norskhed han stærkt hævder. 1651 maatte han, som Armeens øvrige
Officerer, afgive Svar paa en Del Spørgsmaal angaaende Hannibal
Sehesteds Forhold under hans Statholderskab-, R.s Erklæring, der
er afgjort gunstig for Statholderen, er et meget vigtigt krigshistorisk
Aktstykke til Belysning af Begivenhederne under den saakaldte
Hannibalsfejde.

Da Krigen med Sverige atter udbrød i 1657, var R. selvskreven
til at indtage en ledende Stilling; han fik Plads i Krigsraadet og
deltog i flere af Krigsbegivenhederne, der dog foreløbig standsede
ved Roskildefreden i Febr. 1658, ved hvilken Throndhjems Len
blev afstaaet til Sverige. Oprindelig var R. blandt dem, der skulde
fastsætte Grænserne for det afstaaede Len, men snart kom han ved
det nye Fredsbrud i Avg. nævnte Aar til at overtage Anførselen
over det søndenfjældske Korps, der afsendtes for at søge Throndhjem 
tilbageerobret fra Svenskerne, hvilket ogsaa lykkedes, saa at
han 11. Dec. s. A. med den svenske Gouvernør Glas Stiernskøld
kunde undertegne Kapitulationsvilkaarene. Da Lenet nu paa ny
var kommet i Nordmændenes Hænder, drog han atter syd over
og indtraf ved Halden i Febr. 1659, hvorfra han fulgte 
Generallieutenant Jørgen Bielke paa dennes Indfald i Baahus Len, 
hvilket gjentoges om Efteraaret, efter at R. i Okt. var udnævnt til
Generalmajor. Han laa nu den gjenværende Del af 1659 og i
Begyndelsen af 1660 paa og ved den svenske Grænse, ofte samvirkende
med Jørgen Bielke; under Haldens lange Belejring i Jan. og Febr.
1660 stode de en Tid lang ved Borge Kirke, og her forefaldt
6. Febr. et større Sammenstød mellem norske og svenske Tropper,
hvilke sidste maatte trække sig tilbage.

Med Fredslutningen 1660 var G. R.s Krigerliv til Ende; som
Chef for oplandske Regiment beboede han nu i nogle Aar sin
Gaard Aker ved Mjøsen, men vedblev at anvendes i Kommissioner
angaaende Grænse- og Militærvæsen. 1666 blev han udnævnt til
Stiftsbefalingsmand i Bergen, men afgik her allerede 5. Maj 1667
ved Døden af Slag. -- Hans mange og store Fortjenester vare
ikke blevne upaaskjønnede; 18. Okt. 1655 blev han optagen i
Adelstanden med særskilt Fremhævelse af hans militære Dygtighed, og 
allerede i 1647 havde han af Kronen faaet overladt som adelig
Sædegaard Gaarden Aker med underliggende Disen i Vang Sogn
paa Hedemarken for gjorte Udlæg under Krigen, men paa saa
gunstige Vilkaar, at han senere selv betegner det næsten som en
Gave. Ligesaa havde han efter Indgaaelsen af sit andet Ægteskab
faaet Brev paa Tienden af Tanum og Kville Sogne i Vigen, der
tidligere var bevilget hans Formand i dette Ægteskab. R. var 3
Gange gift; sin første Hustru, hvis Navn er ukjendt, havde han
ægtet før sin Ankomst til Norge, af hvilket Ægteskab 3 Sønner
kjendes. 2. Gang (o. 1647) blev han gift med Karen Davidsdatter
Lucht (Luft), Enke efter den rige Borgmester i Christiania Niels
Toller (d. 1642); hun døde ved Nytaarstid 1649 (begr. 14. Jan. i
Christiania); 3. Gang (1653) med Inger Rytter, Datter af Oluf R.
til Østby og Brandstorp og Marine Mogensdatter Rosensværd.
I dette Ægteskab havde han 2 Sønner og 6 Døtre. Hun overlevede 
R. til 1696 (eller 97), men havde allerede o. 1668 indgaaet
nyt Ægteskab, med Vejmester Nicolaus Helvaderus, en Præstesøn
fra Fyn, der senere blev Kapitajn og Generaladjudant og 1671 adledes
under Navnet Silberstein; han døde 1678, og baade under det
langvarige Skifte efter ham (sluttet 1686) og næsten i sit hele Liv laa
Fru Inger Rytter i stadige Processer med sine Børn angaaende
deres Arvemidler.

(Norsk) Hist. Tidsskr. 3. R. V, 337 ff.

H. J. Huitfeldt-Kaas.



Reichwein, Lorentz, o.1680-1735, Officer, Stiftamtmand,
var Sønnesøn af ovennævnte Generalmajor G. R. og Søn af den
tapre Partigænger fra Svenskefejdernes Dage Georg R., Oberst
og Kommandant paa Kongsvinger (d. 1715), i dennes andet
Ægteskab, med Cathrine Larsdatter Sverdrup (d. 1701), blev 1697
Fændrik (fra 1701 kaldet Sekondlieutenant), i hvilket sidstnævnte Aar
han fik Pas til Udlandet, 1702 Premierlieutenant og 1703 Kapitajn
ved 1. danske gevorbne Infanteriregiment i kejserlig Tjeneste i
Italien; 1709 fik han Majors Karakter og vendte om Høsten s. A.
tilbage til Danmark, hvor han 1712 blev Oberstlieutenant, 1716
karakt. Oberst og 1717 Chef for Regimentet, der siden bærer hans
Navn. Fra Avg. 1717 til Høsten 1719 deltog han med sit (slesvigske)
Regiment i Krigen i Norge, ud traadte 1720 af Armeen og sendtes
som Envoyé til det kejserlige Hof i Wien, hvor han virkede fra
Jan. 1721 til Avg. 1722, da han efter Begjæring erholdt Afsked.
1725 udnævntes han til Amtmand i Rensborg, 1730 til 
Generalmajor og 1731 til Stiftsbefalingsmand over Akershus Stift og
Amtmand over Akershus Amt. 1732 blev han Ridder af Danebrog og
fulgte under Kong Christian VI's Rejse i Norge 1733 de kongelige
Herskaber til Throndhjem, men hans allerede i mange Aar svage
Helbred forværredes snart saaledes, at han i Febr. 1734 fik
Tilladelse til at rejse til Kjøbenhavn, hvor han afgik ved Døden
22. April 1735, ugift. Hans høje Stillinger havde formentlig
medført en for kostbar Levemaade, saa hans Bo, der først sluttedes
1737, viste et Underskud paa o. 1375 Rdl.

Personalhist. Tidsskr. 3. R. I, 225. 
Munthe, Optegn. af Gen. Maj. P. Todderud, især S. 122 

H. J. Huitfeldt-Kaas.



Reiersen, Andreas, 1716-85, Præst, blev født 5. Nov. 1716
i Kjøbenhavn, hvor Faderen, Justitsraad Jens R. (d. 1732), var
Bogholder ved Søetatens Generalkommissariat; Moderen hed Cathrine
f. Wienecke (d. 1737). Han blev Student fra Kjøbenhavns Skole
1735, laa Paa Regensen 1738-41 og blev 1742 Præst i Mov (ved
Aalborg). Aaret efter ægtede han Christine Lunde (d. 1791), Datter
af Borgmester og Stiftsskriver Niels L. i Roskilde, l 27 Aar
røgtede R. sit Embede paa dette Sted, men længtes meget efter
Forflyttelse. Han underviste en Del og fulgte i sin afsides
Præstegaard godt med i den theologiske Videnskab. 1750-57 udgav
han en Oversættelse fra Grundsproget af Josephus' jødiske Historie
(3 Bind) med oplysende Anmærkninger (gjennemset og paa ny
udg. af J. Belsheim, Horten 1881). 1758 lod han i Aalborg trykke
nogle «Gudelige Tanker» over Søndagsevangelierne; de vare
rimvis affattede, særlig med den op voxende Ungdom for Øje. 1769
leverede han Bullen «Unigenitus'» Historie. Desuden sendte han
Bogelskeren Grev Thott flere tykke Manuskripter for om muligt at
opnaa hans Protektion (Thottske Saml., 4°, Nr. 6: Oversættelse og
Forklaring af Jobs Bog-, smstds. Nr. 95-96: Oversættelse af
Origenes' Skrift mod Celsus, efter Mosheim). Saa forflyttedes han
endelig 1769 til Ringsted, blev 1774 Herredsprovst og 1778
Slotspræst ved Frederiksborg og Sognepræst i Hillerød og Herlev. Han
døde i Hillerød 9. April 1785. Efter at være kommen til Sjælland
udgav han en Oversættelse af Køhlers Fortsættelse af Holbergs
Kirkehistorie og tilføjede en Udsigt over den danske Kirkehistorie
(1769). Ligeledes forfattede han en grundig «Beskrivelse over St.
Bendts Kirke i Ringsted» (1779). Den anonyme danske
Oversættelse (1781) af Brødremenighedens Lærebegreb, Spangenbergs 
bekjendte «Idea fidei fratrum», skal ogsaa være besørget af ham og
kan opfattes som et Udtryk for hans Sympathi for Herrnhutismen.

Nyerup, Lit. Lex.

A. Jantzen.



Reiersen, Christian, 1792-1876, Politiretsassessor, var en
Søn af Amtsforvalter Hans Henrik Peter R. (f. 27. Maj 1750 d. 29,
Juli 1805) og Birgitte Christine f. Bernth (f. 7. Febr. 1766 d. 28. Okt.
1828). Han fødtes i Vordingborg 17. Juni 1792, blev 1810
dimitteret fra Herlufsholm, 1815 juridisk Kandidat, s. A. Volontær, 1818
konstit. og 1819 virkelig Underkancellist i det danske Kancelli.
1820 udnævntes han til Protokolsekretær i Højesteret, 1825
konstitueredes han som Assessor i Kjøbenhavns Politiret, i hvilken Ret
han 1827 fik fast Ansættelse. Fra Slutningen af 1834 overtog han
tillige det trættende, nervepirrende og utaknemmelige Hverv at
censurere de uprivilegerede Blade og trykte Skrifter under 24 Ark,
der udkom i Kjøbenhavn. Arbejdet i saa Henseende voxede snart
saa stærkt, at han 1839 blev dispenseret fra Politiretssagernes
Behandling, og da Kriminal- og Politiretten 1845 oprettedes, afgik
han som Assessor med sin fulde Gage i Ventepenge, men fortsatte
Funktionen som Censor indtil Presselovens Emanation i Begyndelsen
af 1851, uagtet han allerede i Midten af det foregaaende Aar var
bleven entlediget. Han døde 25. Sept. 1876 i Kjøbenhavn. 1840
var han bleven udnævnt til Justitsraad og 1847 til Etatsraad,
29. Juni 1832 blev han gift med Johanne Margrethe Cathrine Bernth
(f. 19. Okt. 1809 d. 23. Nov. 1883), en Datter af Herredsfoged Lauritz
Andreas B. og Johanne f. Klingberg.

Leth og Wad, Dimitt. fra Herlufsholm.

G. Kringelbach.



Reiersen, Christian Frederik, 1826-74, Forfatter, var Søn
af Skibskapitajn Holger Jacobæus R. (f. 31. Avg. 1794 d. 6. Febr.
1855) og Else Cathrine f. Soltwedel (f. 14. Juni 1799 d. 4. Okt. 1832)
og fødtes paa Christianshavn 16. Marts 1826. Som moderløs Dreng
blev han sat i Herlufsholms Skole, hvorfra han dimitteredes 1843,
og i 1849 tog han theologisk Embedsexamen. Strax derpaa deltog
han i Krigen og var derefter i 3 Aar Huslærer paa Skovsgaard
ved Sorø. I 1854 blev han ansat som Lærer ved Kjøbenhavns
vestre Betalingsskole og Overlærer ved Søetatens Skoler, hvilken
Virksomhed i høj Grad fængslede og tiltalte ham. Han var en
Aandsaristokrat med sjælden Begavelse, en lunerig og godmodig
Satiriker, godgjørende og beskeden, men med et skrøbeligt Legeme 
og et forsømt Ydre. Hans hjemløse Ungdom havde gjort ham
vemodig inderst inde, og bristede Forhaabninger i hans senere Liv
dræbte en Del Livsglæde i ham, ligesom de vistnok bevirkede, at
han, der oprindelig havde bestemt sig til at være Præst og havde
øvet sig i at prædike, opgav sine Planer i denne Retning. 1862
udgav han den paa mange interessante Enkeltheder rige og ved en
fængslende Intrige karakteriserede Roman «Fra Drømmenes Land,
et Forsøg i den experimenterende Psykologi af Victor Hilarius»,
en i sin Tid meget læst og omtalt Bog, der fremkaldte vidtløftige
Anmeldelser, af hvilke Cl. Petersens i «Fædrelandet» foranledigede
Forfatteren til at udgive en polemisk Piecer «Et Brev fra Victor
Hilarius til en Ven i Kjøbenhavn» (1862). En Frugt af hans
Krigerliv var den kvikke, med Lune og Ironi skrevne «Fra Felten,
af en gammel Soldats Erindringer» (1867). Endelig beskæftigede
han sig en Del med den højere Mathematik, og i «Mathematisk
Tidsskrift» for 1865 nar nan meddelt Løsningen af en Opgave
hørende til Differentialregning. -- En tiltagende Svaghed bevirkede,
at han i 1873 maatte tage Afsked med sin Lærergjerning, og efter
et Par Dages Sygeleje døde han i Valby 11. Sept. 1874.

Dagbladet 21. Sept. 1874.

Nic. Bøgh.



Reiersen, Frederik, 1715-84, Søofficer, Broder til ovfr.
nævnte Præst Andreas R., blev født 24. Marts 1715, Sekondlieutenant 
i Flaaden 1737, Premierlieutenant 1740, Kapitajnlieutenant 1746,
Kapitajn 1753, Kommandørkapitajn 1763, Kommandør 1766 og Schout
bynacht 1770. - 1739 rejste han udenlands for at studere
Takkelvæsen og ansattes ved sin Hjemkomst ved dette. 1743 overtog
han Takkelmesterforretningerne, som han bestyrede indtil 1766.
Sidstnævnte Aar betroedes ham Embedet som Holmens Chef. Da
Marinebestyrelsen imidlertid 1767 gled ud af den duelige
Danneskjold-Samsøes Hænder, paafulgte en yderst urolig og systemløs
Periode under Danneskjold-Laurwigen og Rømeling, i hvis Dispositioner
Struensee ofte greb ind paa den mest forstyrrende Maade, og under
hvilken R. ikke færre end 3 Gange afsattes og gjenindsattes i
Embedet. Han var saaledes Holmens Chef først fra 1766-68, dernæst
1770-71 og til sidst fra 1772 til sin endelige Afgang fra Tjenesten
1776. C. Molbech giver ham det bedste Skudsmaal for Dygtighed
og Retsindighed. R. benyttedes ogsaa meget i forskjellige
Kommissioner; han afgik som nævnt i Marts 1776, bosatte sig senere 
(1782) i Helsingør og døde der 7. Sept. 1784. 15. Nov. 1752 ægtede
han Bolette Christine Wium (f. 1732 d. 14. Maj 1764).

C. With.



Reiersen, Holger Christian, 1746-1811, Kancellideputeret,
var en Søn af Kommandørkapitajn Christian R. (f. 11. Avg. 1710
d. 17. Maj 1764) og Catharine Christiane f. Jacobæus (f. 28. Maj
1723 d. 26. Sept. 1780). Han fødtes 14. Sept. 1746, blev 1771
Kancellist i danske Kancelli, 1778 2. Expeditionssekretær sammesteds,
1787 Assessor i Kancellikollegiet, 1788 tillige i. Expeditionssekretær,
1790 Deputeret i Kollegiet, udnævntes desuden ved dettes Omorganisation 
1799 til Chef for dets 4. Departement og blev 1. Deputeret
i Begyndelsen af 1804, men afgik senere s. A. og døde 16. Dec.
1811. -- Han havde 1774 faaet Titel af Kancellisekretær, 1779 af
Kancelliraad, 1783 af Justitsraad, 1793 af Etatsraad og 1804 af
Konferensraad. Fra 1793 var han Medlem af Danske Selskab. Han
ægtede 1786 Charlotte Christine Studsgaard (f. 25. Avg. 1763 d. 18.
Avg. 1810), en Datter af Biskop Christian Beverlin S. og Charlotte
f. Hoe.

G. Kringelbach.



Reiersen, Niels Lunde, 1742-95, Fabrikembedsmand,
Handelsmand og Legatstifter. Han er født 16. Febr. 1742 i Kjøbenhavn, 
hvor hans Fader, Peter R., var Bogholder ved det almindelige
Varemagasin; Moderen var Anna Elisabeth f. Lunde. Som Dreng
synes han at have været et uroligt Hoved, hvorfor han en Tid
sendtes til Søs, men 1760 adjungeredes han Faderen som Bogholder
ved Varemagasinet, og 1763 betroedes det ham at gaa med en
Prøvesending af Magasinets Varer til Thorn i Polen. Da
Magasinet 1768 omordnedes, blev han dets Bogholder og Kasserer, og
Aaret efter blev han tillige Sekretær ved en Kommission, der skulde
have Opsyn med Landets Fabrikvæsen, hvad der førte til, at han
i 1774 blev selvstændig Fabrikkommissær for Kjøbenhavn med Titel
af Agent. Da Varemagasinet paa ny omordnedes i 1777, blev
han Medlem af dets Direktion og 1782, da det ophørte, Medlem
af Fabrikdirektionen; 1783 fik han Etatsraadstitelen. I sin Stilling
som Fabrikkommissær (1774-77) viste han sig som en energisk
Embedsmand med et klart Syn paa Forholdene; men foruden at
være Embedsmand var han tillige baade Fabrikant og Kjøbmand.
Fra Begyndelsen af 1775 overtog han den af Staten i sin Tid drevne
kongl. Silkefabrik, som hans Fader fra 1760 havde været Medejer
af. I denne sin industrielle Virksomhed nød han Statens Støtte i 
væsentlig Grad; fra 1786 var Grosserer Hans Brandorph hans
Kompagnon i Fabrikken. Det er dog næppe ved denne Virksomhed,
at han tjente sin store Formue, men snarere ved den Handelsforretning, 
han fra omtr. 1775 drev sammen med Frederik de Coninck
(IV, 77). Handelshuset de Coninck & R. deltog dristig og heldig
i den Handelskamp, som de daværende Krigsforhold aabnede for
de nevtrale Magter. Det bragte en Række Skibe, som tilhørte
krigsførende Staters Undersaatter, under dansk Flag. Det gjennemførte 
ogsaa sejerrig de private ostindiske Expeditioner, hvad der
rejste en Storm imod det i det asiatiske Kompagni, der tidligere
havde haft Monopol paa denne Handel, og det skal endnu nævnes,
at det (1787) overtog det østersøisk-guineiske Kompagni. 1783 kjøbte
R. Godserne Ny sø, Jungshoved og Oremandsgaard og 1785
Liljendal, Høfdinggaard og Skuderupgaard. 1790 udtraadte han af
Kompagniskabet med de Coninck, og R., der i sine sidste Leveaar var
svagelig, døde 20. Juli 1795. Han var ugift. Ved sit Testamente
af 30. Marts 1793 stiftede han det noksom bekjendte Reiersenske
Fond, der skulde tjene til «Manufakturvæsenets og Industriens
Udvidelse og Forøgelse» baade ad theoretisk og praktisk Vej i
Kjøbenhavn og de sjællandske Kjøbstæder. Beholdningen i hans Bo,
der overgik til Fondet, var o. 499000 Rdl.

C. Nyrop, N. L. R. (1896).

C. Nyrop.



Reimann, Arnold Eugen, 1827-88, Bankdirektør, var født
i Kjøbenhavn 24. Febr. 1827 og var en Søn af Handelsbogholder
Carl Christian R. og Euphrosyne Birgitte f. Perhøi. Da Faderens
økonomiske Forhold vare daarlige, kom R. allerede i en Alder af
ii Aar paa Toldkontoret i Holbæk, og 2 Aar efter fik han Plads
paa et Sukkerraffinaderi i Kjøbenhavn. Efter at have faaet
Fuldmyndighedsbevilling 1846 etablerede han sig Aaret efter som
Kjøbmand og Eddikebrygger og fik 1854 Grossererborgerskab. S. A.
oprettedes « Kjøbenhavns private Laanebank», for hvilken R. blev
Direktør indtil 1870. I 1856 opgav han sin private Forretning for
udelukkende at beskæftige sig med Bankvirksomheden. 1870 valgtes 
han til Direktør i Nationalbanken, men i denne Stilling forblev
han kun indtil 1873, da han ved Stiftelsen af «Kjøbenhavns
Handelsbank» efterkom Stifternes Anmodning om at indtræde i
Direktionen for denne Bank sammen med daværende Nationalbankdirektør 
Sponneck og Statsgjældsdirektør Levy. R., som var den
særlig handelskyndige af de 3 Direktører, blev indtil sin Død den 
ledende -- i alt Fald hvad de almindelige Bankforretninger
angik -- og den, der paatrykte Bankens Styrelse sit Præg. Han
udmærkede sig som Bankdirektør navnlig ved et ualmindelig stort
Personalkjendskab, et roligt og solidt Omdømme og ved stor
Forsigtighed. Fra 1872 til sin Død var han Medlem af Kjøbenhavns
Borgerrepræsentation, i hvis Arbejder han tog meget aktiv Del.
Han udnævntes 1876 til Etatsraad. R. var gift med Christiane
Frederikke f. Jacobsen, Datter af Hotelejer J. i Kjøbenhavn. Han
døde 15. Juni 1888, 2 Maaneder efter sin Hustru.

Illustr. Tid. XXIX, Nr. 39.

E. Meyer.



Reimarus, Samuel, 1661-1727, Præst, blev født 22. Febr.
1661 i Stoltzenburg i Pommern (3 Mil fra Stettin), hvor Faderen,
Philip R., var Præst; Moderen hed Elisabeth Friedborn. Efter at
have studeret ved tyske Universiteter blev han 1684 Diakon i
Lunden i Ditmarsken og ægtede Magdalena Augusta Richart. Her
fra kom han flere Gange til Tønning for at prædike for den
gottorpske Hertug Frederik IV. Han blev da Hofpræst paa Gottorp
1698 og fra 1700 tillige Medlem af Overkonsistoriet der. Da
Hertugen var falden i Slaget ved Klissov i Polen 1702, holdt han
Ligprædiken over ham ved Begravelsen i Slesvig Domkirke. 1703 blev
han ved Menighedens Valg Sognepræst i Tønder og blev tillige
Provst. Han var en inderlig from Mand af Speners Skole og ivrig
i sin Præstegjerning. I en Indberetning til den gottorpske
Administrator Christian August klager han stærkt over det tønderske
Landsogns Ugudelighed og paakalder den verdslige Magt, for at han
dog en Gang kunde faa Bugt med disse Folks Gjenstridighed og
tvinge dem til at gaa i Kirke. Det var i øvrigt paa Grund af den
nordiske Krig meget vanskelige Tidsforhold i Provstegjerningen i
hans Embedstid; men han roses enstemmig for sin Dygtighed. Han
døde 10. Sept. 1727.

G. J. Zwergius, Predigt bey der Beerdigung S. R. (Flensb. 1727). 
Zeitschr. d. Gesellsch. f. Schlesw.-Holst.-Lauenb. Gesch. XXV, 238 f. 
Allen, Det danske Sprogs Hist. i Slesvig I, 174 f.

A. Jantzen.



Reimers, Jacob Peter, f. 1826, sønderjysk Patriot. R. er født
24. Nov. 1826 i Kettinge paa Als og Søn af Slagtermester Asmus
Otto R. (f. 27. Avg. 1800 d. 2. Nov. 1852) og Cecilie Elisabeth f.
Danielsen (f. 15. Avg. 1801 d. 23. Febr. 1880). Efter med Ære at
have deltaget i den første slesvigske Krig blev R. 1852 
Slagtermester i Sønderborg og valgtes faa Aar efter til Oldermand i
Slagterlavet, 1862 til deputeret Borger. Skyttesagen og Vaabenbrødreselskabet 
fandt ved den Tid i ham en ivrig Støtte. Ved sin varme
Fædrelandskjærlighed og sin faste Karakter vandt han allerede i
en ung Alder sine Medborgeres fulde Tillid, og talrige ere de ham
betroede Hædershverv, ligesom han siden 1864 har deltaget i og
øvet stor og stigende Indflydelse paa alle de danske Slesvigeres
politiske Forhandlinger og Beslutninger. 1866 var han Medlem af
47 Mands Deputationen, som forgjæves rejste til Berlin for at faa
Prager-Fredens Artikel 5 udført, 1869 Medlem af en nordslesvigsk
Deputation, som lykønskede Kronprins Frederik til hans Formæling,
og 1894 overbragte han sammen med de eneste dalevende
Medlemmer af Deputationen, Gustav Johannsen og Hans Lassen,
Sønderjydernes Lykønskninger til Kronprinsens Sølvbryllup. Da den
nordslesvigske Vælgerforening stiftedes 1888, valgtes R. til dens
Formand, og dette vanskelige Hverv har han røgtet baade med
Takt og med Fasthed. Han er ligeledes Formand i det
Aktieselskab, som udgiver «Dybbølposten». 1896 optoges han som
Æresmedlem i de danske Vaabenbrødres Afdelinger i Kjøbenhavn og
Kolding, 1898 som Æresmedlem i det kjøbenhavnske Slagterlav. -- 
R. blev 17. Nov. 1852 gift med Jensine Marie Ernestine Hermann
(f. 17. Juli 1829), Datter af Slagtermester Johan Peter H. i
Sønderborg.

Illustr. Tid. XXII, 82.
Højskolebladet 20. Nov.  1896.

H. R. Hiort-Lorenzen.



Rein, Jonas, 1760-1821, Præst, Digter, fødtes 30. Jan. 1760
i Sundalen, hvor Faderen, Ole R. (f. 1726 d.10. Juni 1792), da
var resid. Kapellan; Moderen var Ole R.s i. Hustru, Margrethe
f. Ross (d. 11. Febr. 1760). Han blev undervist af Faderen til
1777, da han deponerede. 1780 fik han Attestats, drog saa
tilbage til Norge, var Huslærer paa Buskerud til 1783, opholdt sig i
Drammen, paa Kongsberg og Jævnaker, hvor Faderen nu var Præst,
ivrig tragtende efter at erholde et Embede og imidlertid syslende
med poetiske Sager, hvorved han tænkte at skaffe sig en Anbefaling.
Han gjorde et stort Tilløb og skrev i sit 25. Aar Tragedien «Hagen
og Axel», der ligesom hans første Digte kom i Trykken 1786. Aaret
efter lykkedes det ham at komme til Kjøbenhavn, hvor han nu
forblev i 4 Aar. 1789 tog han den Aaret forud anordnede store
Philologicum, der gav ham Adgang til at søge højere Skoleembeder, 
hvad han ogsaa troligen gjorde, men uden Nytte. Heller ikke fik
han gejstligt Embede. Han havde 1788 stødt en højtstaaende
Embedsmand og mente nu, at han fik lide for dette. Imidlertid skrev
han Vers, studerede flittig Sprog og Litteratur, var en hyppig Gjæst
i Norske Selskab og den Rahbekske Cirkel og blev i denne
bekjendt som den, der ved Epigrammer gav det første Signal til
«Holgerfejden» (1789-90). Endelig blev han befordret, i det han
udnævntes til resid. Kapellan til Slidre. Dette Embede vilde han
ikke have, men blev s. A. (1791) udnævnt til Sognepræst i
Kautokeino. Faa Rejsen der op standsede han paa Hafslund, hvor
Generalavditør O. C. Wessel tilbød ham at blive som resid. Kapellan 
til Skjeberg. Han tog imod Tilbudet og blev udnævnt 1792. Han
blev ved denne Tid gift med Anna Cathrine Arbo (f. 1756, døbt
25. Dec.), Datter af Sognepræst til Ramnæs Christian A. (f. 1726
d. I773) og hans 1. Hustru, Anne Livia f. Wølner (f. 1725 d. 1769).
Han mistede hende allerede 27. Dec. 1794 og blev atter gift 1796,
med Anna Frederikke Bergersen (f. 21. Maj 1779 d. 22. Febr. 1856),
Datter af Berger B. paa Frederikshald og Inger Marie f. Wiig.

R. levede lykkelig i Skjeberg, men da Familien voxede, maatte
han have et større Embede og blev 1800 Sognepræst til Ejdanger.
Her udgav han 1802 en Digtsamling i 2 Bind og samlede en anden,
hvis Fortale bærer Datum 24. Maj 1806, men som først kom ud
1810. Han erkjender her, at «Digtekunsten ved Vanens Magt mer
end ved virkeligt Kald var bleven ham lidenskabelig». Han ansaa
det derfor som Pligt at bryde af, da det kunde blive til Skade
for hans præstelige Gjerning. Hans Digtning aander ikke altid
den Bitterhed, der tidlig havde opfyldt hans Sjæl, men den er
gjennemgaaende Udtryk for en melankolsk Stemning, der kunde
tiltale den Tids Kritikere og bringe Kvinderne til at sværme for
ham. Noget Digterkald har han næppe tiltroet sig, og sit Talent
har han næppe selv vurderet saa højt som hans Anmeldere. Han
vovede sig heller ikke -- efter det første Ungdomsarbejde -- ind
paa større Felter, og det Epos om Gustav Adolf, som han tidlig
begyndte paa, saa aldrig Lyset. I formel Henseende have hans Vers
Fortrin for de fleste samtidige danske og norske Digteres Arbejder,
hvad der kunde ventes efter hans grundige klassiske Studier.

1808 blev R. forflyttet til Nykirkens Sognekald i Bergen til
megen Ærgrelse for Biskop J. N. Brun, der til Fordel for sin Søn
gjærne vilde haft et af Byens resid. Kapellanier ledigt. Imidlertid
gjorde han Lykke som Taler ved sin alvorlige Moralprædiken og 
sin Torden mod de herskende Laster. Han var en Beundrer af
H. G. Clausen (III, 606), hvis rationalistiske Standpunkt han
indtog. Ikke mindre Lykke gjorde han ved sine Digte og en
personlig Optræden, der indgød baade Respekt og Frygt. Han hørte
til den Kreds af intelligente Mænd, der havde sluttet sig om
W. F. K. Christie (III, 566) og dannnet et Selskab («Qvod libet»),
der vistnok skulde være en Efterligning af Norske Selskab i
Kjøbenhavn. Med Christie, hvis politiske Standpunkt han indtog, blev
han 1814 sendt til Rigsforsamlingen paa Ejdsvold, hvor han kom
til at spille en ikke ganske ubetydelig Rolle. Han talte sjælden
uden i storpolitiske Sager og blev mest bekjendt ved sin store Tale
13. Maj, da man satte Kronen paa Selvstændighedsværket ved den
betænkelige Beslutning, at «Rigsforsamlingen garanterer den
nuværende Statsgjæld, for saa vidt den af Stortinget erkjendes rigtig,
samt de 14 Mill. Rdl. N. V., eller hvad mere der kunde behøves
til næste Stortingsmøde». Den Enthusiasme, hvormed han her bar
sine patriotiske Følelser frem, kunde maale sig med Hadet og
Bitterheden mod Svenskerne og den Haan, han kastede paa de
Stormænd i Salen, der betragtede Sagen med andre Øjne og efter
alvorsfuld Prøvelse erkjendte dens Umulighed. Dette i Forbindelse
med hans nedsættende Bemærkninger om Carl Johans Person blev
ikke glemt, da han efter J. N. Bruns Død (1816) af Regeringen
blev indstillet til Biskop. Det syntes, som Carl Johan, der havde
høje Tanker om Biskoppernes Indflydelse, gjærne vilde have R.
paa Bispestolen, naar der blev fremlagt tilstrækkeligt Bevis for, at
hans Tænkemaade var bleven en anden. Om end den stolte Mand
kunde gaa langt paa denne Vej, gik han dog ikke langt nok,
men det maa anses sikkert, at Grev Wedel mere end Carl Johan
har været ham imod. Det var heldigt, at det gik saa, thi han
var allerede ved denne Tid svækket og gik i de følgende Aar
sørgelig tilbage. 1819 fik han endog den fortvivlede, dog ikke
udførte, Tanke at nedlægge sit Embede og blive -- Klokker i den
Kirke, hvis højtagtede Sognepræst han i 11 Aar havde været. Han
døde 21. Nov. 1821.

Thrap. Bidrag t. d. norske Kirkes Hist. i d. 19. Aarh. I, 222 ff. 
Jæger, Illustr. norsk Lit.-Hist. I, 563 ff. 
J. Aall, Erindringer, 2. Udg., S. 438 f. 
J. S. Welhaven, Saml. Skrifter VIII, 268 ff.                                             

D. Thrap.

<chapter name="Reinboth, Friedrich Adolph, --1749, Waisenhusdirektør, 
Historiker">

Reinboth, Friedrich Adolph, --1749, Waisenhusdirektør,
Historiker, var født i Byen Slesvig, Søn af gottorpsk Hofpræst 
Heinrich R. og Sønnesøn af ndfr. anførte Johannes R. Moderen var
Datter af gottorpsk Hofraad Holmer. Efter at have fuldendt sine
juridiske Studier tog R. Bolig i Slesvig, hvor han i en Række Aar
levede som Privatmand, sysselsat med videnskabelige, mest historiske,
Studier. Særlig var det Hertugdømmernes Historie og Retsvæsen,
han fordybede sig i, og hvortil han gjorde betydelige Samlinger.
En Tid syslede han med Planen til, i Forbindelse med J. F. Noodt
(XII, 309) og J. Friccius, at stifte et Selskab til Indsamling af
Bidrag til Hertugdømmernes Historie. Der blev dog ikke noget
deraf, da Udgivelsen af Westphalens «Monumenta» foregreb Udførelsen. 
1739 udnævnte Christian VI R. til Justitsraad og til Direktør
for Waisenhuset i Slesvig, hvortil han efter Kongens Mening særlig
egnede sig, «fordi han er en samvittighedsfuld lærd og en
velhavende Mand, der ellers ikke har nogen Forretning og lever af
sine egne Midler». Skjønt han passede sine Forretninger ved
Waisenhuset med Troskab, lode de ham dog rigelig Tid til
Fortsættelse af hans videnskabelige Sysler, som han drev med stor
Flid, men uden Trang til Offentliggjørelse af sine Samlinger og
Udarbejdelser og maaske ogsaa uden Evne til Afslutning. Kun
meget lidt af ham er trykt, saasom «Planctus Germaniæ super
immaturo obitu Leopoldi Caroli VI Cæsaris filii unici» (Kiel 1717)
og nogle Bidrag, optagne i Fortalerne til Westphalens «Monumenta»
II og III. Men hans Samlinger, særlig til en ny og forøget
Udgave af Cypræus' slesvigske Kirkehistorie, ere overordentlig
omfangsrige og skrevne med den fineste Stil. 1749 blev han
Etatsraad og døde 10. Okt. s. A. Hans Testament indeholdt den
Bestemmelse, at hans store Bibliothek skulde stilles til Avktion og
det indkomne Beløb sættes paa Rente, for at Sønner af fattige
Præsteenker deraf kunde støttes i deres Studeringer (Slesv.
Prov.-Efterretn. IV, 250). Af hans efterladte haandskrevne Samlinger ere
nogle landede i det store kongl. Bibliothek i Kjøbenhavn, andre i
Universitetsbibliotheket i Kiel, men de bedste Stykker kjøbte J. L.
Holstein, og de findes nu i Manuskriptsamlingen paa Ledreborg.

Allg. Deutsche Biographie XXVIII. 
Kirkehist. Saml. 4. R. II, 568 ff.
Rørdam, Hist. Saml. og Studier III, 468.

H. F. Rørdam.



Reinboth, Johannes, 1609-73, Superintendent, var født
14. Febr. 1609 i Altenburg i Meissen, hvor Faderen, Conrad R.,
var Raadmand. Fra Skolen i sin Fødeby afgik han til Universitetet
i Leipzig, hvor han flittig studerede Theologi og Filosofi. 1630 
tog han Magistergraden. Siden drog han til Jena og Rostock og
der fra til Kjøbenhavn, hvor han i henved et Aar boede i Professor,
Dr. Jesper Brochmands Hus og ved sin Bortrejse fik et udmærket
Vidnesbyrd af denne lærde Mand, hvorpaa han begav sig til
Holland og England. Efter en Tids Forløb vendte han dog
tilbage til Kjøbenhavn og blev ikke længe derefter paa Kongens
Vink kaldet til Sognepræst ved St. Nicolai Kirke i Flensborg og
Provst i Flensborg-Bredsted Provsti. Det er næppe tvivlsomt, at
Brochmand har givet Anvisning paa R. Der er ogsaa den
Mærkelighed ved dennes Ansættelse i Flensborg, at Sjællands Biskop,
Dr. H. P. Resen, 18. Maj 1636 fik kongl. Befaling om «efter
Ordinansen at examinere og ordinere Mag. J. R., der er kaldet til vor
Kjøbstad Flensborg at være Sognepræst». Her var han dog ikke
længe, da han allerede 1639 maatte gaa som Slotspræst og Provst
til Haderslev -- formodentlig for at gjøre Plads for Dr. Stephan
Klotz, der allerede var Generalsuperintendent og nu blev R.s
Efterfølger som Præst og Provst i Flensborg. 1643 var det paa Bane,
at R. skulde gaa som tysk Præst og theologisk Professor til Sorø.
Men han frabad sig denne Stilling med Henvisning til, at han i
Haderslev havde større Løn, end han vilde faa i Sorø. Derimod
modtog han 1645 den ham tilbudte Post som Hofpræst paa Gottorp
og Generalsuperintendent i de gottorpske Lande med
Provsteembedet i Gottorp og Husum Provstier, hvortil 1664 ogsaa lagdes
Nordstrand. Derved fritoges han for at staa under Klotz, hvis
Ligemand han endog blev, særlig da han (1645) Paa Hertugens
Forlangende havde erhvervet den theologiske Doktorgrad i Rostock.

Ved Promotionen forsvarede R. en Række Sætninger «de
catechesi veterum»; men havde han, som det synes, skrevet denne
Afhandling i en irenisk Hensigt for at vise, at der bag ved alle
Divergenspunkter, som hans stridssyge Samtid fremdrog, var noget,
hvorom alle Kristne maatte være enige, saa blev han meget skuffet,
da Skriftet gav Anledning til en langvarig Fejde, hvor man ikke
nøjedes med at kalde R. Synkretist, men endog skjældte ham for
en Socinianer, der banede Vej for Atheismen. Angriberne, blandt
hvilke Theologerne Andr. Kyhn og J. C. Danhauer især gjorde sig
bemærkede, fik imidlertid Svar paa Tiltale, i det R. med Styrke
søgte at hævde den apostoliske Trosbekjendelses Betydning fremfor
senere Partikularkonfessioner. At han imidlertid ikke undervurderede
den augsburgske Konfession, viste han klart nok, da nogle Jesuiter
senere søgte at trænge sig ind ved det gottorpske Hof, og da 
navnlig en vis Pater Jodocus Kedden i et Skrift, «Sonnenstadt»,
havde søgt at undergrave den augsburgske Bekjendelse; thi nu tog
R. meget kraftig til Orde derimod i en Række Skrifter, der
indeholde en skarp Polemik mod Romerkirkens Forvanskninger af den
oprindelige Kristendom. Overhovedet udfoldede R. en betydelig
litterær Virksomhed, og et og andet af, hvad han har skrevet, kan
læses med Interesse den Dag i Dag. Han var aabenbart en Mand
med betydelig Lærdom. Da Universitetet i Kiel 1665 blev oprettet,
holdt R. Indvielsesprædiken 5. Okt. Hans «Epistola ad Ad.
Olearium prolixa de rebus Persicis et religionis præsertim Persarum
historia, ab ævo Noachico ad nostra usqve tempora» (1654) roses
for dens Lærdom paa Omraader, der laa en Del uden for det
theologiske Felt, som jo ellers var det, hvortil R. mest holdt sig.

R. døde i Slesvig 27. Juni 1673. Han var 3 Gange gift.
Blandt hans Børn kan nævnes: Heinrich R., gottorpsk Hofpræst,
Johan Georg R., Dr. jur. og Kirkekommissær, og Friedrich R.,
Dr. jur.

Moller, Cimbria lit. II. 
Rhode, Haderslev-Amts Beskr. S. 176 ff. 
Allg. Deutsche Biographie XXVIII. 
Zeitschr. d. Gesellsch. f. Schlesw.-Holst.-Lauenb. Gesch. XIX, 42 ff.

H. F. Rørdam.



Reinhard, Joakim Vilhelm Nikolaj, f. 1858, Forfatter. J. R.
er født i Hillerød 27. April 1858, Søn af Overlærer Johan Clemens
Tode R. (f. 1817) og Anthonette Hedevig Kirstine f. Bentzon (f. 1830).
Han blev Student 1876, gjorde næste Aar en Rejse til New-York
og var derpaa Huslærer, til han i 1880 tog Philosophicum. S. A.
udgav han (under Navnet «Fr. Elbert») en Roman, «Ild og Aske»,
og et Bind Fortællinger, «Efter Brylluppet». 1881 fulgte Romanen
<dkaros», 1882 «Fra Cirkus og andre Fortællinger», 1883 «Nye
Fortællingen). I Dec. 1882 blev hans Skuespil «Helga» opført
anonymt paa det kongl. Theater. -- R.s Skildringer ere hverdagsagtig
graa, triste og haarde i Tonen; de handle mest om Livets Skuffelser
og Skibbrud, om mislykkede Ægteskaber, om Digterattraa uden
Evne, men dvæle ogsaa ved sære Følelser og Skæbner (Artistliv,
amerikanske Forhold). -- R. var i 1882 Redaktionssekretær ved
«Jyllandsposten», 1883-89 Korrektør i Rigsdagen. Samtidig skrev
han en Del Bladartikler, ogsaa en Lærebog i Verdenshistorien (1887,
under Navnet «V. Skovby»). 1889 rejste han til Nordamerika, hvor
han siden har levet som Lærer og Medarbejder ved Aviser og
Tidsskrifter. 1896 blev han Professor i Tysk ved 
Purdue-Universitetet i Indiana. Han forbereder Udgivelsen af et 
Værk om den evropæiske og amerikanske Romans Udvikling i det 
19. Aarhundrede.

Niels Møller.



Reinhardt, Andreas, --1709--, Kobberstikker, siges at være
født i Nürnberg og at have arbejdet i Giessen. Da et Stik af
ham, Portræt af Jørgen Skeel, malet af Riboldt, er betegnet med
Aarstallet 1699, har han rimeligvis været i Danmark paa den Tid,
og et 1704 i Hamborg udført Portræt kan være blevet til under
et kortere Ophold der. Efter at have udført flere danske
Portrætter stak han 1708-9 de af Claus Møinichen tegnede
Ornamenter til Kongeloven, medens selve Skriften blev udført af
Medailløren Mikkel Røg. Vistnok fra 1711 var han kongl. Kobberstikker, 
men i 1717 tog han til Augsburg, hvorfra han i 1725 vendte
tilbage til Danmark. Dog blev han kun et Aar i Kjøbenhavn,
rejste derpaa atter til Tyskland, og fra nu af forsvinder hans Spor.
En i Kjøbenhavn 1715 født Søn, den yngre Andreas R., tog han
allerede 1717 med sig til Tyskland, men denne, der ogsaa blev
Kobberstikker, vedkommer ikke Danmarks Kunst. Et af R.s
bekjendteste Blade er et Krucifix, udført for Rostgaards Regning til
Erindring om Pesten i 1711. Til Hofpræst H. G. Masius'
Ligprædiken over Christian Gyldenløve stak R. en Række Plader,
forestillende Ligfærden. Tegningerne dertil af Gotfred Fuchs ere
saa vel fra Udførelsens som fra Indholdets Side uden kunstnerisk
Interesse, men R. viser sig heri som en i teknisk Henseende
dygtig Kobberstikker, hvis Arbejde, hvor Æmnet giver ham Lejlighed
dertil, har virkeligt Kunstværd.

Weilbach, Nyt Kunstnerlex.

Ph. Weilbach.



Reinhardt, Christian Emanuel Frits, 1829-96, Historiker,
var født 11. Okt. 1829 i Kjøbenhavn og var en Søn af fattige
Nybodersfolk, Underofficer i Søetaten, Regnskabsfører ved
Gammelholms Materialbod Chr. Fred. R. og Amalie Christine f. Dietert.
Frits R.s gode Evner henledede tidlig Opmærksomheden paa ham,
og med Understøttelse fra forskjellige Sider blev han 1849 Student
fra Metropolitanskolen. Hans tidlig vakte Interesse for det
historiske Studium maatte af praktiske Grunde vige Pladsen for et
Brødstudium. 1854 tog han juridisk Examen, fik 1858 Ansættelse
som Kancellist i Justitsministeriet, blev 1863 Fuldmægtig og endnu
s. A. Chef for det islandske Departements Expeditionskontor.
Allerede 1867 blev han imidlertid angrebet af en ved anstrængt 
aandeligt Arbejde fremkaldt Sygdom, der efterhaanden berøvede ham
Synet og lammede hans Legeme. Skjønt han fra 1873 af ikke
længer fungerede i sit Embede, blev han dog først 1880 afskediget,
med Titel af Etatsraad. Han levede indtil 10. April 1896, kuet og
nedtrykt af Sygdommen, hjemsøgt af huslige Sorger, men bevarende
sin Aandslivlighed til det sidste. - Som ministeriel Embedsmand
var han Sekretær i de 2 StrafFelovkommissioner, som udarbejdede
den nye Straffelov af 10. Febr. 1866, og som Kontorchef i det
islandske Ministerium har han haft en væsentlig Indflydelse paa
Affattelsen af «Lov om Islands forfatningsmæssige Stilling i Riget»
af 2. Jan. 1871.

Hans varme Fædrelandskjærlighed førte ham tilbage til historiske 
Studier, hvis første større Frugt var et omhyggelig udført
Arbejde om «Kommunitet og Regensen fra deres Stiftelse til vore
Dage» (1862). Krigen 1864 fremkaldte nogle varmtfølte Brochurer
(«Hvad kæmpe vi for?», «Fra Februar til Avgust», «Kong Frederik 
VII, et folkeligt Foredrag»). Ved det i Dec. 1864 stiftede Ugeblad 
«Danmark», der dog kun bestod et Aar, var han Redaktionssekretær. 
For den af Orla Lehmann 1865 stiftede danske Folkeforening, 
hvis Sekretær han var, skrev han bl. a. det fortrinlige
Skrift «Et Afsnit af den danske Bondestands Krønnike» (1866; 4. Udg.
1888) og senere «Orla Lehmann og hans Samtid» (1871). Størst
Betydning fik dog hans 1880 udgivne Værk «Valdemar Atterdag og
hans Kongegjerning», som var forberedt ved flere i «Hist.
Tidsskrift» fremkomne kritiske Afhandlinger, og som han nu med sin
mærkelige Energi fik fuldført trods sin fuldstændige Blindhed og
øvrige Skrøbelighed. En omfattende Viden og megen Skarpsindighed 
ere nedlagte i dette livfulde, af en stærkt patriotisk bevæget
Fremstilling prægede Arbejde. Det har sikret R.s Navn mod
Forglemmelse. Et Bind «Udvalgte Smaadigte» udgav han som
Manuskript 1882. -- R. blev 1858 gift med Emilie Mathiesen (d. 1878),
Datter af Sognepræst Marcus M. i Kirke-Helsinge.

Illustr. Tid. 1895-96, Nr. 30.

Mollerup.



Reinhardt, Johannes Christopher Hagemann, 1776-1845,
Zoolog, fødtes 19. Dec. 1776 i Rendalens Sogn i Norge, hvor
Faderen, Johannes Henrik R., den Gang var Præst; Moderen,
Johanne Elisabeth f. Mommesen, var fra Holmestrand. Navnet
Johannes fik han ikke ved Daaben, men optog det senere. Efter
at være undervist i Hjemmet kom han 1792 til Kjøbenhavn og 
dimitteredes 1793 til Universitetet, hvor han tog de første 2
Examiner, men derefter tilbragte han næsten 2 Aar i Hjemmet, hvor
han benyttede Lejligheden til at studere Dyr og Planter. 1796
vendte han tilbage til Kjøbenhavn for at studere Theologi; hans
Tilbøjelighed drog ham imidlertid bort fra dette Studium til
naturhistoriske Studier; han blev Discipel af Martin Vahl, ved hvis Hjælp
han 1801 opnaaede at rejse til Udlandet, hvor han forblev til 1806
(i Begyndelsen tillige som Mentor for en Søn af Etatsraad J. C. C.
Brun). Først studerede R. Mineralogi ved Bjærgværksakademiet i
Freiberg, senere navnlig Zoologi og Anatomi i Gøttingen og endelig
i Paris. Under sit Ophold her modtog han Udnævnelse til Inspektør 
ved den Del af det nyoprettede kongl. naturhistoriske Musæum,
som var grundlagt ved Kjøbet af Naturhistorieselskabets Samlinger
(1805) og fandtes indstalleret i en Gaard paa Østergade; han stod
just i Begreb med at overtage en Plads som Huslærer hos en tysk
Familie i Normandiet, men modtog med Glæde den nævnte Post,
skjønt den kun lønnedes med 200 Rdl. om Aaret, fordi han nu
mente at kunne vende hjem uden der at behøve at vælge mellem
«Hungersdøden eller at studere Jura». Han forblev endnu nogle
Maaneder i Paris og søgte at udvide sine hidtil ret mangelfulde
Kundskaber ved Studier i Musæerne og ved Cuviers Forelæsninger,
som havde vakt hans Begejstring; i Efteraaret 1806 kom han
tilbage og overtog strax Bestyrelsen af den nævnte Samling. 1809
begyndte han at holde Forelæsninger ved Musæet, og ved Professor
J. Rathkes Forflyttelse til Christiania ansattes han tillige ved
Universitetet 1813, først som Lektor, Aaret efter som Professor
extraordinarius i Naturhistorie. 1821 blev han Medlem af Videnskabernes
Selskab, 1830 Professor ordinarius og Medlem af Konsistoriet; 1836
kreeredes han til Æresdoktor i Filosofi, og 1839 udnævntes han til
Etatsraad. 1814 havde han ægtet Mette Margrethe Nicoline Hammeleff 
(f. 1782 d. 1831), Datter af Etatsraad N. H. og Juliane Marie
f. Pontoppidan.

Baade ved det kongl. Musæum og ved Universitetet paahvilede 
der R. den dobbelte Forpligtelse at holde Forelæsninger
og at varetage og bestyre Samlingerne; imidlertid bleve hans
Forelæsninger altid kun holdte i Musæet, men anmeldtes i Universitetets
Lektionskatalog. Gagen var begge Steder længe meget ringe,
Lokalerne yderst tarvelige og ganske utilstrækkelige, Midlerne til
Samlingernes Forøgelse og Vedligeholdelse saare smaa, og R. var saa
godt som ene om alt Musæumsarbejdet; intet Under derfor, at en 
stor Del af hans Arbejde i en Række af Aar, trods hans Flid og
Anstrængelse, maatte synes ham lidet tilfredsstillende. Alt som
Tiden gik, lykkedes det ham dog at opnaa gunstigere Forhold.
For det kongl. Musæums Vedkommende udvirkede han, at Staten
lejede og senere kjøbte Lerches Palais i Stormgade, hvorhen
Samlingerne flyttedes 1821, og hvor R. selv tillige fik Bolig, Her
udfoldede han en rastløs Virksomhed for Indsamling af Materiale ved
Indkjøb af Privatsamlinger og Anskaffelser fra vore Kolonier,
fremfor alt fra Grønland; og det var efter hans Forslag, at Musæets
Organisation og Ordning fastsattes 1829. For Universitetets
zoologiske Samlinger opnaaede R. først 1838 at faa et nogenlunde
brugeligt Lokale i en Del af Kommunitetsbygningen, hvis Indretning
dog først blev færdig kort før hans Død. Sin Musæumsvirksomhed
omfattede han med den varmeste Interesse; han var fuld af Ideer
og Planer og besjælet af Iver for at føre dem ud i Virkeligheden;
at dette kun delvis lykkedes ham, laa væsentlig i, at han var saa
godt som ene om et Arbejde, der nødvendig maatte overstige
Enkeltmands Kræfter.

R.s videnskabelige Studier beskæftigede sig i de første Aar
efter hans Ansættelse for en Del med Insekterne, og 1808 udgav
han som Indbydelsesskrift til zoologiske Forelæsninger en
Afhandling «Om Respiration og Respirationsorganer hos Insekterne».
Senere blev det udelukkende de højere Dyr, særlig Fuglene og
Fiskene, som han ofrede sine Kræfter og sin Interesse, og navnlig
beskæftigede han sig med særlig Forkjærlighed med Grønlands og
Islands Ornithologi og Ichthyologi. Det var hans levende Ønske
at faa udført en tidssvarende Bearbejdelse af Grønlands Favna,
men hans mange Embedsforretninger hindrede ham i at fuldende
sine Planer, og det blev kun Brudstykker, som han naaede at faa
offentliggjort, mest i Videnskabernes Selskabs Skrifter og Oversigter
samt i «Tidsskrift for Naturvidenskaberne», som han udgav 1822-28
sammen med H. C. Ørsted og J. W. Hornemann (det vigtigste Bidrag
i Vidskb. Selsk. Skr. 1838). For øvrigt bevarede han fra sine
Studieaar i Udlandet og vel især fra sit Ophold i Paris en Tilbøjelighed
for den sammenlignende Anatomi, som undertiden ogsaa kom til
Orde i hans favnistiske Arbejder. For Danmarks forhistoriske
Dyreverden nærede han stor Interesse, og han havde tidlig sin
Opmærksomhed henvendt paa vore Tørvemosers og yngste geologiske
Aflejringers Indhold af nu forsvundne Pattedyr. Men det blev saare
lidet, hvad han derom fik offentliggjort, som overhovedet hans 
videnskabelige Produktion kun blev lidet omfangsrig; af største
Delen af hans videnskabelige Undersøgelser -- saaledes af hans
komparativ-anatomiske -- foreligger der kun ganske korte Resumés
(mest i Vidensk. Selsk. Oversigter 1821-39), medens andre kun
have efterladt sig Vidnesbyrd i interessante og velskrevne
Recensioner af andre nordiske Forfatteres Arbejder i «Maanedsskrift for
Litteratur», af hvis Redaktion han var Medlem.

Hans betydelige Kundskaber og omfattende Blik kom særlig
hans Forelæsninger til gode, i hvilke han jævnlig meddelte
originale Anskuelser og nye Iagttagelser, som han ikke selv paa 
anden Maade publicerede, hvorved de ofte ere gaaede tabt for
Videnskaben eller først senere, uafhængig af ham, ere fremsatte af andre.
Han var en udmærket Lærer, klar og vækkende i sin Fremstilling,
saa at han øvede betydelig Indflydelse paa sine Tilhørere. «Man
skriver ikke blot med Blæk paa Papir, man skriver ogsaa med
Begejstringens varme, levende Ord i Tilhørernes Aand. Saaledes
skrev R., og længe ville taknemmelige Disciple mindes hans Tale»,
siger Forchhammer i sit Mindeskrift om ham. Fra sin Ungdom
var R. saa vel som hans Hustru knyttet til det Brunske Hus og
til Oehlenschläger og hans Kreds, og ogsaa efter sin udmærkede
Hustrus Død vedblev den livlige og af aandelige Interesser optagne
Mand at staa i Forbindelse med en stor Del af Datidens
fremragende Personligheder. I de sidste Aar af hans Liv blev hans
Helbred svækket ved gjentagne Sygdomsanfald, og 31. Okt. 1845
fandtes han om Morgenen død i sit Arbejdsværelse i Musæet.

Universitetsprogr. til Reformationsfesten 1836. 
Oversigt ov. Vidsk. Selsk. Forhandl. 1846. 
M. Reinhardt, Familie-Erindringer (1887-89). 
Gosch, J. C. Schiødte I. 
Erslew, Forf. Lex.

H. F. E. Jungersen.



Reinhardt, Johannes Theodor, 1816-82, Zoolog, Søn af
ovennævnte Professor J. C. H. R., blev født i Kjøbenhavn 3. Dec.
1816. R. blev Student 1834, aflagde den filologisk-filosofiske Prøve
1835-36 og begyndte at studere Medicin, et Studium, som han
dog snart forlod, i det Zoologien højst naturlig maatte tiltrække
den unge Mand, der fra sin tidlige Barndom færdedes paa Musæet
i Stormgade, hvor Faderen havde Embedsbolig. Nogen afsluttende
Examen underkastede han sig ikke. 1845-47 deltog han som
Zoolog i «Galatheas» Jordomsejling, paa hvilken han udførte
omfattende Indsamlinger og gjorde en Mængde Iagttagelser, som dog for
en Del forbleve uudgivne, da Omstændighederne efter Expeditionens 
Hjemkomst -- Kongens Død og Udbruddet af den første slesvigske
Krig -- forhindrede Udgivelsen af det oprindelig paatænkte
Rejseværk; R. kom i øvrigt først hjem i Marts 1848, i det han, da
Expeditionen kom til Rio, forlod den for efter kongelig Ordre at
aflægge P. W. Lund (X, 441) et Besøg i Lagoa Santa. Kort efter
sin Hjemkomst blev han udnævnt til Inspector ved det kongl.
naturhistoriske Musæums 1. Afdeling (Pattedyr og Fugle; senere
tillige Krybdyr og Padder), en Stilling, som han bevarede til sin
Død (med den Modifikation, at Musæet senere, i Henhold til Lov
af 29. Dec. 1862, gik over til at blive Universitetets). I 1850 rejste
R. til Lagoa Santa for at foretage zoologiske Indsamlinger og
forblev der ovre i 2 Aar; 1854-56 var han atter i Brasilien i samme
Øjemed. Fra 1856-78 fungerede han som zoologisk Docent ved
Polyteknisk Læreanstalt; 1861 blev han extraordinær Docent i
Zoologi ved Universitetet, efter at han allerede 1854 havde erholdt
Professortitelen. 1856 blev han Medlem af Videnskabernes Selskab,
i en Aarrække (til sin Død) fungerede han tillige som Selskabets
Kasserer. Han var derhos Medlem af forskjellige udenlandske
lærde Selskaber. -- R. døde ugift 23. Okt. 1882.

Hans litterære Arbejder beskæftige sig overvejende med de
Grupper af Dyreriget, som hørte til hans Musæumsafdeling; det er
alle Specialarbejder, for største Delen publicerede i Videnskabernes
Selskabs Skrifter og Oversigter samt i «Videnskabelige Meddelelser
fra Naturhistorisk Forening». Deres Antal er ikke ringe; her kunne
kun de vigtigere fremhæves. Et Antal større og mindre Afhandlinger 
fra de senere Aar af R.s Liv beskæftiger sig med forskjellige
sydamerikanske uddøde Pattedyr (især Gumlere), hvortil Materialet
til Dels forelaa i de Lundske Samlinger. Af hans mange andre
Afhandlinger om Pattedyr kunne særlig nævnes det store Arbejde
om Grønlandshvalen (som han udgav 1861 sammen med Eschricht)
og hans Afhandling om Pseudorca crassidens (1862). Til Fuglenes
Naturhistorie har han bidraget med et større Antal Arbejder, af
hvilke det omfangsrigeste er Afhandlingen om Fuglefavnaen paa
Brasiliens Campos (1870); af andre Afhandlinger om Fugle
fremhæves de om Balæniceps rex (1861) og om Vingens Bygning hos
Stormfuglene (1873). Af hans Bidrag til Krybdyrenes Naturhistorie
kunne anføres det ret omfangsrige Ungdomsarbejde om en Del nye
Slangearter (1843), hans Beskrivelse af den mærkelige Slange
Elachistodon Westermanni (1863) samt Afhandlingen, hvori han
meddelte sin Opdagelse af de ejendommelige Gruber paa mange 
Slangers Skæl (1860). Ogsaa til Fiskenes Naturhistorie har han
givet flere Bidrag af Betydning, saaledes Artiklerne om Gymnotinernes 
Svømmeblære (1852) og om den mærkelige Stegophilus
(1858), en lille brasiliansk Mallefisk, der træffes i Gjællehulen af en
anden Fisk, et Forhold, der er ret enestaaende mellem Fiskene.
Af hans Arbejder om hvirvelløse Dyr skulle her kun nævnes
Afhandlingen fra 1846 om Cirroteuthis (sammen med Prosch) samt
en kjøn lille Artikel om Krebsdyret Lithotrya, der borer sig ind i
Koralblokke (1850). -- Af interessantere Fund, som knytte sig til
R.s Navn, kan endnu fremhæves, at det var ham, der opdagede,
at Grønlandshvalen besidder et Laarben og Skinneben (skjult i
Bløddelene); og det var R., der først erkjendte, at den mærkelige
uddøde Dronte er en Due. Det er ogsaa R., hvem Opdagelsen af
de vidunderlige «Termitofiler» skyldes, som Schiødte senere beskrev
under Navnene Corotoca og Spirachtha. -- Til Zoologiens Historie
har R. givet et Bidrag med sin udførlige Nekrolog over P. W.
Lund (1880), et dygtigt og interessant Arbejde, som det er højst
glædeligt at R. udførte, thi ingen var som han kompetent til at
skrive om denne mærkelige Mands Livsførelse.

R. var et klart, skarpt og livligt Hoved, hvad der traadte
stærkt frem i Underholdning og Samtale. Som Videnskabsmand
var han -- hvad han med sit «gode Hoved» selv var fuldkommen
klar over -- ikke af dem, der træde frem i første Række; men
han var en lærd og omhyggelig Beskriver, en paalidelig Arbejder
af den ældre Skole, et Standpunkt, som han efter Sagens Natur
indtog til det sidste; skjønt han -- i Modsætning til Flertallet af
vore ældre Zoologer -- gjennem mange Aar var en decideret
Tilhænger af Nedstamningstheorien, mærkes der dog ikke nogen
Paavirkning fra denne Side i hans Arbejder. Hans Virksomhed som
Universitetslærer var præget af det samme Stempel som hans zoologiske
Forfattervirksomhed: hans Forelæsninger vare altid meget omhyggelig
forberedte, helt nedskrevne forinden, og bleve meget soigneret holdte
for den lille Kreds af zoologiske studerende, som indfandt sig ved
dem; men det kan ikke nægtes, at de i høj Grad holdt sig til
det blot faktiske og i Almindelighed beskæftigede sig med lovlig
specielle Æmner, og R.s Virksomhed som Lærer har ikke sat sig
dybe Spor. Som Musæumsmand var R. efter den Tids Krav en
fortrinlig Kraft, der med Iver og Held søgte at forøge Afdelingens
Indhold og forstod at holde den i udmærket Orden.

Erslew, Forf. Lex.

J. E. V. Boas.



Reinhardt, Mathilde Vilhelmine, 1820-1900, Forfatterinde, 
er Datter af ovennævnte Professor J. C. H. R. Hun fødtes i Kjøbenhavn 
13. Marts 1820. Fra sine tidligste Aar har hun været knyttet til Slægterne
Brun, Oehlenschläger, Ørsted, Münter, Mynster, Hauch,
Hegermann-Lindencrone, Wiehe, Steenstrup osv., og i sine «Familieerindringer,
Breve og Meddelelser » (I-II, 1887-89) har hun leveret et
værdifuldt Kildeskrift for den nyere Tids Personalhistorie. Sammen med
sin Broder, ovennævnte Professor J. T. R., og sin Tvillingsøster
skabte hun et Hjem, som indtil nu samler en begavet
Omgangskreds, hvori en tidligere Tids store Navne have Gjenlyd.
Hun døde 5. Marts 1900. 

Nic. Bøgh.



Reinking, Dietrich, 1590-1664, Retslærd og Kansler, 
er født 10. Marts 1590 i Windau i Kurland. Her hen havde hans
Bedstefader, der døde som Raadmand i Osnabrück, sendt hans Fader,
Otto R., til en Slægtning, der var ansat hos Hertugen, og han
havde giftet sig der med Hedevig v. Lambsdorf. 1603 blev den
unge D. R. sendt tilbage til Osnabruck, kom 1611 til Universitetet
i Køln, besøgte 1613 Faderen i Kurland og disputerede derefter
for Licentiatgraden i Giessen 1616 over et statsretligt Æmne. Kort
efter blev han udnævnt til Professor ved samme Universitet, ægtede
3. Okt. s. A. Catharina Pistorius, Datter af den hessiske Raad
Dr. Conrad P., og blev samtidig Dr. jur. 2 Aar senere blev han
Raad hos Landgrev Ludvig V af Hessen og 1625 hans Vicekansler ;
tillige var han 1624 bleven fraværende Raad hos Ærkebisp Johan
Frederik af Bremen.

Til hans Forfremmelse havde i høj Grad bidraget det af ham
1619 udgivne Skrift «De regimine seculari et ecclesiastico»; dette
Skrift grundede hans Ry som Publicist og Jurist og oplevede mange
Udgaver. Dets Betydning beroede paa dets med megen Lærdom
og Selvstændighed gjennemførte Forsvar for den middelalderlige
Opfattelse af det romerske Rige og det romerske Kejserdømme
med Hævdelse af dettes hele Magt over for Fyrster og Stænder paa
det verdslige Omraade, medens det hældede til Territorialsystemet
i kirkelig Henseende; det blev et Hovedvaaben for alle kejserligsindede, 
lige saa vel som den modsatte juridiske Skole rettede sit
Hovedangreb mod det. Dog var Forfatterens Standpunkt ubetinget
protestantisk og netop stærkt betinget af hans lutherske Orthodoxi;
ud fra denne var han en ivrig Tilhænger af Fyrstemagten og
Monarkiet. Af særlig Interesse er hans Bevisførelse for, at
Kejserdømmet, det mest ophøjede Monarki, hvilede paa den gamle 
romerske lex regia, hvorved Folket uigjenkaldelig havde overdraget
sin Magt til Kejseren. Dog led Bogen netop paa dette Punkt af
Mangel paa Skarphed; Kejseren havde kun Gud over sig, han var
løst fra Lovene, men dog bundet ved Rigets Grundlov, og
Rigsstænderne havde Ret til Del i Forvaltningen. Saaledes var den
enevældige Tanke ikke ført ud til sin sidste Konsekvens.

Hans Anseelse havde 1627 indbragt ham Udnævnelse til kejserlig 
Pfalzgreve og gjorde ham til en søgt Raadgiver. 1632 blev
han Kansler hos Hertug Adolf Frederik af Meklenborg; tro imod
sit politiske System virkede han for Hertugens Antagelse af
Prager-Freden 1635, blev derfor forhadt af Svenskerne og fængslet af dem
s. A. Efter sin Frigivelse blev han 1636 knyttet som Kansler til
Ærkebisphertug Frederik (III) af Bremen, og dermed begyndte
hans Betydning for Danmarks Historie. Uden Tvivl har Frederik
følt sig tiltalt af hans monarkisksindede Theorier; i sit Skrift af
1653 «Biblische Polizei», der var dediceret til Hertugen, udviklede
han dem nærmere med en stærk Tilsætning af religiøst-moralsk
Indhold. Han blev i det hele Hertug Frederiks højt betroede Mand,
der 1638 repræsenterede ham paa et Møde med de nedersachsiske
Fyrster og 1641 var tilstede ved det Forligsmøde, som afholdtes i
Stade i Striden mellem Danmark og Nederlandene, og han har
sikkert spillet en betydelig Rolle i Hertugens Stridigheder med
Stiftets Stænder. Snart kom dog de onde Aar for Hertugen ved den
dansk-svenske Krig, og R. kom personlig til at lide derved. 1645
blev han atter fængslet af sine gamle Fjender Svenskerne og holdt
16 Uger i Fangenskab i Nienburg. I de 2 følgende Aar var han
Hertug Frederiks Afsending i Osnabrück. I Begyndelsen gjorde
han sit for at redde Stifterne for sin Herre, men snart tilraadede
han denne en anden Politik. Han havde indset, at dennes
Fremtid laa i Danmark; det gjaldt at fjærne den danske Adels Frygt
for, at hans tyske Besiddelser skulde bringe det danske Rige i
Fare, og for at vinde dens Stemning for hans Kongevalg anbefalede
han Opgivelsen, et Raad, som Frederik fulgte 1647. Tabet af
Stifterne maatte dog berøve R. hans Kanslerstilling; han fik sin Afsked
10. Febr. 1648, men blev dog Hertugens fraværende Raad, og snart
efter, da Frederik III havde besteget Danmarks Trone, knyttede
Kongen ham atter nøje til sig i Bevidstheden om her at have en
trofast politisk Raadgiver i alt, hvad der maatte komme.

Han blev 1648 Kansler for det nye Regeringskancelli for
Hertugdømmerne i Glückstadt og 1650 Præsident for den Aaret i 
Forvejen oprettede Overappellationsret i Pinneberg; 1656 adledes han
af Kejseren. I Hertugdømmernes Anliggender var han ivrig for
Arvestatuttet af 1650 med den Begrundelse, at den kongelige Linje
burde kunne holde Balance med den gottorpske. Men ogsaa i de
kongerigske Sager kom han som Kongens Raadgiver til at spille
en Rolle. Saaledes var han stærkt optaget af Processen mod
Ulfeldt 1651; det var hans Haab, at Rigshofmesteren i hvert Fald
maatte kunne fældes i Kraft af Gjengjældelsesretten paa Grund af
ubevislige Beskyldninger mod Oberst Walter, og Aaret efter ønskede
han den strængeste Straf over ham i Anledning af hans «Æresforsvar». 
1657 betroedes det ham at forfatte det store Manifest
(«Jus feciale armatæ Daniæ») i Anledning af Krigserklæringen mod
Sverige, og han udarbejdede tillige et andet Stridsskrift. Om han
har haft nogen Indflydelse ved selve Statsforandringen 1660, vides
ikke. Da Kongen derimod 1661 paalagde Regeringskancelliet i
Glückstadt at gjøre Forslag til en Ordning af Arvefølgen, forfattede
han et saadant; det har sin særlige Interesse ved, at han i det,
der for øvrigt gik ud paa den strænge Gjennem førelse af
Førstefødselsretten, anbefalede at kalde Loven derom «lex regia» i
Tilslutning til den Opfattelse, han længe i Forvejen havde fremsat af
en saadan Lov. Navnet blev jo ogsaa til Virkelighed, men selv
var han død i Glückstadt 15. Dec. 1664, inden den endelige
Kongelov blev undertegnet.

Efter sin første Hustrus Død 24. Okt. 1661 havde han 25. Okt.
1663 i sin høje Alder ægtet Dorothea Scheel, Enke efter Landfoged
Johann Vieth. Det tidligere Rantzauske Gods Wellingsbüttel i
Holsten havde han allerede erhvervet som bremisk Kansler.

C. Arend, Ehren-Säule üb. D. R. (Glückst. 1665). 
Eyben, Oratio funebris in obitum D. R. (Glückst.). 
Moller, Cimbria lit. 
Stintzing, Gesch. d. deutschen Rechtswissenschaft II, 189 ff. 
A. D. Jørgensen, Kongeloven. 
Allg. Deutsche Biographie XXVIII.

J. A. Fridericia.



Reinschat, Sigfred, 1610, s. Rindschat.



Reiser, Carl Friederich, 1718-86, Forfatter, er født 23. Juli
1718 i Kjøbenhavn, hvor hans Fader, Christian R., en indvandret
Meklenborger, var Politifuldmægtig. Moderen Adelgunde var født
i Glückstadt. Chr. R. blev i 1723 Byfoged paa St. Thomas, hvor
han døde det følgende Aar, hvorefter Enken, der var forbleven i
Kjøbenhavn, i 1726 ægtede Stadskirurg Johan v. Aspern. 2 Aar
efter blev deres Hus og alt, hvad de ejede, tilintetgjort i den store 
Ildebrand, Manden blev ramt af et Slagtilfælde og var siden lam,
og Sønnen R. fik en saadan Skræk for Ildebrande, at den aldrig
siden forlod ham. For i sin Tid at kunne overtage Stiffaderens
Forretning blev han i 1736 Feltskærsvend, men først 1751 bestod
han den kirurgiske Examen. R. var en noget indskrænket, meget
pertentlig, forfængelig og indbildsk Særling, der troede sig i Stand
til at vinde litterær og videnskabelig Berømmelse. I 1778
offentliggjorde han en kirurgisk Afhandling, og i 1784 udkom hans
«Historiske Beskrivelse over den mærkværdige og meget fyrgterlige
store Ildebrand 1728», som virkelig gjorde sin Forfatter berømt og
har fundet talrige Læsere ned til vore Dage. Samtiden kaldte
Bogen et Galskabs Mesterstykke; der udkom over en Snes
forskjellige Smædeskrifter mod Forfatteren, Billeder af R. solgtes i
forskjellige Gjengivelser, dels Portrætter, dels Karikaturer, og
Ungdommen drev sin hjærteløse Spot med den gamle Mand, naar han
viste sig paa Gaden. Skjønt R. vel mærkede, at han blev holdt
for Nar, opgav han dog ikke Forfatterbanen, men begyndte at
udarbejde en Levnedsskildring af sig selv. Inden den var afsluttet,
døde han 5. April 1786, men Manuskriptet blev udgivet s. A. under
Titelen: «Liv, Levneds- og Forfølgelseshistorie». En samlet
Udgave af begge Skrifter besørgede Dr. O. Nielsen 1890.

R., som var tysk opdraget, lærte aldrig at skrive dansk, og
han bogstaverer og interpungerer efter eget Forgodtbefindende; men
hans Stil har dog, trods sine Pudsigheder, en vis Tiltrækning ved
sit stærkt personlige Præg, og Samtiden sagde derfor ogsaa, at
naar man læste i R.s Bøger, var det ganske, som man hørte ham
selv tale. Helt uden Værdi i historisk Henseende ere Bøgerne
ikke; det faktiske, han fortæller, er som oftest korrekt, og nyere
Undersøgelser, navnlig om Ildebranden 1728, have gjennemgaaende
bekræftet hans Fortællinger. -- R. blev gift 25. April 1759 med
Anna Cathrine Elisabeth Geismer (d. 1. Sept. 1761) og 19. Avg.
1778 med Christiane Sophie Müller (begr. 3. Dec. 1784).

Chr. Villads Christensen.



Reisz, Carl Marinus, 1829-1902, Læge. C. R. er af oprindelig 
polsk Herkomst og en Søn af Overlærer Jacob Frederik R. og
Birgitte Agathe f. Sozybrowsky. Han fødtes i Viborg 6. Febr. 1829.
Student 1847 fra Viborg Skole tjente han 1848 som frivillig Sergent
i Krigen, 1849-50 som Underlæge i Søværnet. 1853 fungerede
han som Koleralæge i Nyboder, og 1855 tog han Lægeexamen, 
hvorefter han 1855--57 var Kandidat, 1858-60 Reservemedikus ved
Frederiks Hospital. 1858 erhvervede han sig Doktorgraden ved en
dygtig Afhandling «Om Bronkotomiens Indikationer», der dannede
hans Udgangspunkt for et Specialstudium af Strubens Sygdomme
og gjorde ham til den tidligste Specialist her til Lands paa dette
Omraade. 1860-61 var han Medredaktør af «Hospitalstidende»,
samtidig Prosector chirurgiæ ved Universitetet. Som en af Fengers
udvalgte Disciple higede han efter videre videnskabelig Uddannelse,
særlig i Lærerens oprindelige Specialfag, den pathologiske Anatomi,
hvis nye Æra under Virchows Ægide netop da var kommen i Flor,
og 1861 foretog han en længere Studierejse med Hovedophold i
Berlin. Efter at have konkurreret til Lektoratet i medicinsk Klinik
1862 blev han i 1863 under Sommers tiltagende Sygdom konstitueret
som Docent i pathologisk Anatomi og almindelig Pathologi samtidig
med at overtage Prosektorposten paa det nye Kommunehospital,
1865 blev han udnævnt til Lektor, 1868 til Professor ordinarius.

I denne Virksomhed satte han sig dybe Spor og vakte ved
sit overordentlige Lærertalent, sin Iver og Begejstring for sit
betydningsfulde Lærefag hos sine Disciple en videnskabelig Sans og
Interesse, der ikke alene kom selve Faget, men hele Studiet i høj
Grad til gode, i det den pathologiske Anatomi med dertil knyttet
almindelig Pathologi udgjorde det nye stringente Hovedgrundlag
for hele den medicinske Opfattelse. Men netop derfor vare de
fleste af Virchows talentfulde Disciple -- ligesom ogsaa selve R.s
kjøbenhavnske Lærer Fenger -- tillige Klinikere, og om R. gjælder
det i særlig Grad, at hans Evner og Anlæg ikke mindre end hans
hele Uddannelse maatte føre ham i den Retning, til Anvendelsen
af hans omfattende pathologiske Indsigter paa Sygesengen. Dette
skete i 1873, da han ved O. L. Bangs Afgang overtog Professoratet
i Medicina interna og Therapi og samtidig efter Dahlerup blev
Overmedikus paa Frederiks Hospital.

I denne nye Stilling udfoldede han ligeledes en meget
paaskjønnet Lærervirksomhed; hans Undervisning bevarede gjennem
Aarene fuldt sit ejendommelig livlige og friske Præg. Ikke mindre
skattet blev han som Læge for et stort Klientel og som den, hvis
kyndige Bistand søgtes fra nær og fjærn, særlig for Brystsygdommes
Vedkommende, hvilke han i naturlig Tilslutning til sit oprindelige
Studium af Strubens Sygdomme gjorde til Gjenstand for vedholdende
Særstudier, der ogsaa satte værdifuld Frugt i Litteraturen-, den
overvejende Del af hans Publikationer i Tidsskrifter og 
Universitetsprogrammer bevæger sig paa Brystsygdommenes og ganske særlig
paa den theoretisk og praktisk lige vigtige Tuberkuloses Omraade.
1892 traadte han igjen tilbage fra det anstrængende Overmedikat.

Efter i 1881 at være indvalgt i Konsistorium valgtes han til
Rektor for Universitetsaaret 1883-84, og ved den i 1884 afholdte
internationale Lægekongres i Kjøbenhavn fungerede han som Præsident 
for den pathologisk-anatomiske Sektion. Til Rektor valgtes
han paa ny 1893-94 og 3. Gang 1898-99. 1890 blev han
Kommandør af Danebrog. Ved hans 25 Aars Jubilæum som Universitetslærer 
i 1890 lode taknemmelige Elever og Venner hans Billede male.

Ogsaa uden for hans omfattende Læge- og Lærervirksomhed
er der blevet lagt Beslag paa hans Arbejdskraft og Indsigter. 
1885-90 var han Medlem af Sundhedskollegiet. Medredaktør af
«Nordisk medicinsk Arkiv» har han været lige fra Tidsskriftets Stiftelse
1869. Af Forening for Ligbrænding var han en af Stifterne, i nogle
Aar tillige Medlem af dens Bestyrelse. Med Udgangen af
indeværende Aar (1899) tager han Afsked fra den Universitetsstilling,
i hvilken han utrættelig har virket i mere end en Menneskealder. -- 
1875 ægtede han Corinna Løwenfeldt, Datter af Kammerherre, Major
Christian Frederik L., og døde 18. Juli 1902.

Carøe og Selmer, Den danske Lægestand, 6. Udg. 
Illustr. Tid. XXXI, Nr. 29.                                                                               

Jul. Petersen.



Reitzel, Carl Andreas, 1789-1853, Boghandler, 
er født 4. Okt. 1789 i Kjøbenhavn, hvor hans i Tyskland fødte Fader,
Benjamin R., var Handskemager; Moderen var Dorothea f. Weiss.
1803 kom han i Lære hos Boghandler G. Bonnier, Faderen til de
senere saa bekjendte svenske Boghandlere af dette Navn, og hos
ham blev han, til han 1819 etablerede sig. Dette skete i smaa
Forhold, men lidt efter gjorde hans store Dygtighed, at den
Reitzelske Boghandel blev en Faktor i den danske Litteratur. Han
blev Tidens største Forlægger her i Landet. Han begyndte med
smaa praktiske Sager, men efterhaanden blev det den varmblodige
Mands Ærgjerrighed at samle alle betydende danske Forfattere paa
sit Forlag, og den Katalog, hans Sønner Hundredaarsdagen efter
hans Fødsel udsendte over det Reitzelske Forlag, viser, at det
lykkedes ham. Han blev Forlægger for Heiberg, Fru Gyllembourg,
Hertz og Hauch, for Ingemann, Blicher, H. C. Andersen, H. P.
Holst, Aarestrup, Chr. Winther og Fr. Paludan-Müller, for Chr. 
Molbech, Sibbern og J. M. Thiele, for Allen, C. Paludan-Müller,
Schiern og Worsaae, for Mynster, Martensen, Søren Kierkegaard
og mange flere. Og han stod i mere end et tørt Forretningsforhold 
til de Forfattere, han knyttede til sig. En Kreds af dem
samledes en Tid næsten daglig i hans Boglade, der derved fik
forøget litterær Betydning, og dem alle vandt han ved en elskværdig
Liberalitet, som han ogsaa fik Lejlighed til at vise over for
Studenterforeningen. Det er naturligt, at han 1837 var en af
Boghandlerforeningens Stiftere, han var endog 4 Gange Formand for den i
Tiden 1837-44, men det er karakteristisk, at han uden Hensyn til
det økonomiske Tab, han derved led, 1848 meldte sig ud af den.
1829 udnævntes han til Universitetsboghandler, 1851 blev han
Kancelliraad, og 7. Juni 1853 afgik han ved Døden. Han var 2 Gange
gift: 1. med Cathrine Elisabeth f. Lundberg (f. 26. Nov. 1791 d. i
Maj 1825), Datter af Feldbereder Abraham L. og Mariane f. Jensen,
og 2. (8. Dec. 1827) med Sophie f. Thostrup (f. 1. Jan. 1797 d. 6.
Juli 1869), Datter af Skrædder Jens Jensen T. og Anna Dorothea
Marthe f. Schnell.

Ved sin Død havde han 2 i Boghandel oplærte Sønner, og
efter hans Bestemmelse fortsattes Virksomheden af den ældste af
dem, Theodor R. (f. 18. Sept. 1828), i Forening med Forretningens
mangeaarige Bogholder. Firmaet var «C. A. R.s Bo og Arvinger»,
men det forandredes til «C. A. Reitzel», da Theodor R. med
Broderen Carl R. (f. 2. Juli 1833) 1858 for egen Regning overtog
Boghandelen, som de fortsatte i Faderens Aand. Til de tidligere
nævnte Forfattere føjede de en Række yngre. Deres Betydning
viste sig ogsaa paa forskjellig Maade i Boghandlerforeningen, hvor
Theodor R. var Formand i over 10 Aar (1868, 1869, 1888-96) og
Carl R. Leder af de selskabelige Sammenkomster, ligesom han fra
1890 har været Formand for den s. A. stiftede Boghandlerklub.
Carl R. er tillige optraadt som Udgiver, 1883 af en Fortegnelse
over de paa Charlottenborg udstillede Kunstværker og 1897 af en
Fortegnelse over Skiverne paa den kongl. Skydebane. En
væsentlig Forandring i deres Virksomhed indtraadte, da det Reitzelske
Forlag i. Jan. 1893 gik over til George C. Grøn, der for øvrigt
1896 afstod det til den Gyldendalske Boghandel.

C. Nyrop, Den danske Boghandels Hist. II. 
Delbanco, Festskr. i Anl. af Boghandlerforen.s Halvhundredaarsdag. 
Dolleris, Danmarks Boghandlere. 
P. Hansen, Illustr, dansk Lit.-Hist. II. 
O. B. Wroblewski, Ti Aar i C. A. Reitzels Boglade (1889).                                                                            

C. Nyrop.



v. Reitzenstein, Carl Gottlieb, 1684-1756, Officer, er 4. Søn
af Georg Peter v. R. (d. 1694) og Florentine Dorothea v. Tritzschler
og er født 5. (20.) Avg. 1684 i Sognet Irfersgrün i Voigtland
(Sachsen). Han maa være kommet her ind ung, thi han siger selv,
at han har lært Artilleri og Fortifikation i Kongens Lande og har
derefter for videre at uddanne sig tjent i 7 Aar (1702-9) ved det
hollandske Artilleri og i den Tid gjort Tjeneste i 15 à 16 Belejringer. 
Faa sin Morbroder Generallieutenant Tritzschlers Indstilling
blev han, der var Premierlieutenant, i 1709 udnævnt til Artillerikapitajn 
for Kompagniet i Frederikshald. Han var da endnu i
Holland, hvorfor det paalagdes ham strax at begive sig til sit
Kompagni. Det faldt i hans Lod som Chef for dette Kompagni at
kommandere Artilleriet paa Fæstningen Frederikssten under begge
Carl XII's Angreb paa den, 1716 og 1718. R. udmærkede sig begge
Gange ved sin Nidkjærhed og Dygtighed og blev ogsaa 1716 karakt.
Major. R. blev 1722 virkelig Major og karakt. Oberstlieutenant,
1728 virkelig Oberstlieutenant og forsat til Danmark, hvor han fik
Kompagniet i Kastellet, 1732 Oberst og Chef for danske
Artillerikorps, de 3 Søartillerikompagnier og begge Tøjhusene for
Land- og Søetaten. 1738 udvirkede Grev Danneskjold, at Officerspladserne
ved de 3 Søartillerikompagnier skulde besættes med Søofficerer, og
i 1739 opnaaede han, at R. fik sin Afsked som Chef for disse
Kompagnier og fra Søtøjhuset, hvorved Danneskjold fik indført den
fuldstændige Adskillelse imellem Sø- og Landartilleriet. Det synes,
at Danneskjold ej har kunnet taale, at R. uforbeholdent udtalte sin
Mening om hans Forslag. 1742 blev R. Generalmajor af Infanteriet,
1752 Ridder af Danebrog, 1755 Generallieutenant og gik efter Ansøgning 
1756 af fra Artilleriet og blev Kommandant i Fredericia, hvor han
dog kun var i 10 Dage, da han døde 25. Juni 1756 af et Slagtilfælde.

R. var en meget dygtig praktisk militær og en duelig
administrativ Embedsmand. Han udmærkede sig flere Gange; han var
ogsaa en dannet Mand, havde et Bibliothek, hvori de fleste af
Holbergs Værker fandtes paa Tysk, men dog ogsaa nogle paa
Dansk. Sin Korrespondance med Avtoriteter førte han snart paa
Tysk, snart paa Dansk. Om R. har været 2 Gange gift, er
tvivlsomt. Sikkert er kun, at han 29. Dec. 1747 blev gift med
Benedicta Maria Christiana v. Vieregg (f. 2. Nov. 1724 d. 3. Okt. 1749),
Datter af senere Generalmajor Julius Johan v. V. (d. 1756) og hans
1. Hustru, Dorothea Louise f. v. Plessen (d. 1748).

Personalhist. Tidsskr. 2. R. VI, 21 f.

P. C. Bang.



v. Reitzenstein, Johan Christoph, 1698-1767, Gehejmeraad,
Søn af brandenborg-kulmbachsk Gehejmelandraad Georg Friedrich
v. R. til Nentschau og Anna Dorothea v. Beulwitz, fødtes 26. Maj
1698, var først Page hos Markgrevinden af Kulmbach og avancerede
i kejserlig Tjeneste i Aarene 1719-31 fra Fændrik til Oberst. 1739
kom han til Danmark og udnævntes ved Dronning Sophie Magdalenes 
Indflydelse til Hofmarskal. 1743 blev han Overhofmarskal,
1746 Gehejmeraad samt Generalmajor og Kommandant i Rensborg.
1739 var han bleven hvid Ridder og 1741 dekoreret med
Enkedronningens Orden. 1749 forlod han med Karakter af 
Generallieutenant dansk Tjeneste og trak sig tilbage til sit Gods
Regnitzlosau, hvor han døde 27. April 1767. Han var gift 1. (1726) med
Marie Dorothea f. v. Baumgarten (f. 15. Okt. 1699 d. 7. Juli 1732),
2. (7. Avg. 1743) med Marie Christiane Henriette f. v. Beulwitz
(f. 25. Nov. 1700 d. 20. Maj 1767), vistnok Datter af Christopher v. B.
til Støben og Amalie Juliane f. v. Günterrode; hun var Hofdame
hos Dronning Sophie Magdalene og Dame de l'union parfaite.

Personalhist. Tidsskr. 2. R. VI.

Louis Bobé.



v. Reitzenstein, Wolf Veit Christoph, 1710-81, Gehejmeraad, 
Søn af brandenborg-kulmbachsk Gehejmeraad Wolf Christoph
v. R. og Maria Sabina f. v. Würzburg, fødtes 30. Nov. 1710 i
Lichtenberg a. d. Selbnitz, kom som ung til Danmark, udnævntes
1734 til Sekondlieutenant ved Grenaderkorpset, blev 1736
Premierlieutenant, men tog samtidig Afsked fra Krigstjenesten. 1734
blev han Hofjunker, 1736 Kammerjunker hos Dronning Sophie
Magdalene og blev 1747 Hofmarskal hos hende. 1750 blev han
hvid Ridder og fik Ordenen de l'union parfaite. 1756 blev han
Amtmand over Segeberg Amt, var 1757-66 Amtmand over
Vordingborg og Tryggevælde Amter og 1779-80 konstit. Amtmand over
Antvorskov og Korsør Amter. 1766 udnævntes han til Overhofmester 
ved det ridderlige Akademi i Sorø og tillige til Amtmand
over Sorø og Ringsted Amter. 1759 var han bleven Gehejmeraad, 1769
Gehejmekonferensraad, 1777 fik han Elefantordenen. 1781 nedlagde
han sine Embeder paa Grund af Alderdom. Suhm har sat ham følgende
Eftermæle: «Ydmyg af Sind, beleven mod alle, Gud, Kongen, Næsten
tro, elsket af de gode, frygtet af de onde, beklaget af alle retskafne».
R. har udgivet en Række paa Tysk affattede, dels i Kjøbenhavn,
dels i Sorø trykte Lejlighedsdigte, saaledes «Tanker over Jordskjælvet 
i Lissabon» (1755), «Betragtninger over Kong Frederik V's 
Død», Digte i Anledning af Dronning Caroline Mathildes Indtog
(1766) og over Struensees Fald (1772), Kejser Josephs Tilbagekomst
(1777) og et Sørgedigt overJians eneste, begavede Søns Død (1778).
R. afgik ved Døden 25. Dec. 1781. Han var 2 Gange gift: 1.
(11. April 1755) med Øllegaard f. v. Gram (f. 22. Juli 1735 i
Kjøbenhavn, d. 6. Febr. 1759 paa Beldringe), Datter af Overjægermester
Carl Chr. v. G. (VI, 163); 2. (15. Sept. 1760) med Theresia Sophie
f. v. Zedwitz (f. 1713 d. 10. Okt. 1799), Hofdame hos Enkedronning
Sophie Magdalene.

Worm, Lex. ov. lærde Mænd. 
Suhm, Saml. Skrifter XIV, 327.
Personal-hist. Tidsskr. 2. R. VI.                                                                  

Louis Bobé.



Reitzer, Christian, 1665-1736, Stiftamtmand, Bogsamler, 
Søn af Assessor i Skatkammerkollegiet, tidligere Sekretær i tyske
Kancelli, Jørgen R. (d. 1676) og Anna Fabricius, er født i Kjøbenhavn
3. Okt. 1665. Efter at være bleven Student fra Hovedstadens Skole
1683 studerede han ved Universitetet, indtil han 1686, følgende
Tidens Skik, søgte videre Uddannelse ved fremmede Universiteter.
Hans Rejse gik over Nederlandene, med Studieophold i Leiden,
Frankrig, Schweits og Tyskland. Efter sin Hjemkomst 1689
opnaaede han Tilsagn om det juridiske Professorat ved Universitetet,
hvorefter han 1690 atter drog til Tyskland for yderligere at gjøre
sig skikket til dette Embede. Hans Hovedophold faldt væsentlig
i Halle, hvor den berømte Jurist Chr. Thomasius docerede, og
her fra kaldtes han 1692 hjem for at overtage Professoratet efter
Cosmus Bornemanns Død. Med dette Embede forbandt R. fra
1709 tillige Embedet som Assessor i Højesteret med Justitsraads
Titel og fra 1712 som Assessor i Overadmiralitetet; 2 Gange var
han Universitetets Rektor, og 1721 blev han Etatsraad. 1723 gik
han over i en ganske anden Virksomhed, da han udnævntes til
Stiftamtmand over Throndhjems Stift og Amtmand over
Throndhjems Amt, en Forandring i Livsstilling, der vistnok stod i
Forbindelse med Salget af hans Bibliothek, som ndfr. skal omtales.
Under et Besøg, han i Begyndelsen af 1725 gjorde i Kjøbenhavn,
fik han Ordre til at indtage den ved Biskop Deichmans Hjemrejse
til Norge ledigblevne Plads i den til Undersøgelse af adskillige
Embedsmænds Forhold til Forordningen af 23. Okt. 1700 om «Skjænk
og Gave» (jvfr. IV, 236) nedsatte Gehejme-Inkvisitionskommission.
Som Grund til, at netop han fik dette odiøse Hverv, anførtes, at
han fra sit mangeaarige Arbejde i Højesteret maatte have god 
Kundskab om, hvad der var passeret til Rettens Forvendelse. For
Højesterets Vedkommende blev det væsentligste Resultat, at 2 af
Assessorerne afskedigedes. Formentlig har hans Virksomhed i denne
Sag givet Anledning til, at R. 1726 blev forflyttet til Aalborg som
Stiftamtmand samt Amtmand over Aalborghus, Aastrup, Børglum
og Sejlstrup Amter, fra hvilke Embeder han dog kort efter
Frederik IV's Død 1730 afskedigedes, en Afskedigelse, der vistnok stod
i Forbindelse med Christian VI's Uvilje mod den berygtede
Kommission og de Mænd, der havde haft Sæde i den. R. flyttede
snart efter til Flensborg, hvor han døde 29. Febr. 1736. Kort
efter sin Afskedigelse havde han mistet sin Hustru, Marie f. Schou
(ell. Rhode) (d. 28. Dec. 1730, 68 Aar gammel), som han havde
ægtet i Kjøbenhavn 10. Sept. 1705; hun var Datter af Renteskriver
Jens Sørensen.

R. hørte til den Slags grundige lærde, der i den Grad
fordybe sig i Studierne, at de sjælden overkomme at gjøre
Resultaterne af disse tilgængelige for andre i trykte Værker; i
Litteraturen haves derfor fra hans Haand kun nogle juridiske Disputatser
og en Universitetstale foruden en Oversættelse af et af Ovids
Klagebreve. Ved Siden af hans Hovedfag, det juridiske, var det
Historiens Studium, der tiltrak ham. 1701 ansøgte han Kongen om
Tilladelse til at benytte saa vel det kongelige Arkiv som
Raadstuearkivet for at kunne skrive Kjøbenhavns Historie, og 1705 tillod
Kongen ham at faa Underretning af Arkiverne og Kancellierne til
Brug ved Udarbejdelsen af en Christian V's Historie; om han
virkelig s. A. er bleven udnævnt til kongl. Historiograf, er ikke
sikkert. Senere havde han Planer om at omarbejde Niels Krags
Christian III's Historie. Hvor meget der kom ud af R.s Studier,
kan ikke nu afgjøres, da han selv inden sin Afrejse til
Throndhjem tilintetgjorde sine Samlinger, efter at han forud havde skilt
sig ved sit Bibliothek. I dette havde han sat baade alt, hvad han
havde arvet, og hvad han «ved et stille, enfoldigt Levned» havde
erhvervet, i det han i en lang Aarrække fra sin tidligste Ungdom
havde kjøbt Bøger saa vel i Indlandet som i Udlandet. Det var
derved lykkedes ham at samle et sjælden udmærket Bibliothek
paa o. 17000 Bind, af hvilke over de 2 Tredjedele angik Historien.
Med sjælden Uegennyttighed undte han andre lærde Adgang til
denne Skat; om Gram hedder det, at hver en Bog i det hele
Bibliothek var ham bekjendt, og Holberg gjorde flittig Brug af de
historiske Værker. Men Nedgang i hans økonomiske Vilkaar, dels 
foranlediget af de slette Tider, dels vel ogsaa af de Ofre, han
havde bragt Videnskaben -- han bekostede saaledes 1711
Trykningen af Torfæus' norske Historie med en Udgift af 1500 Rdl. --,
nødte ham til at afhænde denne sin kostbare Samling; efter flere
Aars vidtløftige Underhandlinger lykkedes det ham endelig 1721,
især ved Fr. Rostgaards Mellemkomst, at faa Bibliotheker som han
pro formå havde overdraget til Hans Nobel (XII, 304), solgt til
Kongen for 9000 Rdl. i Kroner, efter at Faren for, at det skulde
gaa til England eller Rusland, var afværget. Det kongl. Bibliothek
kom ved denne Lejlighed i Besiddelse ikke blot af mange historiske
Hovedværker, men ogsaa af værdifulde Haandskrifter, der for en
stor Del skreve sig fra den lærde Otto Sperling den yngre, der
sine sidste Aar havde fundet et Hjem i R.s Hus.

Ogsaa efter Salget af sit Bibliothek vedblev R. at samle Bøger,
af hvilke han testamenterede en Del til Aalborg Latinskole, der
har solgt dem og aarlig uddeler Renten af Provenuet til Skolens
flittigste Dimittend.

Nyerup, Lit. Lex. 
Werlauff, Efterr. om d. store kgl. Bibl. S. 72 ff. 
Bruun, Fr. Rostgaard I, 209 ff.; II, 82 ff. 
Danske Saml. IV, 24 ff. 
Bruun, Falsteriana S. 138 ff. 
Nielsen, Kjøbenhavns Hist. og Beskr. VI, 487 f. 
Tauber og Nielsen, Embeds- og Bestillingsmænd i Aalborg S. 65 f.                              

G. L. Wad.



Rennord, Jens, 1702-70, Præst, fødtes 5. Maj 1702 i Aamot,
hvor hans Fader var Kirkesanger. Han kom til Justitsraad
Lachmann i Christiania som Tjener, blev her opvakt, og da nu «det
eneste, han søgte i Verden, var at opbygge Sjæle», begyndte han
1724 at studere, kom ind i Latinskolen og deponerede 1729. 1733
tog han Attestats og blev s. A. resid. Kapellan til Moss og Rygge,
hvorfra han 1737 forflyttedes til Bergen som resid. Kapellan til
Domkirken. 1740 blev han Sognepræst til Korskirken, 1758 --
meget imod sin Biskops Ønske -- konstit. Stiftsprovst og som
saadan udnævnt 1762, da han blev Sognepræst til Domkirken, i
hvilken Stilling han døde 2. Sept. 1770. Han opholdt sig efter sin
Attestats i Christiania og kan næppe da have tilhørt det
herrnhutiske Samfund, siden han varmt anbefales af Biskop Hersleb.
Aaret efter maa han imidlertid ganske have sluttet sig til den Kreds,
der samledes om Enevold Ewald. S. A., han blev udnævnt til Præst
i Bergen, var der opstaaet en herrnhutisk Bevægelse her, og R. blev
dens Hovedmand. Opbyggelige Forsamlinger optoge ham i høj Grad
lige til hans Død, paa hvilket Tidspunkt hans Tilhængere i Bergen
ikke vare mange. Der høres kun liden Tale om Udskejelser, selv 
da Bevægelsen var paa sit højeste, og dette maa vistnok for en
stor Del regnes den lige saa milde og sagtmodige som nidkjære
R. til Fortjeneste. Man maa forundres over, at denne Mand, hvis
Ydmyghed var hævet over al Tvivl, endelig vilde være Stiftsprovst,
hvortil han var aldeles uduelig, som hans Embedsbøger vise. Gift
15. Febr. 1734 med Anne Christine Piper (f. 1708 d. 3. Sept. 1797),
Datter af Glarmester i Christiania Anders Johnsen P. og Margrethe
Marie f. Broust.

Nicolaysen, Norske Mag. III, 298 ff. 
Kirkehist. Saml. 3. R. I, 370; 4. R. H, 765 ff.

D. Thrap.



Repholtz, Mathias Georg Peter, f. 1825, Højesteretsassessor,
er en Søn af Sognepræst Math. Georg Peter R. (f. 22. Juli 1791
d. 16. Maj 1825) og Christiane Marie f. Christensen (f. 29. Sept.
1800 d. 22. Dec. 1853). Han fødtes i Saxkjøbing 22. Febr. 1825,
blev 1842 Student fra Metropolitanskolen og 1847 juridisk Kandidat.
1850 blev han Assistent i Indenrigsministeriet, 1852 Kancellist i
dettes Kontor for Kommune- og Næringssager, 1854 Fuldmægtig
sammesteds, fra Begyndelsen af 1858 Sekretær hos Indenrigsministeren, 
konstitueredes 1860 som Assessor i Landsover- samt
Hof- og Stadsretten, fik senere s. A. kongl. Udnævnelse som saadan,
blev 1878 beskikket til Assessor i Højesteret og virkede nu i denne
Stilling, indtil han 1894 paa Grund af nedbrudt Helbred fik sin
Afsked. 1866 blev han desuden Medlem af den da nedsatte
Kommission til at ordne Forholdene vedrørende den Landsognene paa
Bornholm tillagte Andel i Udmarksjorderne. 1892 blev han
Kommandør af 2. Grad af Danebrogsordenen, 1894 af 1. Grad. --
Udgivelsen af Realregistre til Domssamlinger i civile Sager for
Aarene 1848-71 skyldes ham. -- 19. Juni 1858 blev han gift med
Sophie Lucie Ramlau (f. i Kjøbenhavn 17. Avg. 1835), en Datter
af Oberst Frederik Ferdinand R. og Lucie Elisabeth f. Heide.

G. Kringelbach.



Repp, Thorleifur Guðmundsson, 1794-1857, Litterat, Søn
af Præsten GuBmundur Bodvarsson og Rósa Egilsdatter, fødtes paa
Præstegaarden Reykjadalur i Árness Syssel i det sydlige Island
6. Juli 1794. Han dimitteredes fra Bessastad Skole og kom 1814
til Kjøbenhavns Universitet, hvor han studerede navnlig nyere Sprog
og vandt Universitetets Prismedailler for de i Aarene 1819 og 1823
udsatte Opgaver, henholdsvis i Filosofi og Æsthetik. R. var en
vel begavet Mand med mangesidige Kundskaber, men ufordragelig, 
ensidig og urimelig stridbar. Sine litterære Interesser, som han
allerede tidlig havde lagt for Dagen ved en offentlig Tilslutning
til Baggesen i dennes Strid med Oehlenschlager og ved at søge
Optagelse i den Rahbekske Kreds, viste han -- der 1820 havde
været Medstifter af Studenterforeningen -- ved 1824 at foranledige
Læseselskabet «Athenæum» dannet. I den akademiske Verden var
han kjendt som en øvet Disputator; 1826 fik han selv en
Afhandling, «De sermone tentamen», antaget til at forsvares for
Magistergraden; men paa Grund af Mangel paa Disciplin under det
mundtlige Forsvar (hensynsløs Optræden over for nogle af de opponerende
Professorer) nægtede man at tildele ham Graden, en Haardhed,
som yderligere skærpede hans i Forvejen uvenlige Stemning mod
danske Forhold.

R., som 1821-22 havde opholdt sig i England, udnævntes
1825 til Underbibliothekar ved Advocates' Library i Edinburgh og
indehavde denne Plads 1826-37, da han vendte tilbage til
Kjøbenhavn. Her blev han Translatør i Engelsk og Tysk og ernærede
sig som Sproglærer. 1826 ægtede han Nicoline Petrine Thestrup.
Han døde her 4. Dec. 1857, men begravedes efter eget Onske i
Reykjavik. Tilnavnet R. er taget fra Fødselskommunen.

R.s litterære Virksomhed er af stort Omfang og meget spredt,
til Dels af journalistisk Art, da han sjælden forsømte at udtale sig
offentlig, naar Lejlighed gaves; selv var han en kortere Tid
Redaktør (af «Dagen» 1838, af «Tiden» 1848-50). Han var
Talsmand for Juryvæsenet og Englands politiske Institutioner saa vel
som for kommunale Reformer, søgte at indføre Silkeavl, udgav
engelske Læsebøger og (sammen med Ferral) en dansk-engelsk
Ordbog (1845), oversatte islandske Sagaer, forsøgte sig som Runolog,
skrev Artikler i engelske Tidsskrifter m. v. Med H. C. Ørsted
indviklede han sig i Polemik angaaende en af denne udgivet
Lærebog, hvorunder Disputatssagen atter fremdroges (s. «Fædrelandet»
1847, Nr. 180).

Erslew, Forf. Lex. 
P. Pétursson, Hist. eccles. Isl. S. 445 f. 
P. H. B(oye), K. M Rahbeks Brevvexling S. 149 ff. 
Selmer, Akad. Tidender I, 16 f. 
Museum 1895, II, 180. 
Avisen 29. Marts 1890. 
Sunnanfari Sept. 1895.

Kr. Kaalund.



Reravius, Rasmus Hansen, --1582, Præst og Folkeskribent,
skrev sig Toropius og var vistnok født i Torpe (nu Vejleby) i
Nærheden af Rødby. Om hans Ungdom vides kun, at han havde
haft Hans Pedersen, siden Sognepræst i Skjelskør (d. 1593), til Lærer, 
og at han 1559 opholdt sig i Kjøbenhavn samtidig med Frederik II's
Kroning, som han mange Aar derefter skildrede paa Vers.
Etsteds betegner han den bekjendte Bogtrykker Laurens Benedicht
(II, 59) som sin Svoger, og denne Forbindelse har vistnok ført
ham ind paa en saa omfattende Forfatter- og Oversættervirksomhed,
at han med Føje kan betegnes som sin Tids flittigste danske
Folkeskribent.

R.s første Ansættelse var som Sognekapellan i Østofte paa
Laaland (o. 1565), hvorfra han o. 1567 kaldedes til Sognepræst i
Vigsnæs, liggende paa samme Øs nordostlige Pynt. Det var
vistnok for lettere at kunne virke som Bogudgiver, at han o. 1570
søgte og fik Ansættelse som Præst ved «Helligaandshus» eller
Helligaands Hospital i Kjøbenhavn, i hvilken Stilling han, støttet
ved et aarligt Tilskud fra det kongl. Rentekammer til hans Løn,
forblev til 1577, da Kongen beskikkede ham til Sognepræst i Rødby
og Ringsebølle, med særligt Hensyn til, at Rødby «burde være
forsørget med en lærd og anset Person, eftersom Sognet ligger paa
et almindeligt Færgested, hvor mange drage frem og tilbage».
Denne kongelige Udnævnelse, med Tilsidesættelse af det ved
Kirkeordinansen foreskrevne Menighedsvalg, blev imidlertid for R.
Kilden til mange Fortrædeligheder. Sagen var især den, at da han
kaldedes til Sognepræst i Rødby, var Embedet ikke ledigt, men
hans Forgænger, der af Myndighederne ansaas for mindre skikket
til Embedet, maatte træde tilbage til den underordnede Plads som
Kapellan i Rødby, som han havde beklædt, inden han 1572 var
bleven Sognepræst. Men denne Mand havde Slægtninge og
Tilhængere blandt Sognebeboerne, og disse ansaa det nu for deres
Opgave at gjøre den dem paanødte Præst Livet saa surt som
muligt. Navnlig var der en Urostifter, der, naar Præsten paa
Sognestævne formanede Sognefolkene til at holde deres Børn «til
Børnelærdom og Skole», den ene Gang efter den anden raabte:
«Holder eders Børn til at drive Plov, og faar (&#596;: giver) dem en
Smækkesvøbe». Det gik endog saa vidt, at der var Folk af
Sognet, der ikke blot undsagde, men endog overfaldt og sloge Præsten.

Under disse trange Forhold maa det litterære Arbejde have
været en Hvile for R. Det er da ogsaa en lang Række Skrifter, han
har sendt ud i Verden, de allerfleste dog fra Tiden, inden han
kom til Rødby. De ere overvejende af moralsk og opbyggeligt
Indhold og for største Delen Oversættelser fra Tysk. Følgende
kunne her fremhæves: «Den kristelige Ridder» (1568); «Oeconomia 
ell. Undervisning, hvorledes en Husfader skal skikke sig» (1569),
der for en Del er paa Vers og fornemmelig handler om Ægteskabet,
i hvilket R. anser det for en Hovedregel:

 Manden være from saasom Tobias,
 Kvinden være dum (&#596;:  stum) som Zacharias,
 saa kan man i Huset have Fred.

«Unge Karles og Drenges Spejl» (1571), et Folkeskrift, der er
oplagt mangfoldige Gange lige indtil Midten af det 18. Aarhundrede
(s. Nyerup, Alm. Morskabslæsning S. 208 ff.); «Det gyldne Klenod»
(1572); «Hustavle, hvorledes hvert Menneske udi sit Kald og Stat
(&#596;: Stand) skal skikke sig baade mod Gud og Mennesken» (1572);
«Trøst og Husvalelse af Guds Ord for sygelige Dannekvinder og
Barselkvinder» (1572); «Om den nye Stjærne og Komet, som sig
haver ladet til Syne i Nov. Maaned 1572» (1573); «Passional, vor
Herres Jesu Christi Pines og Døds Historie, med skjønne og
dejlige Figurer» (1573); «Stormægtigste, højbaarne Fyrstes og Herres,
Hr. Frederik II's og stormægtige, højbaarne Fyrstindes, Fru Sophiæ
Kronings og Bryllups Historie, paa danske Rim beskrevet» (1574);
«Husfred» (1575), som handler om «Endrægtigheds Glæde og Lystighed» 
og om Ufreds Forbandelse saa vel i «Kirken og verdslig Politi»
som navnlig i det huslige Liv, «Sorgfulde og bedrøvede Hjærters
Urtegaard» (1580). R. udgav desuden en dansk Oversættelse (1576)
af Niels Hemmingsens berømte Postil og af hans Skrift mod
Trolddom og anden Misbrug af Guds Navn og Ord samt en Del flere
Skrifter, især af opbyggelig Art, saasom et Trøsteskrift (1581) til
Hr. Peder Skram i Anledning af hans ædle Hustrus, Fru Elsebe
Krabbes, Død, ledsaget af hendes Biografi (s. IX, 382), og endelig
adskillige Salmer.

At R. ved sine Bøger har truffet Tidens Tarv og Smag, fremgaar 
formentlig deraf, at mange af dem oplevede flere Oplag, og
da de i det hele ere affattede i et godt og let læseligt Sprog,
have de bragt den danske Litteratur en Tilvæxt, der ingenlunde
har savnet Betydning. I ethvert Tilfælde maa man skatte Mandens
store Flid. -- Han døde pludselig 3. April 1582, vistnok endnu i
sine kraftige Aar. Siden 1567 var han gift med Kirstine, Datter
af Jacob Frost, Sognepræst ved Graabrødre Kirke i Odense.

Kirkehist. Saml. 4. R. II. 
Rahbek og Nyerup, Den danske Digtekunsts Hist. I. 
Brandt og Helveg, Den danske Psalmedigtning I.

H. F. Rørdam.


*
RETTELSER.

I. BIND.

S.   5 L. 18 f. o. 1819, læs: 1815.
-  137 -  12 --    F. Ahlefeldts Bryllup stod i Julen 1656.
-  529 -   2 --    o. 1752, læs: 31. Okt. 1754.
-  560 -   4 f. n. 1739, læs: 1738.
-  561 -   4 f. o. C. C., læs:  Morten.
-  562 -  12 --    Marts 1739, læs: Okt. 1738.

*

III.  BIND.

S. 181 L.  5 f. o. Amtforvalter, læs:  Amtsforvalter.
-  402 -   1  --   31. Maj, læs: 31. Marts.
-  520 -  12 f. n. fast Ophold, læs: Ophold.

*

IV. BIND.

S. 142 L.  4 f. n. --1851, læs: 1770-1851.
-  143 -  13 f. o. i Slutningen af, læs: 1. Dec.
-  --  -   7 f. n. i Avg., læs:  28. Juli.
-  361 -   2 --    Gundested, læs: Gundersted.

*

V. BIND.

S.  84 L.  6 f. o. 1692, læs: 1691.
-  282 -  13 f. n. 1706, læs: 1705.
-  495 -  16 --    27. Nov., læs: 27. Juni.

*

VI. BIND.

S.  87 L.  7 f. o.  A. N. Gjørling er født 28. Sept. 1851.
-  161 -  19 --    (jvfr. S. 644) K. J. Grabow døde i Foraaret 1668.
-  162 -  14 --    1838, læs: 1839.

*
