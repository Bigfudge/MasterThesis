AFGRUNDENS FOLK

AF

JACK LONDON

TILL SVENSKAN AF M. DRANGEL

FEMTE UPPLAGAN

STOCKHOLM - BOHLIN & Co.

STOCKHOLM

TRYCKERIAKTIEBOLAGET SKANDIA, 1916



Förord af de engelska utgifvarna.
——


I det andra numret af T. P.’s Weekly — för den
14 november 1902 — lästes följande notis:

»Jack London i London. — Mr Jack London måste
vara en originell människa. Hans bägge arbeten rörande
lifvet i Klondyke — 'Hans fäders Gud’ och 'Vargens son’
— hafva kanhända väckt mera uppmärksamhet än några
andra småhistorier af nya författare, sedan Kipling skänkte
den läsande världen ’Soldiers Three’ och ’Plain Tales from
the Hills’. Han är endast tjugusex år, men han har
förtjänat sitt uppehälle sedan han var sexton, dels som matros
på ett hvalfångstfartyg, dels som kringvandrande arbetare,
dels som guldgräfvare i Klondyke. Då hans engelska
förläggare gåfvo ut hans första bok i London, skrefvo de till
honom och rådde honom att komma till Europa och se
någonting af Gamla Världen, framför allt East End i London, 
där de trodde att han skulle finna ett ändlöst material,
hvilket han skulle förstå att använda. Detta inträffade
någon gång under förra våren. Han skref till svar från sitt hem
i California, att han hoppades kunna göra det — någon gång.

För omkring fem veckor sedan kom han in på
förläggarnas kontor. De voro förtjusta öfver att få se honom
och frågade, när han hade kommit till England. 'För
ungefär två månader sedan’, blef svaret. 'Men hvar har ni då varit
under hela den tiden?’ ’I East End — därnere vid dockorna.
Detta är mitt första besök på annan plats.’ Och så förhöll
det sig också. Han kom till London, gaf sig icke tillkänna för
någon utom för amerikanska konsuln, begaf sig direkt till en
butik, där man sålde gamla kläder, satte på sig en sliten
kostym och skyndade att försvinna bland mängden någonstädes
nedåt dockorna, hvarest han sedan förblef försvunnen under
två månader.»

Resultatet af detta mr Londons egendomliga sätt att
försvinna är denna bok — »Afgrundens folk». Det är att frukta,
att många engelsmän måste tycka illa om hvad mr London
har skrifvit. Men har mr London orätt?

Han är ingen fientligt sinnad kritiker. Det vill säga,
att han icke är af den sortens amerikaner, som hysa
illvilja mot England och engelsmännen. Tvärtom kan man
citera otaliga ställen i hans bägge böcker »Hans fäders Gud»
och »Vargens son», som bevisa, att han hyser stor beundran
för den typiskt engelska karaktären, och stort intresse för allt,
som står i förbindelse med England. Han har skrifvit om
East End i London så som han skref om Klondyke — han
har framställt de saker och ting; som han såg, i den dager
han såg dem. I denna bok hafva vi en skildring af de fattigas
lif i London, så som det tedde sig för en man med icke vanlig
intelligens, hvilken hade rest 7,000 mil för att ägna det ett
lugnt och allvarligt studium. Har han haft orätt i sin
uppfattning? Hvari har han då misstagit sig? Och om han har
rätt — hvad sedan?

*



Företal.

De erfarenheter, som berättas i denna bok, gjorde jag
under sommaren 1902. Jag dök ned i Londons undre
värld i ett sinnestillstånd, som bäst kan jämföras med en
forskningsresandes. Jag ville öfvertygas genom mina ögons
vittnesbörd, icke genom påståenden af dem, som icke hade
sett hvad de talade om, eller af dem, som hade sett och gått
före mig. Vidare hade jag fastställt en viss enkel måttstock,
efter hvilken jag skulle bedöma lifvet därnere. Allt som
befordrade liffullhet, kroppslig och andlig hälsa, var godt, —
allt som förkväfde, skadade, förkrympte och förvred lifvet,
var dåligt.

Det skall lätt bli klart för mina läsare, att jag såg mycket
som var dåligt. Och det får icke förglömmas, att den tid jag
skildrar ansågs för »goda tider» i England. Det tillstånd
af hungersnöd och brist på tak öfver hufvudet, som jag där
träffade på, utgör ett kroniskt lidande, som aldrig upphör,
icke ens under landets mest blomstrande perioder.

Efter sommaren i fråga kom en hård vinter. Massor af
arbetslösa ordnade sig i processioner, ända till tolf om
sender, och tågade dagligen genom Londons gator, ropande efter
bröd. Mr Justin Mc Carthy skref i januari 1903 till
Newyorks-tidningen Independent följande kortfattade skildring af
situationen:

»Arbetshusen ha icke tillräckligt utrymme för att inom
sina murar kunna sammanpacka de uthungrade skaror, som
dag och natt trängas vid deras dörrar för att få bröd och tak
öfver hufvudet. Alla barmhärtighetsinrättningar ha uttömt
sina tillgångar under försök att anskaffa föda åt de svältande
invånarna i vinds- och källarrummen vid Londons gator och
gränder. Frälsningsarméns kvarter i olika delar af staden
belägras af hungriga och arbetslösa, för hvilka hvarken
husrum eller föda kan anskaffas.»

Det har påståtts, att den kritik, jag har underkastat
sakernas tillstånd i England, är alltför pessimistisk. Till svar
därpå måste jag förklara, att jag tvärtom är den mest
optimistiske af optimister. Men jag bedömer en nations manlighet
mindre efter politiska sammanslutningar än efter individerna.
Samhället växer, medan politiska maskinerier splittras och
falla i grus. Så långt som manlighet, kvinnlighet, hälsa och
lycka sträcker sig, ser jag en stor och ljus framtid för det
engelska folket. Men för en stor del af det politiska maskineri,
som för närvarande misshushållar för detsamma, kan jag ej se
någonting annat än grushögen.

JACK LONDON.

Piedmont, California.

*




FÖRSTA KAPITLET.
——
Huru jag kom dit.


»Det går inte», förklarade genast de vänner i London,
till hvilka jag vände mig för att få upplysningar i och för
mitt tillämnade nedstigande i East Ends afgrund. »Då får
ni åtminstone tala vid någon polisman, som ledsagar er»,
tillade de efteråt, sedan de med möda hade försökt sätta sig
in i den besynnerliga idé, som anfäktade en galning, hvars
rekommendationer tydligen voro mera på det klara än
hans hjärna.

»Men jag vill inte tala vid polisen», invände jag.
»Hvad jag vill är att fördjupa mig i East End och
studera lifvet därnere på egen hand. Jag vill veta, huru
människorna lefva där, hvarför de lefva där, och hvad
de lefva för. Jag ämnar, med ett ord sagdt, lefva där
själf.»

»Lefva där själf!» upprepade de alla med den mest
ogillande uppsyn. »Men det påstås ju, att det finns platser 
därnere, där en människas lif inte är värdt två pence.»

»Det är just dessa platser jag vill se», inföll jag.

»Men det går inte», ljöd det orubbliga svaret.

»Det var inte för att höra detta som jag har kommit 
till er», förklarade jag buttert och en smula retad af
deras brist på förståelse. »Jag är främling här och
begär, att ni skola säga mig hvad ni veta om East End, för
att jag skall få någon ledning.»

»Men vi veta ingenting alls om East End. Det ligger
någonstädes där bortåt.» De gjorde en obestämd gest
med sina händer åt det håll, där man vid sällsynta
tillfällen kunde få se solen gå upp.

»Då går jag väl till Cooks», förklarade jag.

»Ja, ja», instämde de med tydlig lättnad. »Hos Cooks
veta de säkert någonting om det.»

Men ack, Cooks — Thomas Cook & Son, vägvisare
och kommunikationsklarerare, lefvande adresskalender för
hela världen och hjälp i första hand för förvillade resande
— ögonblickligen och utan tvekan med den största lätthet
och snabbhet skulle de ha skickat mig raka vägen till
det mörkaste Afrika eller det innersta Tibet, men till
Londons East End, som ligger knappt ett stenkast från
Ludgate Cirkus, visste de icke vägen!

»Det går inte», sade den lefvande uppslagsboken för
vägar och stigar i Cooks afdelning vid Cheapside. Det
är så — hm — så högst ovanligt.»

»Vänd er till polisen», uppmanade han i myndig ton,
då jag envisades. »Vi ä’ inte vana vid att skicka resande
till East End; aldrig begär någon att vi ska’ göra det,
och vi veta ingenting alls om ifrågavarande plats.»

»Nå, det gör detsamma», afbröt jag för att rädda
mig från att bli utsopad från kontoret af hans störtflod
af negationer. »Det är i alla fall någonting som ni kan
göra för mig. Jag vill, att ni på förhand skall få veta,
hvad jag har för afsikt att göra, så att ni i händelse af
behof skall kunna identifiera mig.»

»Aha — jag förstår! Ifall ni blir mördad, så skulle
vi vara i stånd att identifiera liket.»

Han sade detta i en så belåten och kallblodig ton,
att jag ögonblickligen tyckte mig se mitt stelnade och
stympade kadaver ligga utsträckt på en läm, där kallt
vatten oupphörligt droppade ned, och jag såg honom luta sig
öfver liket och hörde honom allvarligt och tålmodigt
förklara, att det verkligen var den vanvettige amerikanen,
som nödvändigt ville till East End.

»Nej, nej», svarade jag, »det vore endast fråga om
att identifiera mig i händelse jag skulle komma i något
dilemma med ’byglarna’.» Det sista ordet uttalade jag
med en viss nervositet — jag höll sannerligen på att
tillägna mig lämpligt språk.

»Detta är en sak, för hvilken ni måste vända er till
hufvudkontoret», förklarade den jag talade vid. »Det har
aldrig förekommit förut, ser ni», tillade han urskuldande.

Expeditören på hufvudkontoret harklade och brummade. 
»Vi ha för regel att aldrig ge några upplysningar
om våra klienter», förklarade han.

»Men i det här fallet är det ju en klient som begär,
att ni skulle ge upplysningar om honom själf», påpekade
jag.

Han harklade och brummade om igen.

»Jag vet naturligtvis, att det aldrig har förekommit
förut», skyndade jag att komma honom i förväg, »men...»

»Jag ämnade just säga, att någonting dylikt aldrig har
förekommit förut», förklarade han med stadig röst, »och
jag tror inte, att vi kunna göra någonting för er.»

Innan jag gick min väg, hade jag emellertid fått en
detektivs adress, som bodde i East End, och så begaf
jag mig till amerikanska generalkonsuln. Nu fann jag
ändtligen en man, af hvilken jag kunde göra mig förstådd.
Inte ett tecken till harklande och brummande, inga höjda
ögonbryn, ingen öppen misstro, ingen idiotisk förvåning.
Inom en minut hade jag förklarat mig och min begäran
hvilken han tog som en naturlig sak. Efter ännu en
minuts förlopp hade han frågat efter min ålder, min längd
och vikt, och noga betraktat mig. Och efter den tredje
minuten skakade vi hand med hvarandra till afsked, och
han sade: »All right, Jack! Jag skall komma ihåg er
och hålla utkik.»

Jag drog en suck af lättnad. Sedan jag nu hade bränt
mina skepp bakom mig, stod jag färdig att fördjupa mig i
den mänskliga vildmark, om hvilken ingen tycktes veta
någonting. Men jag råkade omedelbart ut för en ny
svårighet under form af min droskkusk, en kolossalt
dekorativ herre med gråa polissonger, som under flera timmars
tid hade med orubbligt lugn kört mig hit och dit i »City».

»Kör till East End!» befallde jag då jag steg upp i
vagnen.

»Hvart, sir?» frågade han med tydlig förvåning.

»Till East End. Kör!»

Vagnen rullade framåt några minuter utan vidare
angifvet mål, men så stannade den. Täckelset drogs
undan från taköppningen, och kusken stirrade ned på mig
med förbryllad uppsyn.

»Ursäkta, men hvart var det ni ville?» frågade han.

»Till East End», upprepade jag. »Inte till någon
särskild plats — kör mig omkring där hvar som helst.»

»Men adressen, sir?»

»Hör ni inte?» dundrade jag. »Kör mig ned till East
End, och det genast!»

Det syntes tydligt, att han ingenting begrep, men
han drog hufvudet tillbaka och satte brummande hästen
i gång.

Ingenstädes på Londons gator kan man undgå att få
se den eländigaste fattigdom, emedan man fem minuters
väg och snart sagdt hvilken punkt som helst träffar på
någon usel gata ;men den trakt, där jag nu färdades fram,
var ett enda oändligt fattigkvarter. På gatorna vimlade
en helt olika befolkning, småväxt och med eländigt och
öldränkt utsende. Vi åkte miltals framåt mellan tegel
och smuts, och vid hvarenda tvärgata eller gränd hade
man samma långsträckta utsikt öfver teget och uselhet.
Här och där såg man en drucken man eller kvinna, och
luften genljöd af käbbel och gräl. På ett salutorg såg
jag stapplande gamla gubbar och gummor leta bland
affall, som kastats i smutsen, efter rutten potatis, bönor och
andra grönsaker, medan barnen skockade sig likt flugor
omkring en hög ruttnande frukt, körde ned armarna ända
till axeln i den jäsande massan, och drogo fram bitar, som
endast voro delvis angripna, hvilka de genast förtärde.

Under hela färden mötte jag icke en enda hyrvagn,
och det syntes, att den hvari jag åkte måste förefalla
barnen som en uppenbarelse från en annan, bättre värld,
emedan de sprungo långa stycken bredvid och efter den.
Så långt jag kunde se syntes ingenting annat än
husväggar af tegel, smutsig stenläggning och en skrikande
och grälande folkström. För första gången i mitt lif
kände jag mig gripen af fruktan för »den stora massan». Det
var som då man känner fruktan för hafvet — och de eländiga 
hoparna, som strömmade fram gata efter gata, 
föreföllo som vågorna pa ett väldigt, stinkande haf, hvilka
slogo emot mig och hotade att svalla igen öfver mig.

»Stepney, sir! Stepney station!» ropade min kusk
ned till mig.

Jag såg mig omkring. Där låg verkligen en järnvägsstation, 
och han hade beslutsamt styrt kursen till denna,
såsom varande den enda fläck, om hvilken han hade sig
någonting bekant i hela denna vildmark.

»Än se’n?» sade jag.

Han mumlade någonting obegripligt och skakade på
hufvudet med synnerligt olycklig uppsyn. »Jag är en främling 
här, sir», lyckades han slutligen få fram, »och om det
inte var till Stepney station ni ville, så kan jag då
sannerligen inte heller begripa hvart det var.»

»Jag skall säga er hvad jag vill», svarade jag. »Kör
rakt fram och håll utkik efter en bod, där man säljer
gamla kläder. Och så snart ni får sikte på en sådan
bod, kör ni direkt till närmaste hörn, viker af där, håller
in hästen och öppnar vagnsdörren, så att jag får stiga ur.»

Jag såg på honom, att han började bli orolig för sin
betalning, men det dröjde icke länge förrän han vek
om ett hörn och underrättade mig om, att jag endast
behöfde gå ett litet stycke tillbaka för att finna en sådan
bod som jag sökte.

»Men vill ni inte vara så god och betala mig först?»
frågade han bedjande. »Det är sju och sex jag har
att få.»

»Ja, för att jag sedan inte skulle få se en skymt af er
vidare», sade jag skrattande.

»Bevare mig! Men det kan hända, att det blir jag
som inte får se en skymt af er efteråt, om ni inte betalar
mig nu», svarade han.

Men en hop trasiga åskådare hade redan samlats
omkring vagnen, och jag skrattade om igen och gick tillbaka
till klädmånglarens bod.

Här bestod den förnämsta svårigheten i att förmå
affärens innehafvare att begripa, att det verkligen var
gamla kläder jag ville ha. Men efter flera fruktlösa
försök att påtruga mig en omgång nya omöjliga sådana,
började han ta fram några fång gamla, under det han med
mystisk uppsyn gjorde åtskilliga dunkla utlåtelser. Detta
gjorde han i den påtagliga afsikten att låta mig veta,
att han hade »genomskådat min belägenhet», för att
skrämma mig till att betala hvad som helst för det jag ville
ha — af fruktan för att bli upptäckt. Han tog mig
naturligtvis för att vara stadd i trångmål — kanske för en
öfverklassförbrytare från andra sidan oceanen — i alla
händelser för en person som var angelägen att undvika
polisen.

Men jag disputerade med honom om den oförskämda
skillnaden mellan hans varas pris och dess värde, tills
jag hade fullkomligt tagit honom ur hans villfarelse och
han begynte bedrifva en hårdnackad underhandling med
en lika hårdnackad kund. Slutligen valde jag ett par
grofva, duktigt slitna byxor, en nött kavaj, som hade en
enda knapp i behåll, ett par grofva skor, som tydligen
hade varit med där man skyfflade kol, ett tunt läderbälte
och en mycket smutsig klädesmössa. Mina underkläder
och strumpor voro nya och varma, men af en sort som
hvarje amerikansk kringvandrande arbetare under vanliga
förhållanden kan förskaffa sig.

»Jag må säga, att ni ä’ en sluger en», sade
klädmånglaren med hycklad beundran, då jag lämnade honom de
tio shillings, om hvilka vi slutligen hade kommit öfverens
för köpet. »Jag vill då våga, att ni har varit här åt
trakten förr än nu. Edra byxor ä’ då värda sina fem,
det kan hvar och en se, och en dockarbetare skulle
med glädje ha betalt två och sex för skorna, för att nu
inte tala om kavajen och mössan och ny skjorta och allt
det andra.»

»Huru mycket vill ni ge mig för det?» frågade jag
hastigt. »Jag har betalt er tio shillings för alltsammans, och
jag säljer det tillbaka till er just nu för åtta. Nå — topp?»

Men han grimaserade och skakade på hufvudet, och
fastän jag hade gjort en god affär, hade jag en obehaglig
förnimmelse af att han hade gjort en ännu bättre.

Jag fann droskkusken inbegripen i ett hemlighetsfullt
samtal med en poliskonstapel, men sedan den sistnämnde
hade betraktat mig med skarpa ögon och ägnat en
påfallande uppmärksamhet åt byltet under min arm, gick han
sin väg och lämnade kusken att göra myteri på egen hand.
Och min körsven förklarade nu helt enkelt, att han icke
skulle låta hästen gå ett enda steg, förrän jag hade
betalt de sju shillings och sex pence, som jag var honom
skyldig. Men sedan var han också villig att köra mig till
världens ända och bad många gånger om ursäkt för sin
enträgenhet under förklaring, att man emellanåt kunde
råka ut för besynnerliga kunder i London.

Men han behöfde endast köra mig till Highbury Vale i
den nordliga delen af London, där jag hade mitt bagage.
Dagen därpå drog jag där af mina skor — icke utan
saknad efter deras lätthet och bekvämlighet — äfvensom min
mjuka gråa resdräkt och för öfrigt allt hvad jag hade på
mig, och jag satte på mig saker som hade tillhört andra
män, om hvilka jag icke hade den ringaste föreställning,
men som helt säkert hade känt sig mycket olyckliga att
nödgas skiljas från sina trasor för den ömkligt lilla
betalning, som de kunde erhålla af en klädmånglare.

I ärmhålan innanför min skjorta sydde jag fast ett
guldmynt — en nödfallssumma, ehuru anspråkslös till sitt
belopp — och i skjortan placerade jag mig själf. Sedan
satte jag mig för en stund och filosoferade öfver alla de
feta och sköna år, som hade gjort min hud mjuk och
bragt nerverna nära intill ytan — ty skjortan var grof och
sträf som om den vore af tagel, och jag är alldeles
öfvertygad om, att den strängaste asket icke kunde lida mer än
jag nu gjorde under de närmaste tjugufyra timmarna.

Det öfriga af kostymen var lätt nog att få på sig,
utom skorna, hvilkas pådragande utgjorde ett verkligt
problem. De voro så hårda och styfva, som om de vore
gjorda af trä, och det var först sedan jag hade grundligt
bearbetat öfverlädret med mina knytnäfvar som jag
lyckades få in fötterna i dem. Sedan jag därefter hade stoppat
på mig några shillings, en knif, en näsduk, litet brunt
papper och några blad tobak, klampade jag utför trapporna
och sade farväl till mina allt ondt profeterande vänner på
stället. Då jag gick ut genom porten, kunde
»hjälphustrun», en hygglig medelålders kvinna, icke afhålla
sig från att göra en grimas, som förvred hennes läppar
och skilde dem åt, hvarefter hennes strupe på grund af
ofrivillig sympati lät höra det underliga djuriska ljud,
som vi bruka kalla »skratt».

Jag hade knappt hunnit ut på gatan förrän jag fick
ett lifligt intryck af den olikhet i bemötande, som var
ett resultat af mitt ombyte af kläder. Allt kryperi var
som bortblåst hos dem af det lägre folket, med hvilka
jag kom i beröring. Helt hastigt — så att säga i en
blink — hade jag blifvit en af dem. Min nötta kavaj
som nästan hade hål på armbågarna, var ett kännemärke
och ett insegel på min klass, hvilken också var deras.
Den gjorde mig till deras jämlike, och i stället för den
krypande och alltför vördnadsfulla uppmärksamhet, man
hittills hade visat mig, bemöttes jag nu med kamratlik
förtrolighet. Männen i korderojkläder och smutsig
halsduk kallade mig icke längre »sir» eller »guvernor». Nu
fick jag i stället heta »kamrat» — ett vackert och
hjärtligt tilltalsord, som har både klang och värme och
munterhet, hvilket »guvernor» alls icke har. Denna titel påminner
om herravälde och makt och hög myndighet — en tribut af
den som står lågt till den som står högt, afgifven i
förhoppning att den sistnämnde skall öppna sin börs och
lätta på dess vikt — hvilket med andra ord vill säga, att
den innebär en bön om allmosa.

Detta kommer mig att tänka på en förnöjelse, som jag
erfor i mina trasor, och som eljest aldrig kommer en
amerikan till del utomlands. Den som reser från
Förenta staterna till Europa och icke är en Krösus, finner sig
hastigt bragt till ett kroniskt tillstånd af själfmedveten
snålhet på grund af de horder af lismande roffare, som
trampa honom i hälarna från morgon till kväll och länsa
hans plånbok på ett sätt, som bringar »ränta på ränta»
på skam.

Då jag nu var klädd i trasor, undslapp jag pestplågan
att ge drickspengar och ansågs för en jämlike af dem
som voro klädda som jag. Ja, innan dagen var slut hade
jag börjat ta revanche och sade tacksamt: »Jag tackar,
sir!» till en herre, som släppte en penny i min ifrigt
framsträckta hand, sedan jag hade hållit hans häst en stund.

Jag upptäckte emellertid, att äfven andra förändringar
hade inträdt i och med mitt ombyte af dräkt. Då jag
skulle gå öfver starkt trafikerade gator, fann jag, att jag
nu om möjligt måste vara dubbelt uppmärksam i fråga
om att undvika alla åkdon — och jag fick en stark
förnimmelse af att mitt lif hade sjunkit i värde på samma gång
som mina kläder. Då jag förut frågade någon polis om
vägen till en plats, blef hans vanliga motfråga: »Omnibus
eller hyrvagn, sir?» men nu blef det istället: »Gå eller
åka?» Och vid järnvägsstationen sköt man ut en
tredjeklassbiljett åt mig som en gifven sak.

Men för allt detta hade jag fått vederlag. För första
gången skulle jag möta de lägre klasserna i England
ansikte mot ansikte och lära känna dem för hvad de verkligen
äro. Då gatstrykare och arbetare talade med mig i
gathörn och på utskänkningsställen, talade de som den ena
människan till den andra — de talade så som naturliga
människor skulle tala, utan den minsta tanke på att vinna
någonting af mig för hvad de sade eller för det sätt, på
hvilket de talade.

Och då jag slutligen steg ned i East End, var jag
glad att finna, att jag icke längre anfäktades af någon
fruktan för »den stora massan». Jag hade själf blifvit en
del af densamma. Det väldiga, stinkande hafvet hade
slagit tillsammans sina vågor öfver mitt hufvud, eller jag
hade sakta sänkt mig ned i dess djup — och det var
ingenting fruktansvärdt däri, med undantag af den grofva
skjortan.

*




ANDRA KAPITLET.
——
Johnny Upright.


Jag ämnar icke ge er Johnny Uprights adress. Vare
nog sagdt, att han bor vid den mest respektabla gatan
i East End — en gata, som skulle anses för mycket
oansenlig i Amerika, men som utgör en verklig oas i östra
Londons vildmark. Den är på alla håll omgifven af tätt
sammanpackade snuskiga hålor och gator, vimlande af en
ung, otuktad och snuskig generation; men dess egen
stenläggning är jämförelsevis fri från sådana barn, som ej ha
någon annan lekplats än gatan, hvarför där också
förefaller rent af ödsligt, emedan så få människor komma
och gå.

Hvarje hus vid denna gata, såväl som vid de öfriga,
står vägg mot vägg med sina grannar. Till hvart och ett
af dem hör blott en enda ingång från framsidan, och
hvarje hus är ungefär aderton fot bredt samt har på
baksidan ett stycke gård, omgärdad med tegelmur, där man,
då det icke regnar, kan se den blågråa himmelen. Men
vi måste komma ihåg, att det är East-End-lyx vi nu
betrakta. Somliga af dem, som bo vid denna gata, äro till
och med så välsituerade, att de hålla sig med
»familjeslafvinna».

Och det gör äfven Johnny Upright, det vet jag mycket
väl, emdan hon var den första bekantskap jag gjorde
i denna säregna del af världen.

Nå, jag kom till Johnny Uprights hus och dess dörr
öppnades af »slafvinnan». Nu är att märka, att hennes
egen ställning i världen var ömkansvärd och föraktad,
men hon såg på mig med en min af medömkan och förakt.
Hon visade tydligt sin önskan, att vårt samtal skulle bli
kort. Det var söndag, och Johnny Upright var inte
hemma, och det var allt som var att säga om saken.
Men jag stod kvar och diskuterade, huruvida det verkligen
var allt som var att säga, tills mrs Johnny Upright kom
till dörren och bannade flickan, för att hon inte hade
stängt genast utan att fästa något afseende vid mig.

Nej, mr Johnny Upright var inte hemma, och för
resten lät han aldrig tala vid sig på söndagarna. Det var
mycket illa det, förklarade jag. Om jag sökte arbete? Nej
— alldels tvärtom. Jag hade egentligen kommit för att
tala med Johnny Upright om en sak, som kunde bli till
fördel för honom.

Och nu fick ytan af tingen med ens ett förändradt
utseende. Den efterfrågade var visserligen i kyrkan, men
han skulle komma hem om en timme eller så, och då
ginge det säkert an att få träffa honom.

Ville jag vara god och stiga in? Nej, det frågade hon
mig inte, fastän jag fiskade efter en sådan inbjudning
genom att säga, att jag väl måste gå ned till hörnet och
vänta på ett utskänkningsställe. Nå, jag gick ned till
hörnet, men eftersom det var kyrkdags, var där stängdt.
Det småregnade envist, och i brist på bättre satte jag mig
på en dörrtrappa strax bredvid och väntade.

Och dit till dörrtrappan kom »slafvinnan», mycket
ruskig och mycket förbryllad och sade, att hennes fru
ville låta mig komma tillbaka och vänta i köket.

»Här kommer så mycket folk och frågar efter arbete»,
sade mrs Johnny Upright ursäktande, »så jag vill hoppas,
att ni inte känner er misslynt öfver hvad jag sade.»

»Visst inte, visst inte», svarade jag på mitt mest
storslagna manér, för att åtminstone en gång uppbära mina
trasor med värdighet. »Jag försäkrar, att jag mycket väl
förstår det. Jag förmodar, att ni bli alldeles uttråkade
af folk som söka arbete?»

»Ja, det skall Gud veta», svarade hon med en vältalig
och uttrycksfull blick. Hvarpå hon visade mig in —
icke till köket, utan i matrummet, en ynnest, för hvilken
jag utan tvifvel hade mina storslagna manér att tacka.

Matrummet låg i samma förstuga som köket, och dess
tak höjde sig endast ungefär fyra fot öfver gatan, också
var där så mörkt, ehuru det var vid middagstiden, att
jag måste vänta en god stund innan mina ögon hunno
vänja sig vid dunklet. En smutsgrå dager silade in genom
ett fönster, hvars högsta rand gick i jämnhöjd med den
upphöjda trottoaren, och i denna dager upptäckte jag så
småningom, att jag verkligen var i stånd att läsa
tidningstryck.

Och medan jag nu sitter där och inväntar Johnny
Uprights hemkomst, vill jag berätta hvad mitt ärende var.
Medan jag lefde tillsammans med folket i East End, åt
och sof tillsammans med dem, ville jag ha en tillflykt, icke
alltför långt aflägsen, dit jag emellanåt kunde bege mig
för att förvissa sig om att ordentliga kläder och 
renlighet ännu existerade. På en sådan plats kunde jag äfven
få min post, göra mina anteckningar och då och då i en
annan dräkt göra en afstickare till civilisationen.

Men detta medförde en svårighet. En bostad, där
jag kunde veta mina tillhörigheter i säkert förvar, förutsatte
en värdinna, hvilken kunde fatta misstankar mot en
gentleman, som förde ett dubbelt lif — då däremot en värdinna,
som icke bråkade sin hjärna med sina hyresgästers
lefnadssätt, skulle kunna hyra ut rum, där mina
tillhörigheter icke vore i säkerhet . Mitt besök hos Johnny Upright
hade till ändamål att få denna kvistiga fråga löst. En
detektiv, som i mer än trettio år hade oafbrutet
tjänstgjort i East End, och som vidt och bredt var bekant
under det namn, hvilket en dömd brottsling från dockorna
hade gifvit honom, måste ju vara den rätte mannen att
söka upp en hederlig värdinna åt mig och förmå henne
att sofva helt lugnt, oaktadt det besynnerliga kommande
och gående, hvartill jag kunde komma att göra mig
skyldig.

Hans bägge döttrar kommo före honom hem från
kyrkan — och de voro ett par riktigt täcka flickor i sina
söndagsdräkter, ägde den fina och spröda täckhet, som
är karaktäristisk för helt unga flickor i London, men som
endast är ett löfte för obestämd tid och oftast försvinner
lika hastigt som färgerna på en aftonhimmel.

De betraktade mig med oförställd nyfikenhet, som
om jag vore ett slags underligt djur, hvarefter de helt
och hållet ignorerade mig under min återstående väntetid.
Men så kom Johnny Upright hem, och jag kallades en
trappa upp för att få tala med honom.

»Tala högt!» afbröt han mig genast. »Jag är
förskräckligt förkyld och har därför svårt att höra.»

O, I vördiga skuggor af Gamle Sleuth och Sherlock 
Holmes! Jag undrade genast hvar den medhjälpare 
kunde vara stationerad, som hade i uppdrag att
anteckna hvarje meddelande jag nu skulle göra med höjd
röst. Och ända till den dag i dag är — huru mycket jag
än har sett af Johnny Upright och huru mycket jag
har grubblat öfver saken — har jag aldrig varit i stånd att
komma på det klara med om han verkligen var
förkyld eller ej, och om han hade någon medhjälpare i
rummet näst intill. Men en sak är jag fullkomligt säker på
och det är, att fastän jag ärligt berättade alla fakta rörande
mig och mitt företag, sade han ingenting alls därom förrän
dagen därpå, då jag begaf mig till honom i en städad
kostym och åkande i hyrvagn. Då var hans hälsning hjärtlig 
nog, och jag blef bjuden att följa honom ned i
matrummet för att dricka té med familjen.

»Vi ä’ mycket anspråkslösa här», sade han, »alls inte
begifna på frosseri, och ni måste ta oss för hvad vi ä’ i
vår enkelhet.»

De bägge flickorna rodnade och sågo helt förvirrade
ut, då de hälsade på mig, och fadern gjorde icke saken
lättare för dem.

»Hahaha!» skrattade han högljudt och slog sin flata
hand mot bordet, så att fat och koppar skrällde.
»Flickorna trodde i går, att ni hade kommit för att be om en
bit bröd! Hahaha! Hohoho!»

Men detta förnekades af dem bägge med ovilja, med
uppbragta blickar och brottsligt rodnande kinder, som
om det skulle utgöra ett viktigt drag af verklig förfining
att kunna se på en man i trasor, att han alls inte behöfde
gå klädd i lump.

Och medan jag satt där och åt bröd och marmelad,
utspann sig en ganska roande scen — döttrarna ansågo det
för en förolämpning mot mig, att jag skulle ha blifvit tagen
för att vara en tiggare, medan fadern däremot betraktade
det för den största komplimang åt min skicklighet, att
jag hade lyckats framkalla ett sådant misstag. Af hvilket
allt jag njöt på samma gång som af brödet, marmeladen
och téet, tills tiden var inne för Johnny Upright att skaffa
mig bostad, hvilket han också gjorde knappt tolf hus
därifrån, vid hans egen respektabla och välmående gata,
i ett hus så likt hans eget som den ena ärtan liknar den
andra.

*




TREDJE KAPITLET.
——
Min bostad och några andras.


Från det östra Londons ståndpunkt taget var det rum
jag hyrde för sex shillings, eller en och en half dollar,
en mycket god affär. Från amerikansk ståndpunkt taget
var det däremot dåligt möbleradt, litet och otrefligt.
Sedan jag hade ökat dess torftiga möblemang med ett
vanligt skrifmaskinsbord, hade jag knappast utrymme att
vända mig — i bästa fall lyckades jag utföra denna process
genom ett slags slingrande rörelser, som fordrade stor
fyndighet och sinnesnärvaro.

Sedan jag hade flyttat in, eller snarare flyttat dit mina
tillhörigheter, satte jag på min lösdrifvarekostym och gick
ut. Då jag nu var i farten med att skaffa mig tak öfver
hufvudet, började jag också se mig om efter en bostad
med den hypotesen till grund, att jag var en fattig ung
man med hustru och stor familj.

Först och främst gjorde jag nu den upptäckten, att
oupptagna hus voro få och lågo långt från hvarandra.
Så långt till och med, att fastän jag vandrade miltal i
oregelbunden kretsgång öfver en vidsträckt areal, befann
jag mig fortfarande på den mellanliggande sträckan. Icke
ett enda oupptaget hus kunde jag finna — ett afgörande
bevis för att distriktet var öfverfullt.

Det var således klart, att jag som fattig ung man med
familj icke kunde få hyra något hus alls i denna långt
ifrån önskvärda trakt — och nu började jag se mig om
efter rum, omöblerade rum, där jag skulle kunna
härbergera hustru, barn och lösegendom. Icke heller sådana
fanns det många, men jag fann likväl några, vanligen ett
om sänder, ty ett enda rum tycks anses tillräckligt för en
fattig mans familj att både koka, äta och sofva i. Då jag
frågade efter lägenheter med två rum, betraktade man mig
med ungefär samma min, antar jag, hvarmed en viss
person såg på Oliver Twist, då han begärde mera mat.

Och det förhöll sig icke endast så, att ett rum
ansågs tillräckligt för en fattig man och hans familj, utan
jag fick också veta, att många familjer, som bebo ett
enda rum, ha så mycket utrymme till öfverlopps, att de
ta in en eller två logerare dessutom. Då sådana rum
kunna hyras för ett pris af tre till sex shillings i veckan,
är det ju en rimlig slutledning, att en logerare med
referenser kan erhålla plats på golfvet för ett pris af åtta pence
till en shilling per vecka. Han kan troligen äfven få äta
hos sitt värdfolk för några shillings dessutom. Detta
underlät jag emellertid att fråga om — en klandervärd
försumlighet å min sida, eftersom jag opererade på en basis
af fingerad familj.

De hus, jag genomforskade, voro alla utan badkar,
och jag fick den upplysningen, att det icke fanns något
sådant i alla de tusentals hus, jag hade sett. Under
förevarande omständigheter — med min hustru och barnen
och ett par logerare, som delade det alltför stora 
utrymmet i vårt enda rum — skulle del helt enkelt vara en
outförbar sak att ta ett bad i ett tvättfat. Men till
ersättning spar man tvål — så allt är ju godt, och himlen
vakar ännu öfver oss.

Jag hyrde emellertid intet rum, utan jag vände
tillbaka till det jag hade förut vid Johnny Uprights gata.
Under sysslandet med min hustru och barnen och
logerarna och alla de hålor, där jag hade stoppat in dem, hade
emellertid min inre synvidd blifvit förkrympt, så att jag
icke kunde riktigt uppfatta hela mitt eget rum på en
gång. Det var så häpnadsväckande stort! Kunde det
verkligen vara detta rum jag hade hyrt för sex shillings
i veckan ? Omöjligt! Men då min värdinna i detsamma
knackade på dörren, för att fråga hur jag hade det,
skingrades alla mina tvifvel.

»Ja, vår gata är den allra sista», sade hon till svar
på min framställda fråga, »Alla de andra gatorna voro
som den här för åtta eller tio år sedan, och äfven där
bodde endast mycket aktningsvärdt folk. Men ’de andra’
ha trängt ut dem. De som bo vid denna gata äro de
enda som finnas kvar. Det är verkligen upprörande, sir!»

Hvarefter hon förklarade för mig den fullproppningsprocess, 
som gör, att hyresbeloppet på ett område stiger
medan dess moraliska ståndpunkt sjunker.

»Ser ni, sir, vi och våra gelikar ä’ inte vana vid att
tränga ihop så som de andra göra. Vi behöfva mera
utrymme. De andra — utländingar och folk af de lägre
klasserna — kunna bo fem eller sex familjer i ett hus,
som vi behöfva för en enda. Och därför kunna de också
betala mera i hyra för huset, än vi. Det är upprörande,
sir! Och när man så tänker på, att hela den här trakten
bara för några år sedan var så ordentlig den kunde vara.»

Jag såg på henne. Här var nu en kvinna tillhörande
den engelska arbetareklassens förnämsta grad och med
många tecken till förfining, som långsamt uppslukades af
den vämjeliga, stinkande människoström, hvilken de som
makten hafva drifva österut från London. Bankbyggnader,
fabriker, hotell och ämbetsverk måste uppföras, och
fattigt folk i staden äro nomader — de draga österut, den
ena svallvågen efter den andra, öfverfylla och degradera
distrikt efter distrikt, drifva den bättre arbetsklassen
framför sig som banbrytare utmed stadens kanter eller draga
ned den till sig, om icke under den första generationen, så
med all säkerhet under den andra eller tredje.

Det är endast en tidsfråga rörande månader, huru
snart Johnny Uprights gata måste dela de öfrigas öde.
Han inser det själf.

»Om ett par år har mitt hyreskontrakt gått till ända»,
säger han. »Min värd är af samma klass som vi. Han
har inte satt upp hyrorna för ett enda af sina hus här,
och därför ha vi kunnat bo kvar. Men en vacker dag
kan han sälja huset eller också kan han dö, hvilket skulle
vara af alldeles samma betydelse för oss i detta afseende.
Huset köpes af en procentare, som genast bygger upp något
slags verkstad på den lilla fläcken bakom, där vinrankan
växer, och sedan hyr han ut huset här åt lika många
familjer som det finns rum. Så är det gjordt — och Johnny
Upright är jagad härifrån!» Och jag tyckte mig se
Johnny Upright, hans goda hustru, och hans vackra döttrar,
jämte den ruskiga slafvinnan, likt spökbilder jagas österut
genom dimman, medan den väldiga staden lät höra sitt
rytande bakom dem.

Men Johnny Upright är icke ensam om att bli
förflyttad. Långt, långt borta vid stadens utkanter bo
anspråkslösa affärsmän, folk med små inkomster, men som veta
att sköta sig, och kontorister med god aflöning. De bo i
små »cottages» och fritt liggande villor med små
blomsterträdgårdar, och de ha både andrum och rum att vända sig.
Och de brösta sig och äro uppblåsta af stolthet, när de
betrakta den afgrund, de ha undgått, och de tacka Gud
för att de icke äro som andra människor. Men se! Där
kommer Johnny Upright öfver dem med den väldiga
staden i hälarna efter sig. Hyreskaserner växa upp som
genom ett trollslag, trädgårdstomter bebyggas, villorna
delas och delas på nytt till bostäder för många — och
Londons mörker sänker sig öfver det hela likt ett
smutsigt bårtäcke.

*




FJÄRDE KAPITLET.
——
Min första bekantskap.


»Har ni rum att hyra ut?»

Jag framkastade denna fråga på måfå till en kraftigt
byggd äldre kvinna, medan jag intog min måltid hos
henne på ett snuskigt kafé nära dammen och icke långt
ifrån Limehouse.

»Ja, det har jag», svarade hon helt kort. Mitt yttre
hade möjligen icke den prägel af välstånd, som fordrades
för att bli mottagen i hennes hus.

Jag sade ingenting mer, utan förtärde min stekta
fläskskifva och mitt svaga té under tystnad.

Icke heller visade hon något vidare intresse för mig,
förrän jag kom för att betala hvad jag var skyldig —
fyra pence — och drog upp hela tio shillings ur min ficka.
Detta medförde beräknadt resultat.

»Jo, sir — jag har trefliga rum, som ni bestämdt
ska’ tycka om», förklarade hon nu själfmant. »Nyss
kommen från en resa, sir?»

»Hvad tar ni för ett rum?» frågade jag utan att
tillfredsställa hennes nyfikenhet.

Hon mönstrade mig från topp till tå med tydlig
öfverraskning . »Jag hyr aldrig ut hela rum, inte ens till mina
ständiga hyresgäster, och än mindre till de tillfälliga.»

»Då får jag väl se mig om på annat håll», svarade jag
med vederbörlig nedslagenhet.

Men åsynen af mina tio shillings hade gjort henne
djärf. »Jag kan låta er få en riktigt bra bädd tillsammans
med ett par andra män», envisades hon. »Ett par
hederliga och aktningsvärda män — och stadiga.»

»Men jag vill inte ligga tillsammans med två andra
män», invände jag.

»Det behöfver ni inte heller. Det finns tre bäddar i
rummet, och rummet är inte heller så fasligt litet.»

»Hvad kostar det?» frågade jag.

»En halfkronaEngelska mynt, motsvarande ungefär 2,50 i svenskt mynt.  i veckan — två och sex — för längre
tid. Jag är säker om att ni skall tycka om de bägge
andra. Den ena arbetar i ett varumagasin, och han har
nu bott hos mig i två år. Den andra har varit här i
sex. Hela sex år, sir, och två månader dessutom, blir
det nästa lördag. Han tjänstgör vid ett teatermaskineri»,
tillade hon. »En stadig och respektabel karl, som
aldrig har försummat sitt arbete en enda kväll under hela
den tid han har bott här. Och han tycker om det här huset.
Han säger, att man aldrig kan få en bättre bostad. Han
äter hos mig, och det gör mina andra hyresgäster också.»

»Jag förmodar, att han spar duktigt med pängar på det
sättet», framkastade jag helt oskyldigt.

»Bevare oss, visst inte! Men han skulle aldrig kunna
få det så bra på något annat håll för sina pängar.»

Mina tankar flögo till mitt eget land, till den
vidsträckta Västern, som under sin himmel skulle ha utrymme och 
obegränsad luft för tusen sådana städer som London. Och
här var nu en man, en stadig och pålitlig man, som aldrig
försummade sitt arbete för en enda kväll, ärlig och
måttlig, delande rum med två andra, för hvilket han
betalade två och en half dollar i månaden — och
erfarenheten hade lärt honom, att detta var det bästa han kunde
göra! Och här stod jag — på grund af de tio shillings, jag
hade i fickan, färdig att gå in i hans rum i mina trasor
och ta den tredje bädden i besittning. Människosjälen
älskar alltid ensamhet, men den måste längta därefter
i dubbelt mått emellanåt, då det finns tre sofplatser i
ett rum och tillfälliga gäster med tio shillings i fickan
bli mottagna där.

»Hur länge har ni bott här?» frågade jag.

»Tretton år, sir. Ni skall få se, att ni tycker om
rummet.»

Medan hon sade detta, gick hon med tunga och
släpande steg omkring i det lilla köket, där hon lagade
maten åt sina hyresgäster, som också »åto hos henne». Då
jag först kom in, var hon ifrigt upptagen af arbete,
och hon upphörde icke därmed under vårt samtal. Hon
var utan tvifvel en arbetsam kvinna. »Uppe klockan half
sex» — »i säng så sent som möjligt» — »arbetade tills hon
kunde stupa af trötthet» — och detta i tretton år.
Vinsten däraf var gråa hår, dåliga kläder, lutande axlar,
vårdslös hållning och ett arbete i oändlighet i en ruskig
och illaluktande lokal, som vette åt en gränd med tio fots
bredd i närheten af en vattensamling, som allra minst
sagdt var ful och vämjelig.

»Ni kommer kanske in igen för att se på rummet?»
frågade hon förväntansfullt, då jag gick ut genom dörren.

Och då jag vände mig om och såg på henne, insåg
jag helt och fullt den djupa sanning, som ligger i den
gamla visa satsen, att »dygden är sin egen belöning».

Jag gick tillbaka till henne. »Har ni någonsin tagit er
någon ledighet?» frågade jag.

»Ledighet!»

»Ja, för att göra en utflykt åt landet på ett par dagar
och andas frisk luft — en dag utan arbete, förstår ni,
för att hvila er.»

»Bevare mig väl!» utbrast hon skrattande och afbröt
för första gången sitt arbete. »En ledig dag — för en
sådan som jag? Jo, det vore just att tänka på!... Akta
edra fötter!» ropade hon häftigt efter mig, då jag stapplade
öfver den murkna tröskeln.

***

I närheten af West India Dock råkade jag på en ung
man, som stod och stirrade tröstlöst ned i det gyttjiga
vattnet. Han hade mössan neddragen djupt öfver
ögonen, och hela hans dräkt utvisade, att han var sjöman.

»Hallå, kamrat», ropade jag och svängde med
armarna för att inleda bekantskapen, »kan ni visa mig vägen
till Wapping?»

»Ni har, förstås, kommit öfver med en boskapsbåt?»
sade han — var genast på det klara med min nationalitet.

Hvarpå vi genast voro inne i ett samtal, som utspann
sig ända in på ett utskänkningsställe, där vi drucko ett
par »blandare». Detta ledde till större förtrolighet oss
emellan, och då jag tog fram en hel shilling i koppar
— till synes allt hvad jag ägde — och lade af sex pence
till en sofplats och sex pence till mera »blandare»,
föreslog han, att vi skulle dricka upp alltsammans.

»Min kamrat kom i slagsmål i går kväll», sade han,
»och byglarna tog’ en, så ni kan få sofva hos mig. Hvad
säger ni om det?»

Jag sade »ja», och sedan vi hade pimplat öl för en
hel shilling och sofvit natten öfver på en eländig bädd i
ett eländigt krypin, kände jag honom ungefär för hvad
han var. Och att han i visst afseende kunde gälla som
representant för en stor massa af Londons lägre arbetare
har bekräftats genom mina senare erfarenheter.

Han var född i London, och hans far hade varit
eldare och drinkare, alldeles som han. Som barn hade han
ständigt hållit till på gatorna och nere vid dockorna. Han
hade aldrig lärt att läsa, och aldrig hade han heller
känt något begär efter det — ansåg det endast för en
onödig och öfverflödig färdighet, åtminstone för en man
på hans plats i lifvet.

Han hade sin mor i lifvet och en hel massa
bråkiga bröder och systrar, allesammans hoppackade i ett
par rum och lifnärde sig med sämre och mindre
regelbunden föda, än han vanligen kunde raka åt sig själf.
Han gick egentligen icke hem oftare än då han hade
särskildt svårt att skaffa sig mat. Han hade begynt med
att snatta och tigga sig fram på gatorna, så gjorde han ett
par turer till sjöss som skeppspojke, därefter några till
som kolhackare, hvarefter han som fullflugen eldare hade
nått så högt han kunde komma i lifvet.

Och under allt detta hade han också hamrat ut en
lefnadsfilosofi — en ful och motbjudande filosofi, men
på del hela taget mycket logisk och förnuftig från hans
synpunkt sedd. Då jag frågade honom, hvad han ansåg 
för det bästa i lifvet, svarade han genast: »Supa!» Först
en resa till sjöss — för man måste ju lefva och skaffa sig
medel — och så fick man sin hyra och så söp man af alla
krafter. Se’n fick man nöja sig med små fyllor emellanåt,
låta bjuda sig af kamrater, som hade några slantar till
öfvers, så som jag nu hade haft, och när inte det gick
längre, gjorde man en ny sjöresa och började samma
kretsgång om igen.

»Men kvinnor då?» framkastade jag, när han hade
slutat prisa supandet som lifvets enda ändamål.

»Kvinnfolk!» Han satte sin bägare hårdt i bordet och
började orera med stor ifver. »Nej, se det ä’ då en sak,
som min uppfostran har lärt mej att hålla mej ifrån.
Det lönar sej inte, kamrat, det lönar sej inte. Hvarför
skulle, en så’n karl som jag bry sej om kvinnfolk, kan
ni säga mig det? Jag tänker bara på min mor, — och
det kan vara nog — huru hon klådde på ungarna öfver
lag och trätte på gubben far, när han kom hem, hvilket
hände mycket sällan, det vill jag lofva. Och hvarför ?
För mors skull! Hon gjorde honom inte lycklig, det var
hela saken. Och det där andra lösa patrasket — hur bär
dom sej åt mot en stackare, som har några shillings i
fickan? Först laga de att han blir drucken, och det
ordentligt, och se’n hjälpa de honom af med sina pängar så
raskt som när man tömmer ett enda glas. Jag vet’et allt.
För att jag har allt varit med, jag också, så jag vet hvilket
som ä’ hvilket. Och det ska’ jag säga er, att där det ä’
kvinnfolk med i spelet, där blir det bara bråk och oväsen — 
skrik och skrän, och trätor och slagsmål, och knifskärning 
och polis och magistrat — och så en månads hårdt
arbete efteråt och ändå ingen hyra, när man kommer ut.»

»Men hustru och barn», envisades jag, »ett eget hem
och allt sådant där. Tänk bara, när ni kommer hem från
en sjöresa och barnen klänga upp i ert knä, och er hustru
kommer lycklig och glad emot er och ger er en kyss,
medan hon dukar bordet, och så kysser ni alla de små
öfver lag innan de gå till sängs, och det sjunger i
tékitteln, och sedan sitter ni och berättar om allt hvad ni
har sett och hört — och hon talar om sig och om de små
tilldragelserna i hemmet medan ni har varit borta, och ...»

»Galenskaper!» utropade han och gaf mig en lekfull
knuff på axeln med sin knutna hand. »Hvad pratar ni för
slag? En hustru som kysser och barnungar som klänga
och tékittel som sjunger — när man har fyra pund och
tio imåna’n, då man ä’ till sjöss, och ingenting alls när
man ä’ iland. Jag ska’ ärligt säja er, hvad jag skulle ha
för mina fyra pund och tio — en hustru, som trätte, ungar
som skrek, kolboxen tom och tekitteln pantsatt, det ä’
hvad jag skulle ha. Och det skulle ju göra en stackare
sabla förnöjd öfver att vara hemma igen! En hustru!
Hvad då för? För att göra en olycklig? Och ungar?
Lyd mitt råd, kamrat, och skaffa er aldrig några så’na.
Se på mej! Jag dricker mitt öl när jag vill, utan att någon
hustru med en rad välsignade ungar skriker efter bröd.
Jag är lycklig, jag, när jag sitter vid mitt öl tillsammans
med en kamrat som ni och ett bra fartyg är i antågande,
så jag får göra en ny sjöresa. Låt oss nu få ett mått öl
till! Blandare ä’ godt nog åt mej.»

Utan att gå vidare i den tjugutvåårige mannens
utgjutelser, tänker jag, att jag har tydligt nog framställt
hans lefnadsfilosofi och de ekonomiska orsaker, som lågo
till grund för densamma. Något hemlif hade han aldrig
haft. Ordet »hem» väckte hos honom ingenting annat än
obehagliga minnen. Faderns och hans gelikars dåliga 
aflöning hade gifvit honom ett tillräckligt skäl att
brännmärka hustru och barn som ett besvärligt påhäng och som
orsaker till männens olycka. Omedveten hedonist, ytterligt
omoralisk och materialistisk, sökte han största möjliga
lycka för sig själf och fann den i dryckenskapen.

Drinkare vid unga år — ett förtida vrak — inom
kort fysiskt urståndsatt att sköta en eldares syssla — 
rännstenen eller arbetshuset — och så slutet... Han
insåg det alltsammans, lika klart som jag, men det ingaf
honom ingen fasa. Allt ifrån det han föddes hade allt
omkring honom samverkat för att härda honom, och han
motsåg sin eländiga, oundvikliga framtid med ett lugn
och en kallblodighet, som jag icke kunde rubba.

Och likväl var han ingen dålig människa. Han var icke
ärftligt lastbar och brutal. Hans själsgåfvor voro
normala och hans fysik öfver medelmåttan. Han hade stora
blåa ögon, skuggade af långa ögonfransar och med öppen
blick, som utvisade skrattlystnad och en god portion
humor. Pannan och dragen i allmänhet hade
tillfredsställande linier, munnen och läpparna voro mjuka, ehuru
de redan började få en sträf prägel. Hakan vittnade om
svaghet, men ickc i någon synnerlig grad — jag har sett
män innehafva höga platser i samhället, hvilka helt
säkert voro svagare.

Hans hufvud var välformadt och uppbars så behagfullt 
af den vackraste hals, att jag icke alls blef förvånad
öfver hans kropp, då han på kvällen klädde af sig för
att gå till sängs. Jag har sett många män blotta sin kropp
i gymnastiksalar och under annan sport — män af god
härkomst och med omsorgsfull uppfostran — men jag har
aldrig sett någon, som gjort det med mera fördel än denne
tjugutvåårige drinkare. En ung gud, dömd till fysisk
undergång inom fyra eller fem år, och till att gå bort
utan efterkommande, som skulle ha fått ärfva den
fysiska kraft, han kunde ha skänkt dem.

Det föreföll som ett helgerån att förspilla ett sådant
lif, och likväl måste jag medge, att han handlade rätt
genom att icke gifta sig på fyra pund och tio i London.
Alldeles på samma sätt som det var lyckligare för
teatermaskinisten att få debet och kredit att gå ihop genom att
dela rum med två andra män, än det skulle ha varit
för honom att packa ihop en kraftlös familj tillsammans
med ett par logerare i ett billigare rum och icke få
debet och kredit att gå ihop.

Och dag efter dag blef jag öfvertygad om, att det icke
allenast är oklokt, utan rent af brottsligt af afgrundens
folk att gifta sig. De äro de stenar, som byggmästaren har
förkastat. Det finns ingen plats för dem i det sociala
byggnadsverket — alla samhällets krafter drifva dem nedåt
tills de förgås. På afgrundens botten blifva de svaga,
slappa och förslöade. Om de alstra afföda, är dess lif så
svagt, att det oftast slocknar af sig själft. Världsarbetet
fortgår ofvanför dem, men de fråga icke efter att deltaga
däri, och de förmå det icke heller. Dessutom behöfver
världen dem alls icke i sin tjänst. Det finns öfverflöd af
mycket skickligare arbetare än de, hvilka klänga sig fast
vid branter där ofvanför och kämpa som vanvettiga för
att icke glida längre ned.

Kort sagdt, Londons afgrund är ett ofarligt
slaktarhus. År efter år och tioårsperiod efter tioårsperiod
skickar Englands landsbygd dit en ström af starka och
kraftiga människolif, som icke allenast icke reproduceras,
utan dö ut med den tredje generationen. Kompetenta
myndigheter förklara, att en londonarbetare, hvars för-
äldrar och farföräldrar ha blifvit födda i London, är en
sä stor märkvärdighet, att han sällan står att finna.

Mr A. C. Pigon har sagt, att ålderstigna fattiga och
afsigkomna utgöra 7 ½ procent af Londons befolkning.
Hvilket vill säga detsamma som att under förra året och i
går och i dag — ja, nu i detta ögonblick — hålla 450,000
af dessa varelser på att dö en ömklig död på bottnen af
den sociala håla, som kallas »London». Och huru de dö
skall jag påvisa genom ett utdrag ur dagens
morgontidning.

 »Vårdslösande af egen person.

I går höll doktor Wynn Westcott en undersökning
vid Shoreditsch angående orsaken till att 77-åriga Elisabet
Crews från East Street 32, Holborn, hade aflidit därstädes
förliden onsdag. Alice Mathieson förklarade, att hon var
värdinna i det hus, där den aflidna hade bott. Vittnet
såg henne sista gången vid lif föregående måndag. Hon
bodde alldeles ensam. Mr Francis Birch,
fattigvårdssyssloman i Holborn-distriktet, intygade, att den aflidna hade
bebott rummet i fråga under 35 års tid. Då vittnet
tillkallades den 1 :sta dennes, fann han den gamla kvinnan
i ett ohyggligt tillstånd, och såväl ambulansvagnen som
kusken måste desinficieras efter förflyttningen. Doktor
Chase Fennell intygade, att dödsorsaken var blodförgiftning 
genom liggsår, förorsakad genom hennes vårdslösande
af sin egen person och genom den smutsiga omgifningen,
och juryn afgaf sitt utlåtande i öfverensstämmelse med
hans förklaring.»

Det mest häpnadsväckande vid detta dödsfall är det
lugna välbehag, hvarmed det betraktas af vederbörande,
som hade att afge sitt utlåtande. Att en sjuttiosjuårig
kvinna skulle dö genom »vårdslösande af egen person» är väl
den mest optimistiska syn på saken, man gärna kan
tänka sig. Det var således den gamla kvinnans eget fel
att hon dog, och sedan ansvaret hade blifvit vederbörligen
placeradt, går samhället helt lugnt att sköta sina egna
affärer.

Rörande de »afsigkomna» har mr Pigon sagt:
»Antingen af brist på kroppslig styrka, eller på intelligens eller
viljekraft, eller på alla dessa i förening, äro de dåliga
eller ovilliga arbetare och i följd däraf ur stånd att
försörja sig själfva . . . Det händer ofta att deras förstånd
är så förslöadt, att de ej kunna skilja sin högra hand
från den vänstra eller känna igen numret på huset där de
bo; deras kroppar äro klena och utan all kraft, deras
böjelser äro abnorma, och de veta knappast hvad
familjelif vill säga.»

Fyrahundrafemtiotusen människor är en hel massa
folk. Den tjugutvåårige eldaren var blott en bland de
många, och han behöfde en god stund för att komma fram
med det lilla han hade att säga. Jag skulle icke gärna
vilja höra dem alla tala på en gång. Jag undrar, om
Gud hör det?

*




FEMTE KAPITLET.
——
Vid randen


Mitt första intryck af det östra London var
naturligtvis en uppfattning af platsen i allmänhet. Sedermera
började detaljer dyka upp, och här och där i detta eländets
kaos fann jag en och annan fläck, där ett visst mått af
lycka härskade — ibland hela rader af hus vid små
aflägsna gator, där ordentliga handtverkare bo och föra ett slags
ogeneradt familjelif. På kvällarna kunde man där få se
männen med pipan i munnen och barn i knäet, man
såg pratande hustrur och hörde skratt och skämt. Dessa
människors belåtenhet är uppenbarligen stor, och i
förhållande till den uselhet, som omger dem, ha de det
jämförelsevis bra.

Men det är i bästa fall en slö, djurisk lycka — den
mättade magens belåtenhet. Det förhärskande hos dem
är materialismen. De äro tunga och tröga, utan all
fantasi. Afgrunden tycks utdunsta en förslöande atmosfär
af försoffning, som omsveper och dödar. Religionen går
dem förbi. Det osedda har hvarken skräck eller tjusning
för dem. De fråga icke alls efter det de icke ha för ögat
— och en mättad mage jämte aftonpipan och den
regelbundet återkommande »blandaren» är allt hvad de
begära eller ens drömma om att begära af lifvet.

Detta skulle ju icke vara så illa, om det vore
alltsammans, men det är det icke. Den belåtna försoffning,
hvari de äro försjunkna, är den mördande slapphet som
föregår förstörelsen. Där finns intet framåtskridande, och
för dem är detta detsamma som att halka tillbaka och falla
ned i afgrunden. Det kan hända, att fallet icke fullbordas
under deras egen tid, men det kommer i alla händelser att
äga rum för deras barn och barnbarn. Människan får
alltid mindre af lifvet än hon begär — och de begära
så litet, att det mindre de få än detta lilla omöjligt kan
hålla dem uppe.

Till och med i bästa fall är stadslifvet onaturligt för
människan; och stadslifvet i London är så ytterligt
onaturligt, att arbetsklassens män och kvinnor ej kunna
uthärda det. Både själ och kropp utsugas genom
undergräfvande inflytelser, som ständigt äro i verksamhet.
Såväl den moraliska som den fysiska styrkan blir bruten, och
den dugande arbetaren från landet blir under den första
generationen en dålig arbetare. Under den andra
generationen har han förlorat all drift och raskhet och
företagsamhet, och är faktiskt fysiskt ur stånd att kunna utföra
samma arbete som hans far. Och så är han ett godt
stycke på väg till slaktarhuset på afgrundens botten.

Om icke annat, så är den luft han andas och hvilken
han aldrig kan undfly, tillräcklig för att försvaga honom
både kroppsligen och andligen, så att han blir ur stånd
att täfla med de friska förmågor från landsbygden, som
skynda till London för att fördärfva och fördärfvas.

Om man nu ser bort från alla de sjukdomsfrön,
som fylla luften i East End, så låt oss endast fästa oss
vid röken. Sir William Thiselton Dyer, direktör för
Kew Gardens, har studerat rökens aflagrande på
växtvärlden, och enligt hans beräkningar aflagras icke mindre
än sex tons fast materia, bestående af sot och tjärhaltigt
kolväte för hvarje vecka öfver hvarje fjärdedels kvadratmil
i och omkring London. Detta är lika med 24 tons per
vecka och kvadratmil, eller 1248 tons per år på
kvadratmilen. Från kransgesimsen nedanför dömen på St.
Pauls katedral borttogs nyligen ett fast lager af
kristalliserad svafvelsyrad kalk. Detta lager hade bildats genom
den inverkan svafvelsyran i luften hade haft på den
kolsyrade kalken i stenen. Och denna svafvelsyrade
luft inandas beständigt af Londons arbetare under
hvarenda dag och natt af deras lif.

Det är obestridligt att barnen växa upp till anfrätta
individer, utan kraft och märg — ett viljelöst släkte med
svaga knän och trång bröstkorg, som öfvermannas och
dukar under för den hårda kampen för existensen mot de
inströmmande horderna från landsbygden.
Järnvägsarbetare, formän, omnibuskuskar, spannmåls- och
timmerbärare — alla, hvilkas arbete fordrar fysisk styrka —
komma mestadels från landsbygden; och vid stadens
poliskår finns det ungefär 12,000, som äro födda på landet,
mot 3,000 i London.

Man tvingas sålunda till den slutsatsen, att East Ends
afgrund bokstafligen är ett väldigt mördande maskineri,
och då jag vandrar genom de små aflägsna gatorna, där
handtverkarna sitta utanför sina bostäder med fyllda
magar, känner jag en större sorg öfver dem, än öfver de
450,000 förlorade och hopplösa uslingar, som hålla på att
dö på afgrundens botten. De senare äro åtminstone nära
döden, och detta är en tröst, medan de andra ännu måste
genomgå de långsamma och förberedande lidanden, som
sträcka sig genom två eller kanske till och med tre
generationer.

Och likväl är deras lifskvalitet god. Där finns alla
mänskliga möjligheter. Under lämpliga förhållanden skulle
den kunna fortlefva under århundraden och stora män,
hjältar och väldiga, skulle kunna få sitt ursprung ur
densamma och göra världen bättre därigenom att de ha lefvat.

Jag talade med en kvinna, som representerade den typ,
hvilken föreskrifver sig från de små afsides gatorna, men
har spårat ur därifrån och befinner sig på den ödesdigra
vägen till afgrundens botten. Hennes man var
maskinuppsättare och medlem af maskinistföreningen. Men att han
var en dålig maskinist bevisades af att det tycktes vara
omöjligt för honom att få någon fast anställning. Han
hade icke den energi och den företagsamhet, som fordras
för att kunna få behålla en stadigvarande plats.

Detta par hade två döttrar, och hela familjen bodde
i ett par hålor, som af artighet kallades »rum»; för denna
bostad betalade de sju shillings i veckan. De hade
ingen kokspis, utan lagade sin mat öfver en gaslåga i
eldstaden. Eftersom de icke voro förmögna, var det
omöjligt för dem att kunna få en obegränsad kvantitet
gas, men man hade gjort en synnerligt klyftig inrättning
för deras räkning. Då de släppte ned en penny i en ränna,
strömmade gasen till, men då gas för en pennys värde
var förbrukad, stängdes strömmen af som på en automat.
»För en penny gas är slut innan man vet ordet af»,
förklarade hon, »och då är maten kanske knappast
halfkokt en gång!»

Ett långsamt utsvältande hade varit deras lott i
åratal. Månad in och månad ut hade de rest sig från 
bordet utan att vara mätta. Och då man en gång har
kommit in på det sluttande planet, är ständigt bristande näring
en viktig faktor i fråga om att undergräfva lifskraften
och påskynda färden utföre.

Och likväl var denna kvinna en styf arbeterska. Från
klockan half fem på morgnarna tills det sista dagsljuset
försvann om kvällarna sydde hon klädeskjolar, skodda
och med två garneringar, för sju shillings dussinet. Märk
väl — klädeskjolar, skodda och med två garneringar för
sju shillingsKr. 6,20.  dussinet! Således lika med 1 dollar och
75 cents per dussin eller 14 ½ cents per styck.

För att kunna få anställning måste man tillhöra
föreningen, till hvilken han fick betala en shilling och sex
pence i hvarje vecka. Och när strejken inträffade och
han händelsevis hade arbete, hade han emellanåt varit
tvungen att betala ända till sjutton shillings till
föreningens understödsfond.

En af döttrarna, den äldsta, hade arbetat som
lärling hos en sömmerska för en shilling och sex pence
i veckan — lika med 37 ½ cents per vecka eller en
bråkdel öfver 5 cents18 öre.  per dag. Och likväl blef hon
afskedad då den döda säsongen inföll, ehuru man, då hon
började med så låg ersättning, lät henne förstå, att
hon skulle få lära yrket och arbeta sig upp i graderna.
Därefter hade hon under tre år haft anställning i ett
cykelmagasin med en lön af fem shillings i veckan — 
hade två milEngelska.  att gå till sitt arbete och två tillbaka,
och fick böta, om hon kom för sent.

Hvad mannen och hustrun beträffade, så var deras 
öde afgjordt. De hade förlorat allt fäste för både händer
och fötter och voro på väg ned i afgrunden. Och
döttrarna? Med ett dylikt lefnadssätt, försvagade genom
kronisk brist på näring och utsugna såväl i fråga om
psykisk och moralisk som fysisk kraft — hvilken utsikt fanns
det för dem att kräla sig upp och ut ur afgrunden, mot
hvilken de voro på väg redan vid sin födelse?

Medan jag skrifver detta, har luften under en hel
timmes tid genljudit af det ohyggliga tjutet och skränet
från ett vildt och ursinnigt slagsmål inne på gården, som
låg bakom min. Då detta oväsen först började, trodde jag
att det var hundar som skällde och morrade ursinnigt
mot hvarandra, och det dröjde en god stund innan jag
kunde fatta, att det var mänskliga varelser, och därtill
kvinnor, som kunde åstadkomma ett så gräsligt väsen.

Druckna kvinnor i träta och slagsmål! Detta är icke
behagligt att tänka sig; men det är bra mycket värre att
höra. Så här ungefär ljöd det för mina öron:

Först ett oredigt babblande med gällaste röster af
en hel mängd kvinnor på en gång; så ett afstillande,
hvarunder man hörde ett barns gråt och en ung flickas
ängsligt bedjande röst; sedan höjer en kvinna sin skarpa
kraxande stämma. »Ni slog mej! Joho — ni slog mej!»
Och så — börjar det ursinniga tumultet på nytt.

Fönstren på husens baksida vetta utåt stridsplatsen
och äro fulla af förtjusta åskådare. Ljudet af slag jämte
svordomar, som komma blodet att stelna i ens ådror, nå
mitt öra. Men jag kan lyckligtvis icke se de stridande.

Ett nytt afstillande. »Låt bli ungen där!» Ett barn,
som tydligen ej är mer än några år, gallskriker i
förskräckelse. »Vill du tiga!» upprepas ihärdigt minst tjugu
gånger af en gäll röst. »Annars får du den här i
skallen på dej!» Och »den här» kom tydligen i den lilles
»skalle», att döma efter det ursinniga skrik, han
uppstämde.

Afstillande; någon af de kämpande har antagligen
blifvit tillfälligt försatt ur stridbart skick och måste hämta
krafter. Barnets skrik blir åter hörbart, men det ljuder
mattare, den lille börjar bli trött.

Röster börja löpa skalan uppåt ungefär så:

»Ja?»

»Ja!»

»Ja?»

»Ja!»

»Ja?»

»Ja!»

»Ja?»

»Ja!»

Nu tycks man ha saken klar å ömse sidor — och
slagsmålet börjar på nytt. En af de kämpande vinner
någon öfvervägande fördel och begagnar sig af den på
ett sätt, som kommer den andra att skrika: »Mord!» Men
ordet dör bort i ett gurglande ljud, utan tvifvel kväfdt
genom ett grepp om strupen.

Så höras nya röster — ett anfall från sidan —
greppet om strupen släppes plötsligt efter och den befriades
skrik ljuder en half oktav högre än förut — ohyggligt
oväsen — allmänt slagsmål.

Afstillande; en ny röst, en ung flickas. »Jag ska’
hjälpa mor min, jag!» Därefter en dialog, som upprepas
ungefär fem gånger. »Jag gör hvad jag vill, jag, din
skamlösa slinka!» — »Det skulle jag just vilja se, din
skojerska!» Och så brakar det löst igen — mödrar, döttrar, alla
huller om buller — och jag hör min värdinna ropa in sin
unga dotter från baktrappan, medan jag undrar, hvilken
verkan allt detta skall ha haft på den unga flickans moral.

*




SJÄTTE KAPITLET.
——
Fryingpangränden och en glimt af Inferno.


Vi gingo tre stycken nedåt Mile End Road, och en af
oss var en hjälte. Han var en smärt nittonårig yngling,
så spenslig och bräcklig, att han — liksom Fra Lippo
Lippi — skulle ha kunnat kastas omkull af en vindstöt.
Han var eldröd socialist, och i sin unga entusiasm var han
mogen för att bli martyr. Som talare på platformer och
i talarestolar hade han tagit verksam och farlig del
i de många både inom och utom hus hållna möten för
boerna, hvilka ha stört det glada Englands lugn sedan
flera år tillbaka. Åtskilliga saker hade han berättat för
mig under vägen — om folkskockningar i parker och
förföljelser ända upp i spårvagnar — om uppklättrande
på platformer för att kämpa för en förlorad sak, sedan
den ene meningsfränden och talaren efter den andre hade
blifvit neddragen af den uppretade pöbeln och grymt
misshandlad — om en formlig belägring af en kyrka, dit han
och tre andra hade tagit sin tillflykt, och där de måste
hålla mobben ifrån sig under ett regn af kastvapen och ett
krossande af måladt glas, tills en polisstyrka kom dem till
hjälp, — om plötsliga häftiga strider i trappor, på
läktare och balkonger — om krossade fönster, instörtade
trappgångar, ramponerade föreläsningssalar och brutna
nackar och ben... Och sedan såg han på mig med en
saknadens suck och sade: »Hvad jag afundas er, ni stora,
starka karlar! Jag är ju en så liten stackare — jag
duger inte mycket till, när det är fråga om att slåss.»

Och medan jag nu gick där med dessa bägge, som
endast räckte mig till axeln, tänkte jag på min egen
hembygd och på de styfva karlar, som jag där i min tur
hade afundats. Och när jag såg på den spenslige ynglingen
med lejonhjärtat, tänkte jag, att det just var män af hans
typ, som hade rest barrikader och visat världen, att de
förstodo att dö med heder.

Men nu upplät min andre följeslagare sin mun —
han var en tjugutvå års man, som framsläpade en osäker
tillvaro i en verkstad med svältlöner.

»Jag ä’ en duktig karl, jag», förklarade han. »Inte
som de andra på verksta’n det ä’ jag inte. Dom tycker
att jag ä’ en riktig baddare. Vet ni, jag väger tio stones140 skålp. eller 7 pund. .»

Jag skämdes för att säga honom, att jag vägde hundra
pounds, eller öfver tolf stones, så jag åtnöjde mig med
att noga betrakta honom. Stackars lilla vanställda
människa ! Hans hud hade en osund färg, kroppen var
otillbörligt krökt och förvriden, bröstet insjunket och
skuldrorna nedtyngda genom långa timmars ihållande arbete,
hufvudet hängde tungt ned mot bröstet — och han var
en duktig karl.

»Huru lång är ni?»

»Fem fot och två», svarade han med stolthet, »och
kamraterna på verksta’n...»


»Låt mig se den verkstaden!» sade jag.

Där skulle vara tomt just då, men jag ville i alla fall
se den. Vi passerade Leman street, togo sedan af åt
vänster inåt Spitalfields och fortsatte in i Fryingpangränden. 
En massa barnungar hoppade omkring på den smutsiga 
stenläggningen, förskräckligt lika halfvuxna grodor på
bottnen af en uttorkad damm. I en smal dörröppning — 
så smal, att vi nödgades klifva öfver henne — satt en
kvinna med ett dibarn vid sitt bröst, hvars oförställda
nakenhet förtog all nimbus af moderskapets helgd. I den
mörka och smala förstugan bakom henne kryssade vi
fram mellan ett helt vimmel af unga lif och kommo till
en ännu smalare och snuskigare trappgång. Vi gingo
uppför tre särskilda sträckor; hvarje afsats mellan dem
hade två till tre fots areal och var öfverfull med smuts
och afskräde.

Det fanns sju rum i detta ohyggliga s. k. hus. Sex
af dessa rum hyste ett antal af mer än tjugu personer af
bägge könen och alla åldrar, hvilka där lagade sin mat,
åto, sofvo och arbetade. Rummens storlek var ungefär
åtta eller möjligen nio fot i kvadrat. I det sjunde
rummet gingo vi in. Det var där den tjuguåttaårige och hans
fyra kamrater arbetade för svältlön. Verkstaden var sju
fot bred och åtta fot lång, och bordet, vid hvilket
arbetet utfördes, upptog största delen af utrymmet. På
detta bord fanns fem läster, och männen hade knappast
rum att stå vid sitt arbete, emedan det öfriga utrymmet
var starkt upptaget af massor af papp, läder, buntar af
öfverläder till skodon och ett blandadt förlag af
småmaterialier, som begagnas då sulorna fästas vid öfverlädret.

I rummet bredvid bodde en kvinna och sex barn.
I ett annat eländigt kyffe bodde en änka med sin enda
son; han var sexton år och låg döende i lungsot. Man
sade mig, att modern bjöd ut karameller till salu på
gatorna, och att det mer än ofta icke lyckades henne att
förskaffa sonen de tre mått mjölk om dagen, som han
begärde. Den svage och dödssjuke ynglingen kunde icke
heller få smaka kött oftare än en gång i veckan — och
arten och kvaliteten af det kött, han fick, kan ingen
gärna föreställa sig, som aldrig sett svinmat användas
till människoföda.

»Han hostar ibland alldeles förskräckligt», förklarade
min vän från skomakareverkstaden. »Vi hör honom
hit in, när vi arbetar, och det ä’ riktigt rysligt ska’ jag
säga er, riktigt rysligt.»

Och hvad nu hans hosta och moderns karameller
beträffade, så fann jag däri en ny fara, som hotade de
fattiga barnen i denna fientliga omgifning.

Min vän från skomakareverkstaden — där arbetades
ständigt »per styck» — måste, då arbete fanns att tillgå,
arbeta tillsammans med fyra andra i sitt sju fot breda
och åtta fot långa rum. Under vintern brann lampan
därinne nästan hela dagen, och röken från densamma
ökade den redan förut öfverlastade luftens tyngd — denna
luft, som oupphörligt andades in och andades in på nytt.

Under goda tider, då det fanns öfverflöd på arbete,
berättade han, kunde han förtjäna ända till »trettio i
veckan». — Trettio shillings! Sju och en half dollar.

»Men det ä’ bara de bästa af oss som kan göra det»,
förklarade han. »Och då arbeta vi tolf, tretton och
fjorton timmar om dagen, så raskt vi nå’nsin kan. Ni skulle
bara se oss! Ni kunde aldrig följa vårt arbete med edra
ögon — stiftena flyga ut ur munnen som från en maskin.
Se på min mun!»

Jag gjorde som han sade. Hans tänder voro afnötta
genom den ständiga gnidningen mot metallstiften; för
öfrigt voro de kolsvarta och frätta.

»Jag borstar mina tänder», tillade han, »annars skulle
de vara värre än så.»

Sedan han hade upplyst mig om att arbetarna själfva
måste hålla sig med verktyg, stift, »småmaterialer», papp,
hyra, ljus, och jag vet icke allt, blef det klart för mig,
att hans »trettio» var en förminskande kvantitet.

»Nå, huru länge räcker då den bråda tiden, då ni
kan förtjäna så mycket?» frågade jag.

»Fyra månader», blef svaret. Men under den
öfriga delen af året, berättade han, var förtjänsten vanligen
»en tio eller högst tjugu», hvilket motsvarar från två och
en half dollar till och med fem. Den innevarande veckan
var halfliden, och han hade förtjänt »fyra» eller en
dollar. Och likväl lät man mig förstå, alt detta slags
styckarbete var ett af de bästa.

Jag såg ut genom fönstret, hvarifrån man skulle ha
haft utsikt öfver den tillstötande byggningarnas bakgårdar.
Men där fanns inga sådana, emedan de voro bebyggda
med envåningshybblen, kreatursskjul, där folk bodde.
Taken på dessa hybblen voro täckta med lager af sopor och
smuts, på somliga håll ända till ett par fot tjockt — en
tribut från fönstren på baksidan i andra och tredje
våningarna. Jag kunde urskilja fisk- och köttben,
förkastade grönsaker, pestsmittade trasor, gamla skodon, krossade
lerkärl och allt upptänkligt afskräde, som kan förekomma
i ett snuskigt näste.

»Det ä’ väl sista året som går nu», sade skoarbetaren 
nedslaget, »för de hålla på att skaffa maskiner för att
kunna vara af med oss.» Och så gingo vi utför trappan
och kryssade oss fram mellan vimlet af unga värdelösa lif,
klefvo öfver kvinnan med den oförsynt blottade
barmen.

Därefter besökte vi de bostäder, som Londons stad
har låtit uppföra på tomterna, där de fattigkvarter voro
belägna, hvarest Morrisons »Child of the Jago» hade sin
bostad. Byggnaderna hyste numera flera hyresgäster än
förr, men där var likväl mycket sundare. Dessa
bostäder innehades emellertid af bättre klassens arbetare och
handlverkare. Fattigkvarterens innevånare hade helt
enkelt flyttat bort för att trängas i andra slumkvarter eller
bilda nya.

»Och nu», sade skoarbetaren — den duktige karlen,
som arbetade så fort, att man icke skulle kunna följa det
med ögonen — »nu skall jag visa er en af Londons lungor.
Här ha vi Spitalfieldsparken». Han uttalade ordet
»parken» med ett visst förakt.

Skuggan från Kristuskyrkan faller öfver
Spitalfieldsparken, och i skuggan från Kristuskyrkan såg jag denna
eftermiddag vid tretiden en syn, som jag aldrig mera vill
se. Det finns inga blommor i denna park, som för öfrigt
är mindre än min egen rosengård därhemma. Där växer
ingenting annat än gräs, och platsen är i likhet med alla
Londons »parker» omgärdad med ett skarpspetsadt
järnstaket, för att hemlösa män och kvinnor icke skola kunna
komma in och sofva där under nätterna.

Då vi gingo in på den gröna platsen, kom en
gammal kvinna mellan femtio och sextio och gick förbi oss,
vandrande med envis ihärdighet, ehuru med vacklande
steg, och släpande på ett par tjocka bylten i säckväf, som
hängde tvärs öfver hennes axel, det ena fram och det
andra bak på hennes rygg. Hon var en landstrykerska, en
hemlös varelse, som var för frihetsälskande att släpa sin
vacklande kropp inom arbetshusets dörr. Liksom
snigeln bar hon sitt hem med sig. I de bägge säckväfsbyltena
hade hon allt hvad hon ägde, sina kläder, sitt linne och
alla sina tillhörigheter.

Vi gingo uppför den smala, grusade gången. På
bänkarna, som stodo på ömse sidor om densamma, hade
en massa eländiga varelser tagit plats, hvilka skulle ha
inspirerat Doré till ännu mera diaboliskt fantastiska
bilder, än han någonsin utfört. Det var en sammangyttrad
massa af trasor och smuts, af alla slags ohyggliga
hudåkommor, öppna sår, blånader, slöhet, oanständighet,
vanskaplighet och djuriska ansikten. Det blåste kallt och
rått, och där hade de nu krupit ihop i sina trasor,
mestadels sofvande eller åtminstone försökande att få sofva.
Där låg först ett dussintal kvinnor af olika åldrar, från
tjugu till sjuttio år. Därnäst ett barn, som möjligen kunde
vara nio månader, sofvande utsträckt på den hårda
bänken, utan både hufvudkudde och täcke, och utan den
ringaste tillsyn. Sedan ett halft dussin män, som sofvo i
sittande ställning, eller lutade sig mot hvarandra under
sömnen. På ett annat ställe en familjegrupp —- ett barn,
som sof i sin sofvande moders armar, medan den äkta
mannen (eller den manlige kamraten) var sysselsatt med
att klumpigt laga en trasig sko. På en annan bänk satt
en kvinna och skar bort de hängande slarfvorna på sina
trasor med en knif, och en annan sydde ihop refvor
med nål och tråd. Närmast därintill satt en man, som
höll en sofvande kvinna i famnen. Längre bort låg en
man med kläderna styfva af smuts och sof med hufvudet i
knäet hos en kvinna, som ej kunde vara mer än några
och tjugu år och äfven var försänkt i sömn.

Hvad som mest förvånade mig var det allmänna
sofvandet. Hvarför i all världen sofva nio af tio bland dem,
eller försökte de sofva? Men det var icke förrän efteråt
jag lärde mig förstå detta. Det är en lag, stiftad
af dem som makten hafva, att de hemlösa
ej få sofva nattetid. På stenläggningen invid
portiken till Kristuskyrkgn, där stenpelarna äro resta mot
höjden i en ståtlig rad, lågo massor af män sofvande eller
dåsande, alla för djupt försjunkna i dvala för att resa
på sig eller visa någon nyfikenhet vid vårt närmande.

»En af Londons lungor, säger ni», sade jag. »Nej
— kalla det istället en varböld, ett stort, ruttnande sår.»

»Å, hvarför har ni fört mig hit?» utbrast den fanatiske
unge socialisten, och hans vackra ansikte förvreds af
själskval och äckel.

»De där kvinnorna skulle sälja sig för två eller tre
pence», sade vår ledsagare, »ja, till och med för en
kaka gammalt bröd.»

Han sade detta med ett muntert leende.

Men hvad han vidare kunde ha sagt, det vet jag icke,
ty vår unge upprörde kamrat utbrast häftigt:

»Låt oss för himlens skull komma härifrån!»

*




SJUNDE KAPITLET.
——
En man, som har gjort sig förtjänt af
Viktoriakorset.


Jag har funnit, att det icke är någon lätt sak att få
tillfälligt härberge på arbetshuset. Två försök har jag
redan gjort, och jag skall göra det tredje. Första
gången gick jag ut klockan sju på kvällen med fyra shillings
i fickan. Därmed gjorde jag mig skyldig till två misstag.
För det första måste den som eftersträfvar tillfälligt
kvarter på arbetshuset vara alldeles utblottad, och då han
underkastas en ytterligt noggrann visitation, får han
naturligtvis ej ha pängar — fyra pence skulle vara nog
för att beröfva honom alla utsikter att få stanna kvar,
och mycket mera då fyra shillings. Mitt andra misstag
bestod däri, att jag gick dit för sent. Klockan sju på
kvällen är det för sent på dagen för en alldeles utblottad
att få tillträde till fattigmans bädd.

Till upplysning för fint uppfostradt och oskuldsfullt
folk vill jag nu först förklara, hvad ett tillfälligt härberge
är. Det är en byggnad, där en hemlös, sänglös och
medellös man, om han har tur med sig, kan få 
tillfälligt hvila sina trötta ben öfver natten och sedan arbeta
som en hel karl dagen därpå till gengäld för det kvarter,
han fått.

Mitt andra försök att tränga mig in i det tillfälliga
härberget började under mera lofvande utsikter. Jag
startade midt på eftermiddagen, åtföljd af den fanatiske unge
socialisten och af en annan vän, och allt hvad jag hade
i fickan var tre pence. De lotsade mig till Whitechapels
arbetshus, som jag från början betraktade från ett
välvilligt hörn. Klockan var några minuter öfver fem på
eftermiddagen, men redan då var där bildad en lång och
melankolisk kö, som sträckte sig rundt byggnadens hörn
sedan så långt man kunde se.

Det var en ytterst bedröflig syn att se alla dessa män
och kvinnor väntande under det kyliga skymmande
slutet af dagen för att få en fattigmansbädd under natten,
och jag tillstår, att mitt mod var nära att svika. I likhet
med gossar utanför tanddoktorns dörr, upptäckte jag
plötsligt en massa skäl för att jag borde vara på helt annat
håll. Mitt ansikte måste ha förrådt någonting af den
strid, som pågick inom mig, ty den ene af mina ledsagare
sade: »Var inte rädd — det kan nog gå.»

Naturligtvis kunde det gå, men jag fann genast, att
till och med de tre pence, jag bar på mig, voro en
alltför stor rikedom i sådant sällskap — och för att all
stötande åtskillnad skulle utplånas gjorde jag mig af med
mina kopparslantar. Sedan sade jag adjö till mina vänner,
och med hårdt klappande hjärta lommade jag af nedåt
gatan och intog min plats i slutet af kön. Beklagansvärd
såg den ut, denna kö af fattigt folk, som stapplade på den
branta sluttningen mot döden — men huru beklagansvärd
den verkligen var, därom hade jag icke den ringaste
föreställning.

Närmast mig stod en kortväxt, bredaxlad man. Frisk
och rask, fastän till hög ålder kommen, med kraftiga
drag och den tjocka, läderaktiga hud, som man får genom
att i åratal vara utsatt för solhetta och väder och vind
— ingen annan än en sjöman kunde ha ett sådant
ansikte och sådana ögon.

Huru rätt jag hade i mitt antagande, skall ni snart
få höra.

»Jag står inte ut med’et mycket längre, det gör jag
inte», klagade han för mannen på hans andra sida. »Jag
tar väl och slår sönder ett fönster — ett af de där stora
— så får jag komma in på en fjortan dar. Då får jag
åtminstone sofplats, det behöfver jag inte vara rädd för,
och bättre föda med, än ni får här. Men jag skulle allt
sakna min tobaksbuss . . .» tillade han betänksamt och
bekymradt.

»Jag har nu varit ute i två nätter», fortsatte han,
»våt inpå bara kroppen natten före den förra, och jag kan
inte stå ut med’et mycket längre. Jag börjar bli gammal,
ska’ jag säga, och en vacker morgon få de ta upp mej död.»

Så vände han sig så häftigt om mot mig och utbrast:
»Laga att ni slipper bli gammal, pojke! Dö medan ni är
ung, för annars går det med er som med mej — lita på det.
Nu är jag mina sju och åttio år, och jag har tjänat mitt
land som det anstår en man. Tre ränder för godt
uppförande och Viktoriakorset — och här ser ni, hvad jag har
för det! Jag önskar att jag vore död — jag önskar bara
att jag vore död. Slutet kan aldrig komma för snart för
mej, det ska’ jag säga er.»

Hans ögon fuktades, men innan den andre hann
trösta honom, började han gnola på en munter
sjömansvisa, som om det icke funnes någon hjärtesorg
alls till här i världen.

Sedan vi hade uppmuntrat honom därtill, berättade
han sin historia för oss, medan han stod där och väntade
i kö utanför arbetshuset, efter att ha tillbringat två
nätter ute på gatorna. Och denna historia lydde sålunda:

Som gosse hade han skrifvit in sig vid engelska
flottan, och under mer än två tjog år hade han troget och
ärligt tjänat sitt land. Namn, data, befälhafvare,
hamnar, skepp, kommenderingar och strider flödade från hans
läppar som en ihållande ström, men det är mig omöjligt
att komma ihåg dem alla, och det är icke brukligt att
göra anteckningar utanför fattighusets dörr. Han hade
varit med om »det första kriget i Kina», som han kallade
det; han hade haft tjänst hos Ostindiska kompaniet och
varit tio år i Indien; kom sedan tillbaka till Indien igen
med den engelska flottan vid upproret; hade varit med i
Burmeserkriget och på Krim — och förutom allt detta
hade han med heder kämpat och arbetat för Englands
flagga öfver nästan hela den öfriga världen.

Men så inträffade någonting. En ringa ting, om det
hela kunde spåras tillbaka till dess ursprungliga orsaker.
Kanske hade löjtnantens frukost icke varit i hans smak;
eller kanske han hade varit länge uppe kvällen förut;
eller också kunde det vara hans skulder, som tryckte
honom, eller hade chefen talat barskt till honom. Saken
var emellertid den, att löjtnanten just den dagen var vid
retligt lynne. Och så skulle nu vår sjöman tillsammans
med andra sätta upp riggen i fören.

Nu är att märka, att vår sjöman hade tjänat mer
än fyrtio år vid flottan, hade tre ränder för godt 
uppförande och Viktoriakorset för utmärkt tjänstgöring i strid, så
han kunde ju icke vara någon så särdeles dålig sjöman.
Men löjtnanten var retlig, oeh löjtnanten slungade åt
honom ett skällsord — ett ord, som icke var vackert. Det
skymfade egentligen hans mor. När jag var pojke i tiden,
så skulle våra hederslagar ha bjudit oss att slåss som små
djäflar, om någon hade skymfat våra mödrar på det
sättet — och i min trakt af världen ha många män ljutit
döden för att de ha kallat andra vid ett sådant namn.

Nå, löjtnanten gjorde det emellertid. Och det hände
sig så, att vår sjöman just då hade en handspak eller
ett järnspett i händerna. Han gaf löjtnanten ett lätt slag
öfver hjässan och knuffade honom öfverbord.

Och nu vill jag fortsätta med hans egna ord. »Jag
insåg, hvad jag hade gjort. Jag kände till reglementena, och
jag sa’ till mig själf: ’Så, nu är det ute med dej, min
gosse. Lägg iväg!’ Och jag hoppade i efter honom, för
det var min mening, att vi skulle drunkna bägge två.
Och jag hade nog gjort`et också, om inte slupen från
flaggskeppet just då hade kommit långsides med oss. Vi
kom upp till ytan, jag hållande honom fast med ena
handen och mättande ett slag mot honom med den andra.
Det var det som afgjorde saken. Om jag inte hade slagit
honom då, så kunde jag ha föreburit, att sedan jag hade
sett hvad jag hade gjort, så hade jag hoppat i för att
rädda honom.»

Och så blef det krigsrätt, eller hvad sådant nu
kallas till sjös. Han läste upp sin dom ord för ord, som om
han hade lärt in den och repeterat den i bitterhet många
gånger om. Och här följer den — det straff som ådömdes
en man, som förbrutit sig af hederskänsla, då han
felade mot den disciplin och respekt han var skyldig 
förmän, som ej alltid voro gentlemän. Att degraderas till
simpel matros; att mista alla belöningspängar, som hade
tillkommit honom; att förlora all rättighet till pension;
att mista Viktoriakorset; att afskedas från tjänsten vid
flottan med godt betyg (emedan detta var hans första förbrytelse); 
att få femtio prygel och hållas till straffarbete i två år.

»Jag önskar, att jag hade drunknat den dagen, jag
önskar till Gud att jag hade gjort det», sade han. Och
nu rörde kön sig framåt, och vi vände om hörnet.

Slutligen kom ingången i sikte, där trashankar
släpptes in flockvis. Och här fick jag nu höra någonting
förvånande. Det var nu onsdag, men ingen af de
som släpptes in skulle få komma ut igen
förrän fredags morgon. Vidare: — lyssnen
noga, I som begagnen tobak! — vi skulle icke få
medföra tobak. Den skulle vi lämna ifrån oss vid
inträdet. Ibland fick man den tillbaka när man gick,
berättades det, men ibland kastades den bort.

Den gamle sjömannen och krigaren lärde mig ett
knep. Han öppnade sin pung och tömde tobaken (ett
ömkligt litet förråd) i ett stycke papper. Sedan han hade
svept in den ordentligt och plattat till paketet, stoppade
han in det i sin ena strumpa innanför skon. Strax
därefter vandrade också min tobak in i papper och ned i
min strumpa, ty att vara utan tobak i fyrtio timmar är en
hård pröfning, hvilket alla tobaksförbrukare kunna
uppfatta.

Oupphörligt skred kön framåt, och vi nalkades porten
långsamt men säkert. Vi råkade så att stanna på ett
järngaller, och då den gamle sjömannen fick se en man där
nedanför, ropade han till honom:

»Hur många tas emot?»

»Tjugufyra», blef svaret.

Vi sågo ängsligt framåt och räknade. Vi hade
trettiofyra framför oss. Missräkning och nedslagenhet lästes
i de ansikten, som voro mig närmast. Det är ingen
angenäm sak att hungrig och utan pängar motse en sömnlös
natt på gatorna. Men vi hoppades trots allt, ända tills
portvakten — då vi hade tio framför oss — visade oss bort.

»Fullt!» var det enda han sade — och så slog han
igen dörren med en skräll.

Trots sina åttiosju år rusade den gamle sjömannen
i väg med blixtlik hastighet, för att så fort som möjligt
kunna pröfva lyckan på annat håll. Jag stod kvar och
öfverlade med ett par andra, som tycktes besitta
genomgående kännedom om de tillfälliga härbergena, hvart vi
skulle gå. De bestämde sig för »Poplar», som låg tre mil
därifrån, och vi begåfvo oss af.

Då vi veko om hörnet, sade den ene: »Jag borde
väl ha kommit in här idag — jag kom klockan ett, strax
efter se’n kön började bildas.. . Men de ha sina favoriter,
som de släppa in kväll efter kväll.»

*




ÅTTONDE KAPITLET.
——
Åkaren och grofsnickaren.


Åkaren med hans regelbundna drag, hans helskägg
och rakade öfverläpp skulle jag i Förenta staterna ha tagit
för hvad som helst från och med en arbetsförman till och
med en förmögen farmare. Och grofsnickaren — ja,
honom skulle jag ha tagit för hvad han var. Han såg så
ut — mager och senig, med skarpa genomträngande ögon,
och händer, som hade krökts efter handtagen på verktygen
under fyrtiosju års arbete i yrket. Den största
svårigheten för dem bägge var att de voro gamla, och att deras
barn hade dött i stället för att växa upp och ta vård
om dem. Så hade åldern tagit på dem, och de hade
trängts ut från industriens hvirfvel af yngre och kraftigare
förmågor, som hade tagit deras platser.

Dessa bägge män, som hade afvisats från Whitechapels
arbetshus, voro nu i sällskap med mig på väg till
Poplars. Icke för att det fanns stora utsikter att lyckas komma
in där, förklarade de, men vi hade ej annat råd än att
försöka. Det fanns ingenting annat än Poplar eller gatorna
för natten. Och bägge voro ifriga att få en sofplats
inomhus, ty det var »nära på slut med dem», som de
uttryckte sig. Åkaren, som var femtioåtta år, hade
tillbragt de tre senaste nätterna utan tak öfver hufvudet
och utan sömn, och snickaren, som var sextiofem år,
hade varit ute i fem nätter.

Men ack, ni goda, känsliga människor, fulla af kött
och blod, som ha hvita bäddar och luftiga sofrum
väntande på er för hvarje kväll, huru skall jag kunna ge er ett
begrepp om hvad det vill säga att lida så som ni skulle
lida, om ni vore nödsakade att tillbringa en hel plågsam
natt på Londons gator? Tro mig — ni skulle tycka, att
tusen århundraden hade kommit och gått innan gryningen
började visa sig i öster — ni skulle skaka af köld, tills
ni vore färdiga att skrika högt af smärta öfver edra
värkande muskler — och ni skulle förundra er öfver, att
ni kunde uthärda så mycket och likväl vara vid lif. Om
ni satte er på en bänk och edra trötta ögon fölle ihop,
kunde ni lita på, att ni väcktes af en polis, som barskt
befallde er att »gå vidare». Ni kan få sätta er på bänken
— och bänkarna äro få och det är långt mellan dem —
men om ni somnar där, då måste ni gå vidare, släpa er
trötta lekamen genom de ändlösa gatorna. Och skulle ni
med förtviflans slughet uppsöka någon afsides gränd eller
mörk genomgång och lägga er där, så kommer den
allestädes närvarande polisen och kör bort er som förut. Det
är hans åliggande att köra bort er. Det är en lag, stiftad
af dem som makten hafva, att ni skall köras bort.

Men när så den nya dagen kom och den nattliga
maran vore öfver, skulle ni bege er hem för att förfriska er,
och så länge ni lefde skulle ni sedan berätta historien om
ert äfventyr för kretsen af beundrande vänner. Den skulle
växa till en väldig historia. Er lilla åltatimmarsnatt skulle
bli en odyssé och ni själf en Homerus.

Icke så med dessa hemlösa, som voro på väg till
Poplar med mig — och det finns trettiofemtusen sådana,
män och kvinnor, ute i London denna natt. Bäst att ni
icke kommer ihåg detta, då ni går till sängs; om ni är så
känslig som ni borde vara, skulle det kunna hända, att ni
icke kunde sofva så godt som vanligt. Men hvad det vill
säga för gamla människor på sextio, sjuttio och åttio
år, svältfödda och utan både kött och blod, att se
morgonen gry utan något hopp om förfriskande och stappla
fram sin dag under ett feberaktigt sökande efter
brödkanter, under det att den obarmhärtiga natten återigen nalkas
— och att fortfara på detta sätt i fem nätter och dagar
— ack, ni goda, känsliga människor, fulla af kött och
blod, huru skulle ni någonsin förstå detta?

Jag gick uppåt Mile End Road mellan åkaren och
snickaren. Mile End Road är en bred gata, som skär
midt igenom det östra London, och där voro säkert
tiotusentals människor i rörelse. Jag nämner detta för att
ni skall till fullo uppfatta, hvad jag nu ämnar beskrifva.
Vi vandrade, som sagdt, framåt, och då de bägge andra
blefvo bittra till sinnes och svuro öfver England, svor
också jag — svor som en amerikansk kringstrykare
skulle göra, om han kommit till ett främmande
förskräckligt land. Och jag försökte leda dem till den tron,
hvilket också lyckades, att jag var en »sjöfarare», som
hade förstört mina pängar på ett vildt lefnadssätt,
förlorat mina kläder — ingalunda ovanligt för sjömän i
land — och var på tillfällig »dekadans», medan jag såg
mig om efter ny hyra. Detta förklarade också min
okunnighet angående Englands seder och bruk i allmänhet
och tillfälliga härbergen i synnerhet, jämte min
nyfikenhet rörande dessa inrättningar.

Åkaren hade svårt att hålla jämna steg med oss —
han talade om, att han icke hade ätit en enda bit den
dagen — men den magre och hungrige snickaren med
sin gråa trasiga öfverrock dystert flaxande för vinden,
sträckte i väg med långa outtröttliga steg, som starkt
påminde om prärievargen eller coyoten. Bägge höllo
ögonen envist häftade på stenläggningen, medan de pratande
vandrade framåt, och allt emellanåt lutade den ene eller
den andre sig ned och tog upp någonting, men utan att
hejda sig i farten. Jag trodde, att det var cigarr- eller
cigarrettstumpar de samlade, och jag fäste mig icke
därvid. Men så upptäckte jag hvad det var.

Från den smutsiga spottdränkta
trottoaren plockade de upp apelsinskal,
äppelskal och drufkärnor och åto upp dem.
Plommonkärnor knäckte de med tänderna för att
komma åt deras innehåll. De togo upp
brödbitar så små som ärtor och kärnhus så
svarta och smutsiga, att man aldrig kunde tro
att det var sådana — och dessa föremål
togo de bägge männen i munnen, tuggade och
sväljde dem. Och detta tilldrog sig mellan
sex och sju den 20 augusti 1902, midt i det
största, rikaste och mäktigaste
kejsardöme, som någonsin har funnits till.

De bägge männen talade under vägen. De voro icke
dumma, de voro endast gamla. Och med sina gommar
stinkande efter affallet från gatan talade de naturligtvis
om blodig revolution. De talade som anarkister, som
fanatiker och galningar skulle tala. Och hvem kan klandra
dem? Trots att jag under dagen hade ätit tre ordentliga
mål, och fastän jag hade en snygg sofplats att begagna
om jag så ville — trots min sociala filosofi och min
evolutionära tro på alltings långsamt skeende utveckling
och förvandling — trots allt detta, säger jag, kände jag
mig manad att tala som de, eller att åtminstone hålla
munnen. Stackars dårar! Det är icke män sådana som de,
som framkalla revolutioner. Och sedan de ha blifvit stoft
och aska, hvilket icke kan dröja länge, skola andra efter
dem tala om blodig revolution, medan de plocka upp
affall från den spottdränkta trottoaren på Mile End Road
under sin vandring till Poplars arbetshus.

Eftersom jag var utländing och ung, gåfvo de bägge
männen mig både upplysningar och råd. Deras råd var
för öfrigt kortfattadt och rakt på sak — jag skulle bara
laga att jag kom ur landet. »Så fort det kan låta sig göra»,
försäkrade jag, »och se’n skulle jag vilja elda på åt edra
maktägande, så att ni knappt kunde se mina spår för rök.»
De kände sig tilltalade af mitt kraftuttryck, fastän de icke
förstodo dess egentliga innebörd, och de nickade med
gillande uppsyn.

»Man blir vanligen förbrytare mot sin vilja»,
förklarade snickaren. »Här går jag nu — en gammal man. De
yngre ta min plats, mina kläder bli allt sämre, och det
blir med hvarje dag svårare för mig att få arbete. Jag
går till ett tillfälligt härberge för att få en sofplats. Måste
vara på platsen klockan två eller tre på eftermiddagen,
annars kommer jag inte in. Ni såg hur det gick i dag. Hur
kan jag då ha tillfälle att se mig om efter arbete? Antag,
att jag kommer in på härberget. Där hålla de mig kvar
hela dagen i morgon och släppa inte ut mig förrän
morgonen därpå. Än se’n? Lagen säger, att jag kan få komma
in i ett annat härberge den kvällen, på mindre än tio mils
afstånd. Får således lof att skynda mig för att vara där
i tid den dagen. Nä, hvad har jag då för tillfälle att se mig
om efter arbete? Och om jag inte går? Om jag hör efter
arbete i stället? Kvällen kommer öfver en med ens, och
jag har ingenstans att ligga. Ingen sömn under hela
natten och ingenting att äta — i hurudan kondition kan
jag då vara på morgonen för att se mig om efter arbete?
Jag går förstås till någon park för att få sofva i stället»,
— jag tyckte mig se Kristuskyrkan och Spitalfield för
mina ögon igen -— »och jag måste skaffa mig någonting att
äta. Ja, så är det! Gammal och afsigkommen, och ingen
möjlighet att komma sig upp igen.»

»Här har funnits en tullport i forna dar», sade
åkaren. »Jag har många gånger betalt tull här, då jag
var i tjänst»

»Jag har haft tre pennybullar att äta på två dar»,
berättade snickaren efter ett långt uppehåll i samtalet. »Två
stycken åt jag upp i går, och den tredje i dag», tillade
han efter en ny lång paus.

»Jag har inte haft någonting alls att äta i dag», sade
åkaren. »Och jag är alldeles förbi. Det värker alldeles
förskräckligt i mina ben.»

»Den bullen man får på ’spejken’ är så hård, att
man inte kan få den i sig utan att blöta den i ett helt
mått vatten», sade snickaren i det han vände sig till mig.
Och då jag frågade honom hvad »spejken» var, svarade
han: »Härberget! Det är pöbelspråk, förstår ni.»

Men hvad som förvånade mig var att ett sådant ord
som »pöbelspråk» kunde finnas bland hans ordförråd —
ett förråd, som jag innan vi skildes, ingalunda fann vara
dåligt.

Jag frågade dem, hvad jag hade att vänta, om vi
lyckades komma in på Poplar, och de gåfvo mig rik-
liga upplysningar. Sedan jag först hade fått ett kallt bad
strax efter inträdet, skulle jag få sex uns bröd och »tre
kvarts skilly» till kvällsmat. »Tre kvarts» betydde tre
fjärdedels pint eller halfstop och »skilly» är ett slag
välling kokad af hafremjöl och vatten.

»Och till det får man väl mjölk och socker, förmodar
jag, och silfversked?» frågade jag.

»Var inte rädd för det! Salt får ni, men på många
håll får ingen sked alls. Häll i er vällingen — så
går det till.»

»I Hackney får man god skilly», sade åkaren.

»Utmärkt», lofordade snickaren, och de utbytte
vältaliga blickar.

»I St. George smakar den bara mjöl och vatten»,
sade åkaren.

Snickaren nickade. Han hade pröfvat på den öfverallt.

»Nå, än se’n?» frågade jag.

Jo, sedan skulle jag genast bli skickad till sängs.
»Och så blir ni väckt klockan half sex på morgonen, och
då går ni upp och tar en ’dusch’, om det finns någon
tvål. Se’n får ni frukost, likadan som kvällsvarden, tre
kvarts skilly och sex uns bröd.»

»Men kakan väger inte alltid sex uns», rättade åkaren.

»Nej, det gör den inte — och ofta är den så sur, att
man knappt kan äta den. I början kunde jag hvarken
få i mig skillyn eller brödet, men nu kan jag äta både min
egen portion och en annans.»

»Jag skulle kunna äta upp maten för tre andra»,
sade åkaren. »Jag har inte fått en bit på hela denna
dag.»

»Än se’n?»

»Sedan skall ni gå till ert arbete — antingen repar
ni fyra skålpund dref, eller också får ni sopa och skura,
eller också krossa tio eller elfva centner sten. Jag
behöfver inte krossa sten, för jag är öfver sextio år, ser ni.
Men ni får nog göra det. Ni är ung och stark.»

»Det jag inte tycker om är att bli instängd i en håla
och repa dref», brummade åkaren. »Det är alldeles
som att sitta i fängelse.»

»Men om ni nu, efter att ha sofvit där under natten,
skulle vägra att repa dref, eller krossa sten, eller göra
något arbete alls?» sade jag.

»Det skulle ni minsann inte göra om igen, för de
skulle allt sätta fötter under er», svarade snickaren. »Det
vill jag inte råda er att försöka, min gosse. — Nå, sedan
kommer middagen», fortsatte han. »Åtta uns bröd,
halftannat uns ost och kallt vatten. Se’n slutar ni ert beting
och får kvällsmat, lika som förut, tre kvart skilly och
sex uns bröd. Så i säng klockan sex, och nästa morgon
är ni fri igen, förutsatt att ni har slutat ert tillmätta
arbete.»

Vi hade nu för länge sedan lämnat Mile End Road,
och sedan vi hade passerat ett dystert kaos af smala och
krokiga gator, kommo vi till Poplars arbetshus. På en låg
stenmur bredde vi ut våra näsdukar, och hvar och en
knöt in all sin världsliga egendom, förutom
»tobakssmulan», som gömdes innanför strumpan. Och just som den
sista skymten af ljus bleknade bort från den smutsgråa
himmelen, medan det blåste skarpt och kallt, stannade vi
utanför arbetshusets dörr med våra små ömkliga knyten
i händerna — en grupp af hjälplösa stackare.

Tre unga arbeterskor gingo förbi, och en af dem
gaf mig ett medlidsamt ögonkast. Jag följde henne med
ögonen då hon gick, och hon såg sig om på mig med
samma medlidsamma blick. Mina gamla följeslagare
tycktes hon icke märka alls. Milde Gud — hon kände
medlidande med mig, som var ung och kraftig och stark, men
hon hade intet medlidande för de bägge gamla, som stodo
bredvid mig! Hon var en ung kvinna och jag en ung
man — och det var antagligen detta som dikterade
hennes känslor och på samma gång förringade värdet af
hennes medlidande. Medömkan för gamla är en altruistisk
känsla, och för öfrigt är platsen utanför arbetshusets
dörr så vanlig för gamla. Hon visade således intet
medlidande för dem, utan endast för mig, som minst eller
rättare icke alls förtjänade det. I London tycks gråa
hår icke gå i grafven med heder.

På ena sidan om dörren fanns ett handtag till en
klocksträng, på den andra en knapp att trycka på.

»Ring på klocksträngen», sade åkaren till mig.

Jag tog ett grepp i handtaget och ringde på
ordentligt, som hos andra människor.

»Oj, oj!» utropade mina bägge följeslagare
förskräckta. »Inte så hårdt!»

Jag släppte handtaget, och de sågo på mig med
förebrående uppsyn, som om jag hade satt deras
förhoppning om sängplats och tre kvarts skilly på spel. Ingen
kom. Det var lyckligtvis orätt klocka, och jag kände
mig bättre till mods.

»Tryck på knappen», sade jag till snickaren.

»Nej, nej — vänta lite!» inföll åkaren hastigt.

Af hvilket allt jag kom till den slutsatsen, att
portvakten i ett arbetshus, som vanligen har en lön af sju till
nio pund om året, är en mycket kinkig och viktig person,
som aldrig kan bemötas för höfligt af — fattighjon.

Och vi väntade — tio gånger så länge som vanlig
anständighet fordrar — innan åkaren försiktigt närmade
sitt pekfinger till knappen och berörde den så svagt och
så hastigt som möjligt. Jag har sett män vänta på
afgörande öfver lif och död — men ångestfull spänning
talade mindre tydligt ur deras anletsdrag än ur de
bägges, som här afvaktade portvaktens ankomst.

Han kom. Han såg knappast på oss. »Fullt!» sade
han och stängde sin dörr.

»En natt till som förut», jämrade snickaren. Åkaren
såg gråblek och glåmig ut i dunklet.

Urskiljningslös välgörenhet är lastbar, påstå de
professionella filantroperna. Nåväl — jag beslöt mig för att
vara lastbar.

»Kom! Tag er knif och kom hit», sade jag till åkaren
och drog honom med mig in i en mörk gränd.

Han stirrade på mig helt förskrämd och försökte att
göra sig lös. Möjligen misstänkte han mig för att vara
en ny Jack-the-Ripper med särskild passion för gamla
manliga fattighjon. Eller också trodde han, att jag ville
förleda honom att begå något förtvifladt brott. I alla
händelser var han rädd.

Man påminner sig kanske, att jag från början hade
sylt in ett guldmynt i ärmhålet innanför min skjorta.
Det skulle vara min nödhjälpsfond, och jag kände mig
nu för första gången manad att använda den.

Icke förrän jag hade utfört de mest vridande och
vrängande rörelser och visat åkaren det runda insydda
myntet, lyckades jag få hans hjälp. Och till och med då
darrade hans hand så, att jag var rädd att han skulle
sprätta upp mig i stället för stygnen, och jag var
tvungen att ta knifven och fortsätta själf. Så kom guldmyntet
i dagen — en hel förmögenhet i deras hungriga ögon
— och så begäfvo vi oss i väg till närmaste kafé.

Nu måste jag naturligtvis förklara för dem, att jag
endast var en forskare på det sociala området, som ville
ta reda på huru den andra hälften af mänskligheten hade
det. Och de blefvo genast tysta — slutna som musslor i
sitt skal. Jag var icke deras gelike — mitt språk var
förändradt, min ton var en annan, jag var med ett ord
en öfverklassare, och det kände de.

»Hvad vill ni ha?» frågade jag, då kyparen kom för
att få order.

»Två skifvor och en kopp té», sade åkaren ödmjukt.

»Två skifvor och en kopp té», sade snickaren lika
ödmjukt.

Låt oss nu stanna några ögonblick inför denna
situation. Här sutto två män, som jag hade bjudit in på ett
kafé. De hade sett mitt guldmynt och de kunde förstå
att jag inte var någon tiggare. Den ene af dem hade ätit
en liten bulle under dagen, den andre hade icke ätit
någonting alls. Och de begärde »två skifvor och en kopp
té!» Denna beställning skulle kosta två pence per man.
Med »två skifvor» menade de två skifvor bröd med smör.

Där hade jag nu samma ytterliga ödmjukhet, som
de hade visat gent emot fattighusets portvakt. Men den
ville jag ej veta af. Så småningom ökade jag på
beställningen — ägg, stekt fläsk, mera ägg, mera fläsk, mera
té, mera smörgåsar och så vidare — och de försäkrade
hela tiden med sväfvande röster, att de ej behöfde
någonting mer, men slukade alltsammans med korphunger så
snart det sattes fram.

»Den första kopp té jag har druckit på fjorton dar»,
sade åkaren.
»Ett utomordentligt té det här», sade snickaren.

De drucko väl var sin half kanna, och jag försäkrar,
att det var bara slask. Det hade mindre likhet med
ordentligt té, än lageröl har med champagne. Ja, det var
så godt som bara vatten, hade ingen likhet med té.

Det var egendomligt att ge akt på den verkan, som
födan utöfvade på dem. I början voro de melankoliska
och talade om åtskilliga gånger, då de hade funderat på
själfmord. Det var knappt en vecka sedan åkaren hade
stått på en bro och stirrat ned i vattnet och funderat på
den saken. Vatten var en dålig utväg, förklarade nu
snickaren med hetta. Där skulle man bara sprattla och sträfva
för att komma upp igen, det visste han. Då var en kula
bra mycket »behändigare», men hur i all världen skulle
man komma öfver en revolver. Det var knuten.

När det heta téet hadc värmt upp dem, blefvo de
gladare och talade mera om sig själfva. Åkaren hade begraft
både hustru och barn, utom en enda son, som växte upp
och hjälpte honom med hans lilla affär. Men så kom
olyckan. Sonen dog vid trettioett års ålder i kopporna.
Knappt var den sorgliga händelsen öfver, förrän fadern
fick en febersjukdom och kom på sjukhus, där han låg
i tre månader. Sedan var det slut med honom. Han kom
ut som en svag och kraftlös stackare, han hade icke
längre en kraftig son till hjälp, hans lilla affär hade gått
öfverända, och han ägde icke en farthing. Olyckan
hade kommit och allt var förbi. Ingen möjlighet för en
gammal man all kunna börja på nytt. Alla hans vänner
voro fattiga och ur stånd att hjälpa. Han hade försökt att
få arbete, när läktarna uppfördes för den första
kröningsparaden. »Och jag vardt ordentligt sjuk af att höra deras:
’Nej! Nej! Nej !’ Det ringde för mina öron om nätterna,
när jag försökte sofva — ständigt bara: ’Nej! Nej! Nej!’
Inte längre tillbaka än i förra veckan hade han anmält
sig efter en annons från Hackney, men så snart han
uppgaf sin ålder fick han till svar: 'Å, ni är för gammal,
mycket för gammal’.»

Snickarens far hade varit soldat och tjänat i tjugutvå
år. Två af sönerna hade äfven gått in i armén — den ena
dog i Indien strax efter upproret som sergeant vid
Sjunde husarregementet, den andre hade gått förlorad i
Egypten efter att ha tjänat nio år under Roberts i Orienten.
Snickaren hade icke gått in i armén, och därför fanns
han ännu kvar på vår planet.

»Men vill ni låna mig er hand», sade han, i det han
slet upp sin trasiga skjorta, »så skall ni få öfvertyga er
om, att jag är mogen för anatomisalen, sir. Jag tärs bort,
sir, tärs bokstafligen bort af brist på föda. Känn på mina
refben, så får ni se, att jag har rätt.»

Jag stack in min hand under hans skjorta och
kände efter. Huden var spänd som ett pergament öfver
benen, och det kändes som om jag hadc fört handen öfver
ett tvättbräde.

»Jag har ändå haft sju lyckliga år», sade han. »En
god hustru och tre små rara töser. Men döden tog dem
alla. Skarlakansfeber ryckte bort barnen inom fjorton
dar.»

»Efter det här kalaset, sir», sade åkaren och visade
på bordet, tydligen önskande att föra samtalet in på
gladare saker, »skulle jag rakt inte kunna äta en
arbetshusfrukost i morgon bittida.»

»Inte jag heller», förklarade snickaren. Och nu
började de diskutera magens njutningar och talade om alla
de fina rätter, som deras respektive hustrur hade lagat åt
dem i forna dagar.

»Men jag har sedan en gång gått fastande i tre hela
dygn», sade åkaren.

»Och jag i fem», förklarade den andre med
fördystrad uppsyn vid detta minne. »Fem hela dygn med
ingenting annat än några apelsinskal i magen — det är mer än
en människa kan stå ut med, sir, och jag var också nära
döden. Ibland, när jag har vandrat omkring på gatorna
om nätterna, har jag varit så desperat, att jag har
föresatt mig att våga vinna, våga tappa ... Ni förstår nog,
hvad jag menar, sir — att jag skulle begå något stort rån.
Men när så morgonen kom, gick jag där för kraftlös af
hunger och köld för att ens kunna skada en liten råtta.»

Och sedan deras stackars kroppar hade värmts upp
af födan, började de också brösta sig och skryta och
tala politik. Jag kan endast försäkra, att de talade politik
lika väl som medelklassens män i genomsnitt, och bra
mycket bättre än en del medelklassare, som jag har hört.
Hvad som väckte min förvåning var den säkra kunskap de
hade om vår värld, om dess geografi och olika folk, och
om nutidens historia. Som jag redan förut har sagt — de
voro inga dumhufvud dessa bägge män. Hela felet var
att de voro gamla, och att deras barn hade svikit sin
plikt att växa upp och ge dem en plats vid sin härd.

Jag vill bifoga ännu en liten tilldragelse från den
stund, då jag tog afsked af dem vid hörnet, sedan de
med stor belåtenhet hade stoppat på sig ett par shillings
och myste af förnöjelse öfver att vara säkra på att kunna
få sofva i säng den natten. Jag hade tändt en cigarrett
och stod i begrepp att slänga bort den brinnande stickan,
då åkaren sträckte ut handen efter den. Jag räckte
honom min ask, men han sade: »Det gör detsamma, vill inte
fördärfva i onödan, sir.» Och medan han tände
cigarretten, som jag hade gifvit honom, skyndade snickaren
att fylla sin pipa för att kunna tända den med samma
sticka.

»Det är orätt att låta någonting förfaras», sade han.

»Det är det», instämde jag och jag tänkte på de
tvättbrädsliknande refbenen, som jag hade berört med
min hand.

*

 
 
NIONDE KAPITLET. 
—— 
I härberget. 
 

Först och främst måste jog nu be min kropp om
förlåtelse för den vidrighet, hvarigenom jag har släpat
den, och därnäst ber jag min mage förlåta den vidrighet,
jag har stoppat i den. Ty jag har varit i »spejken», jag
har sofvit i spejken, och ätit i spejken — men jag har
också rymt från spejken.

Efter mina två misslyckade försök att komma in i
Whitechapels tillfälliga härberge, begaf jag mig ut i god
tid och intog min plats i den bedröfliga kön före
klockan tre på eftermiddagen. Där släpptes ingen in förrän
klockan sex, men huru tidigt jag än infunnit mig, var jag
likväl numro tjugu, och det påstods, att endast tjugutvå
skulle bli intagna. Klockan fyra hade vårt antal ökats till
trettiofyra — det sista tiotalet hållande envist fast vid den
bräckliga förhoppningen att bli insläppta genom något
slags mirakel. Många flera kommo dit, sågo sig för och
gingo sin väg, öfvertygade om den bittra sanningen, att
där skulle bli »fullt» utan dem.

I början gick samtalet trögt mellan de väntande. Men
så upptäckte de bägge männen, som jag hade på hvar sin
sida om mig, att de hade samtidigt legat på sjukhuset för
smittkoppspatienter, fastän där var så öfverfullt —
sexhundra patienter vårdades där på samma gång — att detta
hade hindrat dem från att bli bekanta. Men nu togo
de skadan igen och diskuterade och jämförde de
vedervärdigaste symptomerna af sin sjukdom på det mest
kallblodiga och realistiska sätt. Jag fick sålunda veta, att
dödligheten i medeltal var ett fall på sex, att den ena af
dem hade legat där i tre månader och den andra tre
och en half, och att de hade varit alldeles »uppruttna
af'et». Hvarvid det kändes, som om det stack och kröp i
hela min kropp, och jag frågade, huru länge de hade
varit ute. Den ena hade varit ute i fjorton dagar, den
andre i tre veckor. Deras ansikten voro förskräckligt fulla
med ärr, ehuru de å ömse sidor försäkrade hvarandra, att
det icke var så, och därtill visade de mig inuti
händer och under naglarna »smittkoppsfrön», som ännu
arbetade sig ut. Ja, den ene klämde till och med ut ett
sådant för min speciella uppbyggelse — och det
hoppade rakt upp i luften från hans kött. . . Jag försökte att
krypa ihop så godt jag kunde i mina kläder och var
medveten om en varm och stilla önskan, att fröet ej
måtte ha hoppat på mig.

Hvad mina grannar beträffade, fann jag att kopporna
i bägge fallen voro orsak till att de nu befunno sig »på
luffen», hvilket vill säga att de voro kringstrykare. Bägge
hade haft arbete då de smittades af sjukdomen, och bägge
hade kommit nedbrutna ut från sjukhuset med den dystra
utsikten framför sig att nödgas gå omkring och söka efter
arbete. Ännu hade ingendera lyckats i sina bemödanden,
och nu hade de kommit till spejken för att »hvila upp»
efter tre dygns kringdrifvande på gatorna.
Det tycks, som om det icke allenast vore den som
blir gammal, som straffas för sin ofrivilliga otur, utan
det går på samma sätt med dem, som drabbas af
sjukdom eller olyckshändelse. Senare på kvällen talade jag
med en annan man — »Ginger» kallade vi honom —
som stod främst i kön — ett säkert bevis för att han
väntat där sedan klockan ett. Året förut hade han varit
i tjänst hos en fiskhandlare, och så skulle han en dag
bära bort en låda fisk, som var för tung för honom.
Följden var att »någonting brast», och så låg lådan på
marken och han låg bredvid.

På det första sjukhuset, dit han genast fördes, sade
man att det var en bristning, drog ur svullnaden, gaf
honom vaselin att smörja med, behöll honom i fyra
timmar och skickade honom sedan därifrån. Men han hade
icke varit mer än två eller tre timmar ute på gatorna,
förrän han återigen låg på rygg. Den gången kom han
till ett annat sjukhus och blef hoplappad. Men det
märkliga i saken var att hans principal gjorde ingenting,
absolut ingenting för den som hade blifvit skadad i hans
tjänst — han vägrade till och med att »emellanåt ge
honom något lättare arbete», då han kom ut. Och nu är
Ginger naturligtvis en bruten man. Det enda sätt, på
hvilket han kunde förtjäna sitt uppehälle, var tungt
arbete. Och nu är han oförmögen till tungt arbete, och
hädanefter, ända till sin död, är han uteslutande hänvisad
till spejken, fattigutspisningen och gatorna för att få föda
och skydd. Olyckan hände — det är alltsammans.
Han böjde sin rygg under en för tung börda fisk, och så
voro alla hans möjligheter till lycka här i lifvet förstörda.

Många af dem, som stodo i kön, hade varit i
Förenta staterna, och de önskade, att de hade stannat där
— svuro till och med öfver sin dumhet att ha rest
därifrån. England hade blifvit ett fängelse för dem, och de
hade intet hopp att någonsin bli fria igen. Det var
omöjligt för dem att kunna ge sig af. De kunde hvarken
skrapa ihop pängar till öfverfarten eller få tillfälle att
betala den med arbete. Landet var för fullt af stackars
uslingar, som sökte den utvägen.

Jag var nu naturligtvis återigen »sjöfararen, som hade
blifvit af med både kläder och pängar», och alla
beklagade mig och gåfvo mig mycket sunda råd. I
sammanfattning lydde de ungefär så: Jag skulle hålla mig ifrån allt
hvad spejkar hette. Där hade jag ingenting att vinna.
Ge mig af till kusten och anstränga mig till det yttersta
för att slutligen komma ombord på ett fartyg. Skaffa
mig arbete, om möjligt, och skrapa ihop ett pund eller
så, hvarmed jag kunde muta någon steward eller
understyrman att ge mig tillfälle att arbeta för öfverfarten. De
afundades mig min ungdom och styrka, emedan dessa
förmåner förr eller senare skulle förhjälpa mig ur landet.
Det var förmåner, som de icke längre ägde. Ålder och
slit och släp hade brutit dem, och för dem »var leken
slut».

Där fanns emellertid en, som ännu var ung, och
jag är öfvertygad om, att han till sist skall lyckas i sin
sträfvan. Han hade som helt ung gifvit sig af till
Förenta staterna, och under fjorton års vistelse där hade
han aldrig varit utan arbete längre än i tolf timmar. Han
hade sparat ihop sin förtjänst, blifvit rätt förmögen och
vände om till sitt hemland. Nu stod han i kön utanför
spejken.

De sista två åren, berättade hon för mig, hade han
arbetat som kock. Hans arbetstid hade varit från sju
på morgonen till half elfva på kvällen, och på lördagarna
till half ett på natten — således nittiofem timmar i
veckan, för hvilket arbete han hade haft tjugu shillings,
eller fem dollars, i lön.

»Men det ihärdiga arbetet och den långa arbetstiden
höll på att ta lifvet af mig», sade han, »och jag fick
lof att slänga det jobbet. Jag hade litet pängar sparade,
men de hade gått åt till mitt uppehälle, medan jag har
sett mig om efter en annan plats.»

Detta skulle bli hans första natt i spejken, och han
hade gått dit bara för att hvila sig. Så snart han kom ut,
skulle han ge sig iväg till Bristol — en vandring på
hundratals mil — och där trodde han, att han skulle
lyckas komma ombord på något fartyg till Förenta staterna.

Men männen i kön voro icke alla af hans kaliber.
Somliga voro stackars eländiga uslingar utan reda och
uppfattning, men man kunde likväl hos dem få se drag
af mänskligt sinnelag. Jag kommer ihåg, att en åkare,
som tydligen var på väg hem efter slutadt dagsarbete,
höll in sin kärra midt framför oss, för att hans hoppfulle
lille son, som hade sprungit och mött honom, skulle
kunna klänga sig upp. Men kärran var hög och den
hoppfulle var liten, och han misslyckades gång på gång i sina
försök. Hvarpå en af de ruskigaste stackrarna gick ut ur
kön och lyfte upp honom. Förtjänsten i denna
handling och det glädjande i den ligger däruti, att det var en
kärlekstjänst, som icke gjordes för betalning. Åkaren var
fattig, och den andre visste det; och den andre stod i
kön vid spejken, och åkaren visste det; och så hade
strykaren utfört den lilla handlingen och åkaren hade
tackat honom, alldeles som ni och jag skulle ha betett
oss.
Ännu ett vackert drag såg jag där af en
humleplockare och hans »gumma». Han hade stått i kön ungefär
en halftimme, då hans gamla följeslagerska kom till
honom. Hon var snyggt klädd för den klass hon tillhörde,
hade en sliten mössa på sitt gråa hår och ett bylte inhöljdt
i säckväf i famnen. Medan hon talade vid sin man,
lutade han sig framåt, tog en slinga af hennes hår, som hade
blåst fram öfver ansiktet på henne, snodde den varsamt
mellan fingrarna och lade den på dess plats bakom örat.
Af denna enkla handling kan man draga många slutsatser.
Han var helt visst tillräckligt fästad vid henne för att
önska, att hon skulle vara proper och städad. Han var stolt
öfver henne, där de stodo i kön utanför spejken, och
han önskade, att hon skulle ta sig bra ut inför de andra
olyckliga, som stodo där. Men sist och bäst — under allt
detta låg en stark tillgifvenhet. Ty mannen är icke böjd
för att bruka sin hjärna angående snygghet och
prydlighet hos en kvinna, som han icke frågar efter, lika litet
som han skulle bry sig om att vara stolt öfver henne.

Och jag öfverraskade mig med att undra, hvarför detta
gamla par, som efter hvad jag kunde höra af deras tal
måste vara duktiga arbetare, behöfde uppsöka ett
fattighärberge. Humleplockaren hade ju stolthet, han var
stolt öfver sin gumma och stolt öfver sig själf. Då jag
frågade honom, hvad han trodde att en nybegynnare som
jag skulle kunna förtjäna på humleplockning, mätte han
mig med ögonen och sade, att »det berodde på». Det
fanns massor af folk, som voro för långsamma vid
plockningen och inte kommo någon vart. För att det
skulle »gå», måste man ha tankarna med sig och vara
flink i sina fingrar, alldeles vådligt flink i sina fingrar.
För honom och hans gumma gick det ju mycket bra,
för de hjälptes åt öfver samma lär och somnade inte
vid sitt arbete. Men så hade de ju också hållit på i åratal.

»Jag hade en kamrat, som var med om’et i fjor», sade
någon i kön. »Det va första gängen han gjord’et, men
han kom igen med två pund och tio i fickan, fastän
han bara hade varit borta en månad.»

»Ser man på!» sade humleplockaren med den allra
största beundran. »Det var mig en flinker en. Han var
då som enkom skapad till det arbetet.»

Två pund och tio — tolf och en half dollar — för
en månads arbete, hvilket man är »som enkom skapad
till.» Och därtill sofva utan filtar och lefva Gud vet
hur! Det finns ögonblick, då jag känner mig tacksam
för att jag icke har blifvit »som enkom skapad» till
någonting, icke ens till humleplockning.

Rörande lämplig utrustning för att ge sig af till
humleplockningen, fick jag några gedigna råd, till hvilka ni
böra lägga märke, ni goda och känsliga människor, för
den händelse, att ni någonsin skulle befinna er strandsatta
i London.

»Om ni inte har bleckburkar och någonting att koka
i, så kan ni aldrig få annat än bröd och ost.

Och det duger inte! Man får lof att ha varmt té och
grönsaker och en bit kött då och då, om man ska'
kunna arbeta så det ger något. Det går inte på bara
kallmat. Jag ska’ säga er, hvad ni ska’ göra. Skynda er ut
på morgnarna och titta i soplårarna. Där finns rikligt
med konservlådor och burkar, som man kan koka i. Bra
saker, somliga riktigt utmärkt bra. Jag och min gumma
ha fått våra på det sättet.» Han pekade på det bylte hon
höll, och hon nickade med stolthet, seende på mig med
ett godlynt leende, som förrådde medvetandet om fram-
gång och välstånd. »Den här öfverrocken är så god
som en filt», fortfor mannen, i det han höll fram skörtet,
så att jag skulle få känna på tygets tjocklek »Och hvem
vet — jag kan snart komma öfver en filt.»

Och gumman nickade och smålog om igen, denna
gång med fullkomlig visshet, att han skulle komma
öfver en filt innan kort.

»Jag kallar humleplockningen för ett nöje», tillade
han med förtjusning. »Ett nätt sätt att samla sig två tre
pund och ha sitt gifna för vintern. Det enda jag inte
tycker om» — nu blef tonen en smula nedstämd — »är
att "trampa i väg’ dit ned.»

Det var tydligt att åren började ta på del energiska
paret, och ehuru de med glädje utförde det snabba
arbetet med fingrarna, började den långa vandringen till
arbetsplatsen kännas mödosam för dem. Jag såg på deras
gråa hår och tänkte mig tio är framåt i tiden, och jag
undrade, huru det då skulle vara för dem.

Jag såg ett annat gammalt par sälla sig till kön, bägge
öfver sina femtio. Kvinnan släpptes in, därför att hon
var kvinna, men han hade kommit för sent och skildes
från sin följeslagerska, skickades att vandra på gatorna
hela natten.

Gatan, där vi stodo, var knappt tjugu fot bred mellan
husväggarna. Trottoarerna hade en bredd af tre fot. Det
var en bebodd gata. Åtminstone förde arbetare och deras
familjer något slags tillvaro i husen pä andra sidan. Och
för hvarenda dag från klockan ett till sex på
eftermiddagen var en kö af trashankar den egentliga utsikt, de
hade från sina ingångar och fönster. En arbetare satt i
sin dörr alldeles midt emot oss, för att hvila och hämta
litet luft efter dagens möda. Hans hustru kom för att
prata med honom. Dörröppningen var för trång för två,
och hon måste stiga upp igen. Deras barn kraflade
omkring dem. Och här stod kön på mindre än tjugu fots
afstånd — intet privatlif för arbetaren, ingen afskildhet
för den fattige. Alldeles invid våra fötter lekte barnen
från grannskapet. För dem var vår därvaro ingenting
ovanligt. Vi gjorde intet intrång. Det var lika
naturligt, att vi funnos där, som att husväggarna och
dörrhvalfven funnos i deras omgifning. Kön utanför spejken
hade funnits där då de föddes, och de hade sett den under
hela den tid, de hade funnits till.

Klockan sex öppnades härbergets port, och vi
släpptes in tre om sender. Namn, ålder, sysselsättning,
födelseort, grad af fattigdom jämte föregående nattens
uppehållsort antecknades med största snabbhet af
föreståndaren; och då jag därefter vände mig om, öfverraskades
jag af att en man stack någonting i min hand som kändes
som tegel, under det att han skrek mig i örat: »Har ni
knifvar, tändstickor eller tobak?» — »Nej, sir», ljög
jag liksom alla de öfriga, som släpptes in. Då jag gick
utför trappan till källarvåningen, betraktade jag
tegelstycket, som jag höll i handen, och såg, att det med
våldförande af språket skulle kallas »bröd». Att döma af
dess tyngd och hårda beskaffenhet måste det ha varit ojäst.

Det var mycket dunkelt nere i källaren, och innan jag
visste ordet af, hade en annan man stuckit en liten skål
i min andra hand. Så stapplade jag framåt till ett ännu
mörkare rum, där det fanns bänkar och bord och män.

Där luktade afskyvärdt illa, och den dystra dagern
jämte sorlet af röster inifrån dunklet gjorde, att platsen
föreföll som ett slags förgård till ett inferno.

De flesta af männen hade ondt i sina fötter, och
innan de började sin måltid, drogo de af sig skorna och
togo bort de smutsiga trasor, som hade varit lindade om
fötterna. Detta ökade osundheten i rummet och beröfvade
mig all möjlighet till aptit.

Jag fann, att jag egentligen hade begått ett misstag.
Jag hade ätit en grundlig middag fem timmar förut, och
för att kunna göra rättvisa åt den kost, jag nu hade
framför mig, borde jag i stället ha fastat ett par dagar. Skålen
innehöll »tre kvarts skilly», en blandning af majsmjöl
och hett vatten. De andra doppade sitt bröd i högar
af salt, som ströddes ut på de smutsiga borden. Jag
försökte att göra på samma sätt, men brödet tycktes sätta
sig fast i min mun, och jag kom ihåg snickarens ord:
»Ni behöfver ett helt mått vatten för att kunna få i er
det brödet.»

Jag gick bort till ett mörkt hörn, dit jag hade sett
andra gå, och där fann jag vatten. Sedan vände jag
tillbaka för att göra mig bekant med skillyn. Den var
klimpig, okryddad och smakade rå och besk. Denna
beska smak, som envist stannade kvar i munnen efteråt,
var synnerligen motbjudande. Jag kämpade manligen,
men jag dukade under för mina kväljningar, och fem
eller sex munnar skilly och bröd var allt hvad jag
förmådde förtära. Den, som salt bredvid mig, åt upp sin
egen portion och min på köpet, skrapade skålarna och
tittade begärligt efter mer.

»Jag träffa’ på en, som bestod mig en bra middag»,
förklarade jag.

»Och jag har inte ätit en bit se’n i går morse»,
svarade han.

»Hur går det med tobaken?» frågade jag. »Bråkar dom
med en för den?»
»Nej, vars», svarade han. »Ingen fara för det. Här
ä’ dom fasligt beskedliga. Men ni skulle bara se på
andra håll. Visitera en ända in på bara kroppen.»

Sedan skålarna hade blifvit renskrapade, började
samtalet bli lifligare. »Den här föreståndarn skrifver
ständigt i tidningarna om oss», upplyste den som satt på
andra sidan om mig.

»Hvad säger han då?» frågade jag.

»Å, han säger, att vi ä’ ena kräk och skojare och
skurkar, som inte vill arbeta. Berättar en hop gamla
knep, som jag nu har hört i tjugu års tid, men aldrig
har sett någon utföra. Det sista jag läste var om en
som hade gått ut från spejken med en brödkant i fickan.
Och när han så fick se en fin gammal herre komma på
gatan, släppte han brödkanten i afloppstrumman och
bad att få låna den gamle herrns käpp att fiska upp den
med. Och då gaf den gamle herrn honom en slant.

Ett stormande bifall hälsade denna skepparhistoria.
Strax därefter hördes en annan stämma orera med
förargad ton någonstädes i det djupare dunklet.

»Tala om, att dom har godt om mat på landsbygden
— jo, det skulle jag vilja se! Jag har nyss kommit hit
från Dover, och sabla lite föda har jag sett till. Dom
ville inte ge mig en dryck vatten en gång, än mindre
någon mat.»

»Det finns trampare, som aldrig gå utom Kent», sade
en annan röst, »och dom lefver flott alltjämt.»

»Jag har ju gått igenom Kent», sade den första rösten
ännu mer förargad, »och Gud fördöme mig, om jag såg
till nå’n mat. Och jag har för resten alltid märkt, att
dom som pratar om huru mycket dom kan få så där, kan
äta upp både sin portion skilly och min med, när dom
kommer till spejken.»
»Det Finns också karlar i London», sade en som satt
midt emot mig vid bordet, »som får så mycket mat
dom vill ha, utan att nå`nsin tänka på att ge sig af utåt
landsbygden. Stannar i London året om. Och inte
behöfver dom heller se sej om efter sofplats förrän nio eller
tio på kvällen.»

Detta påstående bekräftas i korus af de öfriga.

»Men dom ä‘ sabla knepiga karlar, dom», sade en
beundrande röst.

»Visst sjutton ä’ dom det», sade en annan. »Men det
ä’ inte så’na som ni och jag, som kan komma ut med
det. Så’nt där får lof att vara medfödt, ser ni. Dom där
har öppnat vagnsdörrar och sålt tidningar ända se’n dom
föddes, och det har deras fäder och mödrar gjort före
dem. Dom ä’ tränade till`et, ser ni, men så na som ni
och jag skulle svälta ihjäl på den kommersen.»

Äfven detta bekräftades genom ett allmänt
instämmande, och likaså påståendet att det fanns luffare, som lefde
året om på spejken och aldrig fick en enda hit annan
föda än skilly och bröd.

»Jag fick en gång en halfkrona på spejken i
Strafford», sade en ny stämma. Allmän ögonblicklig
tystnad, alla ville lyssna till denna underbara historia. »Vi
va’ tre stycken, som skulle krossa sten. Vinter var det
och sabla kallt. Dom bägge andra sa’, att dom ville vara
fördömda, om dom gjorde det dom skulle, och dom
gjorde det inte heller; men jag höll ifrigt på med mitt,
för jag ville bli varm, förstår ni. Och så kom
vaktmästarna, och dom andra fick krypa in på fjorton dar, och när
vaktmästarna fick se, hvad jag hade gjort, så gaf dom
mej hvarsin slant, och jag fick gå »

De flesta af dessa män — ja, egentligen alla —tycka
illa om spejken och komma icke dit oftare än de äro
tvungna.: Sedan de ha »hvilat upp», stå de åter ut med
två eller tre dagar och nätter på gatorna, hvarefter de
åter nödgas söka hvila. Naturligtvis måste dessa
ihållande vedermödor snart fördärfva deras fysik, och de
inse detta, ehuru endast på ett svagt och otydligt sätt,
därför att det är någonting så ytterst vanligt, att de icke
fästa sig synnerligt vid det.

»Att vara på luffen», kalla de kringstrykandet här,
hvilket motsvarar »gå på vägarna» i Förenta staterna.
Allmänna åsikten är, att härberge eller sofplats är den
svåraste frågan att lösa för dessa landsvägsriddare, till
och med svårare än näringsfrågan. Orsaken därtill ligger
hufvudsakligast i det omilda klimatet och de stränga
lagarna. De själfva skjuta skulden för sin hemlöshet
på invandrare från utlandet, i synnerhet polska och
ryska judar, som ta deras platser till lägre aflöning och
befordra svältlönsystemet.

Klockan sju kallades vi till bad, och så till sängs.
Vi togo af oss kläderna, svepte in alltsammans i rockarna
och knäppte bältena om dem, hvorefter vi lade dem
i en hög på golfvet — ett utmärkt sätt att sprida ohyra.
Sedan gingo vi två och två in i badrummet. Där fanns
två ordinära badkar, och så mycket vet jag, att två män
hade före mig och min kamrat badat i samma vatten,
och där byttes icke heller om åt dem, som kommo
efter oss. Detta vet jag med absolut visshet, men jag är
nästan lika säker om att alla tjugutvå tvättade sig i
samma vatten.

Jag gjorde alltsammans så lätt som möjligt — låtsade
endast plaska öfver mig något af denna dubiösa vätska,
och torkade hastigt af den med en handduk, som var våt
efter att ha gnidits mot andra mäns kroppar. Mitt
jämnmod blef just icke återstäldt af att i detsamma få se en
stackars uslings rygg full af blodiga märken efter bett
af ohyra och efter hans egna naglar.

Man lämnade mig en skjorta — och jag kunde icke
låta bli att undra, huru många som hade användt den
förut. Med ett par filtar under armen traskade jag nu af
till sofsalen. Det var ett långt och smalt rum, genom
hvilket ett par långa järnräcken löpte. Mellan dessa
räcken voro icke hängmattor, utan stycken af säckväf spända,
sex fot långa och knappt två fot breda. Detta var
sofplatserna, och de voro åtskilda genom sex tums
mellanrum, samt befunno sig på ungefär åtta tums höjd öfver
golfvet. Den värsta svårigheten med dem var, att de
sutto något högre vid hufvudet än vid fotterna, hvilket
hade till följd, att kroppen oupphörligt sjönk nedåt.
Och då de voro fastade vid gemensamma järnstänger,
så behöfdes det endast, att en af oss rörde på sig aldrig
så litet, för att allesammans skulle komma i gungning.
Så snart jag hade slumrat till, kunde jag vara säker på att
någon försökte återtaga sitt ursprungliga läge, från hvilket
han hade sjunkit ned, och så blef jag återigen väckt.

Många timmar förgingo innan jag kunde somna.
Klockan var ju endast sju på kvällen, då vi gingo till hvila,
och barnen fortforo att leka och skrika ute på gatan nästan
till midnatt. Luften i rummet var afskyvärd och
kväljande, och med min uppjagade fantasi tyckte jag, att det
kröp och krälade öfver hela min kropp, så att jag var
nära att bli galen. Det allmänna pustandet, brummandet
och snarkandet lät som ett frustande af något
hafsvidunder, och flera gånger väcktes vi af gälla skrik och
tjut från en eller annan, som reds af maran. Mot morgo-
nen väcktes jag af att en sork, eller någonting i den
vägen, sprang öfver mitt bröst. Vid den häftiga
öfvergången från sömn till vakenhet, och innan jag hann bli
herre öfver mig själf, uppgaf jag ett skrik, som kunde väcka
de döda. I alla händelser väckte jag därmed de lefvande,
och de svuro grundligt öfver min brist på folkvett.

Men morgonen kom, och med den en frukost af bröd
och skilly klockan sex, hvilken jag gaf bort.
Därefter tillsades vi att gå till våra respektive arbeten.
Somliga ålades att sopa och göra rent, andra att repa dref,
och åtta af oss fördes öfver gatan till Whitechapels
sjukhus, där vi skulle tjänstgöra som renhållningshjon. På
detta sätt skulle vi betala för skillyn och sofplatsen, och
nog vet jag åtminstone, att jag gaf full ersättning många
gånger om för hvad jag hade fått.

Ehuru vi hade ett högst motbjudande arbete att
utföra, ansågs vår lott som den bästa, och mina
kamrater ansågo det för en lycka att ha fått det på sin del.

»Rör inte vid det, kamrat, sköterskan säger, att det
kan vara farligt», varnade min arbetskamrat, då jag höll
upp säcken, hvari han skulle tömma en hink sopor
och afskräde.

Hinkens innehåll förskref sig från sjuksalarna och jag
svarade, att jag hvarken ämnade röra vid det, eller låta
det röra vid mig. Men icke desto mindre måste jag bära
både den säcken och andra säckar utför fem trappafsatser
och tömma dem i en behållare, där ruttenheten
skyndsamt bestänktes med starka desinfektionsmedel.

Det ligger måhända en viss barmhärtighet i allt detta.
Männen från spejken, från utspisningsstället och gatan
äro endast en börda för jorden. De äro icke till nytta
eller glädje för någon annan, och icke heller för sig
själfva. De skräpa blott med sin tillvaro, och det är
bättre att de äro ur vägen. Brutna af vedermödor, dåligt
födda och ändå sämre närda, äro de alltid de första som
smittas af sjukdomar, och de äro också de som fortast
duka under och dö.

De känna själfva med sig, att samhällets bemödanden
gå ut pä att göra sig af med dem. Vi höllo på att stänka
ut desinfektionsmedel vid likboden, då en likvagn
stannade därutanför och fem lik packades in i densamma.
Och nu började mina arbetskamrater tala om »hvilt
pulver» och »svart mixtur», och jag upptäckte, att de
alla hade den öfvertygelsen, att om en fattig man eller
kvinna var till för mycket besvär på sjukhuset eller hade
någon elakartad sjukdom, så »hjälpte man dem i väg».
Det vill säga, att de obotliga och de besvärliga fingo en
dosis »svart mixtur», eller »hvitt pulver» och skickades
på detta sätt öfver gränsen. Det gör alldeles detsamma,
om det verkligen förhåller sig så eller ej.
Hufvudsumman är, att de ha den känslan att det är så, och att de
ha skapat särskilda uttryck för sin öfvertygelse — »svart
mixtur» — »hvitt pulver» — »hjälpa i väg».

Klockan åtta gingo vi ned i ett källarrum under
sjukhuset, där man bar till oss té och öfverlefvorna från
köket. Dessa voro uppstaplade på ett väldigt fat, i en
obeskriflig röra — brödbitar, klunsar af flott och fett fläsk,
den brända ylterskorpan af rostadt kött, ben — med ett
ord allt, som hade lämnats på tallrikarna af patienterna,
hvilka ledo af alla slags sjukdomar. Och i denna röra
stucko mina arbetskamrater sina händer, gräfde och
krafsade, vände upp, undersökte, förkastade och
rafsade åt sig. Det var icke vackert att se. Svin kunde icke
ha burit sig värre åt. Men de stackars uslingarna voro
hungriga, och de glufsade begärligt i sig svinmaten. Då de
icke kunde få i sig mera, svepte de in återstoden i sina
näsdukor och stoppade dem innanför skjortan.

»Tänk, en gång när jag var här förut — hvad tror ni
jag fann därute, om inte en hel hop med refbensspjäll»,
sade Ginger till mig. Med »därute» menade han
platsen, där ruttenheten öfverstänktes med starkt
desinfektionsmedel. »Och det var prima vara, skall ni se,
alldeles fullt med kött på benen, och jag tog upp det och var
i en blink ute genom porten och nedför gatan, och såg
mig om efter någon, som jag kunde ge det åt. Kunde
inte få syn på en enda själ, och jag sprang rundt som om
jag hade varit rent galen, och vaktmästaren sprang efter,
för han trodde, att jag ville slinka i väg. Men just som
han hann upp mig, fick jag tag i en gammal gumma och
stoppade mitt fynd i hennes förkläde.»

O välgörenhet, o filantropi — stig ned till spejken
och tag lärdom af Ginger! På afgrundens botten utöfvade
han en så rent altruistisk handling, som någonsin har
blifvit utförd utanför afgrunden. Det var vackert gjordt
af Ginger, och om den gamla gumman fick någon smitta
med »benen, som voro alldeles fulla med kött», var det
ändå vackert, fastän inte så vackert. Men det mest i
ögonen fallande af denna tilldragelse tycker jag är
stackars Ginger, »rent galen» af ängslan för att så mycken
föda skulle förspillas. Det är föreskrifvet vid de tillfälliga
härbergena, att den som blir mottagen där måste stanna
öfver två nätter och en dag. Men jag hade sett tillräckligt,
jag hade ärligt betalt min skilly och min sofplats, och
jag beredde mig nu att rymma från alltsammans.

»Kom, låt oss kila i väg», sade jag till en af mina
kamrater och pekade på den öppna porten, hvarigenom
likvagnen hade kommit.

»Och krypa in för fjorton dar?»

»Nej, men slippa härifrån.»

»Å — jag har gått hit för att få hvila», sade han
lugnt. »Och en natt till kan inte skada.»

Och då allesammans tänkte som han, så var jag
tvungen att ge mig af ensam.

»Men då kan ni inte heller komma hit mer»,
varnade de.

»Var lugna för det», utbrast jag med en hänförelse,
som de omöjligt kunde förstå; och så smög jag ut
genom porten och skyndade nedåt gatan.

Jag rusade raka vägen till min bostad och bytte om
kläder, och inom kortare tid än en timme efter min
flykt svettades jag i ett turkiskt bad ut alla de
sjukdomsfrön och andra saker, som hade trängt igenom min
ytterhud, önskande af allt hjärta, att jag skulle kunna
uthärda en temperatur af trehundratjugu grader i stället
för tvåhundratjugu.

*




TIONDE KAPITLET.
—— 
Natten om på gatorna.


»Bära fanan» kalla de det att vandra natten om
genom gatorna, och med fanan hissad i figurlig mening,
begaf jag mig ut för att få se hvad jag kunde af en sådan
natt. Män och kvinnor vandra kring gatorna natten om
öfverallt i denna stora stad, men jag valde att uppehålla
mig i West End, tog Leicester square till utgångspunkt
och ströfvade omkring frän strandgalan vid Themsen
till Hyde Park.

Det regnade duktigt, då teatrarna öppnade sina portar,
och de eleganta herrar och damer, som strömmade ut
från dessa nöjespalats, hade svårt att få vagnar.
Gatorna voro fyllda af ett kaos af åkdon men de flesta voro
redan upptagna. Och här fick jag nu se de förtviflade
ansträngningar, som gjordes af trasiga män och gossar att
skaffa sig skydd för natten genom att anskaffa vagnar åt
herrar och damer, som voro utan sådana. Jag använder
med afsikt ordet »förtviflade», ty dessa hemlösa stackare
riskerade att bli genomblöta för att få en slant till
sängplats, och jag såg, att de flesta af dem togo risken utan
framgång. Och att gå ute en stormig natt i genomvåta
kläder, och dessutom vara illa närd och icke ha smakat
kött på en vecka eller en månad, är väl bland de största
vedermödor man kan uthärda. Välfödd och välklädd
har jag vandrat hela dagar, då termometern har varit
nere till sjuttiofyra grader under noll — i Klondyke —
och detta var visserligen ett lidande, men likväl ingenting
i jämförelse med att »bära fanan» natten igenom, illa
född, illa klädd och genomvåt in på bara kroppen.

Det blef mycket stilla och ödsligt på gatorna sedan
teaterpubliken hade begifvit sig hem. Där syntes endast
de allestädes närvarande polismännen, som lyste inåt
portgångar och gränder med sina blindlyktor, jämte de män,
kvinnor och pojkar, som sökte lä för stormen och regnet
invid husväggarna. Piccadilly var emellertid icke så
ödsligt. Där promenerade välklädda ensamma kvinnor, och
där rådde mera lif och rörelse än på andra håll, innan
de alla hade funnit följeslagare. Men klockan tre på
morgonen hade de sista af dem försvunnit, och sedan blef det
ödsligt äfven där.

Vid halftvåtiden upphörde det ihållande störtregnet,
och sedan kom blott en skur då och då. De hemlösa
lämnade nu de skyddande platserna invid husväggarna och
började ströfva af och an och öfverallt, för att begynna
sin kretsgång och hålla sig varma.

En gammal kvinna mellan femtio och sextio år, en
fullkomlig ruin af en människa, hade jag förut på natten
sett stående i Piccadilly, icke långt från Leicester square.
Hon tycktes ha hvarken förstånd eller styrka nog att söka
skydd mot regnet eller fortfara att gå, utan stod fånigt
stilla, så snart hon kunde få, och funderade antagligen
öfver forna dagar, då hon ännu var ung och hennes blod
hade någon värme. Men hon fick icke ofta stå stilla.
Hon drefs framåt af hvarenda polis, som kom i hennes
väg, och det behöfdes i medeltal sex knuffar för att skicka
henne ur den enes händer och i den andres. Vid tretiden
hade hon kommit så långt som till St. James Street, och
när klockorna slogo fyra, såg jag henne djupt sofvande
invid järnstaketet till Green Park. Det var under en af de
häftiga skurarna, och hon måste ha blifvit totalt genomdränkt.

Vid ett-tiden sade jag till mig själf: antag nu, att du
är en fattig man utan en slant i fickan, och att du i
morgon skall söka arbete. Då måste du ju försöka att få
sofva en stund, för att kunna ha krafter till att söka arbete
först och utföra det sedan, ifall du får något.

Hvarpå jag satte mig på stentrappan till en byggning.
Fem minuter senare kom en polis och betraktade mig
Mina ögon voro vidöppna, och när han såg det, grymtade
han endast och gick sin väg. Tio minuter därefter hade
mitt hufvud sjunkit ned emot mina knän, jag sof —
och nu röt samma polis ett barskt: »Hör upp, ni! Gå er
väg!»

Jag gick. Och liksom den gamla kvinnan blef också
jag oupphörligt bortmotad. Så snart jag somnade var
polisen till hands för att köra bort mig. En stund efteråt,
sedan jag hade uppgifvit dessa försök, kom jag i sällskap
med en ung man från London, som hade varit ute i
kolonierna och önskade, att han vore där igen, och så fick
jag se en öppen passage, som gick under en byggnad
och sedan förlorade sig i mörkret. En låg järngrind
afstängde tillträdet till densamma.

»Kom!» sade jag. »Låt oss klättra öfver där, så få
vi sofva.»

»Hvad tänker ni på?» svarade han och ryggade till-
baka. »För att sedan bli inburad för tre månader! Nej,
så fördöme mig, om jag det gör!»

Litet senare passerade jag Hyde Park tillsammans
med en fjorton eller femton års gosse, glåmig, hålögd och
eländig.

»Låt oss stiga öfver inhägnaden», föreslog jag, »och
krypa in i ett af buskagerna för att sofva. Där skulle
byglarna inte kunna upptäcka oss.»

»Var säker på, att vi skulle bli fast», förklarade han.
»Där går vakt, och vi skulle få krypa in för sex månader.»

Tiderna förändras, gunås! Då jag var barn, läste jag
ofta om hemlösa gossar, som sofvo på dörrtrappor. Men
detta hade redan blifvit en tradition. Som intressant
situation kommer det utan tvifvel att finnas kvar i litteraturen
under de närmaste hundra åren, men som faktisk
verklighet har det upphört att existera. Dörrtrappor finnas till
och gossar likaså, men de olyckliga förbindelserna dem
emellan finnas icke längre. Dörrtrapporna stå tomma,
oeh gossarna måste hålla sig vakna och »bära fanan».

»Jag var nere under hvalfbågarna»,, mumlade en annan
yngling. Med »hvalfbågarna» menade han strandhvalfven
vid broarna öfver Themsen. »Jag var därnere, medan
det regnade som värst, och då kom en af byglarna och
körde bort mig. Men jag kom igen, och det gjorde han
också. 'Hvad har ni här att göra?’ sa’ han. Och jag
gick förstås, men jag sa’: Tror ni kanske, att jag tänker
stjäla bron — hva’?»

Bland dem, som »bära fanan», är Green Park beryktad
för att öppna sina portar tidigare på morgonen än de
andra parkerna, och en kvart öfver fyra gick jag och
många andra in i Green Park. Det regnade nu återigen,
men de voro uttröttade efter nattens vandring, och de
lade sig på bänkarna och somnade med ens. Många af
männen sträckte ut sig till sin fulla längd i det drypande
våta gräset och sofvo den uttröttades sömn, medan regnet
ihärdigt strömmade ned öfver dem.

Och nu vill jag kritisera dem, som makten hafva.
De äro de maktägande, och därför kunna de föreskrifva
hvad de behaga — jag djärfs därför endast kritisera det
löjliga i deras förordningar. Hela natten igenom tvinga de
människor utan tak öfver hufvudet att vandra af och an.
De drifva ut dem från portgångar och passager, och
utestänga dem från parkerna. Meningen med detta är
tydligen att beröfva dem sömnen. Nåväl — de maktägande
ha naturligtvis makt att beröfva dem sömnen, eller hvad
som helst för öfrigt, men hvarför i all världen öppnas då
portarna till parkerna klockan fem på morgonen, så att
de hemlösa få gå dit in och sofva? Om det är meningen
att beröfva dem sömnen, hvarför låter man dem sofva
efter klockan fem? Och om det icke är meningen att
beröfva dem deras sömn, hvarför låter man dem icke
sofva tidigare på natten?

I sammanhang härmed vill jag omtala, att jag
passerade Green Park samma dag klockan ett middagen och såg
då tjogtals trasiga uslingar ligga sofvande i gräset. Det
var söndag, solen stack fram då och då, och välklädda
familjer från West End voro ute i tusental för att hämta
luft. Det var ingen behaglig syn för dem, dessa ruskiga,
ohyfsade, sofvande individer — och jag vet bestämdt,
att de ruskiga individerna själfva skulle bra mycket hellre
ha sofvit föregående natt.

Och så, ni goda och känsliga människor — om ni
någonsin komma till London och få se dessa varelser
ligga sofvande i gräset och på bänkarna, så tro icke,
att de äro lata och hellre sofva än arbeta. Kom ihåg,
att de som makten hafva ha tvingat dem att vandra
omkring natten igenom, och att de icke ha någon annan
plats att sofva på om dagen.

*




ELFTE KAPITLET.
——
Utspisningsstället.


Efter att ha »burit fanan» hela natten, lade jag mig
likväl icke att sofva i Green Park, då morgonen grydde.
Jag var visserligen totalt genomvåt, och jag hade icke
sofvit på tjugufyra timmar, men då jag fortfarande
uppträdde som en medellös man, den där såg sig om efter
arbete, måste jag nu först försöka att få frukost och sedan
arbete.

Under natten hade jag hört talas om ett ställe på
Surreysidan om Themsen, där Frälsningsarmén hvarje
söndag skänkte frukost åt de otvättade. (Och jag vill
bara säga, att de som »bära fanan» hela natten äro
otvättade på morgnarna — och om det icke regnar, ha
de just icke mycken utsikt att kunna få tvätta sig heller.
Nå, detta var just hvad som behöfdes, tänkte jag —
frukost på morgonen, och sedan hela dagen för sig att
söka arbete.

Det var en tröttsam vandring. Jag släpade mina trötta
ben nedåt St. James Street, genom Pall Mall, förbi
Trafalgar square till stranden. Så gick jag öfver Waterloobron
till Surreysidan, sneddade öfver Blackfriars road, kom
ut i närheten af Surreyteatern och anlände till
Frälsningsarméns baracker före klockan sju. Detta var
utspisningsstället eller »the peg», hvilket är gatspråksbenämningen
på en plats, där man kan få ett mål mat för intet.

Det var nu en samlad hop stackars uslingar, som
hade tillbragt natten ute i regnet. Hvilket ytterligt elände!
Och så många de voro! Gamla män, unga män, alla slags
män — och dessutom pojkar, alla slags pojkar. Somliga
af dem stodo och sofvo, ett tiotal hade lagt sig på
stentrappan utanför i de mest obekväma ställningar, alla i djup
sömn. Deras hud lyste röd genom hålen och remnorna
på de trasor, som utgjorde deras beklädnad. Och både
uppåt och nedåt gatan, och på tvärgatan så långt som ett
kvarter åt alla håll, sutto två eller tre stackare på hvarje
hustrappa, alla sofvande och med hufvudet lutadt mot
knäna. Och man måste komma ihåg, att det nu ändå
icke var svåra tider i England. Allt gick ungefär som det
brukar; det var hvarken särskildt svåra eller särskildt
goda tider.

Och så kom polisen. »Hän med er, era fördömda
svin! Så! Så! Hän med er bara!» Och han dref dem
verkligen bort som svin från trapporna och skingrade
dem åt alla håll. Men då han fick se de tio på
stentrappan, blef han häpen. »Upprörande!» utbrast han.
»Verkligen upprörande! Och på en söndagsmorgon till! Just
en vacker syn ! Så ! Så ! Hän med er, eran sabla ohyra !»

Naturligtvis var det en upprörande syn. Det tyckte
jag också. Och jag skulle icke ha velat, att min egen
dotters ögon skulle ha besmittats af en sådan syn, eller
att hon hade kommit den närmare än på en half mils
afstånd, men — ja, där stå vi nu, och »men» är det
enda som kan sägas.

Polisen gick, och vi samlades ånyo, likt flugor kring
en honungskruka. Ty det var ju någonting underbart
som väntade oss — en frukost! Vi kunde omöjligt ha
samlats med mera ifver och ihärdighet, om där hade
skänkts bort bankanvisningar på millioner. Somliga
hade redan satt sig att sofva igen, då polisen kom tillbaka
och skingrade oss, men så snart kusten åter var klar,
vände vi tillbaka.

Klockan half åtta öppnades en liten dörr, och en
frälsningssoldat stack ut hufvudet. »Inte är det något
förnuft i att spärra vägen på det här sättet», sade han.
»De som ha biljetter få komma in nu, och de som ä’ utan
få komma klockan nio.

Å, den frukosten! Klockan nio — således halfannan
timmes längre väntan. De, som hade biljetter, afundades
storligen. De fingo nu komma in, tvätta sig och sitta
och hvila till frukosten, medan vi väntade på samma
frukost ute på gatan. Biljetterna hade blifvit utdelade
kvällen förut på gatorna och utmed strandvägen, och att man
hade fått en sådan berodde alls icke på någon förtjänst
eller värdighet, utan på tur.

Klockan half nio insläpptes flera som hade biljetter,
och klockan nio öppnades den lilla porten för oss. Vi
trängde oss igenom och befunno oss på en gård, där vi
stodo så tätt packade som sardiner. Vid mer än ett
tillfälle har jag som vandrare i Nordamerika fått arbeta
för min frukost, men aldrig så hårdt som för denna
Under mer än två timmar hade jag väntat utanför, och
mer än en timme fick jag vänta på denna tätt packade
gård. Jag hade icke haft någonting att äta på hela nat-
ten, och jag kände mig matt och svag, hvarjämte
lukten från smutsiga kläder och otvättade kroppar, ångande
af inspärrad animal hetta och tätt packade omkring mig,
var nära att förorsaka mig uppkastningar. Vi stodo så tätt
packade, att många drogo fördel däraf för att sofva där
de stodo.

Om Frälsningsarmén i allmänhet vet jag ingenting,
och den kritik, jag här kommer att framställa, gäller
uteslutande den afdelning af densamma, som har sin
verksamhet förlagd till Blackfriars road i närheten af
Surreyteatern. För det första är det lika grymt som onödigt att
tvinga människor, som ha varit uppe hela natten, att stå
i timtal länge. Vi voro kraftlösa, uthungrade och
utmattade efter nattens vedermödor och brist på sömn,
och likväl måste vi stå och stå och stå, utan all rim och
reson.

Det var godt om sjömän i denna samling. Det föreföll,
som om hvar fjärde man vore på utkik efter fartyg,
och minst ett dussin voro amerikaner. På min fråga,
hvarför de befunne sig »strandsatta», fick jag samma svar
af alla, och med den kännedom jag har om lifvet till
sjöss, anser jag historien fullt trovärdig. Engelska
fartyg göra upp kontrakt med sin besättning för resan, det
vill säga hela färden fram och åter, och en sådan resa
kan emellanåt dra ut i hela tre år. Besättningen kan icke
bli fri från kontraktet och få afsked från tjänsten, förrän
man kommer tillbaka till afseglingsorten, det vill säga till
England. Deras aflöning är liten, födan dålig, och
behandlingen ännu sämre. Mycket ofta tvingas de nästan af
sina kaptener att rymma i Nya världen eller i
kolonierna, lämnande en god del af sin aflöning innestående —
en tydlig vinst, antingen för kaptenen eller för fartygets
ägare, kanske också för bägge dessa parter. Men vare sig
det nu sker af denna anledning, eller ej, så är det ett
faktum, att ett stort antal af dem rymmer sin väg. För
hemfärden måste fartyget sedan engagera hvad för folk
man kan komma öfver på den främmande kusten. Den
nyanställda besättningen tillförsäkras högre aflöning än
som förekommer på andra håll, men med
öfverenskommelse, att de afmönstras vid ankomsten till England.
Skälet därtill är tydligt och klart. Det skulle vara dålig
affärspolitik att engagera dem för längre tid, emedan
sjömännens aflöning är låg i England, och det i England
alltid finns öfverflöd af sjömän, som vilja ta hyra.
Detta var en fullgiltig förklaring för de amerikanska
sjömännens befintlighet i Frälsningsarméns baracker. För
att slippa drifva omkring vid stranden på någon
främmande ort, hade de gått till England — och blifvit
strandsatta på den mest främmande af alla orter.

Det fanns ett drygt tjogtal amerikaner där i hopen;
de som icke voro sjömän voro kongl. landsvägsriddare —
män, hvilka äro »jämlikar med vinden, som drar fram
öfver all världen». Alla dessa voro vid godt humör och
mötte sitt öde med det mod, som är så karaktäristiskt för
dem och aldrig tycks svika, allt under det att de smädade
det främmande landet med en massa dystra bildlika
uttryck, som voro rent af uppfriskande att höra efter en
månads lyssnande till det fantasilösa, enformiga
svärjandet i London. I London har man en ed, bara en enda
— det anstötligaste i hela deras språk — som begagnas
vid alla möjliga tillfällen. Helt olika är det lifliga och
omväxlingsrika svärjandet ute i Västern, som snarare är
hädiskt, än anstötligt. Och om folk nu egentligen skall
svära alls, så tror jag, att jag föredrar hädelse framför
anstötlighet. Det ligger däri en djärfhet, en
äfventyrslystnad och ett trots, som är bättre än bara smuts.

Där fanns en dylik amerikansk kongl.
landsvägsriddare, som jag fann särskildt roande. Då jag först fick se
honom, satt han och sof på en trappa, med hufvudet lutadt
mot knäna, och med en hatt på sig, som afgjordt var
hemma på andra sidan om Atlanten. Då polisen körde
bort honom, reste han sig långsamt och betänksamt, såg
på polisen, gäspade och sträckte sig och såg på polisen om
igen, som om han ville säga, att han egentligen inte visste
huru han ville göra, men sedan vandrade han obesväradt
nedåt trottoaren. Hattens hemland var jag säker på från
begynnelsen, och nu var jag äfven säker på ägarens.

Inne på gården fann jag mig ha fått honom till granne,
och vi språkade. Han hade färdats genom Spanien,
Italien, Schweiz och Frankrike, och hade utfört det nästan
omöjliga stordådet att slå sig fram trehundra mil på en
fransk järnväg utan att bli tagen vid ändpunkten. Hvar
höll jag till? frågade han. Och huru bar jag mig åt för
att få sofva? Kände jag till kretsgången än? Han
redde sig nog, fastän landet var »otäckt» och,städerna »bosch».
Ståtligt — var det inte? Kunde inte begära en bit bröd
utan att bli »knipen». Men han tänkte inte lämna
landet ännu. Buffalo Bills sällskap skulle snart komma
öfver och då skulle väl en man, som kunde köra åtta
hästar, vara viss om att få anställning. De här
ynkryggarna hade ju inget begrepp om att köra mer än ett spann.
Skulle inte jag också ha lust att hänga i och vänta på
Buffalo Bill? Han var säker på, att jag skulle kunna
hugga mig in på något sätt.

Och när allt kommer omkring, så är blodet tjockare
än vattnet. Vi voro landsmän och främlingar i ett fräni-
mande land. Jag hade känt mig varm om hjärtat vid
första åsynen af hans buckliga gamla hatt, och han var
så ifrigt intresserad af min välfärd, som om vi vore
köttsliga bröder. Vi utbytte alla möjliga slags nyttiga
upplysningar angående landet och dess innevånares seder, jämte
sätten att erhålla föda, tak öfver hufvudet och annat,
och vi skildes åt med verklig bedröfvelse öfver att
nödgas säga hvarandra farväl.

En sak, som särskildt föll mig i ögonen, var
omgifningens korta växt. Jag är endast af medellängd, men
jag var halfva hufvudet längre än nio bland tio. Alla
de infödda voro små, och så voro äfven de utländska
sjömännen. Det fanns endast fem eller sex i hela hopen,
som kunde kallas långa, och dessa voro skandinaver eller
amerikanare. Den längste af dem alla var emellertid ett
undantag från regeln. Han var engelsman, ehuru icke
från London. »Ni skulle passa vid lifgardet», sade jag till
honom. »Träffadt, kamrat», blef hans svar. »Jag har
tjänt där ett raptus, och det ser ut, som om jag skulle
få lof att ge mig dit igen inom kort.»

En timme stodo vi stilla, sammanpackade på gården.
Men sedan började det bli en smula oro i lägret. Man
knuffades så smått och försökte skjuta hvarandra framåt,
och det hördes ett matt sorl af röster. Men där förekom
ingenting ohyfsadt eller våldsamt; det var endast en
naturlig rastlöshet hos trötta och hungriga människor. I
detta kritiska ögonblick kom adjutanten. Jag tyckte
icke om honom. Hans ögon uttryckte ingalunda godhet.
Det fanns hos honom ingenting af den ödmjuke gallilén,
men så mycket mer af höfvidsmannen, som sade: »Ty
jag är ock en människa med välde, och hafver
krigsknektar under mig; och jag säger till den ene: Gack, och
han går; och till den andre: Kom, och han kommer; och
till mina tjänare: Gör detta, och han gör så.»

Ja, just på det sättet såg han ut, och de, som stodo
honom närmast, darrade. Så höjde han sin röst.

»Låt bli det där! Eller också skall jag låta er vända
om och marschera ut, och ni få vara utan frukost.»

Jag kan omöjligt med ord beskrifva det olidliga sätt,
på hvilket han sade detta. Det föreföll, som om han
frossade i medvetandet af att vara en man med välde,
som kunde säga till ett halft tusental trashankar: »Ni
få mat eller få gå er väg hungriga, alldeles som det
behagar mig.»

Bli nekade frukost efter att ha stått där i timtal.
Det var en fasansfull hotelse — den förundrande,
ömkansvärda tystnad, som inträdde, var bästa beviset på dess
ryslighet. Och det var dessutom en feg hotelse. Vi
kunde icke slå igen, därför att vi höllo på att dö af hunger
— och det är så världens sed, att den som ger en annan
löda, han är denne andres öfverherre. Men
höfvidsmannen — jag menar adjutanten — var ännu icke nöjd.
Under den stora dödstystnaden höjde han sin röst på nytt
och upprepade sin hotelse i omständigare ordalag.

Slutligen fingo vi tillåtelse att komma in i
gästabudssalen, och där funno vi våra kamrater med biljetterna,
rentvättade, men lika fastande som förut. Noga räknadt,
måste vi ha varit nära sjuhundra personer, som satte oss
ned — men icke för att få kött och bröd, utan för att
åhöra föredrag, för att sjunga och bedja. Hvilket allt
öfvertygade mig om, att Tantali kval gå igen på mångahanda
sätt här i världen. Adjutanten gjorde bön, men jag
hörde icke på, emedan jag var alltför upptagen af den
massföreställning af elände, som jag hade framför mig. Men
föredraget gick ungefär i den stilen: »Ni få hålla
gästabud i paradiset. Sak samma huru ni svälta och lida
här, i paradiset få ni hålla gästabud, det vill säga, om
ni följa våra anvisningar.» Och så vidare — och så
vidare. Det var ju ett slugt sätt att göra propaganda,
tyckte jag, men det var fullkomligt gagnlöst af två skäl.
För det första voro de, till hvilka talet ställdes,
materialistiska och utan all fantasi, utan någon uppfattning
af andevärldens existens, och alltför vana vid ett helvete
på jorden, för att hysa någon fruktan för ett helvete
efter detta. Och för det andra — trötta och utmattade
efter nattens sömnlöshet och vedermödor, pinade af sin
timslånga väntan till fots och nästan vanmäktiga af
hunger, var det icke efter frälsning de försmäktade, utan
efter föda. »Själafångarna» (såsom de fattiga uslingarna
kalla alla religiösa propagandister) borde studera den
fysiologiska grundvalen till psykologien litet mera, om
de önska göra sina bemödanden mera framgångsrika.

I sinom tid, omkring klockan elfva, kom frukosten.
Den kom icke på tallrikar, utan i papperspaket. Jag
fick icke så mycket jag behöfde, och jag är säker på,
att ingen af de närvarande fick så mycket han behöfde,
eller ens hälften af hvad han behöfde. Jag gaf mitt bröd
åt landsvägsriddaren, som väntade på Buffalo Bill, och
han tycktes vara lika hungrig, då han slutade äta, som
då han begynte. Frukosten bestod af två skifvor bröd,
ettt litet stycke bröd med russin i, som kallades för »kaka»,
en genomskinlig skifva ost och en mugg kolsyradt vatten.

En stor del af de närvarande hade väntat på detta
sedan klockan fem, och vi öfriga hade väntat minst fyra
timmar. Därtill hade vi körts ihop i hjordar som svin,
packats som sardiner och blifvit åthutade som hundar,
hvarefter man hade predikat för oss, sjungit för oss och
bedt för oss. Och det var ändå icke allt.

Frukosten var knappast öfver och den expedierades
nästan lika fort som man berättar det; förrän alla de trötta
hufvudena började nicka och sänka sig, och inom fem
minuter hade halfva antalet af oss fallit i sömn. Det
förmärktes inga tecken till att vi skulle bli afskedade, men
däremot såg jag omisskänneliga tecken till att man
förberedde ett bönemöte. Jag såg på en liten klocka, som
hängde pä väggen. Den fattades tjugufem minuter i tolf.
Åhå, tänkte jag, tiden flyger i väg, och nu måste jag
gå och höra mig om efter arbete.

»Nu vill jag gå», sade jag till ett par män i min
närhet, som ännu voro vakna.

»Får lof att stanna öfver gudstjänsten», blef svaret.

»Har ni lust att stanna ?» frågade jag.

De skakade på hufvudet.

»Nå, så låt oss gå fram och säga dem, att vi vill gå»,
fortsatte jag. »Kom!»

Men de stackars människorna blefvo alldeles
förfärade. Så jag lämnade dem åt deras öde och gick fram
till närmaste medlem af Frälsningsarmén.

»Jag vill gå nu», sade jag. »Jag kom hit för att få
mat, så att jag skulle kunna bli i stånd att se mig om efter
arbete. Jag trodde aldrig, att det skulle dra så långt om
att få frukost. Men jag tror, att jag möjligen kan få
arbete i Stepney, och ju förr jag ger mig af, desto större
utsikt har jag att få det.»

Han var verkligen en god människa, men han blef
tydligen häpen öfver min begäran.

»Vi ska’ hålla gudstjänst nu», sade han, »och då
är det bäst att ni stannar kvar.»

»Men det kommer att fördärfva mina utsikter att få
arbete», framhöll jag ifrigt, »och att få arbete är det
viktigaste för mig just nu.»

Han var bara en simpel soldat, så att han visade mig
till adjutanten, och för adjutanten upprepade jag nu
skälen, hvarför jag ville gå, hvarefter jag höfligt begärde,
att han skulle låta mig gå.

»Men det går inte för sig», förklarade han med
dygdesam ovilja gent emot en sådan otacksamhet. »Ett sådant
infall!» fräste han. »Ett sådant infall!»

»Vill ni därmed säga, att jag inte kan komma
härifrån?» frågade jag. »Att ni vill behålla mig här mot min
vilja ?»

»Ja visst!» fräste han.

Jag vet nu icke, hvad som kunde ha händt, ty jag
höll verkligen på att bli ond. Men »församlingen» hade
»fått nys» om situationen, och nu drog han mig med
sig till ett hörn af rummet, och därifrån in i ett annat
rum. Där frågade han mig återigen om orsaken, hvarför
jag ville gå.

»Jag vill gå, därför att jag skall höra efter arbete
i Stepney, svarade jag, »och med hvarje timme som går
minskas mina utsikter att få arbete. Klockan fattas nu
tjugufem minuter i tolf. Då jag kom hit in, kunde jag
aldrig tro, att det skulle ta så lång tid att få frukost.»

»Jaså, ni har affärer att sköta — hvad?» utbrast han
hånfullt. »Ni är således affärsman — hvad? Men hvad
kom ni då hit för?»

»Jag har vandrat omkring hela natten, och jag
behöfde mat för att få krafter att söka arbete. Därför kom
jag hit.»

»Jo, det var fint gjordt af er», sade han på samma
hånfulla sätt. »En man med affärer skulle inte komma
hit. Nu har ni tagit någon fattig stackares frukost här i
dag — det är just hvad ni har gjort.»

Hvilket var en lögn, emedan vi hade kommit in
hvarenda en.

Nu frågar jag — var det kristligt eller ens hederligt
handladt af honom, att sedan jag hade tydligt förklarat,
att jag var hemlös och hungrig och ville se mig om efter
arbete, kalla detta arbete för »affär», och mig för
»affärsman», och komma med det påståendet, att en sådan
affärsman inte behöfde begära en barmhärtighetsfrukost,
samt att genom att taga denna barmhärtighetsfrukost
hade stulit den från någon hungrig stackare, som icke
var affärsman?

Jag behärskade min harm, men jag upprepade återigen
min förklaring och visade honom tydligt och klart, huru
orättvis han var, och huru han hade förvändt det hela.
Då jag icke visade någon benägenhet att ge med mig (jag
är öfvertygad om att mina ögon började blixtra), förde
han mig till baksidan af byggningen, där det stod ett tält
på en öppen gård. I samma hånfulla ton som förut
upplyste han ett par af frälsningssoldaterna, som stodo där,
att »här var en som hade affärer att sköta och ville gå
före gudstjänsten».

Naturligtvis visade de den största häpnad och sågo
obeskrifligt förfärade ut, då han gick in i tältet efter
majoren. Fortfarande på samma hånfulla sätt och med
ständig tonvikt på ordet »affär» framställde han sin sak inför
sin förman. Majoren var en man af helt annat slag. Jag
tyckte om honom från första ögonblicket, och jag
pläderade min sak inför honom så som jag hade gjort förut.

»Visste ni inte, att ni skulle stanna öfver
gudstjänsten?» frågade han.

»Nej, visst inte», svarade jag. »ty i annat fall skulle
jag ha gått min väg utan frukost. Ni har inga anslag
utanför, som ge upplysning därom, och lika litet sade man
mig det, då jag kom in.»

Han funderade ett par ögonblick.

»Ni kan gå», sade han.

Klockan var tolf, då jag kom ut på gatan, och jag
tyckte nästan, att jag kom från ett fängelse. Dagen var
halfliden, och det var långt till Stepney. För öfrigt var
det ju söndag, och hvarför skulle till och med en utsvulten
man söka arbete på söndagen? Vidare ansåg jag, att
jag hade haft ett styft nattarbete med att vandra
omkring på gatorna, och ett styft dagsarbete med att
förtjäna min frukost, så att jag frigjorde mig från hypotesen,
att jag var en svältande ung man, som sökte anställning
— och jag ropade an en omnibus och steg upp i den.

Sedan jag hade blifvit rakad och tagit ett bad, klädde
jag af mig helt och hållet, gick till sängs mellan rena hvita
lakan och somnade. Klockan var sex på kvällen, då
jag slöt mina ögon. När jag vaknade igen följande
morgon, slog klockan nio. Jag hade sofvit i femton timmar
i sträck. Och medan jag låg där och dåsade, vände mina
tankar tillbaka till de sjuhundra olyckliga, som hade
stannat därborta öfver gudstjänsten. De hade minsann ej
blifvit rakade eller fått något bad, ej heller hade de
fått kläda af sig och gå till sängs mellan rena lakan för
att sofva femton timmar i sträck. Sedan gudstjänsten var
öfver, måste de ut på gatorna igen för att försöka komma
öfver en bit bröd före kvällen — och så kom den långa
sömnlösa natten på gatorna under grubblandet öfver
problemet, huru de skulle kunna få en brödbit på
morgonen.

*




TOLFTE KAPITLET.
——
Kröningsdagen.


Lefve konung Edward! Man har krönt en kung
här i dag, och här har varit mycken fröjd och stora
narraktigheter, och jag är både förbryllad och bedröfvad.
Aldrig har jag sett någonting jämförligt med denna ståt,
utom våra cirkusar där hemma och Alhambras baletter.
Men jag har icke heller sett någonting så hopplöst och så
sorgligt.

För att kunna ha haft någon glädje af kröningståget,
skulle jag ha kommit direkt från Amerika till Hotell Cecil
och begifvit mig direkt från Hotell Cecil till en
femguinéplats bland hyfsadt folk. Mitt misstag bestod
däruti, att jag kom direkt från de ohyfsade i East End. Det
var icke många, som kommo från detta kvarter. East
Ends befolkning i dess helhet stannade kvar där den
var hemma och berusade sig. Socialister, demokrater och
republikaner begåfvo sig utåt landsbygden för att hämta
frisk luft, fullkomligt oberörda af förhållandet, att fyra
hundra millioner människor togo en ny krönt och smord
härskare. Sextusen femhundra biskopar, präster, stats-
män, furstar och krigare åskådade kröningen och
smörjandet, och vi andra beskådade ståten, då den drog förbi.

Jag såg den från Trafalgar square, »den härligaste
plats i Europa» och midt i hjärtat af staden. Vi voro
där i många tusental, alla hejdade och hållna i schack af
en ståtlig arméstyrka. Hela den sträcka, där tåget drog
fram, var infattad af en dubbel mur af soldater.
Nedanför Nelsonkolonnen var en trefaldig krets af flottister
placerad. Åt östra sidan, vid ingången till torget, stod den
kongl. marinens artilleri. Triangeln Pall Mall, Cockspur
Street och George den tredjes staty var på ömse sidor
bevakad af lancierer och husarer. Åt västra sidan lyste
flottisternas rödrockar, och från Union Club till
mynningen af Whitehall glittrade en solid kurva af Första
Lifgardet — jättelika män på jättestora gångare, med
stålharnesk, stålhjälmar och stålmunderingar — ett
kolossalt stridsvapen till hands för dem som makten hafva.
Vidare voro långa led af hufvudstadens polisstyrka
utdragna åt alla håll bland massorna, medan reserven höll
sig bakom — långa välfödda karlar, med vapen att
handtera och muskelkraft att svänga dem med, om så skulle
behöfvas.

Och såsom det var vid Trafalgar square, så var det
utmed hela den väg, som kröningståget skulle passera
— truppstyrkor, öfverväldigande truppstyrkor, myriader
väpnade män, präktiga karlar, utvaldt folk, hvars enda
åliggande i lifvet är blind lydnad. Och för att dessa
män skola vara väl födda, väl klädda, väl beväpnade
och ha fartyg, som med hast kunna föra dem till
världens ände, måste Londons East End — och för öfrigt
hela Englands East End — släpa och fördärfvas och dö.

Det finns ett kinesiskt ordspråk, som säger, att om en
man lefver i lättja, så måste en annan dö af hunger, och
Montesquieu har sagt: »Att många människor äro
upptagna af att förfärdiga kläder åt en individ, är orsaken
till att många människor äro utan kläder.» Så blir det
ena en förklaring på det andra. Vi kunna icke förstå
det utsvultne och förkrympte släparbetare i East End
(som med sin familj bor i ett enda kyffe, där han hyr ut
golfplatser åt andra utsvultna oeh förkrympta
släparbetare) förrän vi få syn på de ståtliga lifgardisterna i West
End och komma till insikt af att den ene måste föda
och kläda och tjäna den andre.

Och medan så folket i Westminster Abbey tog sig en
konung, tänkte jag, där jag stod inklämd mellan lifgardet
och poliskåren på Trafalgar square, på den tiden, då
Israels folk först tog sig en kung. Ni veta alla, huru
det gick till. De äldsta kommo till profeten Samuel
och sade: »Sätt nu en konung öfver oss, den oss döma
må, såsom alla andra folk hafva.»

Och Herren sade till Samuel: »Så hör nu folkets
röst, men du skall kungöra dem konungens rätt, den
öfver dem råda skall.»

Och Samuel sade alla Herrens ord till folket, som
af honom konung begärt hade, och han sade:

»Detta skall vara konungens rätt, den öfver eder råda
skall: Edra söner skall han taga, och sätta dem ibland
sina vagnar och ibland sina ryttare, och de skola trafva
framför hans vagn.

Och han skall sätta dem åt sig till höfvidsmän öfver
tusende, och till höfvidsmän öfver femtio; och till att plöja
hans åker, och till att meja hans skörd; och till att göra
hans krigsredskap och hans vagnredskap.

Och edra döttrar skall han taga sig till
salvoberederskor, och till kokerskor, och till bagerskor.
Edra bästa åkrar och vingardar och oljegardar skall
han laga och gifva sina tjänare.

Och han skall taga tionde at edra sädesgrödor och
edra vingårdar och gifva åt sina ämbetsmän och tjänare.

Och edra tjänare och tjänarinnor, och edra lagraste
ynglingar, och edra åsnor skall han taga att uträtta hans
arbete.

At edra hjordar skall han taga tionde; och i måsten
vara hans trälar.

När I då ropen på den tiden öfver eder konung, som
I eder utvalt hafven, så skall Herren på den tiden icke
höra eder.»

Hvilket allt hände på denna aflägsna tid, och sedan
kom en dag, då allt folket sade till Samuel: »Bed för dina
tjänare till Herren din Gud, att vi icke dö; ty till alla våra
synder hafva vi ännu lagt det onda, att vi begärde oss en
konung.» Och efter Saul, David och Salomo kom
Rehabeam, som gaf folket ett hårdt svar och sade: »Min fader
hafver gjort edert ok svårt, men jag vill göra edert ok ännu
tyngre.; min fader hafver tuktat eder med gissel, men
jag skall tukta eder med skorpioner.»

Och i denna vår tid upplaga femhundra ärftliga
pärskap en femtedel af England — och dessa femhundra
pärer jämte ämbets- och tjänstemän hos kungen samt desom
makten hafva förslösa årligen på lyx 1,850,000,000
dollars eller 370,000,000 pund hvilket utgör trettiotvå
procent af den totalsumma, som produceras af landets alla
släparbetare.

I Westminster Abbev blef kungen, som var iförd en
underbart guldglittrande klädnad, under musik och
fanfarer och omgifven af en lysande massa förnämliga
herrar, lorder och härskare, förlänad insignierna till sin
suveränitet. Sporrarna fästes vid hans hälar af
öfverstekammarherren och svärdet i purpurslida öfverlämnades
till honom af ärkebiskopen af Canterbury med dessa ord

»Mottag detta konungsliga svärd, som nu har hämtats
från Herrens altare och öfverlämnas till er af Guds ringa
tjänares händer!»

Sedan konungen hade blifvit omgjordad med svärdet,
lyssnade han till ärkebiskopens förmaning:

»Med detta svärd skall ni skipa rättvisa, hejda
orättfärdigheten, beskydda Guds heliga kyrka, hjälpa och
försvara änkor och faderlösa, återupprätta det förfallna,
vidmakthålla det återupprättade, straffa och reformera det
orätta och bekräfta det som är i god ordning!»

Men hör! Nu skalla hurraropen nedåt Whitehall.
Massorna draga sig åt sidorna, de dubbla murarna af
soldater komma bättre till synes, och där nalkas kungens
»watermen» i fantastiska röda medeltidsdräkter, deras
uppträdande påminner om en cirkusparad. Därefter
kommer en kunglig vagn med damer och herrar
tillhörande hofhållningen, med pudrade betjänter och kuskar
i lysande livréer. Och sedan följa flere vagnar med lorder
och kammarherrar, viscounlcr och kammarfruar —alla
med lakejer. Så kommer militären — en kunglig eskort.
Bronshyade och väderbitna generaler, som från världens
ände ha begifvil sig till London, officerare vid frivilliga
trupper, vid milisen och vid reguliära armén. Där ser
man Spens och Plumer, Broadwood och Cooper, som
understödde Ookiep, Malthias från Dargai, Dixon från
Vlakfontein; general Gaselee och amiral Seymour från
Kina; Kitchener frän Khartum; lord Roberts från Indien
och för öfrigt hela världen — alla Englands stridsmän,
dess mästare i att sprida död och fördärf! En helt
annan ras än de, som befolka verkstäderna och
fattigkvarteren — ja, människor af en totalt olika ras.

Men här komma de nu i all sin ståt och visshet
om makt, och de komma oupphörligt, dessa män af stål.
dessa krigsherrar, som kläda världen i harnesk. De
komma huller om buller, pärer och andra, prinsar och
maharajahs, kungens stallmästare och hans lifgarde. Här
komma krigare från kolonierna, smidiga och oförvägna;
här kommer alla slags folk — krigare från Canada, från
Australien och Nya Zeeland; från Bermuda, Borneo,
Fiji och Guldkusten; från Rhodesia, Kapkolonin, Natal,
Sierra Leone och Gambia, Nigeria och Uganda; från
Ceylon, Cyprus, Hongkong. Jamaika och Wei-Hai-Wei;
från Lagos, Malta, St. Lucia, Singapore, Trinidad. Och
här följa de underkufvade männen från Indien,
svartmuskiga ryttare och handterare af svärdet, barbariskt
grymma, prunkande i purpur och skarlakansrödt — Sikhs,
Rajputs, Burmeser, provins efter provins och kast efter kast.

Så kommer lifgardet till häst, man ser en glimt af
vackra krämfärgade hästar och gyllne rustningar — och
i nästa sekund ljuder en orkan af hurrarop och
handklappningar. »Kungen! Kungen! Gud bevare kungen !»
Alla människor hade blifvit som galna. Och det smittar,
också jag blef yr i hufvudet och får lust att skrika:
»Kungen! Gud bevare kungen!» Trashankar rundt
omkring mig kasta med tårar i ögonen sina hufvudbonader
i luften och skrika med vild hänförelse: »Gud välsigne
dem! Gud välsigne dem! Gud välsigne dem!» Se —
där är han, i den underbara gyllne karossen, med den
stora kronan gnistrande på sin hjässa, och den hvitklädda
kvinnan bredvid honom är också prydd med krona.

Och jag hejdar mig med hast och försöker öfvertyga
mig, att allt detta är verkligt och förnuftsenligt, och icke
en glimt ur sagornas värld. Men det lyckas mig icke,
och det är bättre så. Jag föredrar vida att tro, att all
denna pomp och ståt och fåfänga och spöklika dårskap
förskrifver sig från sagolandet, än jag vill tro att det
är ett skådespel framställdt af klokt och förnuftigt folk,
som ha gjort sig till mästare öfver materien och löst
världsbyggnadens gåtor.

Prinsar och prinsessor, härtigar, härtiginnor och allt
slags krönt folk i den kungliga kortegen blixtra förbi
oss — så kommer flera militärer och lakejer och
underkufvade folk, och så är kröningståget slut. Jag drifver
med massan bort från torget och in i ett kaos af smala
gator, där utskänkningsställena brusa af druckenhet —
män, kvinnor och barn samlade till ett kolossalt
drickande. Och från alla håll höres sången:

»På kröningsda'n, på kröningsda'n

vi jubla och ropa hip, hip, hurra!

För alla ä’ vi glada och dricka whisky, vin

och sherry,

på kröningsda’n, ja, på kröningsda’n.»

Regnet strömmar ned. Uppåt gatan komma
afdelningar af hjälptrupperna, svarta afrikaner och gula asiater
i turban och fez, samt kulis bärande gevär och
ammunition, och alla dessa gingo barfota framåt i hastigt tempo,
så att där hördes ett oafbrutet slisk, slisk, slisk
från den våta, smutsiga stenläggningen. Nu blefvo
utskänkningsställena tomma som genom ett trollslag, och
de svarthyade undersåtarna hälsades med hurrarop af
sina brittiska bröder, hvilka sedan oförtöfvadt återvände
till sitt drickande.

»Nå, hvad tycker ni om kröningståget, kamrat?» frå-
gade jag en gammal man, som satt på en bänk i Green
Park.

»Hvad jag tyckte om’et'.' Ett sabla godt tillfälle att få
sofva, sa’ jag till mej själf — med alla byglarna upptagna
på annat hall, — så jag smet om hörnet där i sällskap med
femtio andra. Men jag kunde inte sofva ändå, för jag låg
där hungrig och tänkte på, hur jag hade arbetat i hela mitt
lif och nu inte har en plats att hvila milt hufvud på. Och
jag låg och hörde all den där musiken och hurrandet oech
kanondundret, tills jag nära på blef anarkist, och
önskade, att jag kunde ge öfverstekammarherrn ett skott.»

Hvarför han nu egentligen ville skjuta honom, det
kunde jag inte förstå, och det kunde inte han heller, men
det var i alla fall så han hade känt det, förklarade han
— och så resonnerade vi icke mera om den saken.

Då mörkret nalkades, flammade staden upp till ett
enda ljushaf med stänk af grönt, af bärnstensfärg och
rubinrödt, som fängslade ögat pä alla håll. »E. R.» i
kolossala bokstäfver, bildade af slipad kristall med
flammande gaslågor bakom, lyste öfverallt. Folkströmmen på
gatorna ökades med hundratal och tusental, och ehuru
polisen visade rätt mycken stränghet, såg man druckenhet
och själfsvåld florera. De trötta arbetarna tycktes ha
blifvit nästan vanvettiga af vederkvickelse och munterhet,
och de strömmande dansande genom gatorna, män och
kvinnor, unga och gamla, hand i hand och i långa rader,
sjungande: »Galen är jag kanske, men jag älskar dig»,
»Dolly Gray» och »Kaprifolieblomman och biet».

Jag satt på en bänk vid Themsens strand och såg
utöfver det ljusglittrande vattnet. Det led mot midnatt
och framför mig såg jag en hel ström af den bättre
sortens festfirare, som undveko de mera bullersamma gatorna
och återvände hem. På bänken bredvid mig sutto två
trasiga individer, en man och en kvinna, nickande och
slumrande. Kvinnan satt med armarna hårdt korslagda öfver
bröstet, och hennes kropp var i beständig rörelse —
än lutade hon framåt, tills det såg ut som om hon skulle
förlora balansen och falla framstupa pa stenläggningen; än
sviktade hon åt vänster, tills hennes liufvud stödde sig
mot mannens axel; än böjde hon sig åt höger och sträckte
och spände sina muskler, tills smärtan väckte henne och
hon satte sig alldeles upprätt. Hvarefter lutandet och
böjandet började om igen och gick sin gifna gång, tills hon
väcktes på nytt af att det gjorde ondt i hennes leder.

Oupphörligt hejdade sig förbigående pojkar och
ynglingar tillräckligt länge för att gå bakom bänken och
uppge plötsliga afgrundstjut. Vid dessa ohyggliga skrik
flögo både mannen och kvinnan häftigt upp ur sin sömn,
och vid åsynen af deras förskrämda miner brast den
förbiströmmande hopen i gapskratt.

Och detta var det mest i ögonen fallande — denna
allmänna hjärtlöshet, som man såg öfveralit. Det är en så
ytterst alldaglig sak, dessa hemlösa på bänkarna — de
fattiga uslingarna, som man saklöst kan drifva gäck med.
Femtiotusen människor måste ha passerat bänken medan
jag satt där, men icke en enda af dem kände ens vid ett
så festligt tillfälle som kungens kröning sitt hjärta
tillräckligt rördt, för att komma och säga till kvinnan: »Här har
ni sex pence, gå och skaffa er sofplats för natten.»
Kvinnorna, i synnerhet de unga, gjorde i stället kvicka
anmärkningar rörande hennes nickande, hvilka ofelbart
framkallade deras följeslagares skratt.

Det var verkligen grymt. Jag tillstår, att jag
började bli ursinnig på den glada hopen, som strömmade för-
bi, och att jag med en viss tillfredsställelse tänkte på
Londons statistik, som utvisar, att hvar fjärde individ
därstädes är bestämd att dö på allmänna
barmhärtighetsinrättningar, antingen på arbetshus, på fattigsjukhus eller
dårhus.

Jag talade med mannen. Han var femtiofyra år, en
utsliten dockarbetare. Han kunde numera ej få annat än
tillfälligt arbete, då det var godt om sådant; de yngre
och starkare föredrogos, då tiderna voro sämre. Nu hade
han uppehållit sig en hel vecka på bänkarna nere vid
hamnen; men det såg bättre ut för kommande vecka, och
det vore kanske en möjlighet, att han kunde få några
dagars arbete, så att han kunde hyra en bädd i något
»fattigmanshotell». Han hade lefvat hela sitt lif i
London, utom de fem år han tjänstgjorde i Indien från 1878.

Naturligtvis ville han ha mat, och det ville äfven hans
följeslagerska. Sådana dagar, som denna, voro ovanligt
svåra för sådana som de, fastän byglarna voro så upptagna
på annat håll, att fattigt folk kunde ha mera tillfälle att
sofva. Jag väckte flickan, eller rättare sagdt kvinnan, ty
hon var »åtta och tjugu, sir», och så begåfvo vi oss i
väg till ett kafé.

»Ett så’nt arbete de ha haft med att sätta upp alla
ljusen», sade mannen, då han fick se någon särskildt
praktfullt illuminerad byggnad. Detta var grundtonen i hela
hans varelse. I hela sitt lif hade han arbetat, och
hela det objektiva universum, såväl som sin egen själ,
kunde han endast betrakta ur arbetssynpunkt. »Kröningar
ä’ bra», tillade han, »för vid så’na tillfällen får folk arbete.»

»Men er mage är tom», sade jag.

»Ja», svarade han. »Jag försökte nog, men det fanns
ingenting åt mig. Jag är för gammal, ser ni. Hvad arbetar
ni på? Sjöfarare, eller hur? Det ser jag på era kläder»

»Jag vet, hvad ni är», sade flickan. »Ni är italienare.»

»Nej, det ä’ han inte», förklarade mannen ifrigt.
»Han ä’ yankee, det ä’ hvad han ä'. Jag vet det.»

»Bevare oss, se på dem!» utbrast flickan, då vi
kommo ut på strandvägen, där en sjungande och raglande
kröningsfirande folkmassa skrek med full hals:

»På kröningsdan, på kröningsda'n
vi jubla och ropa, hip, hip, hurra!
För alla ä’ vi glada och dricka whisky, vin och sherry,
på kröningsda`n, ja, på kröningsda’n.»

»Å, så smutsig jag ä’, se’n jag har drifvit omkring»,
sade den unga kvinnan, då hon satte sig inne på kaféet och
gned sömnen och dammet ur sina ögon. »Och så mycket
jag har sett i dag, och så nöjsamt det va’, fastän det
annars har vari’ dystert. Och härtiginnorna och alla de
fina damerna hade så granna hvita kläder. Hvad de va’
vackra — å, hvad de va’ vackra !»

»Jag ä’ irländska», upplyste hon sedan till svar på min
fråga. »Mitt namn ä’ Eyethorne»

»Hvad?» frågade jag.

»Eyethorne, sir; Eyethorne.»

»Stafva upp det för mig.»

»H-a-y-t-h-o-r-n-e, Eyethorne.»

»Aha !» sade jag, »ni har irländska föräldrar, men
är född i London.»

»Ja, sir, jag är född i London.»

Hon hade lefvat lycklig i sitt hem, tills hennes far
blef dödad genom en olyckshändelse, och sedan dess var
hon utkastad i världen. En af hennes bröder var soldat,
och den andre, som icke hade stadigvarande sysselsätt-
ning och måste underhålla hustru och alla barn på
tjugu shilling i veckan, kunde icke göra någonting för
henne. En enda gång i sitt lif hade hon varit borta
från London, på ett ställe i Essex, där hon biträdde vid
fruktploekningen under tre veckor. »Och jag va’ så
brun som ett bär, när jag kom igen. Det tror ni kanske
inte, men det va’ jag i alla fall.»

Det sista arbetet hon hade haft var på ett kafé —
från sju på morgnarna till elfva pä kvällarna — och där
hade hon fem shillings i veckan, förutom maten. Men
så blef hon sjuk, och sedan hon kom ut från sjukhuset
hade det varit omöjligt för henne att få arbete. Hon dugde
icke heller till så mycket, och de bägge sista nätterna
hade hon tillbringat på gatorna.

De förtärde bägge en riklig kvantitet föda, och först
sedan jag hade tredubblat deras ursprungliga beställning,
visade de tecken till mättnad.

En gång sträckte hon sig tvärs öfver bordet och
kände på tygel i min rock och min skjorta, förundrande
sig öfver amerikanarnas goda kläder. Mina trasor goda
kläder! Hennes ord kommo mig att rodna, men då jag
närmare betraktade mina klädesplagg och jämförde dem
med hans och hennes, började jag känna mig helt
välklädd och respektabel.

»Men hvad tänker ni ta er till med tiden?» frågade
jag. »Ni blir äldre dag för dag.»

»Arbetshuset», svarade han.

»Nej, så Gud fördöme mig, om jag nå nå`nsin kommer
dit», förklarade hon. »Det finns inga förhoppningar för
mig, det vet jag nog, men då vill jag hellre dö på gatan.
Arbetshuset — nej, jag tackar! Visste inte!» tillade hon
fnysande af harm.
»Men när ni ha vandrat natten om på gatorna», sade
jag, »hvad kan ni då göra pä morgnarna för att få
någonting att äta?»

»Försöka skaffa sig en penny, om man inte har
någon», förklarade mannen. »Och se`n går man till ett
kafé och får en mugg té.»

»Men jag kan inte inse, att detta är någon föda»,
invände jag.

De smålogo bägge betydelsefullt.

»Man dricker sitt té helt långsamt», sade han, för att
det ska' räcka så länge som möjligt. Och så har man
ögonen med sig ifall någon af de andra gästerna lämnar
en bit.»

»Det ä’ för märkvärdigt, så mycket somligt folk
lämnar», inföll kvinnan.

»Knuten är», sade mannen välbetänkt, då jag
började få knepet klart för mig, »huru man ska' kunna få tag
i pennyn.»

Då vi reste oss för att gå, samlade miss Haythorne
ihop brödkanterna från närmaste bord och stoppade in
dem någonstädes bland sina trasor.

»Kan inte låta dem förspillas, ser ni», sade hon. Och
hennes följeslagare nickade, i det också han rafsade åt
sig ett par brödkanter.

Klockan tre på morgonen vandrade jag uppåt
strandgatan. Det var en galanatt för de hemlösa, emedan
polisen var på annat håll, och hvarenda bänk var till
trängsel fylld med sofvande. Där fanns minst lika många
kvinnliga som manliga individer, och det ojämförligt
största antalet af både män och kvinnor utgjordes af
ålderstigna. En och annan gosse kunde man ibland
Få se. På en bänk såg jag en hel familj; mannen satt
upprätt med ett sofvande lillbarn i famnen, och hans
hustru sof med hufvudet lutadt mot hans axel, medan
en gosse sof med hufvudet i hennes knä. Mannens ögon
voro vidöppna. Han satt och stirrade utöfver vattnet i
djupa tankar, hvilket ingalunda är nyttigt för en hemlös
familjefar. Det skulle icke vara angenämt att spekulera
öfver hans tankar; men ett vet jag, och hela London
vet det också — att det alls icke är någonting ovanligt,
att arbetslösa familjefäder ta lifvet af hustru och barn.

Det är omöjligt att gå längs strandgatan vid Themsen
mot morgnarna — från parlamentsbyggnaderna förbi
»Kleopatras nål» till Waterloobron — utan att tänka på
de lidanden, som för tjugusju århundraden sedan
skildrades af författaren till Job:

Där flytta de råmärken; de röfva bort hjordar och
drifva dem i bet. De föra bort de faderlösas åsna, och
taga änkans ko i pant.

De stöta de fattiga ur vägen, och de torftige i landet
måste allesammans förgömma sig.

Si, såsom vildåsnor på jorden gå de åstad i sitt yrke,
sökande efter täring; öknen måste skaffa dem föda åt
deras barn.

På fältet måste de meja en annans boskapsfoder; och
i den ogudaktiges vingård hålla de efterskörd.

Nakne tillbringa de natten utan beklädnad, utan
täckelse i kölden.

Af regnet på bergen äro de våte, och utan tillflykt
famna de klippan.

Man röfvar den faderlöse från modersbröstet, och den
torftige pantar man kläderna af.

Nakne vanka de omkring utan kläder, och hungrige
bära de kärfven.» — Jobs bok 24 kap. 2—10 vers.

För sju och tjugu århundraden sedan! Och allt
har sin tillämpning ännu i dag i själva hjärtat af den
kristna civilisationen, i det rika och mäktiga England.

*




TRETTONDE KAPITLET.
——
Dockarbetaren Dan Cullen.


Jag stod i går i ett rum i en af stadens
arbetarebostäder, icke långt från Leman Street. Om jag med
detsamma hade kunnat se in i den dunkla framtiden och
upptäckt, att jag måste bo i ett sådant rum ända till min
död, så skulle jag genast ha gått ned och störtat mig i
Themsen, för att med ens få hyresfrågan afgjord.

Det var icke ett rum. Höfligheten mot språket tillåter
icke, att man kallar ett sådant kyffe för ett rum lika litet
som man kan kalla ett skjul för en herregårdsbyggning.
Det var en håla, ett näste. Sju fots bredd och åtta fots
längd var dess dimensioner, och taket var så lågt, att där
omöjligt kunde finnas det kubikinnehåll luft, som en
engelsk soldat måste ha i barackerna. En bristfällig säng med
trasigt täcke upptog nästan halfva rummet. Ett rankigt
bord, en stol och ett par lådor lämnade föga utrymme för
innehafvaren att vända sig om. För fem dollars skulle
man ha kunnat köpa allt, som syntes därinne. Golfvet
var bart, och väggar och tak voro bokstafligen fulla med
blodfläckar och märken. Hvarje sådant märke vittnade
om blodig död för någon insekt, ty kyffet var fullt af
ohyra — en plåga, som ingen människa skulle kunna
bekämpa på egen hand.

Den, som hade bebott denna håla, en dockarbetare
vid namn Dan Cullen, låg döende på sjukhuset, Men
han hade lämnat tillräckligt intryck af sin personlighet på
sin eländiga omgifning, för att man skulle få en aning
om hvad slags människa han var. På väggarna sutto
godtköpsporträtt af Garibaldi, Engels, Dan Burns och
andra arbetsklassens ledare, och på bordet låg en
berättelse af Walter Besant. Dan Cullen hade läst sin Shakspeare,
berättade man för mig, och han hade också läst historia,
samhällslära och nationalekonomi. Och han hade på egen
hand förvärfvat sina insikter.

På bordet, midt i en underbar oordning, låg ett
pappersblad, på hvilket stod klottradt med stora kråkfötter:
»Mr Cullcn, var god och lämna igen den
stora hvita muggen och korkskrufven, som
jag lånade er» — saker, som han hade lånat af en
grannkvinna under det första stadiet af sin sjukdom, och
som sedan återfordrats under förväntan att han skulle dö.
En stor hvit mugg och en korkskruf äro mycket för
värdefulla för en af afgrundens innevånare, för att dess ägare
skulle tillåta en annan, som lånat dem, att dö i frid. Till
det sista måste Dan Cullens själ pinas af den lumpenhet,
från hvilken den förgäfves sträfvade att höja sig.

Dan Cullens historia är helt kort, men där finns
mycket att läsa mellan raderna. Han föddes af lågborna
föräldrar i en stad och ett land, där kastskillnaden är mycket
stor. Alla hans dagar förgingo under hårdt
kroppsarbete; och därför att han var hemmastadd i böcker och
hade en eldig själ och kunde »skrifva bref som en lagkarl»,
valdes han af sina kamrater att arbeta hårdt för dem
med sin hjärna. Han blef fruktbärarnas ledare,
representerade dockarbetarna i Londons arbetareförening, och
skref bitande artiklar för arbetarnas organ.
Han kröp aldrig för någon, icke ens för sina
arbetsgifvare, han kontrollerade de medel, på hvilka han lefde.
och han sade rent ut hvad han tänkte och kämpade en
ärlig kamp. Vid dockarbetarnas stora strejk gjorde han
sig skyldig till att uppträda som ledare. Och detta blef
Dan Cullens fördärf. Från den dagen var han en
brännmärkt man, och för hvarje dag under mer än tio
års tid fick han »böta» för hvad han hade gjort.

En dockarbetare har ingen fast anställning.
Arbetstillgången har ebb och flod, och han har arbete eller är
utan arbete, allt efter som det finns tillgång till gods att
förflytta. Och nu blef Dan Cullen åsidosatt. Utan att
bli absolut bortkörd (hvilket skulle ha väckt oro i
lägret och helt visst hade varit barmhärtigare;, inkallades
han numera af förmannen blott till två eller tre dagars
arbete i veckan. Detta kallas »disciplin» eller »drill»,
men det betyder att bli utsvält. Det finns intet
höfligare uttryck för saken. Tio års dylik behandling bröt
honom fullständigt, och under sådana förhållanden
lefver man icke längre.

Han måste hålla sig vid sängen i sitt ohyggliga kyffe,
som blef ännu ohyggligare genom hans hjälplöshet. Han
var utan anhöriga, en ensam gammal man, bitter och
pessimistisk, emellanåt kämpande mot ohyran och
betraktande Garibaldi, Engels och Dan Burns, som
blickade ned på honom från de blodfläckade väggarna. Ingen
kom och besökte honom i den öfverfyllda baracken
— han hade icke slutit sig till någon af de öfriga
hyresgästerna — och han lämnades att förtvina i ensamhet.
Men långt, långt borta från East End kom en dag en
skoflickare och hans son — Dan Cullens enda vänner.
De gjorde hans rum rent, hade med sig rena
linnepersedlar hemifrån och togo bort hans egna, som voro svartgråa
af smuts. Och de skaffade dit en barmhärtighetssyster
från drottningens stiftelse vid Aldgate.

Hon tvättade hans ansikte, skakade upp hans kuddar
och talade med honom. Det var intressant att tala med
honom — ända tills han fick veta hennes namn. Jo,
hon hette Blank, svarade hon helt omisstänksamt, och
sir George Blank var hennes bror. »Hvad för något —
sir George Blank?» dundrade gamle Dan Cullen på sin
dödsbädd. Sir George Blank — juristen i Cardiff, som
mer än någon annan bidragit till att spränga
dockarbetarnas förening i Cardiff och blef utnämnd till riddare för
besväret? Och hon var hans syster? Hvarpå Dan
Cullen satte sig upp på sitt bristfälliga läger och förbannade
henne och hela hennes släkt — och
barmhärtighetssystern flydde med förskräckelse, för att aldrig komma igen,
djupt upprörd öfver de fattigas otacksamhet.

Dan Cullens fötter svullnade af vattensot. Han satt
uppe hela dagen på kanten af sin bädd (för att hindra
vattnet från att stiga', utan matta på golfvet, med en tunn
lilt om benen och en gammal rock öfver axlarna. En
missionär kom och gaf honom ett par tofflor af papper,
värda fyra pence (jag såg dem), och började rabbla upp
en massa böner för hans själs välfärd. Men Dan Cullen
var af den sortens folk, som vilja ha sin själ i fred. Han
ville icke, att hvem som helst skulle komma och jobba
med den på grund af att han skänkt honom ett par
fyrapencetofflor. Han bad missionären helt vänligt, att han
skulle vara god och öppna fönstret, så att han kunde kasta
ut tofflorna. Och missionären gick, för att aldrig komma
igen, äfven han djupt upprörd öfver de fattigas otacksamhet.

Skoflickaren, som själf var en gammal hjälte, fastän
obemärkt och obesjungen, gick i hemlighet till den stora
frukthandlarfirmans kontor, för hvars räkning Dan
Cullen hade haft tillfälligt arbete i trettio år. Det var deras
system att låta nästan allt arbete utföras af tillfälliga
hjälpare. Skoflickaren berättade om mannens förtviflade
belägenhet, gammal, bruten, döende och utan hjälp eller
tillgångar, som han var, påminde om, att han hade arbetet
åt dem i trettio år och bad, att de skulle göra någonting
för honom.

»Å!» sade kontorschefen, som mycket väl kom ihåg
Dan Cullen utan att behöfva slå i sina arbetsjournaler.
»Men vi ha för princip att aldrig hjälpa
tillfällighetsarbetare, ser ni, och vi kunna inte göra någonting.»

Och de gjorde icke heller någonting, skrefvo icke
ens under en begäran, att Dan Cullen skulle bli mottagen
på ett sjukhus. Och det är icke så lätt att komma in på
ett sjukhus i London. I Hampstead — om doktorerna
ville ta emot honom där — skulle det dröja minst fyra
månader innan han kunde komma in, därför att så många
voro antecknade före honom. Slutligen fick skoflickaren
in honom på Whitechapels sjukhus, där han ofta
besökte honom. Här fann han, att Dan Cullen hade dukat
under för den rådande föreställningen, att de ville
påskynda hans slut, därför att han hörde till de hopplöst
sjuka. En klar och logisk slutledning, det måste man
medge, för en gammal bruten man, som hade varit så
ihärdigt ställd under »diciplin» och »drill» i tio års tid.
När de gåfvo honom svältdrifvande medel för att få bort
fettet från njurarna, förklarade Dan Cullen, att svettningen
endast skulle påskynda hans död, därför att den
sjukdom, hvaraf han led, just förtärde njurarna och där
således icke fanns något fett att ta bort, hvarför doktorns
förevändning endast var en påtaglig lögn. Hvarpå
doktorn blef förgrymmad och kom icke i hans närhet på
nio dagar.

Så blef hans bädd ställd på lut, så att hans fötter och
ben höjdes upp. Genast märktes vatten i själfva
kroppen, och Dan Cullen förklarade, att förändringen hade
vidtagits för att vattnet skulle gå från benen till
kroppen och döda honom fortare. Han begärde att få komma
därifrån, fastän man sade honom, att han skulle dö på
vägen utför trapporna, och mera död än lefvande släpade
han sig till skoflickarens verkstad. Då detta nedskrifves,
ligger han döende på nykterhetssjukhuset, sedan hans
trofaste vän skoflickaren hade rört upp himmel och jord
för att få honom dit.

Stackars Dan Cullen! En man af ringa härkomst,
som törstade efter kunskaper; som förrättade kroppsarbete
om dagen och studerade under nattliga vakor; som
drömde sin dröm och kämpade modigt för »saken»; en patriot
med kärlek till mänsklig frihet, och en oförskräckt
stridsman. Och så till slut — då han icke var nog gigantisk
att besegra de omständigheter, som bundo och gäckade
honom — cyniker och pessimist, kämpande sin sista
strid på ett fattigmansläger i en välgörenhetsinrättning.
»När en man dör, som kunde ha varit vis och icke
blef det, kallar jag detta för ett sorgespel.»

*




FJORTONDE KAPITLET.
——
Humleskörd och humleplockare.


Så långt har skilsmässan mellan jorden och
-arbetaren gått, att jordbruksdistrikten numera i hela den
civiliserade världen äro beroende af städerna för bergandel
af sin skörd. Vid dessa tillfällen, då jordens rika gröda är
i fara att förspillas, blir folket från gatan, som ha blifvit
bortdrifna från landsbygden, ditkallade igen. Men i
England komma de då icke tillbaka som förlorade söner, utan
som fortfarande förkastade varelser —- som kringstrykare
och parias, hvilka begabbas och betraktas med
misstänksamhet af sina bröder på landet, få sofva i
fängelser och tillfälliga härbergen eller ute under buskarna,
och lefva Gud vet hur.

Det anses, att ensamt Kent behöfver åttiotusen af
folket från gatan för humleplockningen. Och de bege
sig dit; de hörsamma kallelsen, eller egentligen den
maning, som deras magar ställa till dem, oeh den smula
äfventyrslust, som de ännu ha kvar. Från slumkvarter,
bordeller och judekvarter ge de sig af i massor, och det
frätande innehållet i slumkvarter, bordeller och jude-
kvarter är likväl oförminskadt. De utvandrande
öfversvämma landsbygden likt en här af hemska spöken,
och landsbygden behöfver dem icke. Där äro de alls
icke på sin plats. Då deras lutande, vanskapliga gestalter
släpa sig fram på landsvägar och gångstigar, förefalla
de som någon vidrig afföda från underjorden. Deras
därvaro, deras blotta existens är en skymf mot den klara,
strålande solen och den gröna växtvärlden. De raka
och prydliga träden susa skam öfver dem och deras
vissna, krökta gestalter, hvilkas ruttenhet är ett
smutsigt vanhelgande af naturens skönhet och renhet.

Är denna målning öfverdrifven ? Det beror på. För
den som betraktar och begrundar lifvet som en serie af
betalningsterminer för aktier och kuponger, är den utan
tvifvel öfverdrifven. Men för den som betraktar och
begrundar lifvet med dess villkor för mandom och
kvinnligt värde, kan den icke vara öfverdrifven. Dylika
horder af djurisk uselhet och obeskrifligt elände äro
ingenting för bryggaren-millionären, som bor i palats i West
End, fråssar af alla de njutningar, som Londons
förgyllda teatrar ha att bjuda, skålar med lorder och prinsar
och blir utnämnd till riddare af kungen. Vunnit sina
sporrar — å, Gud förbarme sig! I forna tider redo de
storväxta ljushåriga barbarerna ut i strid, höllo sig i
första ledet och vunno sina sporrar genom att klyfva en man
från hjässan ned till ryggraden. Och på det hela taget
var det vackrare att döda en stark man med ett enda
hugg af hvinande stål, än att göra honom och hans
afkomma under flera generationer till kreatur genom ett
slugt och snärjande handhafvande af industri och politik.

Men för att återkomma till humlen, så är den
verkan, som åstadkommits genom arbetarnas skiljande från
jorden, därvidlag lika märkbar, som inom hvarje annan
gren af jordbruk i England. Medan ölfabrikationen är
i ständig tillväxt, är humleodlingen i ständigt
nedgående. År 1835 odlades humle på 71,327 acres. Nu har
odlingen gått ned till 48,024 med en minskning af 3,103
sedan föregående år.

Inskränkt som humleodlingen är för i år, har en
ogynnsam sommar med förfärliga stormar ytterligare
reducerat skörden. Denna olycka drabbar dels dem som
äga skörden, och dels dem som berga den. Ägarna
måste kanske undvara en del af det, som ger lifvet mera
behag, och humleplockarna måste nöja sig med mindre
föda, hvilket de aldrig få tillräckligt ens under de allra
bästa tider. Under många veckor ha rubriker sådana
som denna lästs i Londons tidningar:

»öfverflöd på folk som söka arbete, men
humleskörden är dålig och ännu icke färdig att bergas.»

Och man läser otaliga notiser af samma art som
denna:

»Från humleodlingarnas grannskap komma
underrättelser af nedslående art. De senaste dagarnas vackra
väderlek har lockat många hundra humleplockare till Kent,
och där måste de vänta till dess att fälten bli färdiga
för dem. I Dover är antalet kringstrykare, som anmält
sig på arbetshuset, tre gånger så stort som förra året vid
samma tid, och äfven i andra städer har skördens
försenande framkallat en stor ökning i berörda afseende.»

Till råga på eländet — sedan humleplockningen
ändtligen hade begynt — höll både skörden och dess bergare
på att sopas bort genom ett fruktansvärdt oväder med
storm, regn och hagel. Humlerefvorna sletos lösa från
stängerna och kastades till marken, och de, som voro
sysselsatta med plockningen, måste söka skydd mot det
piskande haglet, men voro nära att dränkas i sina kojor
oeh läger pä den låga terrängen. Efter ovädret var deras
belägenhet ömkansvärd, och deras ställning som
landsstrykare mera preciserad än någonsin, ty skörden var
föga gifvande förut, och nu hade förstörelsen beröfvat dem
utsikten att kunna förtjäna några pence. För tusental
af de utvandrade återstod ingenting annat än att
»trampa i väg» tillbaka till London.

»Man förmår ingenting mot olyckan», sade de, då
de vände ryggen åt fälten, där man vadade ända till
fotknölarna i afsliten humle.

De, som stannade kvar, knorrade ursinnigt bland de
halfnakna stängerna, där de skulle plocka sina sju bushels
för en shilling — det pris, som betalas under goda år, då
humlen är af prima beskaffenhet, och som också betalas
under dåliga år, därför att humleodlarna icke kunna ge
mera.

Strax efter ovädret gick jag igenom Teston och Östra
och Västra Farleigh, och jag hörde humleplockarnas knot
och såg humlen ligga och ruttna på marken. Vid
drifhusen i Barham Court hade trettiotusen glasrutor blifvit
krossade af haglet, och persikor, plommon, päron, äpplen,
rabarber, kål, rotfrukter — allt hade blifvit slitet i trasor
och krossadt till mos.

Hvilket allt utan tvifvel var förskräckligt illa för
ägarna. Men i värsta fall tror jag ändå icke, att någon
enda af dem behöfde sakna mal eller dryck för ett enda mål.
Och likväl var det åt dem, som tidningarna ägnade hela
spalter af medlidande; för deras pekuniära förluster
redogjordes med gripande omständighet. »Mr Herbert L ...
beräknade sin förlust till 8,000 pund.» — »Mr F . . den
bekante bryggaren, som arrenderar all jorden här i orten,
förlorar 10,000 pund.» — »Bryggaren i Wateringbury mr
L . . ., bror till mr Herbert L . . ., gör äfvenledes stora
förluster.» Humleplockarnas förluster nämndes ej. Men
jag vågar försäkra, att de många nästan ordentliga mål,
som förlorades af den svältfödde William Buggles och
den svältfödda mrs Buggles och de svältfödda Buggleska
ungarna, var någonting mycket mera tragiskt än de
10,000 pund, som mr F. . . hade förlorat. Och
dessutom kunde den svältfödde William Buggles sorgliga
belägenhet multipliceras med tusental, då mr F. . s
däremot icke kunde multipliceras med fem.

För att få se, huru William Buggles och hans
gelikar hade det, satte jag emellertid på mig min
sjöfararekostym och begaf mig ut för att söka arbete. Till
sällskap hade jag en ung skoflickare från östra London vid
namn Bert, som hade gifvit vika för sin lust efter
äfventyr och följde mig på vandringen. Till följd af mitt råd,
hade han satt på sig sina »värsta trasor», och medan
vi voro på väg från London och genom Maidstone,
grälade han ordentligt på mig, af fruktan för att vi kommo
för illa klädda för att få arbete.

Och jag vill icke klandra honom för det. Då vi
stannade vid ett värdshus, betraktade värden oss med
skarpa ögon, och hans uppsyn ljusnade ej, förrän vi
hade visat honom färgen på våra slantar. Infödingarna
utmed kusten visade sig alla betänksamma, och en hop
karlar från London, som åkte förbi oss, hurrade och
hånskrattade och skreko okvädinsord efter oss. Men innan
vi hade lämnat Maidstones distrikt bakom oss, fann min
följeslagare, att vi voro lika väl, om icke bättre klädda
än humleplockarna i genomsnitt. Somliga af de
trasbylten, vi råkade på, voro rent förundransvärda.

»Jaså, det är ebb nu», ropade en kvinna, som såg
ut som en tatterska, till sina kamrater, då vi gingo utmed
en lång rad af lårar, hvari plockarna släppte ned humlen.

»Begriper ni?» hviskade Bert. »Det var er hon
menade.»

Jag begrep. Och man måste medge, att bilden var
träffande. Då ebb inträder, ligga båtarna kvar i land utan
att kunna segla, och under samma förhållande kommer
icke heller en sjöman någonstädes. Och min kostym,
jämte min därvaro på humlefältet, bevisade, att jag var en
sjöman utan fartyg, en strandsatt man, som hade stor
likhet med en farkost på grundt vatten.

»Kan ni ge oss arbete, sir?» frågade Bert
arbetsfogden, en äldre man med välvilligt ansikte, som var mycket
sysselsatt.

Hans »nej» uttalades mycket bestämdt. Men Bert
släppte icke af, utan följde efter honom, och så gjorde
äfven jag, nästan öfver hela fältet. Antingen fogden nu
tog vår ihärdighet för ifver att få arbete, eller om han
rördes af vårt illa medfarna yttre och vårt sätt att tala —
därmed lyckades Bert och jag aldrig komma på det klara.
Men slutligen förde han oss till den enda oupptagna låren
på platsen — en lår, som efter hvad jag lät mig berättas,
hade blifvit öfvergifven af ett par andra män, därför att
de ansågo det omöjligt alt kunna förtjäna sitt
lifsuppehälle med humleplockningen.

»Men intet dåligt uppförande, kom ihåg det»,
varnade fogden, då han lämnade oss vid arbetet midt ibland
kvinnorna.

Det var en lördagseftermiddag och vi visste, att ar-
betel skulle upphöra tidigt. Vi ägnade oss därför ifrigt åt
vårt arbete; vi ville se, om vi icke åtminstone skulle
kunna förtjäna till saltet i maten. Det var ett enkelt
arbete, egentligen ett arbete för kvinnor och icke för
män. Vi sutto på kanten af låren mellan humlestörarna,
och en störuppdragare försåg oss med stora doftande
grenar. Inom en timmes tid voro vi så skickliga
humleplockare, som det är möjligt att bli. Så snart fingrarna vunno
automatisk färdighet att skilja mellan blommor och
blad, och kunde repa ett halft dussin blommor om sender,
var det ingenting mer att lära.

Vi arbetade raskt, lika flinkt som kvinnorna, men
deras lårar fylldes fortare, därför att deras barn hjälpte till
och plockade med bägge händerna nästan lika fort som vi.

»Ni behöfver inte plocka alltför renskrapadt, det
strider mot reglerna», sade en af kvinnorna, och vi togo
upplysningen i akt och voro tacksamma.

Medan eftermiddagen skred framåt, upptäckte vi, att
det var omöjligt, att på detta sätt förtjäna sitt uppehälle
— för män. Kvinnorna kunde plocka lika mycket som
männen, och barn kunde göra nästan lika mycken nytta
som kvinnorna — således var det omöjligt för en man att
täfla med en kvinna, som hade ett halft dussin barn till
hjälp. Ty kvinnan och barnen räknas som enkel enhet,
och deras förenade förmåga bestämmer enhetens
dagspenning.

»Nu är jag alldeles vådligt hungrig, kamrat», sade
jag till Bert. Vi hade icke ätit någon middag.

»Bevare mig — jag tror, att jag skulle kunnat äta
humle», svarade han.

Hvarpå vi bägge högljudt klagade öfver att vi för-
summat uppfostra en talrik afkomma, som kunde ha
hjälpt oss där i vår nöd. På detta sätt fördrefvo vi tiden
och pratade till uppbyggelse för vår omgifning. Vi
vunno till och med störuppdragarens sympati — en ung
landtlig kamrat, som allt emellanåt tömde en handfull
afplockade blommor i vår lår. Det hörde nämligen
till hans åliggande att samla ihop de klasar, som sletos
af, då stören drogs upp.

Vi frågade honom, huru mycket vi kunde »få ut»,
och fingo veta att betalningen var en shilling för sju
bushels, men att vi endast på förhand kunde få ut en
shilling på hvarje dussintal bushels. Hvilket vill säga,
att betalningen för fem af de tolf hölls inne kvar — ett
sätt, hvaraf humleodlaren begagnar sig för att hålla
plockarna till ifrigt arbete, antingen skörden är god eller
dålig.

På det hela taget var det behagligt att sitta där i det
klara solskenet, med de gyllene små bollarna regnande ur
våra händer och den starka aromatiska humledoften
stickande i näsan — och under tiden ha en svag hågkomst af
de bullrande städerna, hvarifrån dessa arbetare hade
kommit. Stackars folk från gatan! Stackars folk från
rännstenarna ! Till och med de kunna få längtan till landet
och känna en obestämd hunger efter den jord, hvarifrån
de ha blifvit drifna — efter det fria lifvet under bar
himmel därute, där vind och regn och solsken icke äro
besmittade af stadssmuts. Så som hafvet lockar
sjömannen, så lockas de af landsbygden; och djupt inne i sin
förfallna och aftynande lekamen känna de sig
märkvärdigt upprörda af landtliga minnen, hvilka ligga dem i
blodet efter långmodiga förfäder, som lefde innan städer
funnos till. Och på ett outrannsakligt sätt känna de sig
glada öfver lukten af jord och öfver syner och ljud,
som deras blod icke har förgätit, fastän de ha försvunnit
ur deras hågkomst.

»Nu ha vi inte mera humle, kamrat», klagade Bert.

Klockan var fem, och störuppdragarna hade slutat,
för att allt skulle göras klart. Där arbetas icke på
söndagen. Under en timmes tid voro vi tvungna att utan
sysselsättning vänta på dem, som skulle mäta af vårt
arbete, och det stack i våra fötter af kölden, som kom
så snart solen hade gått ned. I låren bredvid vår hade
två kvinnor och ett halft dussin barn plockat nio
bushels. De fem bushels, som funnos hos oss, bevisade
således, att vi hade gjort ett lika godt arbete, ty de sex
barnen voro från nio till fjorton år gamla.

Fem bushels ! Vi räknade ut att det skulle bli åtta och
en half penny — eller sjutton cents — för två mäns
arbete under tre och en half timme. En bråkdel öfver
fyra pence på hvardera, således något mer än en penny
i timmen! Men vi skulle ej »få ut» mer än fem pence
af hela beloppet, fastän bokföraren af brist på växelmynt
gaf oss sex. Alla öfvertalningsförsök voro förgäfves. Vår
berättelse att vi voro ytterligt utblottade rörde honom
icke det minsta. Han förklarade med höjd röst, att vi
hade fått en penny mer än vi hade rättighet till, och
så gick han sin väg.

Låt oss nu för argumenteringens skull antaga, att
vi verkligen voro hvad vi gåfvo oss ut för, nämligen
fattiga och eländiga, så framställer sig vår belägenhet på
följande sätt. Natten var i antågande; vi hade icke fått
någon kvällsvard och ej heller någon middag; och allt
hvad vi ägde tillsammans var sex pence. Jag var
tillräckligt hungrig för att kunna äta upp tre
sexpenceportioner, och på samma sätt var det med Bert. En sak var
tydlig och klar. Om vi gjorde 16 2/3 procent rättvisa
åt våra hungriga magar, skulle vi ge ut våra sex pence,
och våra magar skulle i alla fall knorra under 83 2/3
procent orättvisa. Sedan kunde vi ju sofva nedanför en häck,
och det vore nog icke så illa, fastän kölden skulle i
otillbörlig hög grad beröfva oss nyttan af hvad vi hade ätit.
Men det var söndag i morgon, och då kunde vi icke
arbeta; våra dumma magar skulle emellertid icke
upphöra med sin verksamhet af den anledningen. Och nu
hade vi följande problem att lösa: huru skulle vi kunna
förskaffa oss tre mål på söndagen och två på måndagen —
ty något vidare »förskott» kunde vi icke få förrän på
måndagskvällen. Vi visste, att det var öfverfullt på de
tillfälliga härbergena; och vi visste också, att om vi tiggde
af bönder eller byboar, så vore det mycket troligt, att
man satte oss i fängelse för fjorton dagar. Hvad skulle
vi göra? Vi sågo på hvarandra i förtviflan...

Nej då, icke det ringaste ! Vi tackade fröjdefullt Gud,
för att vi icke voro så som andra människor, i all
synnerhet icke som humleplockare, och vi begåfvo oss med
raska steg nedåt vägen till Maidstone, skramlande i våra
fickor med pängarna, som vi hade haft med oss från
London.

*




FEMTONDE KAPITLET
——
»Kvinnan vid hafvet.»


Aldrig skulle ni väl kunna vänta att träffa på
»kvinnan vid hafvet» midt inne i hjärtat af Kent, men där
fann jag henne likväl vid en dålig gata i Maidstones
fattigkvarter. Det stod intet tillkännagifvande i hennes
fönster, att hon hade rum att hyra ut, och jag måste
använda öfvertalning för att förmå henne att låta mig
sofva i hennes rum utåt gatan. På kvällen gick jag
ned i köket, som låg halft under jorden, och pratade
med henne och hennes gamle man, Thomas Mugridge.

Och medan jag talade med dem, var det som om
alla de spetsfundigheter och tillkrånglade
sammansättningar, som utmärka det vidlyftiga maskineriet civilisationen,
hade försvunnit. Jag tyckte, att jag trängde rakt igenom
dess yta och ända in i det engelska folkets blottade själ,
och att jag hos Thomas Mugridge och hans gamla hustru
fann grundbeståndsdelarna hos denna märkliga ras. Jag
fann hos dem den vandringslust, som har lockat Albions
söner öfver land och haf och zoner, jag fann den kolossala
brist på beräkning, som har lurat engelsmännen till dår-
aktigt kif och befängda strider, jämte den egensinnighet
och envishet, som har fört dem blindt framåt till makt
och storhet; och likaså fann jag det eländiga, obegripliga
tålamod, hvarmed den hemmavarande befolkningen har
burit bördan af allt detta, arbetat utan klagan under
mödosamma år och hörsamt skickat sina bästa söner för
att strida och bilda kolonier vid världens ände.

Thomas Mugridge var sjuttioett år och liten till
växten. Det var för att han var liten, som han ej hade
blifvit soldat. Han hade stannat hemma och arbetat.
Hans första minnen stodo i samband med arbete. Han
visste ingenting annat än arbete. Han hade arbetat i
alla sina dagar, och vid sjuttioett år arbetade han ännu.
Hvarje morgon var han uppe vid samma tid som lärkan
och arbetade som daglönare ute på fälten, ty därtill var
han född. Mrs Mugridge var sjuttiotre. Från sitt sjunde
år hade också hon arbetet ute på fälten, utförde först en
gosses arbete och sedermera en mans. Hon arbetade
ännu — höll huset blänkande rent, tvättade, kokade och
bakade, och medan jag var där, kokade hon också åt
mig och gjorde mig skamsen genom att bädda min säng.
Efter att ha arbetat under mer än tre tjog år ägde de
ingenting och hade ingenting att vänta annat än mera
arbete. Och därmed voro de nöjda. De väntade ingenting
annat, önskade ingenting annat.

De lefde mycket enkelt. Deras behof voro få — en
mugg öl vid dagens slut, så småningom tömd i det halft
underjordiska köket, en veckotidning, hvars läsning räcker
sju hela kvällar, och samtal så tröga och innehållslösa
som kreaturens idisslande. Från ett träsnitt på
väggen blickade en smärt, änglaliknande flicka ned på dem,
och under stod: »Vår blifvande drottning». Bredvid den-
148

samma hängde en bjärt kolorerad bild af en äldre
korpulent dam med underskrift: »Vår drottning — vid hennes
sextioårsjubileum».

»Det bröd, man förtjänar, smakar bäst», sade mrs
Mugridge, då jag framkastade, att det nu kunde vara på
tiden för dem att ta sig ledighet.

»Nej, och vi behöfva ingen hjälp», gaf Thomas
Mugridge till svar på min fråga, om barnen gåfvo dem någon
handräckning.

»Vi arbeta så länge vi lefva, mor och jag», tillade
han. Och mrs Mugridge nickade ett kraftigt instämmande.

Femton barn hade hon födt till världen, och nästan
alla voro långt borta eller döda. Deras »baby» bodde
likväl i Maidstone, och hon var tjugusju. Då barnen
gifte sig, fingo de fullt upp med arbete och bekymmer för
sina egna familjer, alldeles som deras föräldrar haft före
dem.

Hvar vistades barnen? Ja — hvar funnos de inte?
Lizzie var i Australien; Mary var i Buenos Ayres; Polly
var i Newyork; Joe hade dött i Indien — och så räknade
de upp dem alla, den ena efter den andra, lefvande och
döda, soldater och sjömän och kolonihustrur — för
främlingen, som satt i deras kök.

Så visade de mig en fotografi. En ståtlig ung man
i uniform.

»Och hvilken af sönerna är det?» frågade jag.

De skrattade bägge af hjärtans lust. Deras son! Nej,
men deras sonson, som nyss hade kommit tillbaka från
tjänstgöringen i Indien — han var trumpetare hos kungen.
Och hans bror var vid samma regemente som han. Och
så var det alltigenom med deras söner och döttrar och
barnbarn — alla voro de världsvandrare och arbetade
på förkofrandet af Englands välde, medan de gamla
stannade hemma och arbetade för samma mål.

»Det bor en kvinna vid Nordansjö,
den kvinnan är mäktig och rik.

Hon fostrar en flock af stridslystna män,
dem sänder hon ut öfver hafven.

Och många finna i djupet sin graf
och andra helt nära vid strand.

Men bud går till kvinnan — hon tröttnar ej än
beständigt hon flera kan sända.

Men »kvinnan vid hafvet» har snart fullbordat sin
gärning. Hennes afkomma har spridt sig och planeten
börjar bli fylld. Hennes barn kunna fortplanta ätten
vidare, men hennes eget värf i detta afseende är slut. De
forna utskickade äro numera Australiens, Afrikas och
Amerikas män. England har under så lång tid skickat ut
sina bästa söner och så nitiskt fördärfvat de
hemmavarande, att det återstår föga annat för »kvinnan vid
hafvet» än att under de långa kvällarna sitta och se på
kungligheten på väggen.

Den äkta brittiske kofferdisten är rent af försvunnen.
Handelsflottan är icke längre ett rekryteringsområde för
sådana matroser, som de som kämpade under Nelson vid
Trafalgar och vid Nilen. Besättningarna på
handelsskeppen bestå till stor del af utländingar, fastän engelsmän
fortfarande föra befälet och föredraga att ha utländingar
att kommendera. I Sydafrika lära kolonisterna öborna
huru man bör skjuta, och officerarna sudda och begå
grofva misstag, medan folket från gatan därhemma blir
hysteriskt och krigsdepartementet sänker fordringarna
på längd för inskrifning i rullorna.

Det kunde icke gå på annat sätt. Den mest
optimistiske britt kan icke hysa den förhoppningen, att man dels
skall kunna dra bort nationens lifsblod och dels
svältföda en del af densamma, utan att den lider däraf. Den
ordinära mrs Thomas Mugridge har drifvits inåt staden
och föder numera ingenting annat än en sjuklig och
blodfattig afkomma, som icke kan få tillräckligt att äta.
Den engelsktalande rasens styrka ligger i våra dagar icke
hos den tryckta lilla ön, utan hos Nya världen på andra
sidan hafvet, där mrs Thomas Mugridges söner och
döttrar ha slagit sig ned. »Kvinnan vid Nordansjö» har
ungefär fyllt sitt värf i världen, ehuru hon icke inser
det själf. Hon måste sätta sig ned och hvila sin trötta
kropp för en tid, och om det tillfälliga härberget och
arbetshuset icke blir hennes lott, så har hon därför att tacka
de söner och döttrar, som hon har fostrat åt sig till stöd
mot egen svaghet och eget förfall.

*




SEXTONDE KAPITLET.
——
Egendom och person.


Inom en uppenbart materialistisk civilisation, som är
grundad på egendomens och icke på själens utveckling,
är det oundvikligt att egendomen skall sättas högre än
själen, och att förbrytelse mot egendom skall anses för
vida allvarligare än förbrytelse mot person. Att mörbulta
sin hustru och krossa några af hennes refben är en
obetydlig förseelse i jämförelse med att sofva under bar
himmel, därför att man icke har pangar till att hyra in
sig i en sofsal. Pojken, som stjäl några päron från ett rikt
järnvägsbolag, är en större fara för samhället än det unga
odjur, som utan anledning öfverfaller en gammal man
öfver sina sjuttio. Den unga flickan, som tar en bostad
under förevändning att hon har arbete och sedan ej kan
betala sin hyra, begår en så farlig förbrytelse, att om hon
ej blefve strängt straffad, så skulle hon och hennes gelikar
kunna bringa hela egendomsfabriken att falla i grus och
spillror. Men hade hon i orena afsikter gått af och an
på Piccadilly och strandgatan efter midnatt, så skulle
polisen aldrig ha antastat henne, och hon skulle ha varit
i stånd att betala hyran för sin bostad.

Följande belysande exempel äro hämtade ur
polisdomstolens anteckningar för en enda vecka.

Widnes polisdomstol. Inför rådmännen Gossage och
Neil. Thomas Lynch — anklagad för att ha varit
drucken och fört oljud samt öfverfallit en poliskonstapel.
Den anklagade hade hjälpt en kvinna ut ur arresten samt
sparkat konstapeln och kastat sten på honom. Dömdes
att böta 3 sh. 6 d. för den första förbrytelsen och 10
sh. jämte omkostnaderna i målet för den andra.

Polisdomstolen i Glasgow Queens Park. Inför
rådman Norman Thompson. John Kane — öfverbevisad
om misshandling af sin hustru. Fyra gånger förut dömd
för samma brott. Böter 2 pund och 2 sh.

Rådhusrätten i Taunton County. John Painter
— en stor grof karl, jordarbetare, anklagad för att ha
misshandlat sin hustru. Hennes ansikte var mycket
uppsväldt och bägge ögonlocken svartblå. Böter 1 pund och
8 sh. omkostnaderna ingripna. Förmanades att hålla frid.

Widnes polisdomstol. Richard Bestwick och
George Hunt anklagade för intrång på oloflig mark
under jakt. Hunt dömdes att böta 1 pund jämte
omkostnader. Bestwick 2 pund jämte omkostnader. I brist på
medel till böter en månads fängelse.

Polisdomstolen i Shaftesbury. Inför mären (mr A.
T. Carpenter). Thomas Baker, anklagad för att ha
sofvit ute. Fjorton dagars fängelse.

Polisdomstolen i Glasgow. Inför rådman Dunlop.
Edward Morrison, minderårig, öfverbevisad om att
ha stulit femton päron från en transportvagn vid
järnvägsstationen. Sju dagars fängelse.

Polisdomstolen i Doncaster Borough. Inför rådman
Clark och andra magistralpersoner. James M’Gowan,
anklagad i enlighet med »Stadgan till förekommande af
tjufskytte» för att ha anträffats innehafvande jaktredskap
och ett antal döda kaniner. Böter 2 pund jämte
omkostnader, eller en månads fängelse.

Sheriffsrätten i Dunfermline. Inför sheriff Gillespie.
John Young, sågverksarbetare, förvunnen skyldig till
att ha öfverfallit Alexander Storrar, slagit honom i
hufvudet och på kroppen med sina knytnäfvar, kastat honom
till marken och slagit honom med en stör. Böter 1 pund.

Polisdomstolen i Kirkcaldy. Inför rådman Dishart.
Simon Walker förklarad skyldig till att ha slagit en
man och kastat omkull honom. Öfverfallet skedde utan
anledning, och magistraten beskref den anklagade som
afgjordt farlig för samhället. Böter 30 sh.

Polisdomstolen i Mansfield. Inlör mären, jämte messrs
F.J. Turner, J. Whitaker, F. Tidsbury, E. Holmes och
H. Nesbitt. Joseph Jackson anklagad för att ha
öfverfallit Charles Nunn. Utan någon anledning hade
svaranden gifvit käranden ett våldsamt slag i ansiktet,
knuffat omkull honom och sparkat honom i hufvudet,
så att han blef sanslös och måste ligga under läkarevård
i fjorton dagar. Böter 21 sh.

Sheriffsrätten i Perth. Inför sheriff Sym. David
Mitchell anklagad för tjufskytte. Har förut två gånger
gjort sig skyldig till samma brott, senast för tre år sedan.
Sheriffen ombads att ge Mitchell en mild dom, emedan
han var sextiotvå år och ej hade gjort motstånd mot
skogvaktaren. Fyra månader.

Sheriffsrätten i Dundee. Inför tillförordnade
sheriffen R. C. Walker. John Murray, Donald Craig
och James Parkes anklagade för tjufskytte. Craig
och Parkes böta 1 pund hvardera eller fjorton dagars
fängelse; Murray 5 pund, eller en månad.

Polisdomstolen i Reading Borough. Inför messrs W.
B. Monck, F. B. Parfitt, H. M. Wallis och G. Gillagan.
Sextonårige Alfred Masters anklagad för att ha sofvit
ute på en vidsträckt plan och icke ha bevislig
sysselsättning för sitt uppehälle. Sju dagars fängelse.

Rådhusrätten i Salisbury. Inför mären, messrs C. 
Hoskins, G. Fulltord, E. Alexander och W. Marlow. James
Moore anklagad för att ha stulit ett par stöflar utanför
en butik. Tjuguen dagars fängelse.

Polisdomstolen i Horncastle. Inför hans högv. W.
P. Massingberd, hans högv. J. Graham och mr N. Lucas
Calcraft. George Brackenbury, ung jordarbetare,
öfverbevisad om att på ett helt och hållet oföranledt och
högst brutalt sätt ha öfverfallit sergeant Foster, som är
öfver sjuttio är. Böter 1 pund 5 sh. jämte omkostnader.

Rådhusrätten i Worksop. Inför messrs F. J. S.
Foljambe, R. Eddison och S. Smith. John Priestley
anklagad för att ha öfverfallit hans vördighet Leslie
Graham. Svaranden, som var drucken, hade skjutit en
barnvagn framför sig och stött ihop med en transportvagn, så
att barnvagnen stjälpte och barnet kastades ur.
Transportvagnen gick öfver barnvagnen, men barnet blef oskadadt.
Svaranden öfverföll först den som körde transportvagnen
och sedan käranden, som hade förebrådt honom hans
beteende. Till följd af de skador, som svaranden hade
lillfogat käranden, måste denne rådfråga läkare.
Böter 40 sh. jämte omkostnader.

Polisdomstolen i Rotherham West Riding. Inför
messrs C. Wright och G. Pugh samt öfverste Stoddart.
Benjamin S t o r e y, Thomas Brammer och 
Samuel W i 1 c o c k anklagade för tjufskytte. En månad
hvardera.

Polisdomstolen i Southampton Countv. Inför amiral
J. C. Rowley, mr H. H. Culme-Seymour och andra
magistratspersoner. Henry Torrington anklagad för att
ha sofvit ute. Sju dagars fängelse.

Polisdomstolen i Eckington. Inför major L. B.
Bowden, messrs R. Eyre och H. A. Fowler samt doktor Court.
Joseph Watts anklagad för att ha stulit nio
ormbunkar från en trädgård. En månad.

Rådhusrätten i Ripley. Inför messrs J. B. Wheeler, W.
D. Bembridge och M. Hooper. Vincent Allen och
George Hall anklagad i enlighet med »Stadgan till
förekommande af tjufskytte» för att ha befunnits innehafva
ett antal döda kaniner, och John Sparham anklagad
för att ha gynnat och hjälpt dem. Hall och Sparham
dömdes hvardera till böter af 1 pund, 17 sh. och 4 d., och
Allen till 2 pund, 17 sh. och 4 d., omkostnaderna
inberäknade. Den förstnämnda till fjorton dagars fängelse
och Allen till en månad i händelse att pängar uteblifva.

Sydvästra polisdomstolen, London. Inför mr Rose.
John Probyn anklagad för groft öfvervåld mot en
poliskonstapel. Fången hade först sparkat sin hustru och
äfven öfverfallit en annan kvinna, som förebrådde honom
hans råa uppförande. Konstapeln försökte öfvertala honom
att gå in i sin bostad, men då vände fången sig plötsligt
emot honom, gaf honom ett slag i ansiktet så att han föll
omkull, sparkade honom där han låg på marken och
försökte att strypa honom. Slutligen gaf fången honom
med afsikt en spark på ett farligt ställe och tillfogade
honom därigenom en skada, som kommer att hindra
honom från tjänstgöring under en längre tid. Sex
veckors fängelse.

Polisdomstolen i Lambeth, London inför mr
Hopkins. Nittonåriga »Baby» Stuart, föregifven korist,
anklagad för att under falska föregifvanden ha förskaffat
sig föda och bostad till ett värde af 5 sh., i afsikt att
bedraga klaganden Emma Brasier, som hyrde ut rum vid
Atwell road. Fången tog rum hos henne under förklaring,
att hon var anställd vid Crownteatern. Sedan fången hade
vistats i hennes hus två eller tre dagar, hade mrs Brasier
gjort förfrågningar och upptäckt, att flickan hade ljugit,
hvarför hon öfverlämnade henne åt polisen. Fången
svarade på domarens fråga, att hon skulle ha arbetat, om
hennes hälsa icke vore så klen. Dömdes till sex veckors
hårdt straffarbete.

*




SJUTTONDE KAPITLET.
——
Oduglighet.


Jag stannade några ögonblick och lyssnade till ett
meningsutbyte vid Mile End Waste. Del var sent på
kvällen, och alla de samtalande tillhörde bättre klassens
arbetare. De hade samlats omkring en af sällskapet, en
trettioårig man med tilltalande utseende, och diskussionen
var ganska het.

»Nå, men den här immigrationen af billighetsarbetare
då?» sade en af de kringstående. »Judarna i Whitechapel
— de vilja visst gnaga oss in på bara benen»

»Man kan inte klandra dem för det», blef svaret. »De
ha det på samma sätt de som vi, och de måste ju
också lefva. Det är inte värdt att klandra dem, som
erbjuder sig att göra arbetet billigare och därför får det.»

»Men hur skall det gå med hustrur och barn?»
frågade den andre.

»Mycket riktigt», ljöd svaret . »Men hur ska' det gå
med hustrur och barn till dem, som arbeta billigare än vi
och få vårt arbete? Hvad? Hur går det med deras
hustrur och deras ungar? Naturligtvis ha de mera intresse
för dem än för våra, och de kunna inte se dem svälta
ihjäl. Och därför sätta de ned priset på arbetet och
tränga ut oss. Men man får inte klandra dem för det,
stackars uslingar. De kunna inte hjälpa det. Arbetslönerna
falla alltid, då två vilja ha samma arbete. Felet ligger
i konkurrensen, men inte hos dem, som sätter ned priset.»

»Men arbetslönerna falla inte där man bildar en
förening», invände den andre.

»Nu bar ni återigen rätt, alldeles på pricken.
Föreningar släfja konkurrensen bland arbetarna, men de försvåra
saken för dem, där det inte finns några föreningar. Det
är där som det billiga arbetet från Whitechapel bryter sig
fram. De ä’ oerfarna och ha inga föreningar — och så
gnaga de hvarandra in på bara benen, och oss med, om
inte vår sammanslutning är tillräckligt stark.»

Utan att gå vidare på djupet med sitt argument,
framhöll denne man vid Mile End Waste den läran, att då
två män vilja ha samma arbete, måste arbetslönen falla.
Hade han gått djupare in i ämnet, så skulle han ha
funnit att en sammanslutning af låt oss säga tjugutusen
män icke skulle kunna hålla arbetslönerna uppe, om
tjugutusen arbetare försökte uttränga de förenade. Därpå
har man just nu ett slående bevis vid truppernas
upplösning efter deras återkomst från Sydafrika. Tiotusentals
män befinna sig i förtviflade svårigheter — en hel armé
af arbetslösa. Och i hela landet har uppstått en allmän
sänkning af arbetslönerna, som ger anledning till tvister
och strejker, af hvilka de arbetslösa begagna sig. De
taga med glädje upp de verktyg, som de strejkande kastat
ifrån sig.

Utplågningssystem, svältlöner, hela härar af
arbetslösa och massor af folk utan hem och tak öfver hufvu-
det är någonting oundvikligt, när tillgången på arbetare är
större än på arbete. De män och kvinnor, som jag har
träffat på gatorna, på spejker och utspisningsställen,
uppehålla sig icke där därför att detta anses som ett
»bekvämt» sätt att lefva. Jag har tillräckligt antydt de
vedermödor, de måste uthärda, för att ha bevisat, att deras
tillvaro är allt annat än »bekväm».

Det är ett enkelt resultat af förnuftig beräkning, att
det här i England är bekvämare att arbeta för tjugu
shillings i veckan och ha regelbunden föda jämte en
bädd för natten, än att vandra omkring på gatorna.
Mannen från gatan lider mera och får arbeta hårdare för
mindre ersättning. Jag har skildrat deras nätter, och
huru de, drifna af fysisk utmattning, komma till de
tillfälliga härbergena för att »hvila upp». Där ha de det nog
icke heller vidare »bekvämt». Att repa fyra pounds dref,
krossa tolf centner sten eller utföra de mest motbjudande
arbeten till gengäld för den usla föda och sofplats, de
erhålla, är obetingadt en dårskap af dem, som göra sig
skyldiga därtill. Och från myndigheternas sida är det
ett rent rofferi. De betala mindre för arbetet än
kapitalisterna. Den lön, som en enskild arbetsgifvare skulle
ge för lika mycket arbete, skulle sätta de arbetande i stånd
att skaffa sig ett bättre läger, bättre föda, bättre humör och
framför allt mera frihet.

Som sagdt, det är en dårskap af en man att gynna de
tillfälliga härbergena. Och att de fattiga själfva veta
detta bevisas däraf, att de sky dem ända tills de drifvas
dit genom fysisk utmattning . Men hvarför göra de det
då? Icke därför att de äro rädda för arbete. Motsatsen
är bevisad. Men de äro trötta på att stryka omkring.
I Förenta staterna är landsstrykaren nästan ofelbart en
dålig arbetare. Han anser det bekvämare att lefva pa det
sättet, än att arbeta. Men så är icke förhållandet i
England. Här göra de som makten hafva sitt yttersta för att
nedslå allt lefnadsmod hos kringstrykaren, och han är
också i sanning en ytterligt modfäld varelse. Han vet,
att han med två shillings om dagen, hvilket likväl endast
är detsamma som femtio cents, skulle kunna skaffa sig
tre ordentliga mål om dagen och en bädd om natten, och
ändå skulle han ha ett par pence öfver till fickpängar.
Och han skulle hellre arbeta för dessa två shillings, än
för barmhärtigheten i det tillfälliga härberget, ty han vet,
att han icke skulle behöfva arbeta så hårdt, och att han
icke skulle bli så afskyvärdt behandlad. Men han gör
det icke därför, att det finns större tillgång på arbetare
än på arbete.

Då det finns mera arbetare, än det finns arbete åt
dem att få, måste detta framkalla en ursiktningsprocess.
Inom hvarje gren bli de mindre dugliga frånskilda. Då de
ha blifvit afskedade på grund af oduglighet, kunna de ej
stiga, utan måste gå nedåt och fortfara att göra det tills de
komma till sin rätta nivå -— en plats inom den
industriella verksamheten, som de duga att sköta. Däraf följer med
obeveklig konsekvens, att de minst dugliga måste gå
ända till bottnen — den afgrund, där de ömkligen förgås.

En blick på dessa afgjordt odugliga, som nått
samhällets botten, konstaterar, att de i regel äro fördärfvade
såväl i psykiskt och fysiskt, som moraliskt afseende.
Undantag från denna regel äro de sist anlända, som endast
äro mycket odugliga och först nyss ha börjat lida af
förstörelseprocessen. Man måste komma ihåg, att alla
element i deras omgifning äro fördärfbringande. En god
fysik som har kommit dit därför att hjärnan är trög och
har svårt alt fatta blir snart utmärglad och förvriden; ett
rent och klart sinne som har kommit dit därför att
kroppen är klen och svag blir snart besmittadt och
nedsmutsadt. Dödligheten är ofantligt stor, men döden kommer
likväl mycket längsamt för dem.

Här ha vi således konstruktionen af den afgrund,
jag skildrar. Inom hela den industriella strukturen
försiggår ett ständigt urval. De obrukbara afskiljas och kastas
nedåt. Odugligheten visar sig på olika sätt. En
maskinist, som är oregelbunden i sina vanor och opålitlig,
sjunker tills han finner sin rätta plats, möjligen som tillfällig
kroppsarbetare — en sysselsättning, som är
oregelbunden till sin natur, och med hvilken det följer föga eller
intet ansvar. De som äro långsamma och tafatta, de som
lida af svaghet till kropp eller själ, och de som sakna goda
nerver, själsstyrka och fysiska krafter, måste också sjunka,
somliga hastigt nog och andra steg för steg ända till
bottnen. Olyckshändelser göra emellanåt en duglig arbetare
oanvändbar, så att han måste ned. Och då en arbetare
blir gammal, då hans fysiska uthållighet mattas och hans
hjärna förslöas, måste han begynna det fruktansvärda
nedstigandet utan utsikt till någon hviloplats, förrän han
når bottnen och döden.

I detta afseende täljer Londons statistik en ohygglig
verklighetssaga. Londons befolkning utgör en sjundedel
af »det förenade kungarikets» folkmängd, och år efter år
dör i London hvar fjärde individ på allmänna
barmhärtighetsinrättningar, antingen på arbetshus, på sjukhus eller
hospital. Då man besinnar, att de välsituerade icke ta
ett sådant slut, blir det tydligt och klart, att minst hvar
tredje individ af arbetsklassen dör pa allmän
barmhärtighet.

Som ett exempel på huru en duktig arbetare helt
hastigt kan bli oduglig, och huru det då går för honom,
är jag frestad att anföra M’Carry, en trettiotvå års man,
som var intagen på arbetshuset. Följande utdrag är
hämtadt ur yrkesforeningens årsrapport:

»Jag arbetade vid Sullivans-place i Widnes, vid de
kemiska verkstäderna. Jag hade mitt arbete i ett skjul,
och jag måste gå öfver gården. Klockan var tio på
kvällen och därute fanns ingen belysning. Medan jag var
på väg öfver gården kände jag, att någonting grep
våldsamt om mitt ben och skrufvade sönder det. Jag
förlorade medvetandet och visste icke på ett par dagar hvad som
blef af mig. Följande söndagskväll kom jag till sans och
fann, att jag låg på ett sjukhus. Jag frågade sköterskan,
hvad som skulle göras åt mitt ben, och fick veta, att bägge
benen voro aftagna.

Det fanns en pumpsvängel på gården, som hörde till
platsen och var nedförd i marken. Hålet var 18 tum
långt, 15 tum djupt och 15 tum bredt. I detta hål
roterade svängeln med en hastighet af tre svängningar
i minuten. Det fanns intet stängsel omkring eller öfver
hålet. Sedan olyckan drabbade mig, ha de stängt af
det helt och hållet och täckt hålet med järnplåt. . .
De gåfvo mig 25 pund. De ansågo det icke som någon
ersättning, utan sade, att de endast gjorde det af
barmhärtighet. Af dessa 25 pund betalade jag 9 pund för en
maskin, med hvilken jag hjulade mig framåt.

Jag hade arbete, då jag förlorade mina ben. I
aflöning hade jag tjugufyra shillings i veckan, något mer än
de andra, därför att jag brukade göra hvad som helst.
När det var någonting tungt att göra, brukade de använda
mig till det. Verkmästaren, mr Manton, besökte mig flera
gånger på sjukhuset. Då jag blef bättre, frågade jag
honom, om han skulle kunna skaffa mig något arbete.
Han svarade, att jag inte skulle oroa mig för det, ty
firman var inte hjärtlös. Jag skulle i alla händelser få det
bra. . . Men så upphörde mr Manton med sina besök
hos mig. Den sista gången han kom, sade han, att han
hade tänkt be direktörerna ge mig en femtiopundssedel,
så jag kunde resa hem till mina vänner i Irland.»

Stackars M’Carry! Han hade fått större aflöning
än sina kamrater, därför att han hade ambition och
gjorde hvad som helst, och när det var fråga om tungt
arbete, var det han som fick utföra det. Och så kom
olyckshändelsen, och han kom på arbetshuset. Det enda
alternativet förutom arbetshuset var att bege sig hem till
Irland och bli en börda för sina vänner under den
återstående delen af sitt lif. Kommentarier äro öfverflödiga.

Man måste ha klart för sig, att odugligheten icke
fastslås genom arbetarens egenskaper, utan genom
konkurrensen. Om tre män söka en anställning, blir den
gifven åt den dugligaste. De andra bägge, huru dugliga de
än må vara, bli således kasserade som odugliga. Om
Tyskland, Japan och Förenta staterna skulle slå under sig
hela världsmarknaden för järn, kol och väfnader, så skulle
de engelska arbetarna i ett nu bli arbetslösa i
hundratusental. En del af dessa skulle emigrera, men återstoden skulle
kasta sig in på de andra grenarna af industrien. En
allmän skakning inom arbetarvärlden skulle bli följden; och
när jämvikten blefve återställd, skulle antalet af
odugliga på afgrundens botten ha ökats med hundratusental.
Och om å andra sidan förhållandena förblefve
oförändrade och alla arbetarna fördubblade sin duglighet, så
skulle det ändå finnas lika många odugliga, ehuru hvarje
oduglig vore dubbelt så duglig som han hade varit förut,
och dugligare än många af de dugliga förut hade varit.

Då det finns mera arbetare än det finns arbete åt dem
att få, bli alla de öfverflödiga oanvändbara, och som
oanvändbara äro de dömda till långsamt och pinsamt
fördärf. I följande kapitel är det min afsikt att med stöd af
deras arbete och lefnadssätt visa, icke allenast huru de
odugliga utrotas och fördärfvas, utan äfven huru
oduglighet oupphörligt lättsinnigt skapas genom det
industriella samhällets makt, sådant det existerar i vara dagar.

*




ADERTONDE KAPITLET
——
Arbetslöner.


Då jag Fick veta, att det inom det ringare London
fanns 1,292,737 människor, som lefde på 21 shillings
eller mindre i veckan per familj, blef jag intresserad af att
få veta, huru denna aflöning bäst kunde fördelas för at
vidmakthålla dessa familjers fysiska användbarhet.
Familjer på sex, sju, åtta eller tio personer voro ej ens
all tänka på, men jag har grundat nedanstående
beräkningar på att familjen beslår af fem medlemmar — far,
mor och tre barn. Vidare har jag beräknat 21 shillings
lika med 5,25 dollar, fastän de egentligen äro lika med
5,11.


Doll.Shill.
Hyra1,50eller6/0
Bröd1,00»4/0
Kött0,871/2»3/6
Grönsaker0,621/2»2/6
Kol0,25»1/0
Té0,18»0/6


Doll.Shill
Olja0,16»0/8
Socker0,18»0/9
Mjölk0,12»0/6
Tvål0,08»0/4
Smör0,20»0,10
Torrved0,08»0/4
—————————————
Summa5,25eller21/2	


En analys af en enda post på denna tabell skall visa,
huru föga rum där ur för något öfverflöd. Bröd, 1
dollar. För en familj af fem personer ger bröd för 1
dollars värde under sju dagar en daglig ranson af bröd
för 26/7 cents för hvarje individ; och om de äta tre mål
om dagen, kan hvar och en för hvarje mäl förtära bröd
för något mindre än en half penny. Och ändå är brödet
den rikligaste portionen. De få mindre kött per
individ hvarje mål, och ännu mindre grönsaker — och de
minsta posterna bli alltför mikroskopiska att kunna tagas
med i beräkningen. Dessutom köpas alla dessa
födoämnen i minsta möjliga kvantitet, hvarigenom allt blir
dyrare än eljest.

Ofvanstående tabell medger inga extravaganser och
intet öfverlastande af magen, och man måste lägga märke
till, att där icke heller blir något öfverskott. Hela
veckopenningen går åt till uppehället och hyran. Icke en penny
till fickpängar. Köper mannen ett glas öl, så måste
familjen äta så mycket mindre, och för så vidt den äter mindre,
kommer dess fysiska användbarhet i fara. Medlemmarna
af en sådan familj kunna aldrig få åka i omnibus eller
spårvagn, aldrig få de skrifva bref, eller göra någon
utflvkt, eller gå på någon billig teater, eller på välgörenhets-
klubbar, lika litet som de kunna köpa sötsaker, tobak,
böcker eller tidningar.

Och ännu mera — om nu ett af barnen (och det finns
tre) skulle behöfva ett par skor, så måste familjen stryka
köttet för en hel vecka från sina utgifter. Och eftersom
där finns fem par fötter som behöfva skor, och fem
hufvud som behöfva hattar, och fem kroppar som behöfva
kläder, och det finns lagar som beifra oanständighet i
den vägen, så måste familjen oupphörligt riskera sin
fysiska användbarhet för att hålla sig varm och utom
fängelsets portar. Ty sedan hyra, kol, olja, tvål och torrved
ha dragits ifrån veckans inkomster, återstår till daglig föda
4 1/2 penny åt hvarje person, och af dessa 4 1/2 penny kan
man ej ta bort någonting till kläder utan att skada den
fysiska användbarheten.

Hvilket allt är hårdt nog. Men så händer någonting
— mannen och fadern bryter sin nacke eller ett ben. Nu
finns icke längre 4 1/2 penny per individ till daglig föda;
icke bröd för en half pennys värde vid hvarje mål, och
inga sex shillings till hyra då veckan är slut. Och nu
måste de ut — antingen på gatorna eller till arbetshuset,
eller till någon eländig håla någonstädes, där modern
gör förtviflade ansträngningar att hålla familjen
tillsammans på de tio shillings hon möjligen kan förtjäna i
veckan.

Medan det i London finns 1,292,737 människor, som
lefva på tjuguen shillings eller mindre i veckan per familj,
måste det bemärkas, att vi nu ha undersökt, huru en
familj bestående af fem personer kan lefva på sina tjuguen
shillings. Men det finns större familjer, det finns många
familjer, som lefva på mindre än tjuguen shillings, och
det finns många »platser», som ge oregelbundet arbete.
Här uppstår helt naturligt den frågan: Hur lefva dessa
människor? Svaret blir, att de egentligen icke lefva alls.
De veta icke hvad det vill säga att lefva. De framsläpa
en tillvaro under djurens, tills döden kommer som den
barmhärtige befriaren.

Innan vi sliga ned till de mera grumliga djupen, vilja
vi betrakta telefonisternas ställning. Här se vi hyggliga,
blomstrande engelska flickor, för hvilka en högre
måttstock för uppehälle än djurens är absolut nödvändig.
I annat fall skulle de icke förblifva hyggliga och
blomstrande flickor. Då en telefonist börjar tjänstgöra, får hon
elfva shillings i veckan i aflöning. Om hon är rask och
duglig, kan hon efter fem ars tjänstgöring uppnå en
maximumlön af ett pund i veckan. Nyligen lämnades en
tabell öfver en sådan flickas veckoutgifter till lord
Londonderry. Den följer här:


Sh.D.
Hyra, värme och ljus76
Mat hemma36
Mat på stationen46
Spårvagnar16
Tvätt10
——————————
Summa180


Således ingenting till kläder, förströelse eller för
sjukdom. Och det är många af dessa flickor som icke ha
aderton, utan elfva, tolf eller fjorton shillings i veckan.
De måste ha kläder och någon förströelse och . . .

Man mot man är ofta orättvis,
och han är det alltid emot kvinnan.

Vid den stora Yrkesföreningskongressen, som nu har
hallils i London, väckte gasarbetarnas förening det för-
slaget, att den parlamentariska kommittén skulle anmodas
att framlägga en motion angående förbud för användande
af barn under femton år vid fabriksarbete. Mr
Shackleton, medlem af parlamentsrådet och representant för
väfvarena i de norra distrikten, opponerade sig mot
förslaget på väfnadsarbetarnas vägnar, hvilka som han sade,
icke kunde undvara barnens arbetsförtjänst och lefva på
egna arbetslöner. Representanterna för 511,000 arbetare
röstade emot förslaget, och representanterna för 535,000
arbetare röstade för detsamma. Då 511,000 arbetare sätta
sig emot ett beslut, hvarigenom barn under femton år
icke få användas vid fabriksarbete, är det tydligt och klart,
att de arbetslöner, som betalas till ett oerhördt antal af
landets arbetare, icke förslå till deras uppehälle.

Jag har talat med kvinnor i Whitechapel, som
öfverhufvud taget ha mindre än en shilling för tolf timmars
arbete till magasin för rocksömnad, och jag har äfven
talat med byxsömmerskor, som ha den furstliga aflöningen
af i medeltal tre å fyra shillings i veckan.

Man har nyligen gjort den upptäckten, att ett rikt
affärshus aflönade sina biträden med fri kost och sex
shillings i veckan för sexton timmars arbetsdag.
Vandrande dubbelskyltar få fjorton pence per dag och hålla
sig med maten. De kringvandrande krämarnas och
frukt-och grönsakshandlarnas förtjänst öfverstiger icke i
medeltal tio å tolf shillings. Medeltalet af alla vanliga
arbetares veckolön — dockarbetarna oberäknade — är mindre
än sexton shillings per vecka, medan dockarbetarnas
utgör åtta å nio shillings. Dessa siffror äro tagna ur
en rapport af en kunglig kommission och äro autentiska.

Tänk er en gammal kvinna, bruten och döende,
uppehållande sig själf och fyra barn och betlande tre shil-
lings i hyra i veckan genom att göra tändstickslådor till
2 1/4 d. per gross. Tolf dussin lådor för 2 1/4 d., och
därtill få lof att själf hålla sig med klister och tråd! Aldrig
visste hon hvad en dags ledighet ville säga, vare sig för
illamående, hvila eller vederkvickelse. Hvarenda dag,
söndagarna inbegripna, arbetade hon fjorton timmar.
Hennes dagliga minimum af arbete var sju gross askar,
för hvilka hon fick 1 sh. 3 3/4 d. Under nittioåtta timmars
arbete i veckan förfärdigade hon 7,060 tändsticksaskar och
förtjänade därigenom 4 sh. 10 1/4 d., förutom hvad som
gick åt till klister och tråd.

Sedan mr Thomas Holmes, ett bemärkt ombud vid
polisdomstolen, förra året hade skrifvit en artikel om de
kvinnliga arbetarnas förhållanden, fick han följande bref,
dateradt den 18 april 1901:

»Sir! Förlåt att jag tar mig den friheten att skrifva
till er, men sedan jag läst hvad ni skrifvit om fattiga
kvinnor, som arbeta fjorton timmar om dagen för tio
shillings i veckan, ber jag att få säga er, hur jag har det.
Jag är halsdukssömmerska, och ehuru jag arbetar hela
veckan, kan jag icke förtjäna mer än fem shillings, och
jag har en stackars sjuk man att underhålla, som icke
har kunnat förtjäna en penny, sedan mer än tio år.»

Tänk er en kvinna i stånd att skrifva ett så klart,
känsligt och grammatikaliskt bref, underhållande sin man
och sig själf på fem shillings i veckan! Mr Holmes
besökte henne. Han måste klämma ihop sig för att kunna
komma in i rummet. Och där låg hennes sjuke man; där
arbetade hon dagen igenom; där kokade hon, åt, tvättade
och sof; där utförde hon och hennes man alla lefvandets
och döendets funktioner. Där fanns ingen plats för mr
Holmes att sitta, utom på sängen, som delvis var betäckt
med halsdukar och siden. Den sjukes lungor voro nästan
alldeles förtärda. Han hostade och hostade upp
oupphörligt, och hustrun afbröt sitt arbete för att hjälpa honom
under hans hostanfall. Silkesdunet från halsdukarna var
icke bra för hans sjukdom — och hans sjukdom var ej
heller bra för halsdukarna, för dem som skulle sälja dem,
eller köpa och begagna dem.

Ett annat hem, som mr Holmes besökte, var en
tolfårig flickas, anklagad inför polisdomstolen för att ha stulit
matvaror. Han fann, att hon där tjänstgjorde som vice
mamma för en gosse på nio år, en krympling på sju år
och ett mindre barn. Modern var änka och
blussömmerska. Hon betalade fem shillings i veckan i hyra. Här
följa de senaste posterna i hennes hushållskonto: Té 1/2
d.; socker 1/2 d.; bröd 1/2 d.; margarin 1 d.; olja
1 1/2 d.; och torrved 1/2 d. Ack, ni goda husmödrar
bland godt och känsligt folk — tänk er, att ni skulle köpa
och hushålla i sådan skala och duka ert bord för fem,
samt att ni dessutom skulle hålla ett öga på den tolfåriga
vicemamman för att se till, att hon icke stal föda åt sina
små syskon, medan ni själf sydde och sydde och sydde på
blusar, som lågo öfver er likt en mara — och att allt detta
sträckte sig in i framtidens dunkel och ända ned till
fattigkistan, som gapade emot er!

*




NITTONDE KAPITLET
——
Ghetton.


En gång i tiden förvisade Europas nationer de
misshagliga judarna tiil särskilda kvarter i städerna. Men
nu för tiden har den dominerande förmögnare klassen
genom mindre egenmäktiga, men icke mindre rigorösa
metoder förvisat de misshagliga, men nödvändiga arbetarna
till ghettos, som utmärka sig för särskild simpelhet och
vidsträckthet. Det östra London är en sådan ghetto,
hvarest de rika och mäktiga icke bo, dit en resande
aldrig kommer, och där två millioner arbetare myllra,
fortplanta sig och dö.

Man får icke föreställa sig, att alla Londons arbetare
äro sammanträngda i East End, men strömmen drifver
starkt åt detta håll. Fattigkvarteren i själfva staden ha
ihärdigt blifvit rifna, och den stora hufvudströmmen af
dem, som därigenom ha blifvil utvisade, går mot öster.
Under de tolf sista åren har ett distrikt — »London på
andra sidan gränsen», som det kallas — hvilket ligger
ett godt stycke bortom Aldgate, Whitechapel och Mile
End, ökats med 260,000 invånare, eller mer än sextio
procent. Kyrkorna i detta distrikt ha tiil exempel icke
sittplatser för mer än hvar trettiosjunde person af den
ökade befolkningen.

»Den förfärliga enformighetens stad» blir East End
ofta benämndt, i synnerhet af välfödda optimistiska
skådelystna, som kasta en flyktig blick öfver ytan af tingen
och blott känna sig häpna öfver det helas odrägliga
likformighet och simpelhet. Om East End icke gjorde sig
förtjänt af någon värre benämning än »den förfärliga
enformighetens stad», och om det arbetande folket är
ovärdigt all omväxling, allt som är vackert eller öfverraskande,
så skulle det icke vara en så dålig plats att lefva på. Men
East End förtjänar ett mycket värre namn än så. Det
borde, kallas »Förnedringens stad».

East End är icke en stad af slumkvarter, så som
många inbilla sig, men man kan med skäl påstå, att det är en
enda jättestor slum. Från vanlig anständighets och
manlig och kvinnlig renhets synpunkt taget, är hvarenda
simpel gata bland alla dessa simpla gator en slum. Där
förekomma syner och ljud i öfverflöd, hvilka hvarken ni eller
jag skulle vilja att vara barn skulle se och höra på denna
plats, där ingen människas barn borde vistas och se och
höra. Och hvarken ni eller jag skulle vilja, att våra
hustrur skulle lefva fram sitt lif pä denna plats, där för öfrigt
inga mäns hustrur borde lefva fram sitt lif. Ty i East
End uppträda lifvets oanständigheter och dess plumpa
råheter ohöljda. Där är ingenting fördoldt. Det onda
fördärfvar det goda och allt ruttnar gemensamt.
Barnslig oskuld är vacker och ljuf, men i östra London är
oskulden ett flyktigt ting, och där måste man hålla sig till
de små i vaggan, om man vill slippa se barnen lika
syndigt kunniga som man är själf.

Tillämpningen af den gyllene regeln lär oss, att det
östra London är en olämplig plats att lefva på. Där man
icke skulle vilja att ens eget barn lefde, utvecklade sig och
vunne kännedom om lifvet och de ting, som höra dit, där
är det icke heller någon lämplig plats för andra människors
barn att lefva på, att utvecklas och vinna kännedom om
lifvet och de ting, som höra dit. Denna gyllne regel är
mycket enkel, och den är allt som behöfs. All politisk
ekonomi och alla gamla föreskrifter af de skickligaste
tänkare kunna gå och hänga sig, om de säga någonting
annat. Hvad som icke är godt för en själf, är icke
heller godt för andra, och det är ingenting vidare att säga
om den saken.

Det finnes i London 300,000 människor fördelade på
familjer, som bo i enrumslägenheter. Många, många flera
bo i två eller tre rum och ha lika trångt — utan någon
hänsyn till kön — som de som bo i ett enda. Lagen
fordrar 400 kubikfot utrymme för hvarje individ. I
arméns baracker ha soldaterna 600 kubikfot. Professor
Huxley, som en tid var läkare i östra London, höll
alltid på, att hvarje individ skulle ha 800 kubikfots
utrymme, som skulle vara väl ventileradt med frisk luft.
Men i London finns det 900,000 människor, hvilka lefva
i mindre än de 400 fot, som lagen föreskrifver.

Mr Charles Booth, som under åratal ägnade sig åt det
systematiska arbetet att registrera och klassificera den
arbetande stadsbefolkningen, anser att det i London finns
1,800,000 fattiga och mycket fattiga. Det är af
intresse att veta, hvad han menar med fattiga. Därmed
menar han dem, som ha en inkomst af aderton till tjuguen
shillings i veckan. De mycket fattiga stå långt
under denna nivå.

Arbetarna, betraktade som klass, bli allt mer och mer
afskilda för sig af sina ekonomiska öfverherrar, och denna
process med dess hopklämmande och hopträngande måste
undergräfva all moral. Här följer ett utdrag från ett
nyligen hållet stadsfullmäktigesammanträde i London —
koncist och torrt, men ohyggliga saker kunna läsas
mellan raderna:

»Mr Bruce tillfrågade ordföranden i
Hälsovårdskommittén, huruvida han hade fäst uppmärksamhet vid de
talrika fall af öfverbefolkning ,som råder i bostäderna i
East End. I östra George bodde en man med hustru
och åtta barn i ett enda litet rum. De fem döttrarna voro
tjugu, sjutton, åtta, fyra och två år, och sönerna femton,
tretton och tolf. I Whitechapel bodde en man med hustru,
tre döttrar om sexton, åtta och fyra år, och två söner om
tio och tolf i ett ännu mindre rum. I Bethnal Green
bodde man och hustru med fyra söner — tjugutre,
tjuguett, nitton och sexton år — jämte två döttrar om
fjorton oeh sju år i samma rum. Han frågade, om det
icke vore de lokala myndigheternas plikt att förekomma
ett dylikt sammangyttrande.»

Med 900,000 människor faktiskt lefvande under
olagliga villkor, ha myndigheterna sannerligen fullt upp att
sköta. När de öfvertaliga bli vräkta, begifva de sig i
väg till någon annan håla, och då de föra bort sina
tillhörigheter nattetid på handbårar (allt deras bohag jämte
de sofvande barnen får rum på en bår), är det nästan
omöjligt att följa dem i spåren. Om den allmänna
hälsovårdsstadgan helt plötsligt skulle fullständigt tillämpas med
våld, så skulle 900,000 människor få tillsägelse att lämna
sina bostäder och bege sig ut på gatorna, och man skulle
behöfva bygga 500,000 rum, innan de alla blefvo lagligt
inlogerade.

De simpla gatorna se endast simpla ut på utsidan,
men innanför husväggarna finns det bottenlöst med snusk,
nöd och elände. Följande historia kan vara upprörande
att läsa, men man får icke glömma, att det är ännu mera
upprörande att den verkligen har tilldragit sig.

I Devonshire Place, Lisson Grove, dog för kort tid
sedan en gammal kvinna om sjuttiofem år. Vid
likbesiktningen förklarade vederbörande tjänsteman, att »allt
hvad som fanns i den dödas rum var en hop gamla
trasor fulla med ohyra, Han hade själf fått ohyra på sig.
Rummet var i ett ohyggligt tillstånd, och han hade
aldrig sett någonting dylikt. Allting var bokstafligen
öfversvämmadt af ohyra».

Doktorn förklarade ,att »han hade funnit den döda
liggande pä ryggen tvärs öfver kamingallret. Hon hade
kläder och strumpor på sig. Hela kroppen kröp af ohyra
och alla kläderna i rummet voro absolut gråa af
krypdjur. Den aflidna var mycket dåligt närd och ytterligt
utmärglad. Hon hade stora sår på benen, och strumporna
sutto fast i såren, hvilka hade förorsakats af ohyran».

En man, som var närvarande vid besiktningen, skref:
»Jag var nog olycklig att få se den stackars kvinnans
kropp, där den låg i bårhuset, och jag ryser vid minnet
af denna gräsliga syn. Hon låg där i kistan så utsvält
och utmärglad, att hennes kropp endast bestod af skinn
och ben. Håret var hoptofvadt af smuts och ett näste
för ohyra. Öfver hennes beniga bröst hoppade och
vältrade hundratals, tusentals — ja, myriader af ohyra.»

Om det nu icke vore godt för er mor och min mor
att dö på det sättet, så var det heller icke godt för denna
kvinna, hvems mor hon än var, att dö sålunda.

Biskop Wilkinson, som har vistats i Zululandet, sade
nyligen: »Ingen höfding i en afrikansk by skulle tillåta
en sådan sammanblandning af unga män och kvinnor,
af gossar och flickor.» Han hänvisade på barnen i de
öfverbefolkade bostäderna, som vid fem år ej ha någonting
att lära, men så mycket mer att glömma, hvilket de likväl
aldrig skola göra.

Det är allmänt kändt, att de fattigas bostäder här i
ghetton lämna rikare intägter än de rikas. Det är icke
allenast så, att den fattige arbetaren måste bo som ett djur,
men han betalar relativt mera för detta, än den rike för
sin rymliga och komfortabla bostad. Hyresflåbusarnas
klass har uppstått genom de fattigas starka efterfrågan
af rum. Det finns mera folk än det finns rum, och
massor gå till arbetshusen, därför att de icke kunna få tak
öfver hufvudet på annat håll. Husen bli icke allenast
uthyrda, utan rummen hyras sedan af dem som hyrt dem,
hvilka i sin tur hyra ut del i rum.

»Del i rum att hyra». Detta tillkännagifvande lästes
för kort tid sedan i ett fönster, mindre än fem minuters
väg från St. James Hall. Pastor Hugh Price Hughes
har offentligt förklarat sin kännedom om att sängplatser
hyras ut till tredjedelsbruk — det vill säga, att samma
bädd hyres af tre olika personer, hvar och en för åtta
timmar af dygnet, så att den aldrig hinner bli kall, medan
platsen under sängen på samma sätt hyres ut efter samma
system. Sundhetspolisen träffar icke sällan på sådana
fall som detta: i ett rum med 1,000 fots kubikinnehåll
tre fullvuxna kvinnor i sängen och två dito under sängen;
och i ett rum med 1,650 kubikfot en fullväxt man och två
barn i sängen och två fullväxta kvinnor under sängen.

Här följer ett typiskt exempel på ett rum med det
mera respektabla tvåskiftesbruket. Om dagarna innehades
rummet af en ung kvinna, som arbetade hela nätterna på
ett hotell. Klockan sju på kvällen lämnade hon rummet
och en mureriarbetare tog det i besittning för natten.
Klockan sju på morgonen gick han till sitt arbete, och
vid samma tid kom hon hem från sitt.

Rektor W. N. Davies i Spitalfields företog en
folkräkning i en del af gränderna i hans församling. Han
skrifver:

»I en af dessa gränder finns det tio hus — med
femtioett rum, nästan alla omkring 8 fot breda och 9
fot långa — och i dessa hus bo 254 individer. Endast
i sex fall bo ej mer än 2 personer i ett rum, eljest varierar
antalet mellan 3 och 9. I en annan gränd med sex hus och
tjugutvå rum bodde 84 människor — äfven där flera fall
af 6, 7, 8 och 9 boende i samma rum. I ett hus med
åtta rum bo 45 personer — i ett rum 9, i ett annat 8,
i två 7 och i ett 6.»

Denna ghettoträngsel beror icke på böjelse för
sammanskockning utan på tvång. Nära femtio procent af
arbetarna betala från en fjärdedel till hälften af sina
inkomster i hyra. I större delen af East End är hyran i
genomsnitt från fyra till sex shillings i veckan för ett
rum, medan skickliga mekaniker, som förtjäna trettiofem
shillings i veckan, måste ge ut femton shillings af denna
aflöning för två eller tre små trånga kyffen, där de göra
förtviflade ansträngningar att vidmakthålla något slags
hemlif. Och hyrorna stiga alltjämt. Vid en gata i
Stepney ha de på endast två år stegrats från tretton till
aderton shillings per vecka; vid en annan gata från elfva
till sexton shillings; och vid en tredje från elfva till
femton shillings ; medan i Whitechapel
tvårumsbyggnader, som för icke länge sedan hyrdes ut för tio shillings,
nu kosta tjuguen. I öster, väster, norr och söder äro
hyrorna i stigande. Då jorden är värd från 20,000 till
30,000 pund per acre, måste den också ge någonting.

I ett tal i underhuset angående hans valkrets i
Stepney, berättade mr W. C. Steadman följande:

»I morse hejdades jag på mindre än hundra yards
afstånd från min bostad af en änka, som bad att få tala med
mig. Hon har sex barn att underhålla och hyran för
hennes bostad uppgår till fjorton shillings i veckan. Hon
förtjänar sitt bröd genom att själf ha hyresgäster och
tvätta eller ’gå i hjälp i hus’ en dag i veckan. Med
tårar i ögonen berättade hon för mig, att hennes värd hade
satt upp hyran från fjorton shillings till aderton. Hvad
kunde hon göra? Det finns inga lägenheter i Stepney.
Hvartenda hus är upptaget och fullproppadt.»

Klassöfvervälde kan endast fotas på klassförnedring;
och då arbetarna afsöndras till ghetton, kunna de ej
undgå den därmed följande förnedringen. Där alstras
ett kortväxt och förkrympt släkte — ett släkte, som visar
en slående olikhet med sina öfverherrars — ett
rännstensfolk så att säga, utan styrka och märg. Männen bli
karrikatyrer af hvad män borde vara i fysiskt afseende, och
deras kvinnor och barn äro bleka och anemiska med
mörka ringar under ögonen, krökta ryggar och
släpande gång, och mista alla tecken till skönhet eller behag.

För att göra saken ännu värre, äro ghettons män de
män, som ha lämnats kvar — en försämrad stam, som
undergår vidare försämring. Uuder minst hundrafemtio
år ha deras bästa söner ständigt tagits ifrån dem. De
starka och friska, män med mod, med företagsamhet och
ambition, ha begifvit sig ut till friskare och friare delar
af vår jord, för att bilda nya länder och nationer. De, som
äro defekta i dessa afseenden, svaga till hjärta, till
hufvud och händer, jämte de anfrätta och hjälplösa, ha
stannat kvar för att fortplanta rasen. Och år efter år
ha deras bästa ständigt tagits ifrån dem. Hvarhelst en
man med styrka råkar växa upp, blir han oförtöfvadt
dragen till armén. Bernhard Shaw har sagt: »En
soldat är skenbart en heroisk och patriotisk försvarare af sitt
land, men i själfva verket är han en olycklig, som af
nöden drifs att erbjuda sig till kanonmat, för att få
regelbunden föda, kläder och tak öfver hufvudet.»

Detta ihållande urval af de bästa bland arbetsklassen
har utarmat dem, som ha lämnats kvar, till största delen
en sorgligt förnedrad återstod, som i ghetton sjunker till
de lägsta djupen. Vinet har kastats ut för att förspillas i
blod eller lämna afkomma efter sig på andra delar af
jorden. De som äro kvar äro ingenting annat än drägg,
och de äro afsöndrade och inpyrda med sig själfva. De
bli sedeslösa och bestialiska. Om de döda någon, göra de
det med händerna, och sedan öfverlämna de sig helt
slött åt bödeln. Det ligger ingen heroisk djärfhet
öfver deras förbrytelser. De sticka knifven i en kamrat
eller slå honom i hufvudet med en järngryta, och sedan
sätta de sig och vänta på polisen. Att slå sin hustru anses
för männens prerogativ inom äktenskapet. De begagna
märkvärdiga stöflar, skodda med mässing och järn, och
sedan de ha fiffat upp sina barns mor förmedelst ett blått
öga eller så, slå de henne till golfvet och trampa på henne,
ungefär som då en hingst därute i Västern trampar på en
skallerorm.

En hustru inom de lägre ghettoklasserna är i lika
hög grad sin mans slafvinna som en indiansk squaw.
Och jag för min del — vore jag kvinna och finge välja,
så skulle jag föredraga att vara squaw. Männen äro i
ekonomiskt afseende beroende af sina arbetsgifvare, och
hustrurna äro i ekonomiskt afseende beroende af sina män.
Resultatet är, att hustrun får de slag, som mannen skulle
vilja ge åt sin arbetsgifvare, och hon kan ingenting göra
för att hindra det. Hon har ju barnen att tänka på, och
det är han som förtjänar deras uppehälle, och hon
vägar icke skicka honom i fängelse —- då får både hon
och barnen svälta ihjäl. Fällande bevis kunna sällan
erhållas, då sådana saker komma inför rätta; i regel
börjar den förtrampade hustrun och modern att gråta och
hysteriskt tigga och besvärja magistraten att släppa
mannen lös för barnens skull.

Hustrurna bli antingen högljudda gatnymfer eller
också surmulna och brutna till sinnes; de förlora snart den
smula anständighet och själfaktning, som de möjligen ha
kvar från sin flicktid, och alla sjunka de likgiltigt ned i sin
smuts och förnedring.

Ibland blir jag rädd för mitt eget förallmänligande
af det hopade eländet i detta ghettolif, och jag har en
känsla af att mina intryck äro öfverdrifna, att jag ser
eländet på för nära håll, att det fattas mig perspektiv. I
sådana ögonblick finner jag det godt att vända mig till
andra mäns vittnesbörd, för att öfvertyga mig om, att
jag icke håller på att bli öfverspänd och omdömeslös.
Jag har alltid ansett Frederick Harrison för en synnerligt
väl afvägd och lugnt behärskad man, och han säger:

»För mig åtminstone skulle det vara tillräcklig
anledning att döma det modärna samhället som med stora
steg närmande sig till slafveri och lifegenskap, om
industrins permanenta tillstånd skulle förblifva sådant vi nu
se det, nämligen att nittio procent af de verkliga
procenterna af rikedomen icke ha något hem, som de kunna
kalla sitt vid veckans slut; icke ha en bit jord eller ens
ett rum som tillhör dem själfva; icke äga någonting alls
af värde, förutom så mycket gammalt bohag, att det kan
rymmas på en kärra; ha ovissa utsikter i fråga om
veckolöner, som knappast räcka till för att hålla dem vid hälsa;
mestadels äro inhysta i bostäder, som ingen skulle gilla
åt sin häst; äro så nära utblottade, att en månads dåliga
konjunkturer, sjukdom eller någon oväntad förlust,
bringar dem till hungersnöd och pauperism . . . Och
nedanför detta normala tillstånd för arbetaren i genomsnitt både
i stad och på landsbygd, finns en väldig massa utblottade
och utstötta — det lösa följet, som ledsagar industriarmén
— minst en tiondel af hela den utfattiga befolkningen,
hvars normala tillstånd är af en kväljande uselhet. Om
detta skall vara en permanent anordning af det modärna
samhället, måste man komma till den slutsatsen, att
civilisationen medför förbannelse för den stora majoriteten
af människosläktet.»

Nittio procent! Siffrorna äro häpnadsväckande, och
likväl finner sig mr Stophford Brooke, efter att ha gjort
en fruktansvärd skildring af London, föranledd att öka
summan till en half million. Så här skrifver han:

»Då jag var pastorsadjunkt i Kensington, brukade jag
ofta möta familjer på väg till London på
Hammersmithvägen. En dag kom där en jordarbetare med sin hustru,
en son och två döttrar. De hade i många år bott under
en egendom på landet och lyckats slå sig fram genom sitt
arbete och den hjälp, de hade genom rättigheten att
begagna allmänningen. Men så kom den tiden, då
allmänningen inskränktes, deras arbete behöfdes ej på godset,
och de blefvo helt lugnt utvisade ur sin bostad. Hvart
skulle de nu ta vägen? Naturligtvis till London, där de
trodde, att det skulle finnas godt om arbete. De hade
några små besparningar, och de trodde, att de skulle kunna få
ett par ordentliga rum att bo i. Men den obevekliga frågan
hvar de skulle hamna mötte dem äfven i London. Då
de försökte skaffa sig en anständig bostad, funno de, att
två rum skulle kosta tio shillings i veckan. Födan var
dyr och dålig, vattnet var dåligt, och det dröjde icke
länge, förrän deras hälsa började lida. Arbete var svårt
att få och ersättningen så låg, att de snart kommo i
skuld. De blefvo allt klenare och alltmera förtviflade
öfver den osunda omgifningen, öfver mörkret och de långa
arbetstimmarna, och de måste ut och söka en billigare
bostad. Dc funno en sådan i en gård, som jag mycket
väl känner till — en drifbänk för brott och
obeskrifliga ohyggligheter. Där fingo de ett enda rum mot oskälig
hyra, och det blef ännu svårare för dem att få arbete nu,
då de bodde på ett så illa beryktadt ställe. De föllo i
händerna på sådana, som pressa ut den sista svettdroppen
ur män, kvinnor och barn för en betalning, som endast
kan nära deras förtviflan. Och mörkret och smutsen,
den dåliga födan, klenheten och bristen på vatten var
värre än förut. Den usla omgifningen beröfvade dem den
sista återstoden af själfaktning. Dryckenskapsdämonen
högg sina klor i dem. Naturligtvis fanns det en krog
på hvardera sidan om gården. Och dit togo de alla sin
tillflykt, för att söka tak öfver hufvudet, värme, sällskap
och glömska. Och de gingo därifrån ännu mera
skuldsatta, med upphetsade sinnen och brännheta hjärnor jämte
ett otillfredsstäldt begär efter alkohol, hvilket de kunde
göra hvad som helst för att mätta. Inom ett par
månader var fadern i fängelse, modern döende, sonen en
brottsling och döttrarna galslinkor. Multiplicera
detta fall med en half million, så når ni
ändå icke fullt upp till sanna
förhållandet.»

Det kan icke finnas någon bedröfligare syn här på
jorden än denna »hemska öster», med dess Whitechapel,
Hoxton, Spitalfields, Bethnal green och Wapping till de
ostindiska doekorna. Hufvudfärgen är grått och
smutsbrunt. Allting är hjälplöst, hopplöst, enformigt och
smutsigt. Badkar äro någonting fullkomligt obekant där i
trakten, lika sagolika som gudarnas ambrosia.
Människorna själfva äro smutsiga, därför att hvarje ansats till
renlighet här blir en skränande fars, då den icke blir
ömkansvärd oeh tragisk, Underliga dunster komma
dritvande med den förorenade vinden, och när regn faller,
liknar den snarare slaskvatten än vatten från skyn. Själfva
gatstenarna äro öfverdragna med smuts.

Och där lefver en befolkning lika slö och fantasilös
som de milslånga sträckorna af smutsgråa tegelhus.
Religionen har i verkligheten gått dem förbi, och där
råder en krass och slö materialism, lika olycksbringandc
för den andliga utvecklingen som för lifvets bättre
instinkter.

I forna dagar skröt man med stolthet, att »hvarje
engelsmans hem var hans fasta borg». Men nu för tiden
är detta en anakronism. Ghettobefolkningen har inga
hem. De ha ingen kännedom om hemlifvets betydelse
och helgd. Till och med stadens arbetarebostäder, där
de bättre arbetarna bo, äro öfverbefolkade baracker. Där
finns intet hemlif. Själfva deras språk bevisar detta. Om
fadern vid sin återkomst från arbetet frågar sitt barn nere
på gatan hvar modern är, så far han till svar: »Inne i
huset.»

En ny ras har alstrats, gatubefolkningcn. Den
tillbringar sitt lif i arbetet och på gatorna. Den har nästen
och hålor att sofva i, det är alltsammans. Man kan icke
förlöjliga ordet »hem» genom all använda det för dylika
nästen och hålor. Den traditionelle tystlåtne och
reserverade engelsmannen är försvunnen. Gatfolket är
bullersamt, munvigt, högröstadt och lätt retligt, medan dess
medlemmar äro unga. Då de bli äldre, bli de indränkta
och försoffade af öl. När de icke ha någonting annat
att göra, stå de och »fåna» som oxar och kor. Man
kan se dem stå öfverallt på trottoarer och i gathörn,
stirrande ut i tomma luften. Gif akt på en af dem. Han
kan stå där orörlig i timtal, och då ni går er väg, står
han fortfarande och stirrar i tomma rymden. Det är det
mest försjunkna man kan se. Han har inga pängar till
öl, och hålan har han ju bara att sofva i, så hvad
annat skall han göra? Han har redan löst alla mysterier i
fråga om flickkärlek, hustrukärlek och barnakärlek, och
funnit allt detta vara ingenting annat än bedrägeri och
inbillningar, lätta oeh flyktiga som daggdroppar, snart
utplånade inför lifvets grymma verkligheter.

Som sagdt — de unga äro högröstade, nervösa och
retliga; i sin medelålder bli de tomhufvade, slöa och
dumma. Det är absurdt att för ett enda ögonblick tänka, alt
de kunna täfla med Nya världens arbetare. Brutaliserade,
förnedrade oeh slöa, skola ghettons invånare vara ur
stånd att göra England någon effektiv tjänst i den stora
världskampen för industriell öfverhöghet, hvilken
ekonomerna förklara redan vara börjad. Hvarken som arbetare
eller som soldater kunna de hålla målet, då England i
sin nöd kallar sina förgätna barn till hjälp — och om
England skulle bli utstött ur den industriella
omloppsbanan, så skulle de dö som flugor då sommaren är slut
Eller också, om England vore i någon kritisk belägenhet
och de hade blifvit uppretade, så som vilda djur kunna
bli det, skulle de kunna bli hotfulla och komma
»braskande» ned till West End för att gengälda hvad West
End har gjort East End. I hvilket fall de skulle mötas
af snabbskjutande kanoner och all slags modärn
krigsredskap, och sopas bort ur lifvet så mycket snabbare
och lättare.

*




TJUGONDE KAPITLET.
——
Kaféer och nattkvarter.


Ännu ett ord, som har förlorat sin betydelse,
beröfvats romantik och tradition och allt som gör ett ord
värdt att bevaras! För mig blir ordet »kafé» hädanefter
en allt annat än behaglig påminnelse. På andra sidan
jorden var blotta nämnandet af detta ord tillräckligt för att
frammana för min hågkomst hela massor af dylika
platsers mera bemärkta besökare och låta mig i fantasien
skåda ändlösa grupper af kvickhufvud och sprättar, af
smädeskrifvare och stråtröfvare, och af dem, som föra
bohémelif vid Grub-street.

Men ack och ve — här på denna sida jorden är själfva
benämningen kafé ett bedrägeri. Kafé eller kaffehus —
det skulle väl vara en plats, där folk dricker kaffe. Men
visst inte! Kaffe kan ni inte få på ett sådant ställe,
hvarken för kärlek eller pängar. Ni kan visserligen
begära kaffe, och man serverar er någonting i en kopp,
som påstås vara kaffe — och ni smakar på det och
finner er besviken i edra illusioner, ty kaffe är det
visserligen icke
Och hvad som gäller i fråga om kaffe, det gäller också
för kaféet. Det är hufvudsakligast arbetare som besöka
dessa ställen, och ena ruskiga och smutsiga ställen äro de,
utan det minsta som kunde odla känslan af det passande
hos en man eller förläna honom någon själfaktning.
Borddukar och servietter äro någonting okändt. Man
äter midt ibland de öfverlefvor, som kvarlämnats af
föregångaren, och man slänger sitt eget »rask» omkring
sig eller på golfvet. Då det har varit »rusning» på
sådana ställen, har jag bokstafligen vadat fram genom
smuts och smörja, som täckte golfvet, och att jag
kunde äta där berodde på att jag var ohyggligt
hungrig och i stånd att äta hvad som helst.

Detta tycks vara arbetarens normala förhållanden, att
döma efter det välbehag, hvarmed han slår sig ned vid
bordet. Att äta är en nödvändighet, och det är intet
krus med det. Han för med sig en primitiv glupskhef,
och jag är säker på att han går sin väg med en rätt
hälsosam aptit i behåll. Då man ser en sådan man på väg till
sitt arbete om morgnarna beställa en mugg té, hvilket är
lika litet té som det är ambrosia, och ta upp en hård
brödkant ur fickan, hvarefter han sköljer ned den ena
med det andra, kan man lita på, att den mannen icke har
fått den rätta sorlens näring i sin mage, och icke heller
tillräckligt af den sort han fått, för att göra honom
lämplig för dagens arbete. Och man kan också lita på, att han
och tusen af hans gelikar icke kunna utföra lika mycket
och lika godt arbete som tusen andra, livilka ha ätit ett
grundligt mål af kött och potatis och druckit kaffe, som
verkligen är kaffe.

Som landstrykare har jag i ett »hobo» vid ett
kaliforniskt fängelse blifvit serverad bättre mat och dryck.
än Londons arbetare få på sina kaféer; och som
kroppsarbetare i Amerika har jag för tolf pence ätit en frukost,
som en engelsk kroppsarbetare aldrig skulle drömma om
att få. Han behöfver naturligtvis ej betala mer än tre
eller fyra pence för sin, men detta är likväl lika mycket
som jag har gifvit för min, därför att jag hade sex
shillings i aflöning, då han hade två eller två och en half.
Men å andra sidan uträttade jag till gengäld ett belopp
af arbete, som måste komma hans på skam. Så det finns
två sidor af saken. Den, som lefver vid bättre kost,
skall alltid göra mer och bättre arbete än den, som
lefver vid dålig.

Sjömän bruka anställa en jämförelse mellan tjänslen
ombord på engelska och amerikanska handelsfartyg. På
de engelska fartygen har man dålig kost, dålig betalning
och lätt arbete, säga de; på de amerikanska har man god
kost, bra betalning och hårdt arbete. Och detta kan
tillämpas på de bägge ländernas hela arbetande
befolkning. Oceanångarna måste betala för hastighet och
drifkraft, och det är på samma sätt med arbetaren. Men om
arbetaren icke är i stånd att betala, får han hvarken
hastighet eller drifkraft, det är alltsammans. Detta bevisas,
då en engelsk arbetare kommer till Amerika. Han murar
större antal tegel i Newyork än han gör i London, ännu
mera då han kommer till St. Louis, och ännu mera då
han kommer till San Francisco.Murare i San Francisco ha tjugu shillings per dag och strejka för
närvarande för att få tjugufyra. Hans lefnadsförhållanden
har varit i stigande hela tiden.

Utmed de gator, där arbetarna gå till sitt dagsverke
på morgnarna, sitta redan tidigt en mängd kvinnor på
trottoaren med brödpåsar bredvid sig. Massor af arbetare
köpa af dem och äta sedan under vägen. De skölja icke
ens ned det torra brödet med en mugg té, som man får
för en penny på kaféerna. Det är obestridligt att en
man icke kan vara duglig till att begynna sitt dagsarbete
efter ett dylikt mål; och det är lika obestridligt, att
förlusten drabbar arbetsgifvaren och nationen. Statsmännen
ha nu en tid oupphörligt ropat: »Vakna upp, England'»
Men det skulle ligga bra mycket mera praktiskt sundt
förnuft i att de ändrade detta rop till: »Bättre näring,
England!»

Den engelske arbetaren blir icke allenast torftigt närd,
utan äfven snuskigt. Jag har stått utanför en slaktarbod
och sett, huru en hop fundersamma husmödrar vände
på bitar och småstycken och slarfvor af får- och oxkött,
som skulle anses för hundmat i Förenta staterna. Jag
skulle icke vilja gå i borgen för att husmödrarnas
fingrar voro rena, lika litet som jag skulle vilja gå i borgen
för de enrumsbostäders renhet, där många af dem bodde.
Men de plockade, rafsade och skrapade i all denna smörja
i sin ängslan att få nog för sina kopparslantar. Jag följde
med ögonen en särskildt motbjudande köttbit, som
passerade mer än tjugu husmödrars klor, innan den stannade
hos en försagd liten varelse, som af slaktaren narrades
att köpa den. Hela dagen igenom lades det till och
togs ifrån denna massa af köttslarfvor, medan dammet och
smutsen från gatan yrde dit, flugor slogo sig ned på
bitarna och smutsiga fingrar vände dem om och om igen.

Fruktmånglarna draga hela dagen omkring skottkärror
med fläckig och ruttnande frukt, och mycket ofta
förvara de den öfver natten i det enda rum, där de ha sin
bostad. Där är frukten utsatt för inverkan af all den
sjuklighet och osundhet, de utdunstningar och den orena
andedräkt, som följer med en öfverbefolkning af
snuskiga och eländiga individer, och dagen därpå föres den
återigen ut för att bli såld.

Den fattige arbetaren i East End vet icke hvad det
vill säga att äta godt och hälsosamt kött och dito frukt
— egentligen äter han sällan kött och frukt alls, och den
bättre arbetaren kan icke heller skryta med hvad han
äter. Att döma efter kaféerna, hvilka ju böra vara ett
kriterium, få de aldrig i hela sitt lif veta, huru verkligt
té, kaffe eller kakao smakar. Det vattenslask, som
serveras på kaféerna, hvilket endast varierar i fråga om
färgen, kan omöjligt ge en aning om hvad ni och jag
äro vana att dricka som té eller kaffe.

Jag kommer nu att tänka på en liten tilldragelse på ett
kafé icke långt ifrån Jubilee-street på Mile Endvägen.

»Kan ni låta mej få nå’nting för den här, barn? Hvad
som helst, bryr mej inte om hvad jag får. Jag har inte ätit
en smul på hela denna välsignade dag, och jag ä’ så
matt, så jag kan svimma . . .»

Hon var en gammal kvinna, klädd i lappade svarta
trasor, och i handen höll hon en penny. Den hon
kallade »barn» var en fårad fyrtio års kvinna, på samma
gång värdinna och uppasserska på kaféet.

Jag väntade — möjligen lika ifrigt som den gamla
— att få se huru hennes begäran skulle bli upptagen.
Klockan var fyra på eftermiddagen och hon såg svag
och klen ut. Värdinnan betänkte sig ett par ögonblick,
sedan gick hon efter en rågad tallrik med »stufvadt
lammkött och färska böner». Jag höll just på att äta
en portion af samma rätt, och det är min åsikt, att
lammet var ett gammalt får och att bönorna kunde ha
varit färskare utan att ha varit friska för det.
Hufvudsaken är emellertid, att en sådan portion eljest såldes
för sex pence, och att värdinnan nu gaf den för en
penny — ett nytt bevis för den gamla sanningen, att de
fattiga äro de barmhärtigaste.

Den gamla kvinnan utgöt sig i tacksägelser, satte sig
på andra sidan om det smala bordet och anföll den
rykande portionen med verklig korphunger. Vi åto bägge två
ihärdigt och under tystnad, men plötsligt utbrast hon
explosivt och med den största glädje:

»Jag sålde en ask tändstickor — ja, det gjorde jag!»
bekräftade hon, om möjligt med ännu mera explosiv
glädje. »Jag sålde en ask tändstickor ! Det var på det
viset jag fick pennyn.»

»Ni måste vara vid rätt framskridna år», sade jag.

»Sjuttiofyra år i går», svarade hon och började
återigen äta med förtjusning.

»Jag skulle gärna vilja göra nå’nting för den gamla
stackaren, det skulle jag», sade den unge mannen, som
satt bredvid mig, »men det här är det första jag får i
mej i dag. Och jag hade inte kunnat få nå’n mat nu
heller, om jag inte hade råkat förtjäna en shilling på att
vaska ur Gud vet hur många lerkärl.»

»Inte något arbete i mitt eget yrke på hela sex
veckor», sade han sedan till svar på mina frågor.
»Ingenting annat än tillfälligt jobb med sabla långa mellantider.»

Man råkar ut för allehanda slags äfventyr på
kaféerna, och jag skall icke med första förgäta en londonsk
amazon på ett ställe i närheten af Trafalgar square, till
hvilken jag räckte ett guldmynt, då jag skulle betala min
förtäring. Apropos betalning, så antages det, att man
skall betala, innan man börjar äta, och om man är fattigt
klädd, så är man tvungen att betala innan man äter.
och betraktade sedan mig och mina dåliga kläder från
topp till tå med en förkrossande min.

»Hvar har ni hittat det här?» frågade hon slutligen.

»Ni tror väl, att någon annan har lämnat det kvar
efter sig på bordet, när han gick?» genmälte jag.

»Hvad ä' ni för slag?» frågade hon och såg mig
lugnt i ögonen.

»Jag gör så’na där», svarade jag.

Hon fnös öfverlägset och gaf mig tillbaka i smått
silfver, hvarvid jag hämnades genom att först bita i
hvarenda slant och sedan klinga med den.

»Jag skall ge er en half penny, om jag får en bit
socker till mitt té», sade jag.

»Å, drag så långt vägen räcker», blef det höfliga
svaret, hvilket förstärktes genom diverse lifliga och
obeskrifliga uttryck.

Jag har aldrig haft någon synnerlig talang i att ge
svar på tal, men hon slog genast ned den lilla jag hade,
och jag sväljde mitt té som en slagen man. Då jag
gick min väg, såg hon efter mig med ett ursinnigt uttryck
i ögonen.

Medan 300,000 människor i London bo i
enrumsbostäder och 900,000 äro olagligt och oförsvarligt inhysta,
äro 38,000 antecknade såsom boende i vanliga
»nattkvarter». Det finns många slags dylika kvarter, men i ett
fall äro de alla hvarandra lika, från och med de små
smutsiga till och med de kolossalt stora, som ge fem
procent och skräflande lofordas af prydliga medelklassare,
hvilka icke kunna känna till mer än en enda sak om
dem, och det är deras obeboelighet. Därmed menar
jag nu icke, att taken läcka och att väggarna äro
dragiga — hvad jag menar är att det hela är förnedrande.

»Fattigmanshotell» kallar man dem ofta, men denna
benämning är ett gäckeri. Att icke äga ett rum för sig
själf, där man någon gång kan få sitta ensam; att vara
tvungen att med eller mot sin vilja stiga upp så snart
man vaknar på morgonen; att få lof att för hvarje kväll
ånyo beställa sofplats och betala för den, samt att aldrig
vara för sig själf, är helt visst någonting helt annat än
att bo på hotell.

Detta får emellertid icke anses som ett genomgående
fördömande af de stora privata eller af staden uppförda
nattkvarteren och arbetarebostäderna. Långt därifrån.
Dessa ha i många afseenden för sin del afhjälpt de
styggelser, som voro oskiljaktiga från de oansvariga små
nattkvarteren, och arbetaren får där mera för pängar,
än han någonsin har fått förut. Men detta gör dem likväl
icke så beboeliga och hälsosamma, som det erfordras
för en man, den där har ett arbete att utföra här i
världen.

De små privata nattkvarteren äro i regel någonting
gräsligt. Jag har sofvit på sådana ställen och jag känner
till dem. Men jag vill helst förbigå dem med tystnad och
hålla mig till de större och bättre. Icke långt från
Middle-sex-street, Whitechapel, gick jag in i ett sådant hus,
nästan uteslutande bebodt af arbetare. Man gick från
trottoaren in genom dörren och utför en trappa, som
ledde till husets källarvåning. Därnere funnos två stora
och svagt upplysta rum, där män voro upptagna af
att koka och äta. Jag hade ämnat koka jag också,
men den vidriga lukten därnere förtog plötsligt min aptit,
så att jag nöjde mig med att se på, medan andra kokade
och åto.

En arbetare, som hade kommit från sitt dagsverke,
satte sig midt emot mig vid det grofhyflade träbordet och
begynte sin måltid. En handfull salt på det icke alltför
rena bordet utgjorde hans smör. Däri doppade han sitt
bröd för hvarje tugga han åt, och sköljde sedan ned det
med té ur en stor mugg. En bit fisk hörde också till
matsedeln. Han åt under tystnad, utan att se hvarken
till höger eller vänster, eller tvärs öfver bordet till mig.
Här och där vid de andra borden sutto män och åto,
lika tysta som han. I hela rummet hördes knappt ett
enda samtal. En prägel af dysterhet hvilade öfver det
illa upplysta rummet. Många sutto tankfullt lutade öfver
smulorna efter sin måltid, och jag undrade — så som
Childe Roland undrade — hvad de hade gjort för
ondt, efter de skulle straffas så.

Från köket hördes sorlet af ett mera rörligt lif, och
jag vågade mig in i den krets, där männen höllo på att
koka. Men lukten, som hade slagit emot mig strax jag
kom, var starkare där, och jag tvingades af kväljningar
att gå ut på gatan för att få frisk luft.

Då jag kom tillbaka in, betalade jag fem pence för en
»hytt», tog emot kvittot på pängarna under form af ett
stort kontramärke af metall och begaf mig upp till
rökrummet. Där fanns ett par små biljarder och en del
schackbräden, som användes af unga arbetare, hvilka
gruppvis väntade på, att det skulle bli deras tur att
spela, medan andra sutto där och rökte, läste eller lagade
sina kläder. De unga voro muntra, de gamla dystra.
Där fanns egentligen två typer — de glada och de dystra,
och det tycktes vara åldern, som bestämde klassificeringen.

Men lika litet som i de bägge rummen i
källarvåningen fanns här den ringaste påminnelse om ett hem.
Helt visst skulle där hvarken för er eller mig, som veta
hvad ett hem verkligen är, kunna förefalla hemlikt. På
väggarna sutto de mest orimliga och förolämpande regler
för gästernas uppförande, och klockan tio släcktes
belysningen, då måste man vara i säng. För att komma
till sin sofplats måste man återigen ned i källaren, och
där lämnade man sitt kontramärke till en frodig
vaktmästare, hvarefter man klättrade uppför en lång följd
af trappor till de högre regionerna. Jag gick ända upp
i den öfversta våningen och ned igen, passerade flera
våningar fulla med sofvandc män. »Hytterna» voro de
bekvämaste inrättningarna, där var plats för den smala
sängen och rum utmed den att kläda af sig. Bädden
var snygg, och hvarken med den eller sängen fann jag
något fel. Men man var icke för sig själf, icke allena.

För att få behörig föreställning om en våning full
med sofhytter, behöfver ni endast tänka er ett papplager
i en ägglåda förstoradt, tills hvarje öppning blir sju fot
hög och dimensionerna proportionerliga i öfrigt, och om
ni sedan placerar det förstorade papplagret på golfvet
i ett stort rum, som påminner om en lada, så har ni det
hela klart för er. Det finns icke något tak öfver hytterna,
väggarna äro tunna, och alla de sofvandes snarkningar
jämte hvarenda rörelse, som edra närmare grannar göra,
tränger tydligt till edra öron. Oeh denna hytt tillhör er
endast för natten. På morgonen måste ni lämna den. Ni
kan icke ställa dit er koffert, eller komma och gå när ni
vill, eller stänga dörren om er eller så. Där finns ingen
dörr alls, bara en ingång. Om ni önskar förblifva gäst i
detta fattigmanshotell, måste ni fördraga allt detta och
äfven de fängelseförordningar, hvilka ihärdigt inpräntas
hos er, att ni är detsamma som ingen, att ni har föga
själ oeh ännu mindre att säga om den.

Jag förfäktar nu emellertid, att det minsta en man,
som arbetar under dagen, borde ha, är ett rum för sig
själf, där han kan stänga dörren och vara lugn för sina
tillhörigheter; där han kan sätta sig och läsa eller se ut
genom fönstret; där han kan komma och gå när han
vill; där han kan samla några få personliga tillhörigheter
utom dem, han bär med sig på ryggen eller i fickorna;
där han kan hänga upp porträtt af mor och syster
och fästmö, eller af dansöser eller bulldoggar, allt efter
sitt hjärtas kraf — med ett ord en egen plats på jorden,
om hvilken han kan säga: »Detta är mitt rum, min
egen borg; världen får stanna utanför, här är jag herre
och mästare». Den mannen skulle vara en bättre
medborgare, och han skulle också göra bättre dagsarbeten.

Jag stod i en af fattigmanshotellets våningar och
lyssnade. Jag gick från bädd till bädd och betraktade de
sofvande. De flesta af dem voro unga, mellan tjugu och
fyrtio år. De gamla kunna icke förskaffa sig rum på
sådana ställen. De gå till arbetshuset. Men jag betraktade
tjogtals af dessa unga män, och de sågo icke illa ut.
Deras ansikten voro skapade för kvinnors kyssar och deras
halsar för att famnas af kvinnoarmar. De voro
älskvärda som män. Och de voro i stånd att älska.
Umgänget med kvinnan verkar förmildrande och lättande,
och de kunde behöfva ett sådant förmildrande och
lättande inflytande, i stället för att med hvarje dag bli allt
hårdare och sträfvare. Jag undrade, hvar de kvinnor
kunde finnas, hvilkas sällskap stod dem till buds — 
och jag hörde i detsamma en gatstrykerskas gälla rusiga
skratt. Leman-street, Waterloo road, Piccadilly och
Strand svarade mig — och nu visste jag hvar de funnos.

*




TJUGOFÖRSTA KAPITLET.
——
Ovissheten i lifvet.


Jag talade med en mycket uppbragt man. Enligt
hans åsikt hade hans hustru gjort honom orätt, och
lagen hade gjort honom orätt. Huru därmed förhöll sig är
af mindre vikt. Den förnämsta punkten var att hon hade
erhållit skilsmässa, och han var tvungen att betala
henne tio shillings i veckan till underhåll åt henne och
deras fem barn. »Men, hör ni», sade han till mig,
»hur tror ni det skulle bli för henne, om jag inte
betalte de tio shillings? Tänk er nu, ja, tänk er bara
det, att nå’n olycka hände mej, så jag inte kunde arbeta!
Tänk, om jag bröt armar eller ben, eller finge reumatism
eller kolera? Hvad skulle hon då göra, he? Hvad skulle
hon göra?»

Han skakade på hufvudet med en mörk min. »Finns
ingen utsikt för henne. Det bästa hon kunde göra vore
att gå till arbetshuset och det är ett litet helvete. Och
om hon inte går till arbetshuset, så får hon ett ändå
värre helvete. Kom med, så skall jag visa er ett helt
dussin kvinnor, som ligga och sofva i en genomgång.
Och jag skall visa er ändå värre saker, som hon råkar ut
för, om nå’nting händer mej och de tio shillings.»

Den mannens säkra öfvertygelse är värd att beaktas.
Han kände tillräckligt väl ställningar och förhållanden för
att veta, huru oviss hans hustrus beräkning på föda och
husrum måste vara. Blefve hans arbetsförmåga skadad
eller förstörd, så vore det också slut med hennes
underhåll. Och då man betraktar dessa ställningar och
förhållanden i mera vidsträckt mån, rufvar samma
ovisshet öfver hundratusentals — ja, till och med milliontals
män och kvinnor, som föra ett vänligt samlif och sträfva
gemensamt för föda och husrum.

Siffrorna äro häpnadsväckande. I London stå 1,800,000
människor på fattigdomens rand och där nedanför, och
1,000,000 ha en veckolön mellan sig och pauperismen.
I hela England och Wales nödgas aderton procent af
hela befolkningen anlita kommunens hjälp, och enligt de
statistiska uppgifter, som lämnats af Londons
stadsfullmäktige, anlitar där i staden tjuguen procent af hela
befolkningen kommunens bistånd. Mellan att anlita
kommunen om hjälp och att vara en utfattig tiggare är nu
visserligen en stor åtskillnad, men London underhåller
likväl 123,000 utfattiga, — en hel stadsbefolkning. Hvar
fjärde individ i London dör på allmänna
barmhärtighetsinrättningar, 939 af 1,000 i de förenade kungariket dö
i fattigdom, 8,000,000 kämpa på gränsen till svält och
20,000,000 andra lefva utan all trefnad i ordets enkla
och klara betydelse.

Det är intressant att gå mera i detalj angående dem af
Londons befolkning, som dö på barmhärtighetsinrättningar. 
År 1886 och vidare upptill 1893 var procenten af
pauperism i förhållande till folkmängd mindre i London än
i England i dess helhet; men sedan 1893 och hvarje
följande år har procenten af pauperism i förhållande till
folkmängd varit större i London än i England i dess
helhet. Följande siffror äro likväl hämtade ur
generalregistratorns rapport för 1886:

Af 81,951 dödsfall i London (1884):


På arbetshusen9,909
På fattigsjukhusen6,559
På hospitalen278
—————
Summa på allmänna inrättningar16,746


Med anledning af dessa siffror skrifver en publicist:
I betraktande af att jämförelsevis få af dessa äro barn,
är det sannolikt att hvar tredje individ i London drifves
till dessa ställen för att dö, och proportionen inom
kroppsarbetarnas klass måste naturligtvis vara ännu större.

Dessa siffror tjäna till att belysa, huru nära arbetaren
i medeltal står till pauperismen. Det finns många
anledningar, som framkalla pauperism. Till exempel en sådan
annons, som den följande, hvilken jag läste i gårdagens
morgontidning.

»Skrifvare, hemmastadd i stenografi, maskinskrifning
och införande i faktura får plats. Lön tio shillings (2,50
doll.) i veckan. Svar märkt» etc.

Och i dagens tidning har jag läst om en
trettiofemårig skrifvare, som numera var intagen på ett af Londons
arbetshus och stod inkallad inför magistraten, därför att
han icke hade fullgjort det ålagda arbetet på inrättningen.
Han åberopade, att han hade utfört de olika arbeten,
som ålagts honom, sedan han kom dit, men då han sattes
till att krossa sten, blefvo hans händer fulla med blåsor,
och han kunde icke fortsätta. Han tillade, att han
förut aldrig hader varit van att handtera tyngre verktyg
än pennan. Magistraten dömde emellertid honom och
hans illa medfarna händer till sju dagars strängt arbete.

Ålderdomen är naturligtvis en orsak till pauperism.
Och så har man också olycksfall — det där »något som
händer» och dödar mannen, fadern och försörjaren,
eller gör honom oförmögen till arbete. Här ha vi till
exempel en man med hustru och tre barn, som lefva på
en ömtålig basis af tjugu shillings i veckan — och det
finns hundratusentals sådana familjer i London. För att
åtminstone föra ett slags existens måste de lefva upp
hvarenda penny af denna inkomst, så att veckolönen är
det enda, som står emellan denna familj och pauperismen
eller hungerdöden. Så händer det någonting, fadern
stupar — och sedan ? En mor med tre barn kan uträtta föga
eller intet. Antingen måste hon öfverlämna barnen åt
samhället som unga fattighjon, för att hon skall få frihet
att göra någonting tillräckligt för sig själf, eller också
måste hon gå till svältmagasinen efter något arbete, som
hon kan utföra i den usla håla, hvilken hon möjligen kan
hyra på sin arbetsförtjänst. Men i sådana magasin är det
dels gifta kvinnor, som vilja öka mannens inkomster, och
dels ensamma kvinnor, som endast skaffa sig själfva ett
eländigt uppehälle, hvilka bestämma aflöningsskalan. Och
den skala, som sålunda bestämmes, är så låg, att modern
och hennes tre barn måste lefva ett bestialiskt lif och i
half hungersnöd, tills döden gör ett slut på deras lidanden.

För att nu visa att modern, som har tre barn att
underhålla icke kan reda sig under nu rådande
förhållanden inom svältlönsindustrin, framlägger jag ett par
exempel, hämtade ur allmänna tidningar:

En uppbragt fader skrifver, att hans dotter och en
hennes kamrat få 8 1/2 penny per gross för tillverkning
af askar. De förfärdiga fyra gross om dagen.
Omkostnaderna äro 8 pence för spårvagn, 2 pence för stumpling,
2 1/2 penny för lim och 1 penny för snören, så att allt
hvad de tillsammans förtjäna är 1 sh. 9 d., eller
hvardera 10 ½ penny om dagen.

Exemplet numro två är en sjuttiotvåårig kvinna, som
för ett par dagar sedan kom till en skyddsförening och bad
om hjälp. Hon hade sytt halmhattar till ett magasin,
men måste öfverge detta arbete på grund af den usla
betalningen — 2 1/4 penny per styck. För detta pris måste
hon anskaffa kantflätor samt sy och prässa hattarna.

Och likväl ha modern och de tre barnen, hvilkas
öde vi nu sysselsätta oss med, icke gjort någonting ondt,
för att de skulle bli så straffade. De ha icke begått
någon synd. Olyckan kom, det är alltsammans. Mannen,
fadern och försörjaren blef dem beröfvad. Däremot kan
ingen skydda sig. Det beror på en tillfällig händelse.
En familj har så och så många chancer att undgå afgrundens 
botten, och så och så många chancer att störta
hufvudstupa dit ned. Dessa chancer kunna reduceras i
kalla, skoningslösa siffror, och några af dessa siffror torde
här vara på sin plats.

Sir A. Forwood beräknar, att årligen

1 arbetare på 1,400 dödas på sin post.

1 arbetare på 2,500 blir totalt fördärfvad.

1 arbetare på 300 blir för all framtid delvis fördärfvad.

1 arbetare på 8 blir tillfälligt urståndsatt att arbeta
för 3 eller 4 veckor.

Men detta gäller endast olyckshändelser inom
industrin. Den höga dödlighetsprocenten bland dem, som
lefva i ghetton, spelar en ohygglig roll. Befolkningen
i West End dör i medeltal vid temtio år; befolkningen
i East End dör i medeltal vid trettio. Det vill säga, att
en individ i West End har utsikt att få	lefva nära
dubbelt så lång tid som	en individ i East End.	
Tala sedan om krig! Dödligheten i Sydafrika och på
Philippinerna försvinner till en obetydlighet. Här, midt i
hjärtat af freden, är det som blod gjutes; och här råder icke
ens civiliserade nationers krigslagar, ty kvinnor och
barn och småbarn, som bäras på armarna, dödas lika
grymt som männen. Krig!	I England bli årligen
500,000 män, kvinnor och barn, som användas inom
olika grenar af industrin, dödade eller fördärfvade eller
gjorda oförmögna till arbete genom sjukdom.

I West End dör femton procent af barnen före fem
års ålder; i East End dör femtio procent af barnen
före fem år. Och det finns gator i London, där af hundra
barn, som födas under året, femtio dö under det nästa;
och af de femtio, som återstå, dö tjugufem innan de ha
fyllt fem år. Ett sannskyldigt slaktande! Herodes for
icke fram fullt så ohyggligt.

Att industrin anställer större förödelse i fråga om
människolif än kriget, kan icke bättre bevisas, än genom
följande utdrag ur en rapport, som nyligen afgifvits af en
sundhetsinspektör i Liverpool, och som icke bör
uteslutande tillämpas på den staden ensamt:

»På många platser tränga föga eller ingen sol in
på gårdarna, och luften i bostäderna var alltid
stinkande, hvilket till stor del berodde på det förorenade
tillståndet hos väggar och tak, hvars porösa material så
länge hade absorberat de inneboendes utdunstningar.
Särskildt afgafs intyg om bristen på solsken på gårdarna
af Park- och trädgårdskommittén, som önskade göra de
fattigaste klassernas hem ljusare genom att skänka dem
växande blommor att plantera på gårdarna och i
fönsterlådor. Men dylika gåfvor skulle vara bortkastade,
då det gäller sådana gårdar, som dessa, emedan
växter och blommor äro ömtåliga för osund
omgifning och aldrig skulle kunna lefva
därstädes.

Mr George Haw har upprättat följande tabell öfver
tre af Londons församlingar:



Proc. aföfverbe-folkningDödspro-cent per1,600
S:t George, västra1013,2
S:t George, södra3523,7
S:t George, östra4026,4


Så finns det ju också särskildt »farliga yrken», i
hvilka otaliga arbetare användas. Deras fäste vid lifvet
är sannerligen osäkert — mycket, mycket osäkrare än
soldatens under det tjugonde århundradet. Inom
linberedningen till exempel ge våta fotter och våta kläder
ofta anledning till ett ovanligt högt antal af bronchitis,
lunginflammation och svår reumatism; där häklandet
och spinnandet försiggår, framkallas i de flesta fall lungsot
genom det fina dammet, och en kvinna, som börjar häkla
eller karda vid sjutton eller aderton år, är vanligen slut
vid trettio. Kemiska arbetare, utvalda bland de
starkaste och kraftigaste män som finnas, lefva i
genomsnitt mindre än fyrtioåtta år.

Doktor Arlidge säger om krukmakaryrket: »Dammet
från leran dödar icke hastigt, men det lägger sig år efter
år litet fastare på lungorna, tills det slutligen bildar en
tät betäckning. Andningen blir allt svårare och
besvärligare och upphör slutligen alldeles.»

Ståldamm, stendamm, lerdamm, alkalidamm,
dundamm, fiberdamm — allt detta dödar och gör det i mera
omfattning än några krigsredskap. Farligast af allt är
blydammel i blyhvittfabrikerna. Här följer beskrifning på
den typiska förstöringen af en ung, frisk, väl utvecklad
flicka, som tar arbete vid en sådan fabrik:

»Efter att i varierande grad ha varit utsatt för
blydammets inverkan, blir hon blodfattig. Möjligen synes
en svag blå rand på hennes tandkött, eller också äro
kanske både tänder och tandkött fullkomligt friska och ingen
blå rand kan upptäckas. I sammanhang med blodbristen
har hon magrat, men så gradvis, att det knappast märkes
af henne själf eller hennes vänner. Nu blir hon emellertid
illamående och får hufvudvärk, som tilltar i styrka och
ofta är åtföljd af försvagad syn eller periodisk blindhet.
En sådan flicka angripes småningom af hvad hennes
vänner och äfven läkaren anser för vanlig hysteri, hvilken
gradvis tilltar utan något förebud, tills hon plötsligt
får konvulsiviska ryckningar, som börja i den ena
hälften af ansiktet och sprida sig till armen samt därnäst till
benet på samma sida af kroppen, till dess att våldsamma
och rent epileptiska konvulsioner skaka hela hennes
kropp. Hon förlorar medvetandet och vaknar för att
få nya anfall, hvilka småningom tilltaga i häftighet, tills
ett af dem gör slut på hennes lif — eller också kan hon
delvis eller fullständigt återfå medvetandet, kanske
antingen för några minuter, några timmar eller dagar,
hvarunder hon klagar öfver våldsam hufvudvärk, eller är
upphetsad och oredig som i häftigt vansinne, eller dyster
och butter som i djup melankoli och måste väckas till
verkligheten, då hon börjar yra, hvarjämte hennes tal är
sluddrigt. Utan föregående varning, utom att pulsen,
som förut har varit mjuk och slagit med nästan normal
hastighet, plötsligt blir låg och hård, kommer så ett
nytt konvulsiviskt anfall, hvarunder hon dör eller faller
i ett slags dvala, ur hvilken hon aldrig återhämtar sig.
Det kan också vara en möjlighet, att konvulsionerna
småningom ge vika, att hufvudvärken upphör och
patienten blir återställd, men endast för att finna sig ha
fullständigt förlorat sin syn — en förlust, som kan vara
antingen tillfällig eller permanent.»

Och här följa några specifika fall af
blyhvittförgiftning:

Charlotte Rafferty, en vacker, välväxt ung kvinna med
präktig kroppskonstitution — hon hade aldrig varit sjuk
en enda dag i sitt lif — blef anställd vid en blyhvittfabrik. 
Hon greps af konvulsioner vid foten af stegen i
verkstaden. Doktor Oliver undersökte henne och fann den
blåa randen utmed tandköttet, som utvisar, att kroppen
är blyförgiftad. Han visste, att konvulsionerna snart
skulle upprepas. Det blef så, och flickan dog.

Mary Ann Toler — en sjuttonårig flicka, som aldrig
förut haft kramp — blef sjuk tre särskilda gånger
och måste öfverge arbetet på fabriken. Innan hon var
nitton år, visade hon symptom till blyförgiftning — fick
konvulsioner med fradga kring munnen och dog.

Mary A., en ovanligt kraftfull kvinna, var i stånd att
under tjugu år arbeta på fabriken och var under
denna tid blott en gång sjuk af kolik. Men hennes åtta
barn doga alla vid späd ålder af konvulsioner. En mor-
gon, då hon borstade sitt hår, blef hon plötsligt
fullkomligt förlamad i bägge handlederna.

Eliza H., tjugufem år, fick kolikanfall efter fem 
månaders arbete på fabriken. Hon gick in vid en annan
fabrik, sedan hon hade blefvit nekad att få komma
tillbaka till den första, och där arbetade hon oafbrutet
under tio års tid. Men så kommo de forna sjukdomssymptomen 
tillbaka, hon föll i konvulsioner och dog inom
två dagar af akut blyförgiftning.

På tal om den ofödda generationen säger mr Vaughan
Nash: »Barn af föräldrar, som arbeta vid blyhvittfabriker, 
komma i regel till världen blott för att dö i
konvulsioner, framkallade af blyförgiftning — antingen födas
de för tidigt eller dö inom det första året.»

Slutligen vill jag också berätta om Harriet A. Walker,
en sjuttonårig Hicka, som stupade under en hopplös kamp
på industriens slagfält. Hon arbetade vid en fabrik för
tillverkning af emaljerade kärl, hvarunder man också är
utsatt för blyförgiftning. Hennes far och bror voro
bägge utan arbete. Hon förteg att hon var sjuk, gick
sex mil om dagen till och från sitt arbete, på hvilket hon
förtjänade sju eller åtta shillings i veckan, och dog
vid sjutton år. —

Tröghet på affärsmarknaden spelar också en viktig
roll i fråga om att störta arbetare ned i afgrunden. Då
en veckas lön är familjens enda skydd mot pauperismen,
betyder en månads tvungen sysslolöshet nästan obeskrifliga 
umbäranden och elände, efter hvars härjningar offren 
icke alltid kunna resa sig, då arbete åter finns att få.
Just nu innehålla dagens tidningar redogörelser för ett
möte inom dockarbetareföreningens afdelning i Carlisle,
hvilka konstatera, att många af dessa arbetare under
månader ha haft en medelsnittsinkomst af fyra eller
fem shillings i veckan. Stagnationen i inskeppning till
Londons hamn bär skulden till detta förhållande.

För den unga arbetaren och arbeterskan eller för
gifta par, finns det ingen förvissning om ett lyckligt och
sundt lif under medelåldern, lika litet som de kunna
hoppas på en trygg ålderdom. De må arbeta huru mycket
de vilja, så kunna de icke försäkra sin framtid. För dem
beror allt på slumpen. Det kan så lätt hända
någonting — ett eller annat, som icke beror på dem själfva.
Försiktighet kan icke afvärja det, och genom list kunna
de icke undgå det. Om de stanna kvar på industrins
slagfält, måste de löpa risken och våga vinna, våga
tappa. Äro de välskapade och utan familjeband, så
kunna de naturligtvis öfverge industrins arena. I så fall
är det säkraste en man kan göra att gå in vid armén —
och för en kvinna är det möjligen det bästa att gå in vid
Röda korset eller bli nunna. I bägge fallen måste de
emellertid försaka hem, och barn och allt, som gör
lifvet värdt att lefva — allt, som gör ålderdomen till
någonting annat än en mardröm.

*




TJUGUANDRA KAPITLET.
——
Själfmord.


Där lifvet själft är så ovisst och hoppet om lycka
ligger sä fjärran, är det oundvikligt att lifvet skall ha
föga värde, och att själfmord skall vara en vanlig sak.
Det är i själfva verket så vanligt, att man icke kan
öppna en daglig tidning utan att träffa på notiser om
sådana händelser. Och ett själfmordsförsök, som beifrats
inför polisdomstolen, väcker där icke mera intresse än
ett vanligt fyllerimål — det expedieras med samma
snabbhet och likgiltighet.

Jag kommer ihåg, då ett dylikt mål behandlades inför
en af Londons polisdomstolar. Jag smickrar mig med att
jag har goda ögon och öron och en rätt snabb uppfattning 
af människor och ting, men jag bekänner, att
medan jag stod därinne i detta rum, blef jag halft yr i
hufvudet af den häpnadsväckande raskhet, med hvilken
fyllbultar, bråkmakare, lösdrifvare, slagskämpar,
hustruplågare, tjufvar, tjufgömmare, dobblare oeh gatslinkor
expedieras af rättvisan. Afskrankningen för de anklagade 
stod midt i rummet, där belysningen är skarpast, och in
och ut ur densamma gingo män, kvinnor och barn i
en ständig ström, lika oafbruten som de domar, hvilka
gingo öfver domhafvandens läppar.

Jag höll just på att fundera öfver en lungsiktig
tjufgömmare, som hade anfört till sitt försvar, att han var
oförmögen till arbete och hade hustru och barn att
försörja, då en yngling omkring de tjugu infördes i
afskrankningen — »Alfred Freeman» — jag uppfångade verkligen
hans namn, men kunde icke urskilja hvarför han var
anklagad. En kraftig kvinna med moderlig uppsyn dök
upp i vittnenas bänk och begynte sitt vittnesmål. Hustru
till slussvaktaren nere vid floden hörde jag att hon var.
Tid: sedan det blef mörkt; ett häftigt plaskande i vattnet;
hon sprang till slussen och fann fången i vattnet.

Jag flyttade blicken från henne till honom. Detta
var således anklagelsen — för själfmordsförsök. Han stod
där slö och likgiltig, det vackra bruna håret hängde
rufsigt ned i hans panna, och hans ännu barnsliga ansikte
var tärdt och glåmigt.

»Ja, sir», fortfor slussvaktarens hustru, »och så snart
jag drog för att få ut honom, kröp han tillbaka igen.
Men så ropade jag på hjälp, och det fanns händelsevis
några arbetare i närheten, och då fingo vi ut honom och
öfverlämnade honom åt konstapeln.»

Domaren komplimenterade kvinnan för hennes
muskelstyrka och nästan alla de närvarande skrattade. Men
allt hvad jag kunde se i denna sak var en yngling på
tröskeln till lifvet, lidelsefullt kämpande för att finna sin
död i gyttjan, och däri fanns ingenting att skratta åt.

Nu reste sig en man på vittnenas bänk och gaf
sitt intyg om ynglingens goda karaktär, jämte vidare 
upplysningar. Han var, eller hade varit gossens förman.
Alfred var en bra pojke, men han hade fasligt mycket
bekymmer i hemmet för pängar. Och hans mor var sjuk.
Han hade benägenhet för att »ängsla sig», och det gjorde
han, tills han blef alldeles utpinad och oduglig till
arbete. För sitt eget anseendes skull hade förmannen varit
tvungen att uppmana honom till att afstå från sitt
arbete, därför att han arbetade dåligt.

»Har ni någonting att anföra?» frågade domaren
hastigt.

Ynglingen i afskrankningen mumlade någonting
otydligt. Han var fortfarande slö.

»Hvad är det han säger, konstapel?» frågade domaren
otåligt.

Den kraftiga, blåklädde lutade sitt öra intill fångens
läppar och svarade sedan med hög röst: »Han säger,
att han är mycket ledsen, ers vördighet.»

»Målet uppskjutes i förbidan på vidare rannsakning»,
sade hans vördighet. Och så var nästa mål redan
underbehandling, det första vittnet i detsamma höll på att
aflägga ed. Ynglingen gick slö och likgiltig därifrån med
sin vaktare. Detta var alltsammans, på fem minuter var
saken expedierad, och ett par grofväxta, råa karlar intogo
den tillämnade själfmördarens plats, oförtrutet bemödande
sig att påbörda hvarandra ansvarigheten för att en stulen
ljusterstång, som förmodligen var värd tio cents, hade
blifvit funnen i deras ägo.

Det värsta besväret med dessa fattiga människor är
att de icke veta, huru de skola begå själfmord, och
vanligen måste göra tre eller fyra försök, innan de lyckas.
Detta är naturligtvis ett förskräckligt obehag för
konstaplar och domare och gör dem ändlösa besvär. Ibland
kunna herrar domare emellertid tala rent ut i fråga om
den saken och rent af klandra de brottsliga för deras
tölpaktiga tillvägagående. Så gjorde till exempel härom 
dagen den domare, som behandlade målet angående
Ann Woods försök att dränka sig i kanalen. »Om ni
nu ville dränka er, hvarför gjorde ni, det inte ordentligt?» 
frågade den uppbragte mr R. S. . . »Hvarför höll
ni er inte under vattnet, tills det blef slut, i stället för att
förorsaka oss allt detta besvär.»

Fattigdom, elände och fruktan för arbetshuset äro
de förnämsta orsakerna till själfmord inom arbetsklassen. 
»Hellre dränker jag mig, än jag kommer på arbetshuset», 
hade den femtiotvååriga Ellen Hughes Hunt
förklarat. Förra onsdagen besiktigades hennes lik vid
Shoreditch. Hennes man kom från Islingtons
arbetshus för att aflägga vittnesmål. Han hade varit
ostmånglare, men misslyckade affärer och fattigdom hade
drifvit honom till arbetshuset, dit hustrun hade vägrat att
följa honom.

Sista gången någon hade sett henne i lifvet var
klockan ett på natten. Tre timmar därefter fann man hennes
hatt och kofta på trälvägen för dragare på kanalbanken
vid Regent’s Canal, och sedermera drogs hennes döda
kropp upp ur vattnet. Utslag: Själfmord under
tillfällig sinnesförvirring.

Dylika utslag äro ett brott mot sanningen, Lagen
är en lögn, och å dess vägnar ljuga människorna på
det mest skamlösa sätt. Till exempel — en vanärad
kvinna, öfvergifven och bespottad af släkt och anhöriga,
vill döda sig och sitt barn med ett opiat. Barnet dör,
men efter några veckor på sjukhuset tillfrisknar modern
och blir anklagad för barnamord, förklaras skyldig samt
dömes till tio års straffarbete. Eftersom hon har tillfrisknat, 
anser lagen henne ansvarig för sina gärningar — hade
hon dött, så skulle samma lag ha förklarat henne
tillfälligt sinnesförvirrad.

För att nu återkomma till fallet Ellen Hughes Hunt,
så är det lika rimligt och logiskt att påstå, att hennes
man led af tillfällig sinnesförvirring, då han begaf sig
till Islingtons arbetshus, som att påstå, att hon led af
tillfällig sinnesförvirring, då hon gick i Regent’s Canal.
Hvilketdera stället som bör föredragas beror på olika
omdöme och på intellektuell uppfattning. Efter den
kännedom jag har angående kanaler och arbetshus, så
skulle jag för min del afgjordt välja kanalen, om jag befunne
mig i en dylik belägenhet. Och jag djärfs likväl påstå,
att jag icke är mera oförnuftig än Ellen Hughes Hunt
eller hennes man och hela den öfriga människoflocken.

Människan följer icke längre instinkten med samma
naturliga trohet som förr. Hon har utvecklats till en
resonnerande varelse och kan på grund af sitt förnuft hålla
fast vid lifvet eller förkasta det, allt efter som lifvet lofvar
glädje eller smärta. Jag vågar förfäkta, att sedan Ellen
Hughes Hunt hade blifvit lurad och bedragen på alla de
lifvets fröjder, hvilka hon kunde ha förtjänat genom
femtiotvå års tjänstgöring i världen, och då hon icke såg
någonting annat än arbetshusets fasor framför sig, var det
mycket klokt och förnuftigt handladt af henne att hoppa
i kanalen. Och jag vågar vidare påstå, att juryn hade
handlat klokare, om den hade afkunnat det utslaget, att
samhället led af tillfällig sinnesförvirring, då det lät
Ellen Hughes Hunt bli lurad och bedragen på alla de
lifvets fröjder, hvilka hon kunde ha förtjänt genom
femtiotvå års tjänstgöring i världen.

Tillfällig sinnesförvirring! Å, dessa fördömda fraser,
dessa språkliga lögner, bakom hvilka folk med närande
föda i magen och hela skjortor på kroppen taga sin
tillflykt, för att undvika allt ansvar för sina bröder och
systrar, som ha tomma magar och icke ha hela skjortor
på kroppen!

Ur Observer, en tidning i East End, äro
följande vanliga tilldragelser hämtade:

En eldare på ett fartyg, Johnny King, var anklagad
för själfmordsförsök. På onsdagen gick svaranden till
närmaste polisstation och omtalade, att han hade sväljt en
kvantitet fosforpasta, därför att han var totalt
utblottad och ur stånd att få arbete. King fördes in och fick
kräkmedel, hvorefter han kastade upp en del af giftet.
Svaranden förklarade nu, att han var mycket ledsen.
Ehuru han hade goda betyg för sexton års arbete, var
det honom omöjligt att få något arbete vidare. Mr
Dickinson skickade svaranden tillbaka i arresten för att
fängelsepredikanten skulle besöka honom där.

Timothy Warner, trettiotvå år, var anklagad för
samma förbrytelse. Han hade hoppat i från piren vid
Limehouse, och då han togs upp igen, sade han: »Jag ville
ta lifvet af mig.»

En ung kvinna med hyggligt utseende, vid namn Ellen
Gray var åtalad för själfmordsförsök. Vid half tio-tiden
på söndagsmorgonen hade konstapeln 834 K. funnit
svaranden liggande i en förstuga vid Benworth Street i nästan
medvetslöst tillstånd. Hon höll en tom flaska i sin ena
hand och medgaf, att hon två eller tre timmar förut hade
sväljt en dosis opium. Då hon tydligen var mycket
sjuk, eftersändes distriktläkaren. Han gaf henne kaffe och
tillsade, att hon skulle hållas vaken. Inför domstolen
förklarade svaranden, att skälet, hvarför hon hade
försökt ta lifvet af sig, var att hon hade hvarken hem
eller vänner.

Jag säger icke, att alla som begå själfmord äro kloka,
lika litet som jag säger, att alla de som icke begå
själfmord äro kloka. Ovisshet i fråga om uppehälle
och tak öfver hufvud framkallar nog rätt ofta
sinnesrubbning. Frukt- och grönsaksmånglare, kringvandrande
småkrämare och gårdfarihandlare — en klass af arbetare,
som lefva mera för dagen än någon af de andra — utgöra
det största antalet af dem, som vistas på hospitalen. Af
10,000 manliga individer bli 26,9 vansinniga årligen, och
af lika antal kvinnor 36,9. Å andra sidan bli bland
soldaterna, som åtminstone äro säkra på uppehälle och tak
öfver hufvudet, 13 vansinniga af 10,000 och bland
jordbrukare och boskapsuppfödare endast 5,1. En månglare
har således två gånger så stor möjlighet att förlora sitt
förnuft som en soldat, och fem gånger så stor möjlighet som
en jordbrukare.

Olyckor och elände ha stor makt att förvrida folks
hjärnor och drifva den ena till hospitalet, den andra till
bårhuset eller galgen. Då olyckan kommer, och fadern
och mannen, trots all den kärlek han hyser för hustru
och barn, och trots all sin villighet att arbeta, icke kan
få någonting att göra, är det en enkel sak, att hans
förnuft sviktar, och att hans hjärna omtöcknas. Och saken
blir synnerligen enkel, då man tar i betraktande, att
hans fysik är härjad genom otillräcklig näring och
sjukdom, förutom att hans själ pinas vid åsynen af hans
lidande hustru och barn.

»Han är en man med fördelaktigt utseende, rikt svart
hår, mörka uttrycksfulla ögon, välformad näsa och haka
och vackra vågformiga mustascher.» Sa lyder reporterns
beskrifning på Frank Cavilla, då denne under
innevarande dystra september månad slod inför rätta, »klädd
i en mycket sliten grå kostym och utan krage».

Frank Cavilla lefde och verkade som husdekoratör
i London. Han har blifvit beskrifven som en duglig
arbetare, stadig till sin karaktär och icke begifven på att
dricka. Alla hans grannar förenade sig om det
vittnesbördet, att han var en god och ömsint make och far.

Hans hustru, Hannah Cavilla, var en storväxt,
vacker och gladlynt kvinna. Hon såg alllid till att barnen
skickades rena och snygga till skolan vid Childeric road.
Alla grannarna hade lagt märke till detta. Och med en
sådan man och far, så duglig, så arbetsam och så måttlig
i sina vanor, gick allting väl och man hade vind i seglen.

Men så hände någonting. Frank Cavilla arbetade åt
en byggmästare, mr Beck, och bodde i ett af sin
principals hus vid Trundley road. Mr Beck störtade ned
från en ställning och blef dödad. Orsaken var en oregerlig
häst — och, som sagdt, det hände. Cavilla måste söka
ny arbetsgifvare och skaffa sig en annan bostad.

Detta hände för aderton månader sedan. Under
aderton månader kämpade han den hårda striden. Han hyrde
rum i ett litet hus vid Batavia road, men han kunde
icke få debet och kredit att gå ihop. Stadigvarande
arbete stod icke att få. Han sträfvade manligt med
allehanda slags tillfälligt arbete, och han såg hustru och
barn tyna bort af brist på föda. Han svälte själf, blef
klen och sjuk. Detta var för tre månader sedan, och
nu hade de absolut ingenting att lefva af. De klagade
aldrig sin nöd för någon, nämnde den ej med ett ord,
men fattigt folk förstå sig på sådant. Husmödrarna vid
samma gata skickade mat till dem; men familjen
Cavilla var så aktad, att detta skedde anonymt och på
något hemlighetsfullt sätt, för att deras stolthet icke
skulle såras.

Olyckan hade händt. Han hade kämpat och hungrat 
och lidit i aderton månader. Så steg han upp mycket
tidigt en morgon i september. Han slog upp sin fällknif.
Oeh han skar strupen af sin hustru, Hannah Cavilla,
trettiotre år. Han skar strupen af sin förstfödde, sonen
Frank, tolf år. Han skar strupen af sin son Walter, åtta
år. Han skar strupen af sin dotter Nelly, fyra år. Han
skar strupen af sin sistfödde, sonen Ernest, sexton
månader. Sedan satt han hos de döda hela dagen till
kvällen, då polisen kom och han sade till dem, att de måste
stoppa in en penny i springan på gasmätaren, så att där
blefve ljust och de kunde se . . .

Frank Cavilla stod inför rätta, klädd i en mycket
sliten grå kostym. Han var en man med fördelaktigt
utseende, rikt svart hår, mörka uttrycksfulla ögon, och
välformad näsa och haka och vackra vågformiga
mustascher . . .

*




TJUGUTREDJE KAPITLET.
——
Barnen.

»Vårt hem är ett kyffe och mörkt
är omkring oss,
vi glömma att jorden är skön.»


Det finns en vacker syn i East End, men också
bara en enda, och det är barnen som dansa på gatan,
medan positivhalaren gör sin rond. Det är en
förtrollande tafla att se dessa små, den nästa generationen,
trippa omkring och böja sig med täcka små miner och
behagfulla rörelser af egen komposition, med muskler
som röra sig lätt och smidigt, och kroppar som göra
luftiga språng och svänga sig i takt efter musiken, ehuru
de aldrig ha gått i någon dansskola.

Jag har talat med dessa barn, här och där och
öfverallt, och det har slagit mig med förvåning, att de
äro lika glada som andra barn, på sätt och vis kanske
till och med gladare. Deras inbillningskraft är
ytterligt verksam. Deras förmåga att försätta sig i
romantikens och fantasiens värld är påfallande. Lifsglädjen
svallar inom dem. De äro förtjusta i musik, i lifliga
rörelser och i lysande färger, och mycket ofta ser man
hos dem en förvånande skönhet både till anletsdrag och
gestalt, midt i all deras smuts och deras trasor.

Men det måste finnas någon trollkarl i London, som
lockar dem alla med sig bort. De försvinna totalt. Man
ser dem aldrig mer, icke ens någonting som påminner
om dem. Man söker förgäfves efter dem bland de
fullväxtas skaror. Där ser man endast förkrympt växt, fula
ansikten och tröga och slöa sinnen. Behag, skönhet och
fantasi, all den smidighet, som fanns hos både sinne och
muskler, allt är totalt försvunnet. Emellanåt kan man
likväl få se en kvinna, som icke nödvändigt behöfver vara
gammal, uppsvälld och rusig, lyfta på sin smutsiga kjol
och göra några löjliga och klumpiga hopp på gatan.
Detta är en påminnelse om att hon en gång har varit
ett bland barnen som dansade efter positivspelarens
musik. Dessa löjliga och klumpiga hopp är det enda som
finns kvar efter barndomens löften. I de omtöcknade
gömslena i hennes hjärna har dykt upp ett flyktigt minne
af att hon en gång har varit barn. En hel skara sluter
sig omkring henne. Små flickor dansa bredvid henne
och omkring henne med allt det täcka behag, som hon
otydligt kommer ihåg, men nu endast kan parodiera med
sina rörelser. Hon flämtar utmattad efter luft och
stapplar ut ur kretsen. Men de små flickorna
fortfara att dansa.

Ghettons barn äga alla de egenskaper, som skulle
kunna göra dem till ädla män och kvinnor. Men ghetton
själf liknar en rasande tigrinna, som vänder sig mot
sin egen afföda och fördärfvar alla dessa egenskaper,
utplånar glädjen och skrattet och förvandlar dem, som
icke dödas till spritdränkta, förlorade varelser,
otympliga, försimplade och förnedrade under djuren.

Det sätt, på hvilket detta sker, har jag omständigt
beskrifvit i de föregående kapitlen. Här vill jag låta
professor Huxley skildra det i korthet:

»Hvar och en, som har kännedom om det tillstånd,
som råder bland befolkningen i alla stora industricentra,
vare sig här eller i andra länder, vet, att i hela denna
stora och tillväxande massa af människor råder en
ytterlig — ja, här måste jag använda det franska ordet
»misére», hvilket jag icke tror ha någon full
motsvarighet i det engelska språket. Det är en belägenhet, då
föda, värme och kläder — alltsammans nödvändigt för all
bibehålla kroppens funktioner i normalt tillstånd — icke
kunna erhållas; då män, kvinnor och barn nödgas tränga
ihop sig i kyffen, där all anständighet är utesluten och
de enklaste villkor för en sund existens äro omöjliga
att nå; då de enda nöjen, som gifvas, äro rus och
brutalitet; då lidanden hopas massvis genom hunger,
sjukdom, förkrympt utveckling och moralisk förnedring; då
till och med det redliga och ihärdiga arbetets utsikt för
framtiden är ett lif af andlös kamp mot hungerns välde,
afslutadt vid fattigmans graf.»

Under sådana förhållanden äro barnens utsikter
hopplösa. De dö som flugor, och de som fortfara att lefva
göra det därför att de äga utomordentlig vitalitet jämte
förmåga att foga sig efter den förnedring, som omger
dem. De ha intet hemlif. I de nästen och kyffen, där
de bo, äro de omgifna af allt som är smutsigt och
oanständigt. Och på samma gång, som deras sinnen
fördärfvas, bli också deras kroppar fördärfvade af dålig
hygien, af till trängsel fyllda bostäder och för dålig
näring. Då en far och mor, jämte tre eller fyra barn
bo tillsammans i ett rum, där barnen turvis sitta uppe
för att jaga bort råttorna från de sofvande — och då
dessa barn aldrig ha tillräckligt att äta och dessutom
täras och pinas och bli eländiga och klena genom
myllrande ohyra — kan man lätt föreställa sig, hvad slags
män och kvinnor det skall bli af dessa öfverlefvande.

	»Dof förtviflan, ytterlig nöd
	lurar på dem från födelsestunden.
	Hemska eder och smutsiga ord
	är deras ständiga vaggsång.» 

En man och en kvinna ingå äktenskap oeh börja
hushålla tillsammans i ett enda rum. Deras inkomster
ökas icke med åren, fastän familjen växer, och mannen
har en synnerligt god tur, om han kan få behålla sin
hälsa och sitt arbete. Så kommer ett barn, och sedan
ett till. Nu skulle det egentligen behöfvas mera
utrymme, men dessa små munnar och kroppar medföra
ökade utgifter, och det blir en absolut omöjlighet att
skaffa rymligare bostad. Flera barn komma. Man har
knappast rum att vända sig inne. Barnen hålla till
ute på gatorna, och då de äldsta bli tolf eller fjorton år,
är hemmet så fullproppadt, att de ej längre ha annan
tillflykt än gatorna. Om gossen har tur, kan han
komma in i de allmänna hyreskasernerna, och han kan
sluta på många olika sätt. Men en flicka på fjorton eller
femton år, hvilken på detta sätt tvingas att öfverge det
enda rum, som varit hennes hem, och på sin höjd kan
förtjäna sina fattiga fem eller sex shillings i veckan,
kan icke sluta på mer än ett sätt. Och det bittra slutet på
det slutet är detsamma, som hade drabbat den kvinna,
hvars lik polisen hade anträffat i dag på morgonen i en
portgång vid Dorsetstreet i Whitechapel. Utan hem och
skydd, sjuk och med ingen hos sig i sin sista stund,
hade hon dött under natten af förkylning. Hon var
sextiotvå år och hade gått och sålt tändstickor. Och
hon dog ute på marken som ett vildt djur.

Jag har i lifligt minne en gosse, som stod i de
anklagades afskrankning inför en polisdomstol i East End.
Hans hufvud räckte knappast öfver skranket. Han hade
bevisligen gjort sig skyldig till att stjäla två shillings
från en kvinna, och han hade användt pängarna, men icke
till karameller och kakor och andra godsaker, utan till
mat.

»Men hvarför bad du henne icke i stället om mat?»
frågade domaren med förfördelad ton. »Hon skulle
säkert ha gifvit dig någonting att äta.»

»Om jag hade bedt henne om det, så hade jag
blitvit insatt för tiggeri», blef gossens svar.

Polisdomaren rynkade ögonbrynen och sväljde
förebråelsen. Ingen kände till denne gosse eller visste, hvilka
hans föräldrar voro. Han var utan begynnelse eller
ursprung — en värnlös, vilsekommen varelse, ett yngel,
som sökte sin föda i det stora kejsarrikets jungler,
stjälande från de svaga och bestulen af de starka.

Människor, som försöka att hjälpa och samla ihop
barn från ghetton för att skicka dem på en dags utflykt
till landet, tro, att icke många barn uppnå sitt tionde år
utan att åtminstone ha varit med om en sådan dag.
Härom skrifver någon: »Den inverkan på sinnet, som
en sådan dag måste medföra, får icke underskattas.
Hurudana omständigheterna i öfrigt må vara, lära barnen
därigenom förstå hvad fält och skogar vill säga, så att be-
skrifningar på landskap i läseböckerna, hvilka förut icke
gjorde något intryck på dem, därefter bli begripligare.»

En enda dag på fält och i skog, om de ha nog tur
att komma med bland dem, hvilka hopsamlas af
människor, som vilja hjälpa. Och sådana barn födas
dagligen tätare, än det behöfs tid för att vagnen skall föra dem
ut till fält och skogar för denna enda dag i deras lif.
En enda dag! I hela deras lif en enda dag! Och under
alla de återstående dagarna ha de det så som gossen
svarade en viss biskop: »Vid tio år slinker vi omkring;
vid tretton nappar vi saker; och vid sexton smiter vi
för polisen.» Hvilket vill säga, att de vid tio år föra
dagdrifvarlif, stjäla vid tretton, och vid sexton äro
tillräckligt utstuderade skälmar för att kunna gäcka polisen.

Pastor J. Cartmel Robinson berättar om en gosse
och en flicka från hans församling, som begåfvo sig ut
för att gå till skogen. De gingo och gingo genom
ändlösa gator, ständigt väntande att snart få se den. Men
slutligen måste de sätta sig ned, utmattade och olyckliga,
och blefvo omhändertagna af en godhjärtad kvinna,
som förde dem tillbaka igen. Dessa barn hade
tydligen blifvit förbisedda af dem, som försöka att hjälpa.

Från samma källa förskrifver sig påståendet, att vid
en gata i Hoxton (ett distrikt i det vidlyftiga East End)
finns det sjuhundra barn, mellan fem och tretton år, i
åttio små hus. Och han tillägger: »Det är därför att
London i så vidsträckt mån har stängt in sina barn
bland ett virrvarr af gator och hus och beröfvat dem
deras rättmätiga arfsrätt till luft och fria fält och
vattendrag, som de växa upp till fysiskt odugliga män och
kvinnor.»

Han berättar också om en af hans församlingsbor,
som hyrde ut ett rum på nedre botten åt ett gift par.
»De sade, att de hade två barn, men då de flyttade in,
visade det sig, att de hade fyra. Efter en tid kom ett
femte, och värden sade upp dem till afflyttning. De
frågade icke efter tillsägelsen. Så kom sundhetsinspektören, 
som så ofta måste ta lagen till hjälp, och hotade
min vän med lagligt åtal. Han anförde till sin ursäkt, att
han icke kunde förmå dem att flytta. Och de anförde som
sin ursäkt, att ingen ville ta emot dem med så många
barn för en hyra, som det vore dem möjligt att erlägga,
hvilket i förbigående sagdt är ett af de fattigas vanliga
klagomål. Hvad var att göra? Värden befann sig mellan 
två eldar. Slutligen vände han sig till magisiraten,
som skickade ett ombud för att undersöka förhållandet.
Sedan dess ha ungefär tjugu dagar förgått, men ännu har
ingenting blifvit gjordt. Är detta ett enstaka fall? För
ingen del; det är en mycket vanlig sak.»

Förra veckan höll polisen razzia i ett illa omtaladt
hus. I ett af rummen påträffades ett par barn. De
arresterades och anklagades för att ha varit »inneboende»
liksom kvinnorna. Deras far kom till förhöret och
upplyste, att han, hans hustru och ett par äldre barn,
förutom de bägge anklagade, bodde i detta enda rum. Han
förklarade också, att han bodde där, därför att han icke
kunde få något annat rum för en halfkrona i veckan.
Domstolen frikände de bägge unga förbryterskorna och
gaf fadern en varning för att han uppfödde sina barn
osundt.

Men här behöfs icke flera exempel. I London försiggår 
ett slaktande af oskyldiga barn i en mera häpnadsväckande 
skala, än man någonsin förut har hört talas om
i mänsklighetens historia. Och lika häpnadsväckande är
den kallsinnighet, som i detta afseende råder hos ett
folk, som tror på Kristus, som erkänner Guds tillvaro och
går i kyrkan regelbundet hvarje söndag. Under de öfriga
dagarna i veckan frossa de på hyror och andra
inkomster, som komma dem till del från East End, fläckade
med barnablod. Och så besynnerligt äro de danade,
att det emellanåt kan hända, att de taga en half million
af dessa hyror och andra inkomster och skicka ut dessa
pengar för att uppfostra svarta barn i Sudan.

*




TJUGOFJÄRDE KAPITLET
——
En nattlig syn.

»Alla dessa voro för åratal
sedan små rödkindade knubbiga
barn, i stånd att formas till
hvad slags samfundsmedlemmar
som helst.» — Carlyle.


Sent i går kväll gick jag Commercial Street från
Spitalfields till Whitechapel, och sedan söderut nedåt
Lemanstreet till dockorna. Och medan jag gick där, drog jag
på munnen åt East Ends tidningar, hvilka uppfyllda af
medborgerlig stolthet förklara, att det icke är något fel
med East End betraktat som bostadsplats för män och
kvinnor.

Det är svårt att förtälja en tiondel af hvad jag såg.
Mycket kan icke förtäljas. Men i det stora hela kan
jag säga, att hvad jag såg var en mardröm, en stinkande 
gyttjeflod, som alstrade myllrande lif på gatorna, ett
kaos af onämnbara smutsigheter, som öfverträffade de
»nattliga fasorna» på Piccadilly och Strand. Det var ett
menageri af tvåfotingar i kläder, något liknande
människor, men mera påminnande om djur — och för att
komplettera taflan fanns där också vaktare med blanka
knappar i rockarna, som höllo ordning på dem, då de
morrade och fräste alltför ilsket.

Jag var glad att dessa vaktare funnos där, ty jag
var icke klädd i min »sjöfararekostym», och jag var
således ett »mål» för de rofdjur, som drefvo af och an.
Emellanåt, på sträckorna mellan poliskonstaplarna,
betraktades jag med skarpa, hungriga ögon af de tasslande 
rännstensvargarna, och jag var rädd för deras händer,
deras nakna händer, så som man fruktar för en gorillas
klor. Ja, ty de påminde om gorillor. De voro små, illa
växta och krokryggiga. Inga svällande muskler, intet
öfverflöd af muskelstyrka, inga breda axlar. De representerade 
snarare en viss elementär sparsamhet hos naturen,
sådan den måste ha funnits hos grottmänniskorna. Men
det fanns likväl styrka hos dessa magra kroppar — den
vilda, ursprungliga styrkan att gripa och hålla fast och
slita i stycken. Då de störta sig öfver ett mänskligt byte,
är det vanligt att de göra det bakifrån och böja offret
bakåt, tills dess rygg blir bruten. De ha hvarken
samvete eller något slags känslighet, och för en ringa penning
skulle de utan fruktan eller tvekan döda hvem som
helst, om de blott få tillfälle därtill. De utgöra ett nytt
species af människosläktet, en art stadsvildar. Gator
och hus, gränder och gårdar utgöra deras jaktmarker.
Hvad dalar och berg äro för den naturlige vilden, det
är gator och byggnader för dem. Slumkvarteren äro
deras jungler, och där smyga de omkring efter rof.

De goda, känsliga människor, som sitta i de förgyllda
teatersalongerna och bebo underbara palats i West End,
se aldrig dessa varelser och drömma icke om att de
finnas till. Men här finnas de lifslefvande, synnerligt 
lifslefvande i sina jungler. Ve den dag, då alla dessa skulle
kräla ut ur sina nästen och kyffen, så att de som bo i
West End finge se dem — så som de goda och känsliga
aristokraterna i det feodala Frankrike fingo se deras
motsvarigheter och frågade hvarandra: »Hvarifrån ha de
kommit?» — »Är det människor?»

Dessa voro emellertid icke de enda djuren i
menageriet. De syntes blott här och där, lurande inne på
mörka gårdar och smygande likt gråa skuggor utmed
väggarna. Men kvinnorna, från hvars usla sköten de leda sitt
ursprung, de funnos öfverallt. De gnällde oförsynt och
tiggde i gråtmild ton om pengar och mer. De höllo
dryckeslag i hvarenda kroghåla, slampiga, okammade, surögda
larmande, plirande och tjattrande, flödande af
oanständigheter och allt slags uselhet, och sedan de hade blifvit
berusade kastade de sig baklänges öfver bänkar och bord
— obeskrifligt motbjudande och ohyggliga att skåda.

Och där fanns också andra — underliga, förvridna
ansikten och gestalter, förvrängda abnormiteter, som
trängdes omkring mig på alla sidor, ofattbara typer af
rusig fulhet, samhällets vrak, kringvandrande spöken,
lefvande döda — kvinnor, fördärfvade af sjukdom och
dryckenskap, tills de icke kunde förtjäna två pence i sin
uselhet på den allmänna saluplatsen — och män i
fantastiska lumpor, utmärglade af brist och vedermödor,
tills de icke längre liknade människor, med sina ansikten
ständigt förvridna till ett idiotiskt grimaserande, med en
gång som påminde om apornas, döende med hvarje
andedrag och hvarje steg de togo. Och där funnos unga
flickor om aderton eller tjugu år med välformade
gestalter och ansiktena ännu oberörda af förvridning och
uppblåsthet — de hade hamnat på afgrundens botten med
ett enda raskt fall. Och jag kommer ihåg en fjorton års
gosse jämte en annan på sex eller sju år, bleka, sjukliga
och hemlösa bägge två, sittande på stenläggningen med
ryggarna stödda mot ett järnräcke och betraktande det hela.

De odugliga och obehöfliga! Industrin har ingen
användning för dem. Inga företag bringas till
liggarstafven genom brist på arbetare och arbeterskor.
Dockarbetarna trängas vid ingångsporten och gå svärjande sin
väg, då förmannen icke kallar dem till arbetet.
Maskinister, som ha arbete, betala sex shillings i veckan till
sina yrkesbröder, som äro utan; 514,000 arbetare inom
väfnadsbranschen opponera sig mot ett beslut, som
förbjuder användandet af barn under femton år. Det finns
kvinnor i öfverflöd, som arbeta fjorton timmar om dagen
till svältlönsmagasinen för tio pence om dagen. Alfred
Freeman ville söka döden i gyttjan, därför att han
förlorat sitt arbete. Ellen Hughes Hunt föredrar Regent`s
Canal framför Islingtons arbetshus. Frank Cavilla skär
halsen af hustru och barn därför att han icke kan få
tillräckligt med arbete för att kunna ge dem uppehälle
och tak öfver hufvudet.

De odugliga och de obehöfligai! De eländiga och
föraktade och förgätna, döende i samhällets slaktarhus.
Prostitutionens afföda — den prostitutions, som är
liktydig med ett neddragande till låga ändamål af män och
kvinnor och barn, af kött och blod och anda och sinne,
med ett ord arbetets prostitution. Om detta är det bästa,
som civilisationen kan göra för människosläktet —- gif
oss då hellre ett lif som nakna och tjutande vildar! Bra
mycket bättre att vara öknens och vildmarkens barn,
jordhålornas och de indianska rådplägningsplatsernas
innehafvare, än att vara maskinernas och afgrundens folk.

*




TJUGUFEMTE KAPITLET
——
Hungerklagan.


»Min far har mera krafter än jag, därför att han är
född på landet.»

Den, som sade detta, var en intelligent ung man i
East End, som klagade öfvcr sin dåliga fysiska utveckling.

»Se på min usla arm, så skall ni få se.» Han drog
upp sin ärm. »Inte fått tillräckligt att äta, det är hela
felet. Å, jag menar inte nu, ser ni. Nu har jag allt
hvad jag behöfver. Men det har kommit för sent. Det
kan icke ersätta bristen på föda, då jag var barn. Far
kom upp till London från landsbygden. Mor dog, och
far och vi sex ungar bodde i två små rum. Han slet
mycken ondt, gubben far. Han kunde ha slängt oss på
den allmänna barmhärtigheten, men det gjorde han inte.
Han trälade i sitt arbete hela dagarna, och om kvällarna
kom han hem och lagade mat och styrde och ställde med
oss. Han var både far och mor för sina barn. Han
gjorde sitt bästa, men vi hade inte tillräckligt att äta.
Sällan sågo vi en bit kött, och fick man något, så var
det af sämsta slag. Det är inte bra för växande barn
att sätta sig till en middag på bröd och ost, och inte
ens ha tillräckligt af det. Hvad blef resultatet? Jag är
förkrympt till växten, och jag har inte samma krafter
som min far. De svältes ur mig, när jag var barn.
Efter ett par generationer skall det inte finnas någonting
kvar af mig här i London. Men min yngre bror — 
han är större och bättre utvecklad. Far och vi barn
höllo tillsammans, ser ni, och därför blef det så.»

»Det förstår jag inte», invände jag. »Under sådana
förhållanden borde väl vitaliteten aftaga och de yngre
barnen födas allt svagare och svagare.»

»Inte när man håller tillsammans», svarade han. »När
helst ni går till East Ends gator och får se ett åtta till tolf
års barn, som har sin fulla växt, är väl utveckladt och ser
friskt ut, så kan ni lita på, att ni vid förfrågan skall få
höra, att det är det yngsta eller åtminstone ett af de
yngre i sin familj. Det är nämligen så, att de äldre
barnen få svälta mera än de yngre. När de yngre komma
till världen, äro de äldre färdiga att börja arbeta, det
kommer in mera pängar och i följd däraf mera föda.»

Han drog ned sin ärm igen — och jag hade sett
ett konkret exempel på när kronisk halthunger icke
dödar, utan förkrymper. Hans stämma var blott en bland
myriader, som höja sin hungerklagan i världens
mäktigaste rike. För hvarenda dag få mer än 1,000,000
människor fattigunderstöd i det förenade kungariket. Hvar
elfte individ af arbetsklassen får fattigunderstöd under
årets lopp; 37,500,000 få mindre än 12 pund i
månaden per familj, och en stående här af 8,000,000 lefva
på gränsen till svält.

En kommitté för bespisande af skolbarn i London
afger följande förklaring: »Under tider, då ingen 


särskild nöd råder, finns det ensamt i Londons skolor
55,000 barn i ett ständigt tillstånd af hunger, som gör
det gagnlöst att försöka lära dem någonting.»
Kursiveringen är af min hand. »Då ingen särskild nöd råder» är
detsamma som goda tider i England; ty Englands
befolkning har kommit därhän att betrakta svält och
lidande, hvilket de kalla »nöd», som en del af
samhällsordningen. Kronisk hunger anses för en naturlig sak.
Det är endast, då akut hungersnöd uppträder i stor skala,
som de anse den för någonting ovanligt.

Jag skall aldrig förgäta den bittra klagan, jag hörde
af en blind i en liten bod i East End vid slutet af en
mulen dag. Han hade varit den äldste af fem syskon, som
hade mor, men ingen far. Eftersom han var äldst, hade
han fått svälta och arbeta som barn för att få bröd att
stoppa i munnen på sina små bröder oeh systrar. Icke
en gång på tre månader fick han smaka kött. Aldrig visste
han, hvad det ville säga att få sin hunger fullkomligt
stillad. Och han påstod, att den kroniska svält, hvaraf
han led under sin barndom, hade beröfvat honom hans
syn. Till stöd för detta påstående anförde han ett
uttalande i en rapport, afgifven af den kongl. kommissionen
för de blinda. »Blindhet förekommer mest i de fattiga
distrikten, och fattigdomen påskyndar denna
fruktansvärda hemsökelse»

Men han gick ännu längre, denne blinde, och hans
röst skällde af bitterheten hos en af hemsökelse
drabbad man, hvilken samhället icke ger tillräckligt att äta.
Han uppgaf, att dieten för dagen på inrättningen var
denna:

Frukost 3/4 mått skilly och torrt bröd.

Middag3 uns kött
1 skifva bröd
1/2 skålp. potatis.

Kvällsmat 3/4 mått skilly och torrt bröd.

Oskar Wilde — må Gud ge hans själ ro! — tolkar ett
barns lidande i fängelset, hvilket i viss mån kan tillämpas
äfven på män och kvinnor.

»Det andra, hvaraf ett barn lider i fängelset, är
hunger. Den föda, det får, består af ett stycke vanligen
illa bakadt fängelsebröd och en mugg vatten till frukost
klockan half åtta. Klockan tolf får barnet middag,
bestående af en mugg vattenvälling af groft majsmjöl (skilly),
och klockan half sex får det ett stycke torrt bröd och en
mugg vatten till kvällsvard. För en kraftig, fullväxt man
förorsakar denna diet alltid något slags sjukdom, vanligen
diarrhé med åtföljande afmattning. I de stora
fängelserna utdelas regelbundet medicin mot denna sjuka som
en gifven sak. Och hvad nu barnen beträffar, så är ett
barn i regel ur stånd att förtära denna föda alls. Hvar
och en som känner något till barn, vet, huru lätt deras
matsmältning kommer i olag genom gråt eller bekymmer
och själfpina af något slag. Ett barn, som har gråtit
hela dagen och kanske halfva natten i ensamheten i
en dunkel cell, och därtill gnages af förskräckelse, kan
helt enkelt icke förtära föda af ett så uselt och
motbjudande slag. Det lilla barnet, åt hvilket vaktmästaren
Martin gaf skorporna, hade gråtit af hunger på
tisdagsmorgonen och var fullständigt ur stånd att äta brödet och
vattnet, som det fick till frukost. Sedan alla hade fått
frukosten sig tilldelad, gick Martin ut och köpte några
sockerskorpor åt barnet, emedan han icke kunde se det
svälta. Detta var vackert gjordt af honom, och barnet
var så tacksamt, att det i sin ytterliga okunnighet om
fängelsereglerna berättade för de äldre fångvaktarna, huru
snäll den unge hade varit mot honom. Följden var
naturligtvis, att saken blef rapporterad, och Martin
afskedad.»

Robert Blatchford jämför den dagliga ransonen på
arbetshuset med soldaternas, hvilken på hans tjänstetid icke
ansågs för tillräckligt liberal, och likväl var den dubbelt
så riklig som arbetshjonens.



ArbetshjonDaglig ransonSoldat
3 1/4 uns.Kött12 uns.
15 1/2 uns.Bröd24 uns.
6 uns.Grönsaker8 uns.


Ett maskulint arbetshjon får icke kött (utom soppa)
mer än en gång i veckan, och »nästan alla ha den
gulbleka hy, som är ett säkert tecken till svält».

Här följer en tabell till jämförelse mellan hjonens
och tjänstemännens veckoranson vid arbetshuset:



TjänstemanVeckoransonArbetshjon
7 skålp.Bröd6 3/4 skålp.
5 skålp.Kött1 skålp. 2 uns.
12 uns.Skinka2 1/2 uns.
8 uns.Ost2 uns.
7 skålp.Potatis1 1/2 skålp.
6 skålp.GrönsakerIntet.
1 skålp.MjölIntet.
2 uns.FläskIntet.
12 uns.Smör7 uns.
Intet.Rispudding1 skålp.


Och samma skriftställare anmärker: »Tjänstemännens
mathållning är mera liberal än hjonens, men den anses
likväl tydligen icke tillräckligt liberal, emedan en
anmärkning är bifogad nedanför tjänstemännens tabell,
som upplyser, att dessutom ’en kontant betalning af två
shillings och sex pence i veckan lämnas till hvarje
tjänsteman och tjänare på platsen’. Om hjonen ha
tillräcklig föda, hvarför skall en tjänsteman ha mer? Och
om tjänstemannen icke har för mycket, kan då
arbetshjonet få tillräcklig näring på mindre än hälften af
hvad den andre har?»

Men det är icke allenast ghettons innevånare, fången
och fattighjonet på landet, som svälta. Arbetaren på
landet vet nog icke så ofta hvad det vill säga att vara
mätt. I själfva verket är det hans tomma mage, som
drifver honom till staden. Låt oss undersöka, huru
en arbetare från en församling inom Bradfields
skyddsdistrikt lefver. Om vi antaga, att han har två barn,
ständigt arbete, hyresfri bostad och en
medelsnittsinkomst af tretton shillings i veckan (hvilket är lika med
3,25 dollars), ter sig hans budget för veckan sålunda:


shillingspence
Mjöl (2 1/4 liter)04
Té (1/4 skålp.)06
Smör (1 skålp.)13
Flott (1 skålp.)06
Socker (6 skålp.)10
Skinka eller annat kött (omkring 4 skålpund)22
Ost (1 skålp.)08
Mjölk (half låda kondenserad)031/4
Olja, ljus, blåelse, tvål, salt, peppar etc.10
Kol16
ÖlIntet
TobakIntet


shillingspence
Försäkring (»Prudential»)03
Arbetareföreningen 01
Ved, verktyg, fattigapotek etc.0 6
Olycksfallsförsäkring (»Forresters») och sparpenning till kläder 113/3
————————————
Summa 130


Styrelsen för arbetshuset i ofvannämnda distrikt är
stolt öfver sin stränga hushållning. Hvarje hjon kostar
där per vecka:


sh.  p.
Män6 11/2
Kvinnor561/2
Barn 511/2


Om nu en arbetare med ofvanstående budget skulle
lämna sitt arbete och komma in på arbetshuset, så skulle
han kosta direktionen:


sh.p.
För egen del6 11/2
Hustrun5 61/2
Två barn10 21/2
—————————
Summa21 101/2


Eller ungefär 5,46 dollars.

Det skulle således behöfvas mer än 20 shillings i
veckan för att arbetshuset skulle kunna föda honom och
hans familj, då han lyckas att på ett eller annat sätt
uppehålla dem på tretton. Och därvid måste man
också besinna, att det faktiskt är billigare att anskaffa föda
åt många människor — både inköp, anrättande och
serverande sker billigare i gross än i minut — än det
är att proviantera för ett fåtal, låt oss säga en familj.
Vid den tid, som ofvanstående budget upprättades,
fanns det emellertid i samma församling en annan familj,
som icke bestod af fyra, utan af elfva personer, hvilka
måste lefva på en inkomst af icke tretton, utan tolf
shillings i veckan (elfva om vintern), och som därtill icke
bodde hyresfritt, utan måste betala tre shillings i veckan
för bostad.

Detta måste förstås rätt — och den rätta förståelsen
lyder sålunda: Hvad som gäller London i
fråga om fattigdom och förnedring, det
gäller för hela England. Paris är på intet sätt
detsamma som Frankrike, men London är England. De
ohyggliga förhållanden, hvilka stämpla London till ett
Inferno, stämpla hela landet på samma sätt. Påståendet
att en decentralisation af London skulle förbättra saken
är fåfängt och falskt. Om Londons 6,000,000 invånare
skulle fördelas på hundra städer med 60,000 invånare
i hvarje, så skulle eländet bli spridt, men icke minskadt.
Summan af det hela skulle förblifva lika stor som förut.

I detta afseende har mr B. S. Rowntree genom en
omständig analys bevisat detsamma i fråga om
landsbygden, som mr Charles Booth har bevisat angående
hufvudstaden, nämligen att drygt en fjärdedel af antalet
invånare äro dömda till en fattigdom, som fördärfvar
dem till både kropp och själ; att en dryg fjärdedel af
antalet invånare icke ha tillräckligt att äta, äro
otillräckligt försedda med kläder, husrum och värme i ett
strängt klimat, och äro dömda till en moralisk förnedring
som ställer dem på lägre ståndpunkt än vilden i fråga
om renlighet och anständighet.

Sedan Robert Blatchford i Kerry hade lyssnat till en
gammal irländsk landtmans klagan, frågade han honom,
hvad han önskade. Den gamle mannen stod stödd mot
sin spade och stirrade öfver de svarta mossarna bortåt
horisonten. »Hvad jag önskar?» sade han. Och sedan
fortsatte han i klagande ton, mera för sig själf än till
mig. »Alla våra duktiga gossar och rara flickor ä’ långt
borta härifrån, och förvaltarn har tagit grisen min,
och blötan har förstört säden, och jag är en gammal
man — jag önskar att domedagen ville
komma!»

Domens dag! Det är flere än han som hysa denna
önskan. Från hela landet stiger en hungerklagan —
från ghetton och landsbygden, från fängelser och
tillfälliga härbergen, från asyler och arbetshus — en klagan
från dem, som icke ha tillräckligt att äta. Från millioner
människor — män, kvinnor, barn, småbarn, blinda,
döfva, halta, lösdrifvare och arbetare, fångar och
utfattiga, folket i Irland, England, Skottland och Wales,
som icke har tillräckligt att äta. Och detta oaktadt
det är ett faktum, att fem män kunna producera bröd
för tusen; att en arbetare kan förfärdiga bomullstyg för
250, ylleväfnader för 300 och skodon för 1,000. Det tycks
om dessa 40,000,000 människor skulle föra ett stort hus,
men de måste sköta det dåligt. Inkomsterna äro som sig
bör, men det är någonting galet med hushållningen.
Och hvem vågar säga, att icke en brottslig hushållning
råder i detta stora hus, då fem män kunna producera
bröd åt tusen, men där likväl finns millioner, som icke ha
tillräckligt att äta?

*




TJUGUSJÄTTE KAPITLET.
——
Dryckenskap, måttlighet och sparsamhet.


Man kan säga, att den engelska arbetsklassen är
genomdränkt af öl. Och detta gör dem slöa och tröga.
Deras duglighet tar en bedröflig skada däraf, och de
förlora det mått af inbillningskraft, uppfinningsförmåga och
skärpa i uppfattningen, som kan tillkomma deras ras.
Deras öldrickande kan knappast kallas en förvärfvad vana,
emedan de ha vants därvid från sin tidigaste barndom.
Barnen äro aflade i dryckenskap, genomdränkta däraf,
innan de draga sitt första andetag, födda vid lukten och
smaken af sådana saker och uppfostrade midt ibland dem.

Utskänkningsställen finnas öfverallt. De florera i
hvarje gathörn och mellan hörnen, och besökas nästan
lika mycket af kvinnor som af män. Man ser barn där
också — barn, som vänta, tills deras föräldrar bli färdiga
att gå hem, smuttande från de äldres glas, lyssnande till
deras råa språk och förnedrande samtal, insupande
smittan af allt detta och värfvande kännedom om allt
möjligt otygladt själfsvåld.

»Det passande» kan ibland regera lika strängt öfver
arbetarna, som det gör öfver vanligt borgerligt folk, ehu-
ru synpunkterna äro åtskilligt olika. Inom arbetareklassen
är det alls icke opassande att gå på
utskänkningsställen. Vid ett sådant häftar ingen skam eller förnedring,
lika litet som det förnedrar en ung kvinna eller flicka,
om hon brukar gå dit.

Jag kommer ihåg, att jag hörde en flicka på ett
kafé säga: »Jag dricker aldrig sprit, när jag är på ett
utskänkningsställe.» Hon var en ung och vacker
uppasserska, och det var till en kamrat hon anförtrodde detta
utomordentliga bevis på aktningsvärdhet och
försiktighet. »Det passande» drog linien ofvanför spriten, men
däremot var det alldeles i sin ordning, att en prydlig
ung flicka drack sitt öl och gick på ett
utskänkningsställe för att göra det.

Det är icke allenast så, att ölet är olämpligt för
konsumenterna att dricka, utan alltför ofta äro också
både män och kvinnor olämpliga för att dricka det.
Å andra sidan är det just denna deras olämplighet som
drifver dem till att dricka. Dåligt närda, lidande af
bristen på föda och af de dåliga verkningarna af
öfverbefolkningen och snusket i deras bostäder, utveckla
deras konstitutioner ett sjukligt begär efter att dricka,
alldeles som de irriterade magarna hos öfveransträngda
Manchesterfabrikörer, sedan de ha ätit öfverdrifna
portioner pickles och dylika vanvettiga saker. Osund
verksamhet och osundt lefnadssätt alstrar osunda böjelser
och begär. Människan kan icke ansträngas värre än
en häst, härbergeras och födas som ett svin, och
likväl ha rena och sunda ideal och sträfvanden.

Där hemlifvet försvinner, träder utskänkningsstället
fram. Det är icke allenast de män och kvinnor, som
äro utarbetade, utmattade, lidande af dåliga magar och
dålig hygien, samt tyngda af lifvets fulhet och
enformighet, hvilka ha ett abnormt begär efter att dricka —
det finns också sällskapliga män och kvinnor utan
hemlif, som ta sin tillflykt till det upplysta och bullrande
utskänkningsstället under fåfänga försök att tillfredsställa
sin sällskaplighet. Då en hel familj är inhyst i ett
enda rum, blir hemlifvet en omöjlighet.

En kort undersökning af en sådan bostad skall bringa
i dagen en viktig orsak till dryckenskapslastens
utbredning. Där stiger familjen upp på morgonen och kläder
sig — far, mor, söner och döttrar och i samma rum
trängs man med hvarandra (ty rummet är litet) medan
modern och döttrarna laga till frukosten. Återigen i
samma rum, där luften är tung och osund efter utdunstningen
från deras sammanpackade kroppar under natten, äter
man frukosten. Så går fadern till sitt arbete, de äldre
barnen gå till skolan eller ut på gatan, och modern
stannar kvar med sina minsta krypande och tultande
ungar för att förrätta sina husliga sysslor — fortfarande
i samma rum. Där tvättar hon familjens kläder,
hvarunder det inskränkta rummet fylles med lukten af
såplödder och smutsigt linne, hvarefter hon hänger upp
de våta kläderna på snören för att torka.

När kvällen kommer, samlas familjen ånyo i den
sammansatta lukten efter dagens alla sysselsättningar, för att
helt dygdigt gå till sängs. Det vill säga så många som
möjligen kunna få rum i den enda sängen (om det
finns en sådan) och de öfriga lägga sig på golfvet. Detta
är deras dagliga lif, månad efter månad, år efter år, ty de
ha det aldrig annorlunda, utom då de bli vräkta. Då
ett barn dör, och några måste ju alltid göra det, eftersom
femtiofem procent af barnen i East End dö, innan de
fylla fem år, står barnet lik i samma rum. Och om
familjen är mycket fattig, dröjer det alltid någon tid, innan
den döda kan begrafvas. Om dagarna ligger då liket i
sängen; om nätterna, då de lefvande måste ha den platsen,
lägges det på bordet, hvarifrån det flyttas tillbaka i
sängen på morgonen, då man skall äta frukost. Ibland
lägges också liket upp på hyllan, som tjänar till
förvaringsplats för födan. För blott ett par veckor sedan
var en kvinna i East End i trångmål, därför att hon
hade varit oförmögen att låta begrafva sitt döda barn
och därför behållit det hos sig i tre veckor.

Ett sådant rum, som det jag nyss har beskrifvit, är
ju icke ett hem, utan en fasa; och de män och kvinnor,
som fly ett sådant hem för att gå till utskänkningsstället,
måste man beklaga, men icke klandra. Det finns 300,000
människor i London fördelade på familjer, som bo i ett
enda rum, och det finns 900,000, som enligt Allmänna
hälsovårdsstadgan för 1891 hafva olaglig bostad — ett
ganska ansenligt rekryteringsområde för krogrörelsen.

Och så är det osäkerheten om välgång, ovissheten
i fråga om existensmedel, en välgrundad fruktan för
framtiden — allt detta mäktiga faktorer i fråga om att
drifva människor till att dricka. I sitt elände törsta de
efter lättnad, och på utskänkningsstället känns pinan
mindre svår, där finns glömska. Men det är ohälsosamt
att dricka. Ja, visst är det så, men allt annat i deras
lefnadssätt är också ohälsosamt, och drickandet medför
glömska, hvilket ingenting annat i deras lif kan skänka.
Det höjer till och med deras lifsandar och kommer dem
att känna sig klokare och bättre, ehuru det på samma
gång förnedrar dem och gör dem mera djuriska än
någonsin. Det är för de olyckliga — både män och
kvinnor — en kastning mellan usla tillstånd, som slutar
med döden.

Det tjänar till totalt ingenting att predika måttlighet
och absolut nykterhet för dessa människor. Vanan att
dricka kan vara orsaken till mycket elände, men den är
i sin tur framkallad af andra och tidigare sorgliga
förhållanden. Nykterhetsapostlarna må predika huru
mycket som helst mot dryckenskapens onda, men tills det
onda, som gör folk till drinkare, blir borttaget, kommer
dryckenskapens onda att bestå.

Så länge folk, som försöka hjälpa, icke inser detta
måste deras välmenta bemödanden förblifva fåfänga, och
hela deras uppträdande blir ett skådespel, som endast
tjänar till att väcka skratt i Olympen. Jag har gått igenom
en utställning af japansk konst, som anordnats för de
fattiga i Whitechapel i ändamål att höja deras sinnen och
väcka hos dem en längtan efter det sköna, det sanna och
det goda. Om man nu skulle antaga (ehuru det icke
förhåller sig så), att de fattiga härigenom skulle lära
känna och längta efter det sköna, det sanna och det
goda, så skulle ju det faktiskt fula i hela deras existens,
jämte den sociala lagen, som dömer hvar tredje af dem
att dö på allmänna barmhärtighetsinrättningar, utvisa,
att denna kunskap och längtan endast skulle vara en ny
förbannelse för dem. De skulle då ha mycket mer att
förgäta, än om de aldrig hade känt och längtat. Om
ödet i dag skall tvinga mig till att föra samma lif som
slafvarna i East End under det återstående af mitt lif,
och på samma gång beviljade mig en enda önskan,
så skulle jag begära att få förgäta allt det sköna, det
sanna och det goda — att få förgäta allt hvad jag hade
lärt ur böcker, förgäta de människor jag hade känt,
de ting jag hade hört, och de länder jag hade sett.
Och om ödet icke medgåfve detta, så är jag fullkomligt
öfvertygad om, att jag skulle berusa mig för att få glömma
så ofta som möjligt.

Dessa människor, som försöka hjälpa! Deras
skolkolonier, deras missionsföreningar, deras fromma stiftelser
och hvad det nu allt heter, äro idel misslyckade företag.
Det ligger i sakens natur, att de ej kunna vara
någonting annat. De äro felaktigt anlagda, ehuru det har skett
med uppriktig öfvertygelse. De goda människorna, som
vilja hjälpa, gå till sitt värf utan att förstå det. De ha
icke uppfattat West End, men de komma ned till East
End som undervisare och lärda. De förstå icke Kristi
enkla samhällslära, men de komma till de elända och
föraktade så pompöst, som om de vore sociala
återlösare. De ha arbetat troget, men förutom att de ha
lindrat en oändligt liten bråkdel af nöd och samlat ett
visst antal data, som eljest kunde ha samlats på ett mera
vetenskapligt och mindre dyrbart sätt, ha de egentligen
icke uträttat någonting alls.

Någon har med skäl sagt, att de göra allt för de
fattiga, utom att »stiga af deras ryggar». Själfva de summor,
som de minutera ut på sina barnhjälpsföretag, ha de
prässat ut från de fattiga. De komma från en ras af
framgångsrika och roffande tvåfotingar, som stå emellan
arbetaren och hans lön, och de försöka lära arbetaren
hvad han skall göra med de eländiga smulor, som ha
lämnats åt honom. Hvad i all världen kan det vara för
nytta med att inrätta barnkrubbor för arbetsklassen, där
man till exempel tar emot barn, medan modern gär
violblommor i Islington till trefjärdedels penny per gross,
då flera barn och flera blomsterarbeterskor, än de kunna
inlåta sig med, födas och uppstå alltjämt? En sådan
arbeterska behandlar hvarje blomma fyra särskilda
gånger, således 576 behandlingar för trefjärdedels penny,
och under dagens lopp behandlar hon blommorna 6,912
gånger för en arbetslön af nio pence. Hon blir helt
enkelt roffad. Någon »sitter på hennes rygg», och längtan
efter det sköna, det sanna och det goda skulle icke lätta
hennes börda. De som fuska i välgörenhet göra
ingenting alls för henne, och hvad de icke ha gjort för
modern utplånar om kvällen, då barnet kommer hem,
allt hvad de under dagens lopp ha gjort för barnet.

Och framför allt förena de sig om att predika en
grundlig lögn. De veta icke att det är en lögn, men
deras okunnighet förvandlar icke lögnen till sanning.
Den lögn, de predika, är sparsamhet. Jag skall genast
bevisa mitt påstående. I det öfverbefolkade London är
striden om tillfälle till arbete mycket skarp, och i följd
af denna strid sjunka arbetslönerna till ett minimalt
medel för existens. Att vara sparsam betyder för en
arbetare att ge ut mindre än han har i dagspenning — han
skulle med andra ord lefva på mindre än så. Han
skulle således sänka sina anspråk på lifvet. Under
konkurrensen för tillfälle till arbete, skall en man med
lägre anspråk på lifvet ofelbart underbjuda den som
har högre. Och en liten grupp af sådana sparsamma
arbetare inom hvilken industrigren som helst, där man
trängs om arbete, skall på allvar sätta ned arbetslönen
inom denna industri. Och de sparsamma skola då
icke längre kunna spara, emedan deras inkomster ha
reducerats tills de nätt och jämt betäcka utgifterna.

Kort sagdt, sparsamhet motverkar sparsamhet. Om
hvarje arbetare i England skulle ta sparsamhetspredi-
kanternas uppmaning i akt och reducera sina utgifter
till hälften, så skulle det förhållandet, att det finns mera
arbetare än det finns arbete åt dem att få hastigt reducera
arbeteslönerna till hälften. Och då skulle ingen af
Englands arbetare kunna vara sparsam, därför att de måste
lefva upp sina minskade inkomster. De kortsynta
sparsamhetspredikanterna skulle naturligtvis bli förvånade
öfver resultatet. De olyckliga följderna skulle sträcka
sig precis så långt som de hade lyckats i sin
propaganda. Och i alla händelser är det ett rent nonsens
att predika sparsamhet för de 1,800,000 arbetarna i
London, fördelade på familjer, som ha en totalinkomst af
mindre än 21 shillings i veckan, hvaraf de måste betala
nära en tredjedel för hyran.

Då jag talar om det gagnlösa i de människors
verksamhet, som försöka hjälpa, måste jag göra ett stort och
anmärkningsvärdt undantag för en af dem, nämligen
doktor Barnardo Homes. Doktor Barnardo är barnfångare.
För det första tar han dem om hand, medan de äro
helt unga, innan de hunnit stöpas och stelna i den
lastbara sociala formen; vidare skickar han ut dem för
att växa upp och formas efter en annan och bättre
modell. Till innevarande datum har han skickat 13,340
gossar ut ur landet, de flesta till Canada, och icke med
en på femtio har försöket misslyckats. Ett ståtligt rekord,
då man betänker, att alla dessa gossar äro vilsekomna
öfvergifna varelser utan hem och föräldrar, uppryckta från
själfva afgrundens botten, och att fyrtionio af femtio
bland dem ha blifvit människor.

För hvarje dygn under årets lopp hämtar doktor
Barnardo upp nio sådana barn från gatorna, hvaraf man
kan förstå, att hans arbetsfält är kolossalt. Folk som för-
söka att hjälpa ha åtskilligt att lära af honom. Han
leker icke med palliativ. Han spårar uselheten och
eländet ända till deras ursprung. Han förflyttar
rännstensfolkets afföda från deras pestsmittade omgifning och
ger dem nya och sunda förhållanden, där de ansas och
bearbetas och formas till människor.

Då folk, som försöka att hjälpa, upphöra att leka och
fuska med barnkrubbor och japanska konstutställningar
och gå tillbaka och studera sitt West End och Kristi
samhällslära, så skola de bli bättre kvalificerade att taga itu
med det arbete, de borde utföra i världen. Och om de
taga itu med det arbetet, så skola de sedan följa doktor
Barnardos exempel, men i en skala, som kan tillämpas
på hela nationen. De skola icke bry sig om att proppa
i en kvinna, som gör violblommor för trefjärdedels penny
per gross, någon längtan efter det sköna, det sanna och
det goda, men de skola tvinga någon att stiga ned från
hennes rygg och låta bli att proppa i sig själf tills han,
liksom romarna, måste ta ett bad för att svettas ut sitt
öfverflöd. Och till sin stora häpnad skola de finna, att
det är de själfva som måste stiga ned från kvinnans rygg,
såväl som från åtskilliga andra kvinnors och barns,
hvilka de icke ha haft en aning om att de begagnat som
lastdjur.

*




TJUGUSJUNDE KAPITLET.
——
Hushållningen.


I detta sista kapitel kan det vara lämpligt att betrakta
den sociala afgrunden i dess största omfattning och ställa
några frågor till civilisationen, i och med hvilkas
besvarande civilisationen måste stå eller falla. Till exempel
— har civilisationen förbättrat människans lott? Jag tar
därvid »människan» i demokratisk betydelse och menar
människan i genomsnitt. Och därför ombildar frågan sig
själf sålunda: Har civilisationen förbättrat
genomsnittsmänniskans lott?

Låt oss se! I Alaska, utmed Yukonflodens stränder,
nära dess myning, lefver Innuitfolket. Det är ett mycket
primitivt folk, hos hvilket man endast ser otydliga
skymtar af den väldiga konstruktion, som vi benämna
civilisation. Deras kapital uppgår möjligen till 2 pund per
individ. Sin föda skaffa de sig genom jakt och fiske,
hvarvid de begagna sig af spjut och pilar med benspets.
De lida aldrig af brist på tak öfver hufvudet.
Deras kläder äro varma, bestå hufvudsakligast af
djurhudar. De ha ständig tillgång till bränsle, och äfvenså
till timmer för sina bostäder, hvilka de delvis bygga
under jorden, och där ligga de varmt och godt under
perioder af stark köld. Under somrarna bo de i tält,
öppna för vind och svalka. De äro friska, starka och
lyckliga. Deras enda problem är födan. De ha
perioder af öfverflöd i den vägen, och de ha perioder af
hungersnöd. Under goda tider fråssa de, under dåliga
dö de af hunger. Men hungern som ett kroniskt
tillstånd för ett stort antal af folket, är för dem en okänd
sak. Vidare ha de inga skulder.

I det förenade kungariket vid Atlantens rand bor det
engelska folket. Deras kapital uppgår till minst 300
pund per individ. De få icke sin föda genom jakt
och fiske, utan genom arbete af mångfaldig art. För
det mesta lida de af brist på husrum. Det större
antalet af dem ha usla bostäder, de ha icke tillräckligt
med bränsle för att hålla dem varma, och de ha
dåliga kläder. Ett stående antal ha ingen bostad alls,
utan sofva ute under bar himmel. Många hittas
skälfvande af köld i sina trasor ute på gatorna, vinter och
sommar. De ha goda tider och dåliga tider. Under goda
tider kunna de flesta af dem skaffa sig tillräckligt att
äta, under dåliga lider dö de af svält. De dö nu i denna
dag, de dogo i går och i fjor, de skola dö i morgon
och nästa år af svält, ty i olikhet med innuiterna lida de
af ett kroniskt hungertillstånd. Det finns 40,000,000 af
det engelska folket, och 939 af hvarje tusental af dessa
dö utblottade, medan en ständig här af 8,000,000
kämpar vid hungersnödens rand. Vidare har hvarje barn
som föds en skuld af 22 pund. Detta på grund af en
konstmässig inrättning, som kallas för nationalskuld.

Vid en ärlig jämförelse mellan innuiten i genomsnitt
och engelsmannen i genomsnitt, måste man inse, att
lifvet är mindre hårdt för innuiten; att medan innuiten
endast under dåliga tider lider af hungersnöd, lider
engelsmannen däraf äfven under de goda; att ingen innuit
lider brist på bränsle, eller kläder, eller husrum, medan
engelsmannen lider ständig brist i dessa viktiga
afseenden. I sammanhang härmed kan det vara lämpligt att
anföra ett omdöme af en sådan man som Huxley. På
grund af den kännedom, han förvärfvat som läkare i East
End, och de vetenskapliga forskningar, han anställt bland
de mest elementära vildar, kommer han till denna
slutsats : »Om man framställde bägge dessa saker som
alternativ för mig, så skulle jag efter moget öfvervägande
föredraga vildens lif framför det som dessa människor föra
i det kristna London.»

Den komfort, människan njuter, är produkten af
mänskligt arbete. Eftersom nu civilisationen icke har
gifvit engelsmannen i genomsnitt föda och husrum, som
kan jämställas med innuitens, uppstår denna fråga: Har
civilisationen ökat
genomsnittsmänniskans produktionsförmåga? Om den icke har
ökat människans produktionsförmåga, så står den sig icke.

Men det måste genast medgifvas, att civilisationen har
ökat människans produktionsförmåga. Fem män kunna
producera bröd åt tusen. En man kan producera
bomullsväfnader åt 250, ylletyg åt 300 och skodon åt 1,000.
Och likväl har det i denna bok blifvit visadt, att
millioner af det engelska folket icke få tillräcklig föda, kläder
och skodon. Och därmed uppstår den tredje och
oafvisliga frågan: Om civilisationen har ökat
genomsnittsmänniskans produktionsför-
måga, hvarför har den då icke förbättrat
genomsnittsmänniskans lott?

På denna fråga kan det ej finnas mer än ett ord
till svar, och det är misshushållning. Civilisationen har
möjliggjort allt slags komfort och lefnadsbehag. Men däri
har engelsmannen i genomsnitt ingen del. Om han för
alltid skall vara utesluten därifrån, då faller civilisationen.
Det finns intet skäl för att en så afgjordt felaktig
konstruktion skall fortfara att existera. Men det är
omöjligt att människan skulle ha rest denna storartade struktur
förgäfves. Det går öfver vårt förnuft. Att erkänna
ett så förkrossande nederlag är att ge dödsstöten åt all
sträfvan, allt framåtskridande.

Det finns ännu ett alternativ, men blott ett enda. 
Civilisationen måste tvingas att förbättra
genomsnittsmänniskans lott. Sedan denna
sats är antagen, blir det hela med ens en affärsfråga.
Vinstgifvande saker måste bibehållas; icke vinstgifvande
saker måste afskaffas. Antingen är kejsarväldet en vinst
för England, eller en förlust. Om det är en förlust,
måste det afskaffas. Om det är en vinst, måste det
ställas så, att genomsnittsmänniskan får del i vinsten.

Om striden om kommersiellt öfvervälde är förmånlig,
så bör den fortsättas. Om den icke är det, om den är
till skada för arbetaren och gör hans lott sämre än
vildens, kasta då den utländska marknaden och det
industriella herraväldet öfverbord. Ty det är ett afgjordt
faktum, att om 40,000,000 människor med civilisationens
stöd äga en större individuell produktionskraft än
innuitens, så borde också dessa 40,000,000 människor njuta
mera komfort och lefnadsbehag än innuiten.

Om de 400,000 engelska gentlemän, som enligt sin
egen uppgift till statistiken för 1881 »idka ingen
sysselsättning», icke äro till gagn, så —- bort med dem! Sätt
dem till att plöja upp djurgårdar och plantera potatis.
Om de äro till gagn, så behåll dem för all del, men laga
att det ses till, att engelsmannen i genomsnitt får någon
andel af hvad de förtjäna genom att »idka ingen
sysselsättning».

Kort sagdt, samhället måste reorganiseras och en
lämplig hushållning införas. Att den nuvarande är
oduglig, kan icke disputeras. Den har afledt det förenade
kungarikets lifsblod. Den har försvagat den
hemmavarande befolkningen, tills den icke längre kan kämpa i främsta
ledet bland de konkurrerande nationerna. Den har byggt
upp ett West End och ett East End så omfångsrikt som
landet själft, det ena tygellöst och ruttet, det andra
sjukligt och svältfödt.

Ett stort välde håller på att gå i kvaf under denna
odugliga hushållning. Då jag säger välde, menar jag
därmed det politiska maskineri, som håller tillsammans
det engelsktalande folket i världen utanför Förenta
staterna. Påståendet har icke pessimismen till grund.
Rasväldet är för mer än det politiska, och engelsmännen i
Nya världen på andra sidan jordklotet äro så starka och
kraftiga som någonsin. Men det politiska väldet,
hvarunder de till namnet äro samlade, är stadt i aftynande.
Det politiska maskineri, som är kändt under namn af
Brittiska väldet, håller på att stanna af. Med den
nuvarande hushållningen förlorar det kraftmoment för
hvarje dag.

Det är oundvikligt, att den styrelse, som har
misshushållat så groft och så brottsligt, skall sopas bort. Den
har icke allenast varit slösaktig och oduglig, utan den har
äfven användt fonderna på orätt sätt. Hvarje utsliten,
gulblek tiggare, hvarje blind man, Hvarje barn i fängelse,
hvarje man, kvinna och barn, hvilkas inälfvor gnagas
af hunger, svälta därför att landets medel användas på
orätt sätt.

Ingen enda medlem af den styrande klassen kan göra
anspråk på att nämnas »icke skyldig» inför
mänsklighetens stora domstol. Både lefvande och döda kallas där till
ansvar för hvarje barn, som dör af otillräcklig näring,
hvarje flicka, som lämnar verkstaden, där hon arbetar
för svältlön, för att göra nattliga promenader till
Piccadilly, hvarje utsliten arbetare, som störtar sig i
kanalen. Den föda, som denna styrande klass äter, vinet, som
den dricker, ståten, som den för och de fina kläder,
som den bär, öfverklagas af åtta millioner munnar, som
aldrig ha blifvit mättade, och af två gånger åtta
millioner kroppar, som aldrig ha varit tillräckligt klädda eller
haft ordentligt husrum.

Här kan icke förefinnas något misstag. Civilisationen
har hundrafaldt ökat människans produktionsförmåga,
men genom misshushållning lefva civilisationens
människor sämre än djur och ha mindre att äta, att kläda
sig med och till skydd mot elementerna, än den vilde
innuiten i det kalla klimat, där han lefver på samma
sätt i dag som han lefde under stenåldern för tiotusen
år sedan.

*

