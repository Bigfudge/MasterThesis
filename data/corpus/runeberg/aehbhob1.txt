<table o>
<td c><h2>BOHUSLÄNS</h2>
<h1>HISTORIA och BESKRIFNING,</h1>

AF<br>
<b>AXEL EMANUEL HOLMBERG.</b><br>

———

ANDRA UPPLAGAN

EFTER FÖRFATTARENS DÖD GENOMSEDD OCH RÄTTAD<br>
AF<br>
<b>G. BRUSEWITZ.</b>

———

FÖRSTA DELEN:

<big>HISTORIA OCH ALLMÄN BESKRIFNING.</big>

<img></img>

<big>ÖREBRO,</big><br>
<small>N. M. LINDH, 1867.</small>
</table>

<table>
<td c><big>INNEHÅLL.</big>

<td c><b>I. Historia.</b>

<td>Inledning.
<td>Landets olika namn                                           <td c>Sid. <td r>1.
<td>Äldste innebyggare                                           <td c>» <td r>6.

<td c><i>Kap. I. Om Bohuslän, ett sjelfständigt rike.</i>

<td>1. Konungarne af Alfiska ätten                               <td c>» <td r>23.
<td>2. Småkonungar i Bohuslän. Vikingarnes strider i skären.
Skottarnes plundringståg                                         <td c>» <td r>28.

<td c><i>Kap. II. Om Bohuslän från Gandalfs fall till Olof
Tryggvessons död. År 866—1000.</i>

<td>1. Bohuslän, ett tvisteämne mellan Svenska och Norska
envåldskonungarne. Märkvärdiga män från denna tid                <td c>» <td r>34.
<td>2. Om konung Tryggve                                         <td c>» <td r>37.
<td>3. Om Thorkel Leyra                                          <td c>» <td r>41.
<td>4. Bohuslän christnas                                        <td c>» <td r>42.
<td>5. Om mötet i Konungahella 997                               <td c>» <td r>45.

<td c><i>Kap. III. Om Bohuslän från Olof Tryggvessons till Sigurd
Jorsalafarares död. År 1000—1130.</i>

<td>1. Bohuslän eröfras och behålles af Olof den helige          <td c>» <td r>48.
<td>2. Bohusläns äldsta beskattning. Möten vid Kongahell         <td c>» <td r>54.
<td>3. Om Svenke Steinarsson och Elfvegrimarne                   <td c>» <td r>57.
<td>4. Fredsslut i Kongahell. Kongahell i sitt flor              <td c>» <td r>60.

<td c><i>Kap. IV. Om Bohuslän under de Norska partistriderna.
År 1130—1240.</i>

<td>1. Kongahells förstöring                                     <td c>» <td r>63.
<td>2. Slaget vid Färlöf och dess följder                        <td c>» <td r>69.
<td>3. Sigurd Slembidjakn och slaget vid Holmengrå               <td c>» <td r>71.
<td>4. Om konung Östen Haraldsson och Romelanda- samt
Hisingsbönderna. Östens död                                      <td c>» <td r>74.
<td>5. Om Hakon Härdabred och Gregorius Dagsson                  <td c>» <td r>77.
<td>6. Erling Skakke och Hisingsboarne. Ny ofred                 <td c>» <td r>82.
<td>7. Birkebenernas uppträdande                                 <td c>» <td r>84.
<td>8. Baglerkriget                                              <td c>» <td r>87.
<td>9. De sista partistriderna                                   <td c>» <td r>91.

<td c><i>Kap. V. Om Bohuslän från partistridernas slut till landets eröfring
af Gustaf Vasa. År 1240—1523.</i>

<td>1. Möten, konungaval på Öckerö, Hakon den gamles förtjenster
om Bohuslän                                                      <td c>» <td r>94.
<td>2. Ytterligare möten och fredsslut. Härjningen af Hisingen   <td c>» <td r>97.
<td>3. Svenske hertigen Erik Magnusson i Bohuslän                <td c>» <td r>98.
<td>4. Tilldragelser på Bohus, digerdöden, odling, folkmängd,
lagstiftning, drottning Blancas lifgeding, m. m.                 <td c>» <td r>106.
<td>5. Om Thord Bondes krig                                      <td c>» <td r>113.
<td>6. Olsborgs eröfring                                         <td c>» <td r>116.
</table>
<table>

<td c><i>Kap. VI. Om Bohuslän från 1523 till dess införlifvande med
Sverige 1658.</i>

<td>1. Gustaf Vasa eröfrar större delen af Bohuslän                <td c>Sid. <td r>119.
<td>2. Konung Christian den andres återkomst och infall i Bohuslän <td c>» <td r>122.
<td>3. Konung Gustaf 1:ste afträder sitt välde i Bohuslän          <td c>» <td r>125.
<td>4. Om tullen vid Bohus                                         <td c>» <td r>128.
<td>5. Anteckningar om reformationens införande i Bohuslän         <td c>» <td r>129.
<td>6. Bohus belägringar och länets öden under sjuåra kriget       <td c>» <td r>132.
<td>7. Brännefejden                                                <td c>» <td r>140.
<td>8. Balsefejden                                                 <td c>» <td r>141.
<td>9. Bohuslän blir Svenskt. Krabbefejden                         <td c>» <td r>145.

<td c><i>Kap. VII. Om Bohuslän ifrån dess förening med Sverige
till närvarande tid.</i>

<td>1. Gyldenlöwsfejden                                            <td c>» <td r>149.
<td>2. Löwendahlsfejden                                            <td c>» <td r>159.
<td>3. Kung Carls ofred                                            <td c>» <td r>161.
<td>4. Fortsättning                                                <td c>» <td r>169.
<td>5. Norrmännens inbrott 1788. Slaget vid Quistrum               <td c>» <td r>176.

<td c><i>Bilaga.</i>

<td>Ivar Krabbes Förläningsbref på Bohus Slott och Län, dat.
Köpenhamn den 30 December 1648                                     <td c>» <td r>187.

<td c><b>II. Allmän Beskrifning.</b>

<td>Förord                                                         <td c>» <td r>195.

<td c><i>I. Natur.</i>

<td>Landets allmänna skaplynne                                     <td c>» <td r>199.
<td>Sjöar och vattendrag                                           <td c>» <td r>202.
<td>Skärgården                                                     <td c>» <td r>204.
<td>Bergbildningen                                                 <td c>» <td r>206.
<td>Jättegrytorna                                                  <td c>» <td r>208.
<td>Torfmossar och skogar                                          <td c>» <td r>210.
<td>Jordmånen                                                      <td c>» <td r>212.
<td>De s. k. skalbergen                                            <td c>» <td r>213.
<td>Landhöjning                                                    <td c>» <td r>215.
<td>Klippornas olika höjning                                       <td c>» <td r>216.
<td>Vindar och Klimat                                              <td c>» <td r>219.
<td>Jordskalf m. m.                                                <td c>» <td r>221.
<td>Vilda däggdjur                                                 <td c>» <td r>223.
<td>Foglar, Amfibier, Fiskar                                       <td c>» <td r>225.
<td>Sällsyntare växter                                             <td c>» <td r>227.

<td c><i>II. Inbyggare.</i>

<td>Inflyttade främmande racer                                     <td c>» <td r>230.
<td>Folklynne                                                      <td c>» <td r>232.
<td>Vidskepelse                                                    <td c>» <td r>236.
<td>Seder och bruk                                                 <td c>» <td r>239.
<td>Lefnadssättet                                                  <td c>» <td r>245.
<td>Musik och dans                                                 <td c>» <td r>247.
<td>Klädedrägt                                                     <td c>» <td r>249.
<td>Fornåldriga namn. Dialektiken                                  <td c>» <td r>251.
<td>Egendomliga ord                                                <td c>» <td r>253.

<td c><i>III. Ekonomi.</i>

<td>Hufvudnäringar                                                 <td c>» <td r>267.
<td>Åkerbruket                                                     <td c>» <td r>268.
<td>Åkerredskap och bergningssätt                                  <td c>» <td r>272.
<td>Ängsskötsel                                                    <td c>» <td r>274.
</table>
<table>
<td>Boskapsskötseln                            <td c>Sid. <td r>274.
<td>Fisket                                     <td c>» <td r>277.
<td>Sillfisket                                 <td c>» <td r>277.
<td>Trankokningen                              <td c>» <td r>281.
<td>Redskapen                                  <td c>» <td r>283.
<td>Regeringsåtgärder till fiskets befrämjande <td c>» <td r>285.
<td>Sillfiskets efterkänningar                 <td c>» <td r>287.
<td>Storfisket                                 <td c>» <td r>288.
<td>Makrillfisket                              <td c>» <td r>291.
<td>Hummer- och ostronfisket                   <td c>» <td r>292.
<td>Småfisket                                  <td c>» <td r>294.
<td>Skogshushållningen                         <td c>» <td r>295.
<td>Sjöfarten                                  <td c>» <td r>295.
<td>Handeln                                    <td c>» <td r>297.
<td>Handaslöjder                               <td c>» <td r>298.
<td>Jagten                                     <td c>» <td r>299.
<td>Biskötsel                                  <td c>» <td r>300.
<td>Trädgårdsskötsel                           <td c>» <td r>300.
<td>Saltberedning                              <td c>» <td r>300.
<td>Bergsrörelse                               <td c>» <td r>300.
<td>Tegelbränning                              <td c>» <td r>301.
<td>Byggnadssättet                             <td c>» <td r>301.
<td>Brandstodsföreningar                       <td c>» <td r>302.
<td>Qvarnar                                    <td c>» <td r>303.

<td c><i>IV. Politisk författning.</i>

<td>Länsindelningen                            <td c>» <td r>305.
<td>Länets svenska höfdingar                   <td c>» <td r>306.
<td> » vapen                                    <td c>» <td r>308.
<td> » härader                                  <td c>» <td r>308.
<td>Lagmän i Bohuslän                          <td c>» <td r>309.
<td>Länets domsagor                            <td c>» <td r>311.
<td> » tingsställen                             <td c>» <td r>311.
<td> » städer och köping                        <td c>» <td r>311.
<td>Hemmanens skattläggning                    <td c>» <td r>312.
<td>Hemmantal                                  <td c>» <td r>313.
<td>Hemmanens natur                            <td c>» <td r>314.
<td>Skatter                                    <td c>» <td r>316.
<td>Bohusläns regemente                        <td c>» <td r>317.
<td>Regementets chefer                         <td c>» <td r>321.
<td>Båtsmän                                    <td c>» <td r>322.
<td>Kommunikationsanstalter                    <td c>» <td r>322.
<td>Fattigvård                                 <td c>» <td r>323.
<td>Helsovård                                  <td c>» <td r>324.
<td>Badorter                                   <td c>» <td r>325.
<td>Postexpeditioner                           <td c>» <td r>526.
<td>Sparbanker                                 <td c>» <td r>326.

<td c><i>V. Ecclesiastika förhållanden.</i>

<td>Biskopar i Opslo                           <td c>» <td r>327.
<td>Superintendenter i Carlstad                <td c>» <td r>328.
<td>Superintendenter och biskopar i Göteborg   <td c>» <td r>328.
<td>Ecclesiastik indelning                     <td c>» <td r>328.
<td>Kyrkornas inkomster                        <td c>» <td r>329.
<td>Presterskapets aflöning                    <td c>» <td r>331.
<td>Skolorna                                   <td c>» <td r>340.
<td>Hvitfeldska donationen                     <td c>» <td r>343.
<td>Knapeska donationen                        <td c>» <td r>353.
<td>Bergianska donationen                      <td c>» <td r>367.
</table>

*


<chapter name="I. Historia">
<h2>I.

HISTORIA.

<small>———</small></h2>
</chapter>

<chapter name="Inledning">
<h2>INLEDNING.</h2>

<poem><small>— — — Än till sagan lyssnar
<tab><tab>det gamla sagoland.
<tab><tab><tab><tab><i>Tegnér.</i></small></poem>

Frejdat redan i fornsången och sagan, intager Bohuslän, såsom
en historiskt märkvärdig ort, ett upphöjdt rum ibland Sveriges
landskap. Den otroliga rikedom på olikartade fornlemningar,
hvaraf detta län kan berömma sig, bär vittne om skilda slägten, som
i en aflägsen tidsålder ägt härstädes en tummelplats för sina
blodiga fejder och ett fält för sin idoga verksamhet. Dess äldsta
öden och de händelser, som dermed ägt sammanhang, hafva väl,
i likhet med hvad som händt äfven de största länder och folk,
förlorat sig i mörker och glömska; likväl har den skriftliga och
muntliga traditionen räddat deraf många, fastän brutna minnen,
till hvilka den sin hembygd så älskande Bohuslänningen ännu
med glädje lyssnar. Men då historiens mörker, med hedendomens,
skingras uti vårt land, se vi äfven Bohuslän framträda och
spela en betydande rol uti Nordens politiska hvälfningars
drama. Likt en grånad kämpe har det pröfvat alla lyckans
skiften, varit med uti många hårda strider, hvilka det ofta, af
öfvermod och oroligt lynne, sjelf tillställt, och fått många sår,
som varit svårläkta nog. Uthviladt ifrån gamla bardalekar, har
det nu glömt sina fordna öden, hvadan det ej är ur vägen att
förtälja det dess egen saga.
</chapter>

<chapter name="Landets olika namn">
<h2>Landets olika namn.</h2>

Götaelf, Vesterhafvet med dess vikar Svinesund och
Idefjord, till någon ringa del äfven Norge, samt Dalsland äfvensom
Vestergötlands andel i Hisingen, begränsa nuvarande <i>Bohuslän</i>.
De olika namn, hvarunder denna kuststräcka i äldre tider
förekommer, beteckna likväl icke alldeles samma område, som
kringslutes af dessa gränser, utan detta befinnes under de olika
benämningarne än utvidgadt och än inskränkt.

Det äldsta namn, som i sagorna gifves Bohuslän, är <i>Alfhem</i>
[f. Alfheimar], men dermed förstods hela kustlandet emellan de
båda elfvarne Gautelf [Götaelf] och Raumelf [Glommen i Norge <footnote>Thorst. Vikings. Saga, Hervarar Saga, Sturlesons Ynglinga Saga, kap. 53.</footnote>].
Några af dessa sagor låta likväl samma namn beteckna en ännu
större landvidd, och inbegripa stundom derunder det norska
Raumariki och Upplønd [n. v. Romerige och Oplandene <footnote>Gautreks Saga.</footnote>], ja till
och med landsträckor vester om Oslofjorden [n. v.
Christiania-fjord <footnote>Fridthiofs saga.</footnote>]. Det sannolikaste är dock, att Alfhems gränsor i norr
och söder varit de ofvannämnda tvenne floderne, af hvilka Gautelf
äfven till en del formerar dess östra gräns, som längre upp mot norden
utgjordes af Edaskog. Sjelfva namnet härleda fornsagorna ifrån en af
landets äldsta konungar, Alf, och följas häruti af äldre häfdatecknare <footnote>Peder Clausen, Schöning m. fl.</footnote>.
Andra vilja deremot söka ursprunget till detsamma uti landets läge
emellan Gautelf och Raumelf, då Alfhem skulle vara liktydigt med
Elfhemmet, landet mellan elfvarne. En sammanjemkning af dessa båda
åsigter finner man i den gamla urkunden «Fundinn Noregr» <footnote>d. v. s. Upptäckten af Norge.</footnote>, som
låter konung Alf, son af Raum och sonson af Nor, Norges
upptäckare, gifva sitt namn åt ifrågavarande vattendrag, men kan med
fog lemnas å sido. För landets uppkallande efter en persons
namn talar emellertid så väl det att Alfhem beherrskades af en
konungaslägt, inom hvilken namnet Alf, enkelt eller i
sammansättningar, var allmänt, som att benämningen Alfhem upphörde
då denna ätt, hvilken vi kunna benämna den Alfiska, gick under
tillika med landets sjelfständighet, i striden mot Harald Hårfager.
Måhända kommer man sanningen närmast, om både landets och
konungaättens namn härledes ifrån ett just uti ifrågavarande
trakter fordom bosatt folk, Alferne, hvilket till stamförhållanden,
utseende och annat skiljde sig ifrån angränsande befolkning, och
anser deras namn oberoende af den tillfällighet, att gränserna i
norr och söder för deras land utgjordes af tvenne elfvar. Det
skall nedanföre visas att Alfer, befryndade med dem i Bohuslän,
bodde äfven på Jutland, och att en på stamfrändskap tydande
liflig förbindelse i sagotiden ägde rum emellan dessa sistnämnda
och Gaelerne i Skottland, hvilka betecknade sitt land eller sin
stam med namnet Alp-inn <footnote>Deraf har sedan uppkommit <i>Albion</i>, såsom ett namn i högre stilen på
Britannien.</footnote>. Likljudigheten emellan detta och
Alfhem torde antyda på gemensamt ursprung, som i sådant fall icke
gerna kan hafva något samband med begreppet elf, hvilket åter
i en något yngre tid ingår i <i>södra</i> länets benämning. Såsom
ofvan är anfördt, försvann namnet Alfhem, då landet upphörde
att vara ett eget sjelfständigt rike.

<i>Ranrike</i> [f. Ránriki] kallades i äldsta tider den delen af Alfhem,
som låg söder om Svinesund, och benämningen motsvarade således
ganska noga nuvarande Bohuslän, med undantag af den nu till
Norge hörande Enningdals socken. Sedermera betecknades dermed
endast norra länet eller Vikens båda fögderier, och det förekommer
i denna mening, såväl i civilt som i kyrkligt afseende, ännu på
1300-talet <footnote>Nemligen det förra uti ett bref af år 1307, och det sednare uti biskop
Östens jordregister af 1399, «Røde Bog» kallad. «Ranriki» och «Ranrikissýsla»
förekomma ömsevis.</footnote>. All anledning finnes för antagandet att detta namn
varit samtidigt med Alfhem. Redan Jornandes, en bekant
häfdetecknare i 6:te århundradet, nämner Ragnaricii ibland Scandias
eller Scanzias innebyggare, och intet tvifvel kan gerna uppstå att
han ju med detta namn menat Ranrikingarne eller den tidens
Bohuslänningar, särdeles som det förekommer tillsammans med en
annan närgränsande befolknings, nemligen Raumarici eller
innevånarne i n. v. Romerige. Äfven om anledningarne till detta
namn äro meningarna delade. Äldre norske författare vilja
härleda det ifrån ordet «rán»: rån, plundring, af orsak att sådana
våldsbragder i fordomtima, i anseende till landets belägenhet, här
särdeles ofta föröfvades af vikingar, eller ock derföre att
innebyggarne sjelfve mera än andre hemsökte främmande kuster
dermed. Andre åter, leda upphofvet till detta namn ifrån
någon historisk person, som hetat Rane och varit landets
styresman. Härvid har man gissat på Rane den Götiske, hvilken
af konung Erik Eimundsson sattes till jarl öfver detta landskap;
men hvilket förfaller, mindre af det otroliga deruti, att ett land
skulle blifvit uppkalladt efter en utländsk höfding, som endast en
kort tid, och ändock endast till namnet, styrt detsamma, än deraf
att namnet Ranrike är vida äldre och, såsom nyss sades, kändt
redan i sjette seklet. En annan Rane intager deremot ett
framstående rum uti norra Bohusläns folksägner, och man visar ännu
lemningarne efter hans borg i nu varande Svarteborgs socken,
som fordom skall hafva hetat Raneborg. Hugkomsten af denne
sednare torde ock hafva föranledt tillnamnet «den Götiske» på den
förstnämnde Rane, till förekommande af bådas förvexling <footnote>Det torde knappast ens vara fullt säkert, antingen ursprunget till
benämningen Ranrike är att söka i norränaspråket eller i det keltiska. Vi hafva
ganska många ortnamn, som börjar med ran, ram, t. ex. Ramberget, Ranten,
Ranängen m. fl. Dessa ställen ligga ej ens i Ranrike.	B.</footnote>.

<i>Viken</i> [f. Vík, Víkin] är i fornskrifterna den allmännaste
benämningen på Bohuslän. Detta namn, som förekommer i
Hakon Adalstensfostres Gulathingslag (af år 950 ungefär), betecknade
ursprungligen kustländerne å ömse sidor Oslofjorden och ned till
Götaelf, men öfvergick inom kort först på östra sidan af samma
fjord, Bohuslän inberäknadt, och sedermera uteslutande på
sistnämnde landskap, hvars strandbygd och skärgård benämndes
Viksidan [f. Víksíða <footnote>Den motsatta stranden kallades Limgardssidan. B.</footnote>]. Slutligen betecknades med namnet Viken
endast norrra länet, hvars båda fögderier ännu bära namnen
<i>Norr-</i> och <i>Sunnerviken</i>. Inbyggarne kallades <i>Vikverjar:</i> Vikens
försvarare, hvilket namn likaledes från att ursprungligen hafva
omfattat alla som bodde på ömse sidor om Oslofjorden till slut
betecknade Bohuslänningarne ensamt.

Sedan, efter Norges förvandling till helstat, en
administrativ indelning af detsamma efterhand kom till stånd, delades
landet emellan Götaelf och Svinesund i tvenne fylken, af hvilka,
såsom vi sett, det norra ensamt behöll det förut gemensamma
namnet Ranrike och det södra kallades <i>Elffylke</i> eller <i>Elfsyssel</i>
[f. Elfarfylki, Elfarsýsla]. Benämningen, som förekommer
åtminstone redan på 1100-talet, betecknade landet söder om Lane 
härad, inberäknadt detta och de stora öarna. Att hela Bohuslän
burit detta namn, saknar deremot all historisk grund.
Belägenheten nära Götaelf har påtagligen gifvit anledning till
ifrågavarande benämning, som ännu bibehålles uti Elfsyssels båda
kontrakter. Innebyggarne uti detta syssel gjorde sig länge kända
såsom de argaste och mest trätlystne af alla Norrmän och buro
derför namnet <i>Elfargrimar:</i> de bistre vid elfven, hvilket
sannolikt, i enlighet med den tidens åsigt, ursprungligen varit ett
hedersnamn.

<i>Bohuslän</i> — rätteligen Bahuslän — innefattade ännu i
början af 17:de århundradet icke mera än det gamla Elffylke, men
sednare inbegreps äfven Viken derunder. Namnet, som kom i
bruk först på 1400-talet, är taget af det år 1308 anlagda
Bohus’ slott. Om den egentliga betydelsen af namnet Bahus hafva
många meningar velat göra sig gällande, hvilka, såsom numera
befunna origtiga, kunna saklöst förbigås. Det vissa är att slottet
fått namn af den holme, på hvilken det är uppfördt, och hvilken,
innan detta ens påtänktes, hette Bagaholmen [f. Bagahólmr]. Också
kallas Bahus i äldsta handlingar Bagahus, som genom
vårdslöst skrifsätt inom kort blef Baghehus och Baghahus; i medlet
af 15:de seklet till och med Bawahus <footnote>«Bawæhus» förekommer dock redan 1321. Se förlofnings-handlingen
mellan prinsessan Eufemia och Albrecht af Mecklenburg.	B.</footnote> och Bawohus, tills det
slutligen sammandrogs till Bahus. Uti fornspråket betyder Bagi
något som är i vägen, till hinders, och det är mer än sannolikt
att bemälte holme fått sitt namn af dess läge midt i öppningen
af Götaelfs förnämsta och af den tidens seglare nästan
uteslutande begagnade utlopp, Nordreelf. Det låg i detta fall i den
lilla holmens namn en profetia för den sedermera så
ryktbar vordna borgen, hvilken, aldrig svärdtagen, alltjemt utgjorde
ett hinder för de båda grannländernas inbördes inkräktningsförsök.
Vill man åter hafva en annan namnförklaring, ligger en sådan
tillhands uti den omständighet, att der n. v. Kongelf är bygdt
fanns fordom en gård, som hette Skyrbagar eller Skyrfbagar, under
hvilken holmen skall hafva lydt, hvaraf den möjligtvis burit namnet
Skyrbagaholmen, hvars första stafvelse blifvit för beqvämligare uttal
bortkastad <footnote>Den sistnämnda åsigten var den om vår medeltidsgeografi så högt
förtjente Professor P. A. Munchs. Emellertid finner Holmbergs mening något stöd
af följande omständigheter: 1:o finner man ingenstädes namnet Skyrbagar
förkortadt till Bagar, deremot nämnas på Thougtorps-dokumentet (se under
Jörlanda socken) samtidigt Skyrbagar (dativen Skyrbaghom), Baghaholm och
Baghahus. 2:o första gången vi finna Skyrbagar nämndt, är i Sturlesons beskrifning
om Konghälls förstöring af Venderne. Der kallas det dock (i dativ) Skurhaga,
som förmodligen är felskrifning af Skurbaga, men förutsätter då nomin.
Skurbagi, hvadan det vill synas att äfven det namnet ursprungligen kommer af «bagi».
3:o nämnes holmen så väl i Sturlög Starfsames saga som i Hakon Hakonssons
(i slutet af tolfte eller början af trettonde seklet): den kallas der «Elfarbakki»,
Elfvebacken, som mycket väl kan vara felskrifning för Elfarbagi, Elfhindret.
Intetdera af anförda skäl är dock bevisande, likså litet, som det af Holmberg
omnämnda, att han funnit holmen kallad Bagaholm på fornhandlingar äldre än
tiden innan Bohus slott ens var påtänkt.<tab>B.</footnote>. Det vigtigaste är att veta, att holmen redan i
medlet af 1200-talet, således omkring 60 år före Bagahus’
anläggning, förekommer i fornhandlingar under namn af Bagahólmr,
och hölls der lagthinget för Elfsyssel.
</chapter>

<chapter name="Äldste innebyggare">
<h2>Äldste innebyggare.</h2>

Frågan när Bohuslän emottagit sin första befolkning låter
icke besvara sig, och ännu mindre den, när det <i>kunnat</i>
emottaga någon sådan. Dessa tidpunkter ligga bortom den beskrifna
historien och hvarje försök till deras närmare bestämmande
stöter på oöfvervinnerliga svårigheter. Endast det kan med visshet
antagas, att de äro att söka flera århundraden före vår
tideräkning. Hvarje bemödande att genom hypoteser om en jemt
fortgående vattenminskning eller landhöjning förneka detta sistnämnda,
om än en och annan kunde finna sig dertill frestad, skola
misslyckas just genom de bevis Bohuslänska jordytan sjelf uppställer
emot dylika förslagsmeningar och till hvilka vi framdeles återkomma.

Uti ett lands historia är uppgiften om dess äldsta bebyggare
den vanskligaste. Norden gör härifrån intet undantag, huru
mycket ljus sednare tiders forskningar än spridt deröfver. Att i den
aflägsnaste forntid olika folkstammar här lefvat och undanträngts
af andra, är klart nog, äfvensom grunddragen af deras kultur
och hushållning, men icke så deras stamförhållanden och
bedrifter. För de sednare fanns intet rum på historiens taflor. Blott
tillfälligtvis framskymta de liksom skuggbilder på den skådeplats
sagorna för oss öppna, men försvinna lika hastigt i det mörker,
hvarur de blifvit frammanade.

Särskildt hvad Bohuslän vidkommer finna vi talrika spår af
urgamla bebyggare, sins emellan skiljda till kulturförhållanden och
otvifvelaktigt äfven till slägtskapen. Genom att följa dessa spår,
sådana de visa sig uti en mängd fornlemningar, och jemföra dem
med de resultater, till hvilka fornforskningen på andra vägar
hunnit, kan åtminstone i några fall det täckelse lyftas, som höljer
den förhistoriska tiden.

Denna tid kan och bör, enligt fornforskares
sammanstämmande åsigt, indelas i tre bildningsperioder, benämnda efter det
ämne, hvaraf under hvarje period de huggande och skärande
redskapen företrädesvis blifvit förfärdigade, nemligen <i>Sten-</i>,
<i>Brons</i>-och <i>Jernåldern</i> <footnote>Ehuru den förhistoriska tidens indelning i Sten-, Brons- och Jernåldern
icke torde kunna tagas i fullkomligt absolut mening, och äfven blifvit af flera,
på till en del plausibla grunder, bestridd, har jag dock, alldenstund jag icke
kunnat sätta något bättre i stället, och Inledningen var det enda i hela verket, som
funnits af den hädangångne, aktade författarens hand i någorlunda fullständigt
skick omarbetad för den nya upplagan, ansett som samvetssak att bibehålla
densamma i det aldranärmaste sådan han lemnat den. Det enda väsendtliga, som
här blifvit tillagdt, rörer de s. k. Dyrhusen, hvilka han i sin omarbetning,
märkeligt nog, alldeles uteglömt.<tab>B.</footnote>. Då hvar och en af dessa perioder framstår
såsom ett sjelfständigt helt för sig, utan märkelig öfvergång ifrån
ett föregående eller i ett kommande, antingen man afser
redskapens ämne och form, siraternes beskaffenhet eller anordningen af
de grafvar, i hvilka de förekomma m. m., ligger nära till hands
att antaga, att hvarje af dessa bildningsperioder varit
representerad af en särskild folkstam, som af den efterföljande blifvit
utrotad, undanträngd, eller kanske också, såsom ett underordnadt
element, i den sednare upptagen och påtvingad dess kultur. Detta
kan numera nästan anses som säkert, då i de olika grafvarne
från dessa perioder hufvudskallar anträffats, hvilkas skiljaktighet i
formen på det bestämdaste visat, att deras fordna ägare icke
tillhört en och samma folkstam. Hufvudsakligast hafva väl dessa
iakttagelser blifvit gjorda i sydliga Sverge; men slutsatserna
deraf måste vara tillämpliga äfven på Bohuslän.

Stenredskapen äro våra äldsta fornlemningar. De hänvisa
till en befolkning, stående på odlingens lägsta trappsteg.
Saknande kunskap om metallers användande, tillskapade den sina
vapen och verktyg af sten och ben, och lefde, föga eller intet
bekant med åkerbruk och boskapsskötsel, af jagt och fiske. I
rikedom på dylika fornsaker täflar Bohuslän, synnerligast
strandbygden och öarna, med Skåne, som eljest har dylika i öfverflöd <footnote>Förf. har i Bohuslän sedan år 1840 tillvaratagit omkring 1500
stenredskap, de fleste funna sedan 1830-talet. Hvilka massor sådana skola icke blifvit
anträffade innan länets jord blifvit så uppodlad, som den var vid nämnde tid!
Också fanns förr en flintknif i hvarje skörask, och ett fragment af en dylik eller
något annat redskap i hvarje eldgevär. Talrikast förekomma de emellan Tanum
och Tjörn och synnerligast i just dessa båda härader.</footnote>.
Också måste detta landskap med sin skärgård, den fiskrikaste i
Sverge, och sina ypperliga jagttillfällen hafva företrädesvis utvalts till
bostad af ett folk, som ej förstod att af jordbruket hemta sin näring.

Af formerna på de hufvudskallar, som blifvit anträffade
jemte redskap af sten och ben, har man ansett desamma hafva
tillhört ett folk, beslägtadt med nutidens Lappar, Eskimåer och
andra folk af den hyperboreiska stammen. Dess urhem antages
på goda grunder vara att söka i det nordliga Asien, derifrån en
invandring ägt rum åt Europas vestliga kuster, då äfven det
sydliga Sverge öfver Danska öarne erhållit sin första befolkning.
Att Bohusläns urbebyggare kommit samma väg är väl det
sannolikaste. Att döma af de i Halland högst sparsamt förekommande
fynden af stenredskap och andra till samma period hörande
fornlemningar, synes emellertid, som om ifrågavarande folkstam ej der
qvarstadnat, utan på en kortare tid genomvandrat denna del af
vestra kusten, för att först i Bohuslän på allvar nedslå sina
bopålar, under det en annan gren dragit åt Vestgötaslätten, der
rika lemningar efter deras grafvar ännu förekomma. Längs
Bohusläns vattendrag spårar man vidare denna folkstams gång inåt
Dalsland och Vermlandsnäs, som härifrån sålunda erhållit sin
första befolkning. Om emedlertid en sådan inflyttning hit ifrån
det i klimatiskt hänseende vida mildare Skåne varit frivillig eller
orsakad af något påtryck söder ifrån af en mäktigare stam är
ovisst, ehuru det sistnämnda alternativet är det sannolikaste.

För denna folkstam har man ansett de så kallade
<i>halfkorsgrafvarne</i> eller <i>gånggrifterna</i> hafva varit egendomliga. Dessa
grifter uppförda ofta af ofantliga stenblock, bilda en källare,
vanligen af rektangulär, stundom af rund form, ifrån hvilken en
låg, smal, stensatt gång leder ut i dagen. Det hela döljes uti
en jordhög och uti sjelfva griftrummet äro liken insatta
obrända i nedhukad ställning<footnote>Så befunnos de i den gånggrift, som 1805 borttogs på Axevalla hed.
Men vid en undersökning af andra dylika på Vestergötlands högslätt, som 1863
företogs af samvetsgranna forskare, H. H. Hildebrand, Säve och v. Düben,
träffades benen utan all ordning om hvarandra nedvräkte, hvadan det förmodades,
att halfkorsgrafvarne endast varit ett slags benhus, uti hvilka benen nedkastats,
först sedan den köttiga substansen genom förruttnelse eller på annat sätt blifvit
derifrån afskiljd. De funna benen, ehuru visserligen i afseende på kraniernas
form afvikande från nu lefvande ras, tycktes dock hafva tillhört menniskor af
ungefär samma statur som den sistnämnda. För öfrigt kunde ej afgöras till
hvilken ras kranierne egentligen borde hänföras, men blott det, att den torde
varit en helt annan än den, som påträffats i stenkummel i Skåne, på Gotland
och Öland. Se «Antiqvarisk tidskrift för Sverige» af B. E. Hildebrand, 1 delen,
sid. 255 och följ.<tab><tab>B.</footnote>, omgifna af hvarjehanda vapen och
husgerådssaker samt lerkäril, hvaruti synbarligen matvaror varit
förvarade. Skåne och Vestergötland äro dessa grifters egentliga
land, men äfven i Bohuslän förekomma dylika, kallade<i> Dyrhus,
Jättestugor</i> och <i>Jättealtaren,</i> ehuru mindre än de Vestgötiska och
äfven i flera andra fall ifrån dessas form afvikande. Somliga äro
till och med runda och så trånga, att ett skelett af en
menniska knappast vid deras botten kan rymmas i rakt liggande
ställning. De sträcka sig ej heller som Vestergötlands rakt i norr
och söder, utan stundom i öster och vester; dock är det vid
Gunneby på Tjörn både i afseende på form och läge ett
verkligt dyrhus<footnote>Ritning deraf ses i «Elfsyssel» af G. Brusewitz, sid. 247. Andra
varierande dyrhus ses sidd. 273, 274 och 276.<tab><tab>B.</footnote>. De förete ock till en del den egenheten, att
täckhällen, då den är endast en, är försedd med flera eller färre
inhuggna hålor af cirka 4 tums diameter och kan försättas i en
vaggande rörelse. Men hvad som mest utaf allt skiljer dem från
Vestergötlands är att de hysa endast <i>brända</i> lik och urnor
liknande dem som påträffas i ättehögar. Man skulle häraf kunna
sluta ett af två, antingen att dyrhusen tillhöra en
öfvergångsperiod till ett annat begrafningssätt, eller ock att de efteråt
blifvit af en vida yngre generation begagnade till begrafningar i
enlighet med dennas bruk. Detta så mycket antagligare som de
mycket ofta träffas tillsammans med ättekullar, stenkretsar och
bautastenar från jernåldern<footnote>Hvad Vestgöta gånggrifterne beträffar, ser man på den s. k.
Eckornavallen, i Gudhems härad, både halfkorsgrafvar, ättekullar, stenkretsar och
bautastenar helt broderligt tillsammans. På angränsande höjder ligga stora
hällkiströr. Dock tyckes den omständigheten, att en med inhuggna hålor försedd sten,
hvilken förmodligen förr varit täckhäll till ett dyrhus eller gånggrift, blifvit som
bautasten bland de andra rest, förråda att en yngre generation rubbat den förras
minnesvårdar. Detta är det enda exempel jag känner af dylika hålor på
Vestergötlands gånggrifter: de finnas dock på enskilda stenar, t. ex. vid Ranten nära
Falköping.<tab><tab>B.</footnote>. Man ser ock i Bohuslän runda
dyrhus i ena ändan af en aflång hög, som är kringsatt med
bautastenar. På ett enda ställe, nemligen i närheten af Ryrs
kyrka, öster om Uddevalla, lära halfkorsgrafvar med obrända lik
blifvit funna och förstörda. Skulle dock, emot all sannolikhet,
dyrhusens ursprung ej härleda sig från samma folkstam, som
byggt Vestergötlands gånggrifter, så bevisar detta dock ingenting
annat än att urbebyggaren i Bohuslän antingen utbytt sitt fordna
begrafningssätt emot ett mera beqvämt, eller ock att han ej dröjt här
nog länge eller ansett sig nog säker i besittning af landet för
att kunna eller vilja föranstalta om uppförandet af sådana
väldiga grafbyggnader. Ty de i länet så talrikt funna stenredskapen
röja i alla fall hans fordna tillhåll härstädes, liksom i
Vestergötland, Skåne, på Danska öarna, i Holstein och på Frankrikes
vestkust med flerestädes. Finner man nu för tiden icke stenredskap
i dyrhusen, hvilka ej varit nog undangömda för att få vara i
fred, liksom de ej heller äro öfvervältade med dessa enorma
klippstycken, som nära nog omöjliggöra undersökningen af
Vestergötlands gånggrifter, så träffar man dem deremot, både af flinta och
andra stenarter, uti djupt i jorden dolda kistor bildade af
stenhällar, utan lemningar efter lik, som af tiden förtärts <footnote>Då liken här af tiden förtärts, så att ej en gång ben finnas, så kan ju
detta vara fallet med dyrhusen äfven. En annan folkstam har sedan tyckt att
det vore synd låta dem stå obegagnade.<tab>B.</footnote>. Vid
Hunnebo på Sotenäs och vid Påland i Bullaren hafva sådane
grifter blifvit funna. På grafställen häntyda sannolikt äfven de
samlingar af stenredskap, som understundom finnas med mycken
ordning hoplagda under större stenhällar, hvarvid det får antagas
att äfven här de nedlagda liken alldeles förmultnat, enär sådana
ej varit till finnandes.

Den del af sitt lösörebo den äldste bebyggaren af vårt land
lemnat efter sig i den Bohuslänska jorden, visar att hans
lefnadsvilkor varit enahanda med hans stamfränders på andra
orter under samma tid, nemligen föga höjande sig öfver vildens.
Då denna inledning ej är ämnad att blifva någon arkäologisk
afhandling, hänvisas i detta fall till de många skrifter, som i
sednare tider bearbetat detta ämne. Endast det bör anmärkas,
att stenålderns lemningar i Bohuslän blott undantagsvis afvika
till sin form från dylika på andra orter, och att dessa undantag
äro för få att gifva anledning till några bestämda slutsatser. Mera
än annorstädes förekomma dock här halfmånformiga, sågtandade
flintredskap, sådana som ännu brukas af vissa halfvilda
folkstammar i Ryska Amerika såsom knifvar, vid späckning af
phocaceer och andra sjödjur. Likaså förekomma talrikt
skedformiga redskap af samma ämne, som otvifvelaktigt varit nyttjade
vid ätandet af ostron och andra snäckdjur, samt slutligen viggar
af sten, hvilka, i följd af den omsorgsfulla afrundningen af deras
öfre del, bestämdt kunna antagas vid begagnandet hafva
omedelbart omfattats af handen utan att hafva varit skäftade. De stora
samlingar af musselskal och djurben, hvilka träffas på Danska
kusterna, der de kallas «Køkkenmøddinger», utvisande lemningar efter
de äldste bebyggarnes under en längre tidrymd hållna samfäldta
måltider, förekomma ingenstädes i Bohuslän.

Att här, som annorstädes, den om metallers bruk okunniga
befolkningen måst vika för en annan stam med högre bildning,
tarfvar ingen bevisning. De alltmera glesnande fynden af
stenverktyg, ju högre det bär mot norden, visa att rörelsen haft
rigtningen åt detta håll. Sannolikt upptogos qvarlefvorna af
ifrågavarande befolkning bland stamförvandter, komna den norra
vägen in i Skandinavien, och skulle nu kunna sökas ibland våra
Lappar. Efter denna förutsättning, som närmar sig visshet, vore
så mycket egnare, om någon lefvande lemning af dessa våra
urinvånare kunde anträffas i bygder, der deras stam för årtusenden
sedan gått under. Länge tvekande om möjligheten häraf, har
jag dock funnit mig på flerfaldiga grunder nödsakad antaga, att
sådant verkligen är förhållandet hvad den ända till för några
årtionden sedan i oblandadt skick bibehållna befolkningen på <i>Malmön</i>
vidkommer, och har jag haft tillfredsställelsen att finna samma
antagande gilladt af några vårt lands utmärktaste vetenskapsmän.
Besagde befolkning, som ända till år 1826, då en inträffad
olycka bortryckte en större del af männen, hållit sig strängt
afskiljd ifrån alla äktenskapsförbindelser med sina grannar, har, så
långt minnet går, genom egenheten af sitt utseende, sitt
umgängessätt och sin låga grad af hyfsning varit ett ordspråk i de
öfrige Bohuslänningarnes mun. Lågvexta, enfaldiga och folkskygga,
med mörk hy och gnällande uttal, hvartill kommer en egen
hufvudskåls-bildning, hänvisa <i>Malmöbarnen</i> eller Malmöpyttarne,
såsom de allmänt benämnas, på ett helt annat ursprung än länets
öfriga befolkning och hafva, åtminstone tills den förut antydda
olyckan inträffade och förorsakade att de måste ingå giften äfven
utom deras egen stam, röjt en omisskännelig likhet med våra
lappar. Sägner och traditionella bruk gjorde dessa öboer äfven
medvetna af en sådan ifrån sina grannars skiljaktig härkomst.
Sålunda trodde de att deras stamfäder öfverkommit ifrån Jutland
till Malmön med drifis. Utan att fästa sig vid innehållet af en
sådan tradition, är dock dess blotta tillvaro af stor bevisning uti
ifrågavarande sak. Vi återkomma till samma ämne vid den
enskilda beskrifningen öfver Sotenäs härad, inom hvilket Malmön
är belägen. Här återstår endast att tillägga, att i Bohuslän,
såsom öfverallt der den om metallers bruk okunnige
urbebyggaren uppehållit sig, minnet om honom äfven qvardröjt uti sägner
om dvergar, och att stenredskapen fortfarande betraktas såsom
ägande en magisk kraft till afvärjande af ofärd, tillskyndad vare
sig af menniskor eller naturkrafter, helst sådan som, enligt
folktron, härrör af trolldom. Det sednare är ren homöopati.
Dvergen har i sagan, liksom hans stamförvandt, nutidens Lapp, dåligt
rykte för sitt användande af otillåtna konster. Misstänkes
trollskap vara å färde, måste stenredskapen fram, såsom håret af
hunden, af hvilken man blifvit biten. «Dvergasmide» är ock namnet
på dylik redskap i allmänhet och synnerligast på de små runda
stenknapparne eller trissorna, hvilkas användande i nyssnämnde
fall anses kraftigast, och i hvilka vi torde igenfinna de äfven af
våra fäder under hednatiden brukliga skyddsstenar (Hlifsteinar),
hvilka understundom voro infattade i svärdsfästet <footnote>Ringar besittande magisk kraft omtalas äfven i det öfriga Europas
medeltidssagor. Se «Orlando Furioso» m. fl. dikter.<tab>B.</footnote>.

Näst i ålder efter stenredskapen komma <i>Stenrören,</i> hvilka i
Bohuslän kallas <i>”Walar”</i> [Wårdar] och åtföljas af den allmänna
traditionen, att Jättar samlat dem vid sina strider. Af dylika
griftrör finnas två slag, ett med, ett utan <i>hällkistor.</i> De sednare
äro vanliga ättekullar, som ej fått jordfyllnad, och om dem är
här icke fråga. De förra åter, som, till åtskillnad från de
andra, kunna kallas <i>Hällkiströr</i> eller blott och bart <i>kiströr,</i> äro
långt äldre än dessa. Ofta af enorm storlek — det veterligen
största vid Skebbervall i Bottna socken, Quille härad håller 192
fot i tvärmått och nära 600 fot i omkrets — finnas de högst
sällan på jemna marken eller i grupp af flera tillsammans, utan
oftast enstaka på de högsta bergspetsarne (se «Elfsyssel» sid. 104
och 105), och innehålla uti små kistor, bildade af hällar eller
stenflisor och täckta med en gröfre häll, nästan alltid brända ben,
oftast bronsvapen, någongång en lansspets af flinta, äfven guld,
men aldrig, om de äro orubbade, jern och silfver. De tillhöra
således ett folk, som bränt sina döda och nyttjat bronsvapen,
och som tillfölje deraf måste vara yngre än Stenfolket och äldre
än våra förfader, som kände till jernet. Om dessa grafvårdars
ålder har man hört olika meningar. Den ena är, att de tillhöra
förenämnda Stenfolk, hvartill man slutat deraf, att stenredskap
någon gång uti dem förekommit. Men dessa hafva säkert blifvit
ditlagda för att skydda den dödes ande, som de gamle trodde
dväljas uti griften, emot förment inverkan af onda makter,
hvarföre det ej heller är så utomordentligt att finna stenredskap uti
ättehögarne från jernåldern. Vidare har man till stöd för sin
sats anfört, att kistorna, som ibland befinnas tomma på ben och
kol, fordom innehållit obrända lik, som nu förruttnat. Men af
luftens friare tillgång genom den glesa stenbetäckningen hafva
de brända benen förtärts, eller, hvilket jag ofta observerat, blifvit
af råttor och möss bortdragne. Stenkistornas små dimensioner
äro dessutom de starkaste bevis, att de ej inneslutit obrända lik,
ty dessa griftrum innehålla vanligtvis 3 till 5 fot i längden.
Sex fot hålla knappt ett ibland femtio. Bronsvapnen och
grafurnorna bevisa ock, på det bestämdaste att Hällkiströren ej
tillhöra ett Stenfolk. Den andra meningen om dessa grafvar är,
att de äro samtidiga med ättehögarne; men detta är ett rent
misstag, föranledt deraf, att man ej gjort skillnad mellan
Hällkiströr och andra griftrör, ej heller emellan ursprungliga
begrafningar i de förra, och dem en sednare tid gjort deruti. Ty att
man uti en sednare tid stundom nedsatt askan efter sina döda
uti gamla kiströr, är icke obekant, och då Gulathingslagen
förbjuder Norrmännen att begrafva sina döda uti stenrör, syftar den
troligen på ett bruk att, för besparande af mödan att uppkasta
ny hög, inlägga lemningarne af den döde uti ett förut
begagnadt Hällkiströr. Det sannolikaste är derföre, att tillegna dessa
stenrör åt ett folk, som nyttjat stridsvapen af brons, och som
uti historien bör få sin plats emellan den äldste urbebyggaren
och våra förfäder.

De flesta fornforskare i sednare tider hafva förenat sig i
den åsigt, att bronsvapnen hänvisa på ett folk af den stora
Keltiska stammen, af hvilken en del, Kymrerne, antagligen omkring
500 år före vår tideräkning inträngt och bosatt sig i Danmark,
der de af Greker och Romare sedermera blefvo kända under
namn af Kimbrer. Härifrån skedde öfvergången till Skåne,
hvarefter en vidare utbredning fortgick längs kusterna och äfven inåt
landet samt åt de stora svenska öarna i Östersjön, så framt
nemligen ej dessa erhållit sin bronsnyttjande befolkning öster ifrån,
enär äfven den finska kusten lärer hafva att uppvisa kiströr med
bronsredskap. Spridda lemningar efter denna stam förekomma
emedlertid öfver hela det sydliga Sverge och grafvarne hafva alla
en träffande likhet med hvarandra, om man undantager att
ämnet, hvaraf de uppförts, berott af de skiljda orternas
naturförhållanden, så att der sten ej fanns att tillgå gjordes grafven af
jord och kistan derinom bildades af trä. Denna kista saknas dock
aldrig och i södra Sverge är den alltid så inrättad, att den
lämpar sig för längden af ett vanligt menniskolik, hvarefter obrända
lemningar oftast anträffas. Endast de Bohuslänska och
angränsande andra öster och söder ut förete den egenhet att de, såsom
nyss anfördes, innehålla brända lik <footnote>Att Holmbergs uppgifter om de Bohuslänska kiströrens egenhet, att
hafva varit ämnade åt brända lik, för ingen del äro alldeles ofelbara, om de än
som oftast slå in, visar exemplet af de tvenne i «Elfsyssel» beskrifna, hvilka,
märkeligt nog, båda genom formen visa sig hafva varit ämnade åt obrända lik.
Det ena, vid Bremnäs, i Lycke socken, afritadt l. c. sid. 104 och 105, har kistan
vid pass 3 alnar lång, högst 2 alnar bred, byggd af smärre flata hällar,
uppstaplade hvarftals öfver hvarandra. Det andra (sid. 267), beläget på Buseberget
å Varehil (Oroust) har kista af stora flata stenhällar, resta på kant, 4 1/4 alnar
lång och 1 1/4 aln bred.<tab>B.</footnote>. För öfrigt är karakteren
densamma som de öfrige keltiska grifterne, isynnerhet de s. k.
«Cairns», eller de Gaeliska forngrafvarna i Skottland, Ossians
besjungna kummel. Denna likhet jemte deri anträffade fynd
antyder deras anläggares frändskap med andra kelter, under det
skiljaktigheten å andra sidan visar, att den del af denna stam, som
bebott Bohuslän, utgjort ett afsöndradt helt för sig, med till en del
andra bruk. Också äro gränserna för dessa grifter egendomliga. I
norr gå de till Svinesund, vid hvars södra strand de talrikt
förekomma, då deremot norr om denna hafsvik intet spår deraf
träffas i Norge förr än i trakten af Bergen och Sognefjord. Söderut
gå de i medlersta Halland till Varbergstrakten, der de mötas
af grafvar från Bronsåldern med obrända lik. Enligt R. Dybecks
iagttagelser, sprida de sig från Uddevallatrakten öster ut längs
vattendragen inåt Dalsland och Vermland, der de upphöra. Dessa
bestämda gränsförhållanden hänvisa på Bohuslän såsom bemäldte
grafvars [NB. de med brända lik] ursprungliga hem, hvarifrån
de sedan utbredt sig. Här ligga de ock till ett antal af flera
tusende, ej allenast på fasta landet, särdeles på kusten och på öarna,
utan äfven på mindre holmar och skär, långt ute i hafvet. De
vittna här om ett till plägseder och andra förhållanden ifrån sina
stamförvandter skiljdt folk, som, om än bekant med jordbruk,
dock företrädesvis idkat fiske och jagt, åtminstone vid sin första
bosättning i landet, och som genom sina dödas begrafvande på
de högsta bergsspetsarne, eller så nära himlen som möjligt, röjt
antingen ett renare begrepp om odödligheten eller sin dyrkan af
solen, den de i sådant fall velat så mycket som möjligt skola
bestråla deras grifter.

Fornsagorna och utländske författare veta äfven att omtala
ett ännu in i vår historias gryning i n. v. Bohuslän och dess
grannskap bosatt folk, i många afseenden skiljaktigt från sina
grannar. De förra kalla dem <i>Alfer,</i> och landet, der de bodde,
<i>Alfhem,</i> hvilket namn, såsom vi sett, bibehöll sig ända in i den
rent historiska tiden. I sina skildringar om detta folk förblanda
de dem ofta med mythens Ljus- och Mörkalfer, och låta dem
än vara de «aldra skönaste i Nordlanden», än de «fulaste af alla
samtida». Så mycket är dock visst, att dessa Alfer, innebyggare
i Alfhem, till utseende, lynne, seder och till och med språk, skiljt
sig från Nordens öfriga bebyggare. Plinius den äldre, död år
79, omtalar att en del af Skandinavien innehades af
Hillevionernes stam, som bodde i 500 härad eller byar, och kallade sitt
land «en annan verld». Flera af nutidens skarpsinnigaste
historiska forskare hafva i dessa Hillevier eller Hillevioner igenkänt
Alferne i n. v. Bohuslän och hållit för troligt, att Plinius om
dem fått underrättelse af Romare, som sjelfve varit här på orten.
År 16 efter Christi födelse öfverfölls nemligen Germanici flotta
utanför Weserns mynning af en så häftig storm, att en del
fartyg kastades på Jutland <footnote>Skulle lätt kunna varit Gotaland, Götarike.</footnote> och en annan drefs upp i Kattegat <footnote>På latin Sinus Codanus,
hvars likljudighet med Gotanus (Goticus) genast faller i ögat, liksom
likljudigheten mellan Hillevioner, Helvecer och AElvæi med Alfer, Elfvagrimar.<tab>B.</footnote>,
då strandningen lätt kunnat inträffa på kusterne af Alfhem, om
hvars inbyggare de strandbrutne främlingarne vid hemkomsten
spridde kännedom. Men äfven om så ej skulle skett, vore det,
alldenstund Skandinaviens bebyggare omtalas redan af en äldre
romersk författare som en på skepp rik och i sjöfart förfaren
nation, den der seglade vida omkring, ganska besynnerligt om
Romarne icke om deras land skulle haft någon närmare
kännedom, ehuru de icke fullt korrekt stafvat våra för dem
barbariska namn, ett förhållande som ännu eger rum bland vår tids
Italienare. Så tros det likaledes på goda grunder att Tacitus
(omkring år 98 efter Chr. f.) med Helvecer menat Alferne,
liksom Claudius Ptolemæus (omkring år 130) med AElvæer, eller
Lever, Levoner [så framt icke dessa sistnämnde äro Lifländarne],
ehuru båda dessa sistnämnda placera dessa folk vid Weichseln,
dit en gammal fordom hos Greker och Romare, alstrad af
okunnighet om de Skandinaviska s. k. öarnes geografiska läge <footnote>Då man ansåg dem för öar och skandinaviens läge verkligen är ofvanföre
Weserns och Weichselns mynningar, blir misstaget lätt förklarligt.<tab>B.</footnote>,
nästan alltid förlade vår Nord. Man har till och med uti den af
Plinius omnämnda elfven Guttalus velat igenkänna Götaelf, som
i äldsta språket antages hafva hetat Gaut-albs eller Gaut-alvs,
hvilket dock lemnas derhän.

Att dessa Alfer varit af Keltisk stam, följer af antagandet,
att ofvanbeskrifna kiströr med sina bronsvapen äro <i>deras</i> grifter,
äfvensom deraf, att Plinii Hillevier ansågo sig främmande för
«Scandinavias» öfriga, då Germaniska befolkning, och kallade sitt
land «en annan verld». Vidare hörer till bevisningen, att de
hade stamförvandter i Jutland, der man med bestämdhet vet, att
befolkningen i äldsta tider varit Keltisk. I Wendsyssel bodde
nemligen Alfer, i hvilkas fursteslägts enskilda namn ordet Alf
ingick, likasom i den Bohuslänskas, och slägtskaps- och andra
förbindelser underhöllos emellan dem båda. En sådan förbindelse
ägde äfven rum med Skottlands Kelter, Gaelerne, hvarom
folksägnerne hafva mycket att förtälja. Ganska sannolikt är äfven,
att Ossians besjungna «Lochlin» är just n. v. Bohuslän och dess
herrskaresäte «Uthorno», «vågors och stormars ö», är Tjörn, der
traditionen ännu utvisar platsen för Alf-kungs borg, och vet
förtälja om hans strider med Skottarne, hvarom framdeles mera på
sitt ställe. Uti den Bohuslänska dialekten hafva språkforskare
äfven igenkänt en mängd ord med keltiskt ursprung <footnote>Bland Holmbergs efterlemnade papper funnos tvenne bref från vår
utmärkte språkforskare Herr Ryttm. v. Möller på Skottorp, innehållande uppgifter
på en mängd Bohuslänska allmogeord af keltiskt ursprung.<tab>B.</footnote>, hvilket
allt sammanlagdt nästan tvingar att gifva samma ursprung åt
de härstädes, in i den historiska tiden bosatte, från Nordens
öfriga befolkning skiljda Alferne. Sannolikt hafva de först
inkommit hit ifrån Jutland, eller kanske från Skottland, enär
skiljaktigheten i begrafningssättet uti de Bohuslänska och Skånska
bronsgrafvarne hindrar antagandet att invandringar skett
landvägen söder ifrån. Något våldsamt undanträngande af Alferne
härstädes synes icke hafva ägt rum, emedan deras konungaätt
bibehöll sig ända till Harald Hårfagers tid, hvaremot ingen
anledning förefinnes att antaga, det besagde folk vid denna tid haft
annan odling, än våra då öfver hela Norden utbredda förfäder,
med hvilka det otvifvelaktigt sammansmält till ett.

Man har varit benägen att anse ön Tjörns befolkning
såsom en qvarlefva af en keltisk stam, en åsigt som uttalat sig
långt förr än man genom aktgifvande på traditioner och andra
förhållanden fått anledning att antaga det denna ö varit
hufvudorten uti Alfhem, det «Lochlin», dit Gaelerne som oftast sjöledes
begåfvo sig. Bevisen härför hafva sökts uti dessa öboers
egendomliga utseende, lynne och karakter, hvartill komma en del
gårdsnamn, som tyckas vara rent keltiska. Frågan, från början
en gissning, lärer emellertid ej kunna utredas <footnote>Så mycket mindre, som traditioner, så väl på Tjörn som de Skottska i
Ossians sånger uppbevarade, låta Skottar och Tjörboar, Gaeler och Uthornoboar
uppträda fiendtligt emot hvarandra.</footnote>. En mera
bestämd fingervisning på en möjlig qvarlefva af Alferne gifver
traditionen om de s. k. Skråfhåttarne, under hvilket namn
betecknas vissa långs kusten och på de stora öarna boende slägter af
ovanlig reslighet och skarpt markerade ansigtsdrag. Ännu i
mannaminne höllo dessa slägter sig afsöndrade ifrån andra och voro
hvad man kallar andryga. Sägnen gick och går ännu, att de
voro af skottsk ättledning, hvarmed väl sagan från början velat
uttrycka, att de varit af Keltisk stam. Hvad som emellertid
talar emot denna sägen är att Skråfhåttarne i allmänhet äro
mörklagda, något som ingalunda utmärker den Keltiska racen.

Ännu äger Bohuslän ett slags fornlemningar, som gör det
utmärkt i antiqvariskt hänseende, nemligen de så kallade
<i>Hällristningarne,</i> hvilka der förekomma i mängd. Dessa, uti hårda
klippan inhuggna teckningar (af hvarjehanda innehåll), finnas
visserligen på flera ställen, såväl inom, som utom Sverige; men
ingenstädes, enligt hvad man känner, så talrikt som uti Bohuslän,
der de förekomma till ett antal af öfver två hundrade emellan
Svinesund och Gullmarfjorden, mest uti Tanums och Brastads
socknar. De äro vanligtvis anbragte uti oftast horisontalt liggande, s.
k. flathällar, d. ä. bergssluttningar, som i en urtid blifvit af vattnet
slätslipade. Strider till lands och sjös, jagter m. m., äro dessa taflors
vanligaste innehåll. Man igenkänner här män, qvinnor, hästar, oxar,
kor, hjortar, ormar och foglar, skepp med och utan master och
segel, båtar, vagnar, sköldar, vapen af olika former, fotsulor,
hålor m. m. Märkligt är att dessa hällristningar hafva en så
träffande likhet med hvarandra, att man vore färdig att anse dem
förfärdigade af samma hand. Figurerna äro icke så råa, som
man tror; många af dem röja tvärtom en ganska skicklig hand,
och förekomma på de yngre runstenarne ofta långt plumpare
och grofvare.

Besynnerligt måste det förefalla en hvar, att dessa högst
märkvärdiga fornlemningar först i våra dagar befunnits äga
något värde. Väl hafva några få bristfälliga teckningar deraf
tid efter annan utkommit; men dervid har det stannat <footnote>En teckning af ristningar uti Brastads socken togs redan 1627.</footnote>. Någon
skarpare forskning derom är väl nyligen bragt å bane; men har
ännu icke lemnat några nöjaktiga resultater. [En af våra mest
frejdade vetenskapsmän, som, ehuru icke fornforskare, rådfrågades
i saken, fällde om dessa märkvärdiga fornminnen det oväntade
omdöme, att de voro en frukt af okynniga pojkars sysslolöshet,
tillkomna i sednare tider. Denna förklaring är af andre redan
vederlagd.] En strid mellan tvenne af våra få nitiske och
skarpsinnige fornforskare, Hrr Brunius och Åberg, lofvade mycket ljus
i denna sak, men blef oafgjord, hvarföre det må tillåtas mig,
att framställa min oförgripliga åsigt om dessa bergtaflors ålder.

Vid betraktandet af en fornlemning, framställer sig sjelfmant
den fråga till besvarande: <i>Hvilket folk tillhör den?</i> Först sedan
denna fråga blifvit nöjaktigt besvarad, kan fornlemningen vidare,
och med mera säkerhet, förklaras. Hvilket folk hällristningarne
tillhöra, är ännu oafgjordt. Man har gissat och velat bevisa, att
de äro minnen af ett folk, som ej kände metallers bruk, och att
de blifvit förfärdigade med stenredskap. — Ibland de många
bevis, man för detta påstående framdragit, är äfven Alex. von
Humboldts yttrande om figurerna uti Amerikas berg, dem nämnde
berömde man tillskrifver ett stenfolk; men detta intyg bevisar
föga, emedan äfven en Humboldt kan göra misstag uti
arkäologien, och föröfrigt hafva sol- och månbilderna på Orinocos
klippstränder alldeles intet att göra med de helt olika hällristningarna
i Bohuslän. <i>Dessa tillhöra ett folk, som nyttjat metallredskap</i> <footnote>Föga tillförlitligt torde det vara, åtminstone hvad vårt fädernesland
beträffar, att vilja bedöma en ristnings ålder af det sätt hvarpå den åstadkommits,
antingen genom metallverktyg eller på annat sätt. Det torde visserligen hafva
funnits en period, då tillgången af jern icke på långt när svarade emot behofvet,
hvarföre man till många ändamål använde bronsen, och der denne antingen icke
räckte till eller för kemiska orsakers skull icke passade, t. ex. vid tillredning
af föda, brukades verktyg af ben eller sten. De flesta kända former af
stenredskap passa ypperligt till kreaturs slagtning samt till hackning och bultning af
kött. Men den tid, då jernet var fullkomligen okändt, torde möjligen ligga
längre tillbaka i tiden än vårt lands första bebyggande. Jern nämnes redan i
den urgamla Jobs bok cap. 19: 24, och tillika med koppar cap. 28: 2. Vill
man nu anse detta som ett bevis, att ifrågavarande urkund är yngre än man
gemenligen håller före, så finnes det i alla fall ett land, der nästan hvar enda
af de talrika fornlemningarne bär tiden för sin tillkomst påskrifven, och detta
land är Egypten. Dess monumenter äro visserligen af sandsten, men de s. k.
obeliskerna af hårdaste Syenitiska granit. Och skulle man än vilja påstå, att
sjelfva obelisken erhållit sin form genom slipning, hvilket i fråga om denna
stenart, och utan föregående bearbetning med stenhuggeriverktyg, väl knappast är
tänkbart, så återstå dock alltid de djupt och skarpt inhuggna hieroglyferne, som
på intet vis kunnat inslipas. Och att bronsen kunnat härdas till jernets hårdhet,
för att till sådant arbete begagnas, är åtminstone okändt. Champollion nämner
på flera ställen att Egyptierne hade jern, som de fingo från Arabien; det är
skada att han ej nämner hvilken tidsperiod detta gäller. Den obelisk, som, före
från Luxor i Egypten, nu står på Place de la Concorde i Paris, är förfärdigad
under Rhamses III (Sesostris?) och hans närmaste företrädares tid, och alltså
nu minst 3,400 år gammal. De finnas, hvilka äro ännu äldre, och att Sverge
redan för så lång tid sedan var bebodt, är åtminstone icke kändt.<tab>B.</footnote>,
med hvilka figurerna påtagligen blifvit inhuggna. Ingen, som
sett en hällristning, kan undgå att inse detta, emedan figurernas
skråfliga botten uti den oftast glattslipade bergshällen på det
tydligaste visar, att en jernhacka och ej en knackande eller gnidande
sten varit begagnad till dess förfärdigande. <i>Gnidning</i> med sten
måste ovilkorligen göra figuren slät. Någon sådan är dessutom
icke tänkbar, ty till inslipning af 50 till 100, ofta ganska djupa
figurer uti en granitklippa, erfordras visserligen minst tiotal af
år. Dessutom skulle genom gnidning endast långa rätliniga
figurer uppkomma, men icke korta och svängda. Äfven <i>knackning</i>
med sten skulle hafva ur berget medtagit så fina partiklar, att
figurens botten blifvit helt slät. På den granitartade gneis,
hvaraf de Bohuslänska bergen bestå, kan ingen annan stenart än
flintan åstadkomma någon verkan, men flintan är spröd och
förlorar sin egg vid hvarje hårdare beröring mot hälleberget; till en
större hällristnings förfärdigande skulle derföre en oerhörd mängd
af flinta åtgått, och efter den skulle då, uti hällristningarnes
grannskap, finnas någon lemning, hvilket icke är förhållandet.
Dessutom skulle så små och välgjorda figurer, som dem vi
stundom varseblifva på hällristningarne, omöjligen kunna förfärdigas
med en knackande sten. Det sätt, hvarpå dessa fornlemningar
äro utarbetade, och hvarom de ögonskenligen sjelfva bära vittne,
bevisar således, att de ej tillhöra något stenfolk. Vigtigare
vittnesbörd, uti samma sak, bär deras innehåll. Här afbildas
nemligen stora, prydliga skepp, armerade med till och med öfver 40
man, eller roddarbänkar, hvilket de upprättstående streckarne
synes beteckna; likaledes vagnar. Hos ett nordiskt folk, som ej äger
andra verktyg, än en klumpig stenvigge, en trindeggad flintyxa och
ett drillborr af flinta, kunna svårligen stora skepp och vagnar
förfärdigas. Här synas också hästar och nötkreatur. Stenfolket i Norden
kan ej hafva idkat någon boskapsskötsel, emedan en sådan uti vårt
land förutsätter möjlighet att anskaffa vinterfoder, hvilken icke
gifves för ett folk, som saknar metallredskap, ty ingen kan
föreställa sig, att detta folk affilat gräset på skogsängarne med
stenknifvar, eller afnappat det med händerna. Och slutligen må
anföras, att de vapen, som äro afbildade på hällristningarne, likna
metall- och ej stenvapen. De vigtigaste bevis äro svärden, som
ofta finnas afbildade på hällristningarne. Stensvärd hafva aldrig
funnits.

Flera bevis på det osannolika uti det påstående, att
hällristningarne tillhöra Stenfolket, kunde framdragas, men de
behöfvas säkerligen icke. Det återstår derföre att visa sannolikheten
af deras tillegnande åt den Göthiska folkstammen, och att de
äro tillkomna under den lysande Vikingatiden, om hvars bragder
de erinra. Såsom skäl för ett sådant påstående kan anföras: att
man i forntiden brukade med mejseln afbilda sina bedrifter, —
om det ej uttryckligen nämnes att det skedde i klippan, —
åtminstone i skölden <footnote>Det nämnes dock, att Harald Hildetand låtit i en klippa uthugga sin
faders bedrifter. Saxos berättelser äro ej någonting att hålla sig till, och
troligen har han i denna uppgift endast imiterat Homeros och Virgilius.<tab>B.</footnote> [se Saxos berättelser om Hamlet och
Hildiger, som buro sådane sköldar]; att skeppsfigurernas utseende
fullkomligt öfverensstämmer med de beskrifningar, sagorna lemna om
den gamle Nordbons härskepp <footnote>Såsom de ock finnas afbildade på det välbekanta tapisseriet i Bayeux från
Vilhelm Eröfrarens tid. Lika anmärkningsvärd är likheten mellan dessa
nordboars fartyg och vissa af dem, som finnas afbildade på Egyptens monumenter.
Bland annat ser man någorstädes på dessa en framställning af ett sjöslag, der
det ena partiet föreställer Egyptier och det andra (Fenicier?) har fartyg nästan
precist liknande dem, hvilka ses på ofvannämnde tapisseri. — Också hänvisa de
nyaste undersökningarne angående vårt lands uräldsta kultur till England. Men
mycket talar derföre att i England funnits en ursprungligen fenicisk eller punisk
odling, hvilken den invandrande Anglosachsiska folkstammen sedan tillegnat sig.
Man vet att Irländarne ännu i dag kalla sig Fenier (Fenicier).<tab>B.</footnote>; att stridsvagnar under
Vikingatiden voro i bruk i Skandinavien; att den sednast invandrade
folkstammen troligen var den, som först införde åkerbruk och
boskapsskötsel i Norden; och slutligen att dessa ristningar
förekomma öfverallt, der våra förfäder voro bosatte, uti Sverige,
Norge, Danmark, Hebridiska öarne, till och med uti Massachusets
i Norra Amerika, de gamles Vinland, som af Norrmännen
koloniserades uti 10:de och 11:te århundradet <footnote>Sådana koncentriska kretsar, som flerastädes på hällristningarne finnas,
ses ock i mängd uthuggna på Northumberlands sandstensklippor, i Argyleshire
m. fl. st. Jag har för ett år sedan observerat dem på en af de stora stenarne
å Asige hed i Halland.<tab>B.</footnote>.

Hvad man emot denna här framställda förmodan kan
invända, är: att hällristningar finnas uti hällkisteröret vid Kivik
och på täckhällen till en hällkista uti en hög på Seland; men
det är ofvan vidrördt, att man uti hällkisterör finner tydliga spår
efter begrafningar från en yngre tid. Äfven hafva vi allt skäl
att tro, det man uti Danmark ända till hednatidens slut sällan
brukat andra grifter, än uti jordhögar dolda stenkistor, tillfölje
hvaraf skeppsristningen uti nämnde Seländska hög kan vara
samtidig med dem, som uti våra klippor finnas inhuggna.

Efter denna inledning, som säkert för de flesta läsare varit
tröttande, men som varit ett nödvändigt ondt, om vi velat
förskaffa oss någon kännedom om de rika fornskatter, ibland hvilka
vi vandra, och i sammanhang dermed om de slägten, som i den
aflägsna forntiden lefvat och verkat uti samma bygder, som vi,
öfvergå vi nu till berättelserna ur Bohusläns egentliga historia.
Jag behöfver väl icke förklara, att hvad som af det här ofvan
anförda strider mot de åsigter, som i dessa ämnen gjort sig
gällande, icke är att anse såsom foster af en blind
motsägelseanda och nyhetskrämeri, eller såsom en trotsande utmaning till
arkäologer, med hvilka jag uti kunskaper och skarpsinnighet
aldrig kan mäta mig; utan såsom mina egna åsigter, hvilkas
sannolikhet torde pröfvas innan de alldeles förkastas.

*
</chapter>
<chapter name="KAP. I. Om Bohuslän, ett sjelfständigt rike.">

<h2><small>KAP. I.

</small>Om Bohuslän, ett sjelfständigt rike.</h2>
</chapter>

<chapter name="1. Konungarne af Alfiska ätten.">
<h2><small>1. Konungarne af Alfiska ätten.</small></h2>

<big><big><big>I</big></big></big>ntill den tidpunkt, då vår tillförlitliga historia begynner, eller
omkring år 870, då Harald Hårfager upprättade sitt välde
öfver Norge, intog Bohuslän, under namn af <i>Alfhem,</i> ett utmärkt
rum bland de många små sjelfständiga riken, som då uppfyllde
Norden. Här — så förtälja oss sagorna — regerade en gammal
högättad konungaslägt, inom hvilken namnet <i>Alf</i> synes hafva
varit ärftligt <footnote>Uppgifterna om den Alfiska ätten äro hämtade ur Fundinn Noregur,
Hervars- och Thorsten Vikingssons sagor, Hyndlas sång samt Sturlesons berättelser.</footnote>. Denna ätt var högt aktad uti Norden så väl för
sina anor som för sina bedrifter, och dess anseende steg ännu
högre, då Nordens mäktige öfverkonung, Sigurd Ring, knöt en
nära slägtförbindelse med densamma. Fastän Alfhem, i likhet
med de flesta andra småstater i Norden, måste erkänna flera af
Ivarska och Sigurdska regenternas öfvervälde, bibehöll sig likväl
dess konungaätt vid thronen, såsom lydkonungar, till dess de
sågo sig i tillfälle att åter göra sig sjelfständige. Men ett
mörker hvilar i sagan öfver detta rikes första konungar, och föga
lär det lyckas oss att framdraga dem alla i ljuset. Vi vilja
emellertid bekantgöra de sparsamma underrättelser, vi äga om
desamme.

Enligt en osäker fornsägen, skall konung <i>Raum,</i> hvilken
regerade öfver några landssträckor uti södra Norge, sträckt sitt
välde äfven öfver Bohuslän, och man har, fastän oriktigt, gissat,
att detta en tid blifvit efter honom kalladt Raumarike.
Emellertid hafva vi uti Bohuslän åtskilliga erinringar om en Raum,
som dock troligen är en långt yngre person, än den här
omnämnde; nemligen uti Romelanda sockens namn, hvilket synes
härledt från en man, som hetat Raum <footnote>Romelanda skrefs i äldsta tider Runalönd och Rymalönd, således förfaller
denna uppgift. Raumariki har troligare sitt namn af Raum-elfven, hvilken
återigen torde vara uppnämnd af norränaspråkets «rymia», larma, bullra.<tab>B.</footnote>. Ännu för ett par år
sedan sjöngs i Bullaren en gammat folkvisa om en «Kung Römer
i Roll», som på Bullaresjön skall hafva slagits med någre
småhöfdingar från Svarteborg. Römer lär hafva segrat, hvarefter fred
slöts uti en gård, som till minne deraf fick namnet <i>Fressland,</i>
och vid hvilken man ännu visar de högar, hvaruti de i
drabbningen stupade blifvit jordade. Men denna sägen förskrifver sig
säkert från en yngre tid, än den, på hvilken gamle Raum lefvat.

Konung Raum reste en jul till Vermland och gästade en der
boende mäktig man af Jotaslägten, <i>Thore.</i> Med dennes dotter
<i>Bergdisa</i> aflade han trenne söner, af hvilka den ene, <i>Alf,</i> efter sin
fosterfader och morbroder äfven <i>Finnalf</i> kallad, vid manliga år erhöll
Bohuslän med några andra landstycken till konungadöme. Denne man,
uti åtskilliga fornsagor kallad Alf den gamle, skall hafva varit den
förste, som uppröjde vår bygd, hvilken efter honom fick namnet
Alfhem. Han lär hafva varit samtidig med <i>Vanland,</i> Svea drott,
och således <footnote>Konung Yngve i Upsala härstammade nemligen i sjunde led från Vanland.
och Arngrim Berserk, som var samtidig med Yngve, härstammade i sjunde led från
Alf den gamle. (?)</footnote> lefvat uti de närmaste århundraden efter Christi
födelse. Han var gift med sin slägting, <i>Brimgiorda,</i> och sedan
med <i>Svanhilda Guldfjäder,</i> genom hvilken han blef stamfader för
Alfhems konungar. Hans ättlingar, och förmodligen äfven
efterträdare, i rät nedstigande linie, voro <i>Svan den röde, Sjöfare</i> och
<i>Ulf,</i> om hvilka man dock icke känner mer än blotta namnen.
Ulf ägde många söner; ibland dem blef <i>Alf</i> konung i Alfhem.
Han är den andre med detta namn, och äfven han kallas någon
gång Alf den gamle. Om honom berättas, att han var en stor
afgudadyrkare. Vid en stor offerfest, som han en höst anställde
åt gudinnan <i>Frigga,</i> blef hans dotter, den fagra <i>Alfhild,</i> som om
natten beströk gudabilderna med offerblodet, bortröfvad af
kämpen <i>Starkotter.</i> Sagan tillägger, att konung Alf offrade åt guden
Thor, för att fä hämd på den djerfve tempel- och jungfrurånaren.
Thor drap Starkotter och lät Alfhild återkomma till sin fader
igen, sedan hon likväl haft med sin röfvare en dotter, som blef
moder åt den beryktade berserken Arngrim på Bolmsö. Alf den
andres son och efterträdare skall hetat <i>Alfgeir,</i> och dennes son
<i>Gandalf den gamle,</i> med hvilken grupperna i Bohusläns historia
begynna blifva tydligare.

Schöning håller före, att den Alfiska konungaätten en tid
bortåt varit utestängd från thronen af Jarlen <i>Niorfe</i> på Oplanden
och hans ättlingar, men blifvit dit upphöjd på nytt med Gandalf.
Men denne författare, som oriktigt utsträckt Alfhems område till
länder på andra sidan Raumelfven, har enligt all sannolikhet
förblandat dessa länders öde med det verkliga Alfhems. Saxo
Grammatici fabelaktiga berättelser om konungarne Björn och Asmund
i Viken, samt om konung <i>Frodes</i> och <i>Harald Hildetands</i> upptåg
härstädes, hafva säkerligen icke någon grund uti här timade
händelser, hvarföre vi utesluta dem. Låtom oss återgå till
våra Alfer.

Konung Gandalf den gamle regerade här omkring år 700,
ehuru såsom lydkonung under den mäktige Harald Hildetand,
hvilken tillvällat sig öfverherrskapet öfver landet. Gandalf ägde
tvenne söner, <i>Alf</i> och <i>Alfarin,</i> hvilka voro store kämpar och
nämnas ibland de ypperste stridsmän, som kämpade på den åldrige
Haralds sida uti det blodiga Bråvallaslaget år 740 <footnote>Flere våra gamle landsmän lära utmärkt sig i detta slag såsom vilda
kämpar, t. ex. Saxe med några andra som bodde vid Nordre elf, Valsten från
Viken m. fl.</footnote>. Då Harald
dödades uti denna slagtning, tillföllo dessa länder hans brorson
och besegrare Sigurd Ring, hvars spira således äfven den gamle
Gandalf måste lyda. Men Alfhemska konungahuset steg snart
i sin nye öfverkonungs gunst. Gandalfs dotter, den för sin
skönhet beprisade <i>Alfhild,</i> blir Sigurds gemål, och derigenom
moder åt den uti våra hjeltesagor så vidtfrejdade <i>Ragnar
Lodbrok,</i> hvilken säges hafva bråtts på sin möderneslägt deruti, att
han var den skönaste man uti Norden på sin tid. Skola vi tro
våra gamla slägtledningar, lära de flesta nu regerande furstehus
i Europa härstamma från denna Bohuslänska konungadotter. Alf
och Alfarin blefvo sin svågers härförare och utförde såsom sådane
många bragder. En gång sände dem konung Sigurd Ring till
de mäktige <i>Gjukungarne,</i> hvilka regerade uti nuvarande
Nederländerna, med uppdrag, att tvinga dessa att gifva sig skatt, eller
att möta till fältslag. De orädde Gjukungarne valde det
sednare, och anlände följande sommar till <i>Jarnamodir</i> i Holsten
med en stor här, uti hvilken sagornas herrligaste hjelte, <i>Sigurd
Fafnersbane,</i> befann sig. Alf och Alfarin läto ej länge vänta på
sig, förr än de, i sällskap med kämpen <i>Starkotter den 2:dre</i> och
mycket folk, mötte dem, på den med hasselkäppar utstakade [?]
stridsplatsen. Slagtningen blef blodig och vild. De Bohuslänska
prinsarne, som voro ansenligare än andre män på sin tid, bröto
väldigt in uti fiendens fylkingar, och gjorde stor manspillan. Men
slutligen skrämde Sigurd Fafnersbane Starkotter så grundligt, att
denne tog till flykten, samt med honom Alf och Alfarin och hela
Nordiska hären. Alla tyckte att de snöpligt hade farit af den
färden.

Då den åldrige Sigurd Ring, enligt sagan, sårad i striden
för sin sköna <i>Alfsol</i> <footnote>Hon var från Vendsyssel i Jutland, hvars konungar voro, enligt all
sannolikhet, beslägtade med de Bohuslänske.</footnote>, med sin mördade brud och sina slagna
kämpar på sitt brinnande skepp för fulla segel for till Valhall,
ärfde sonen <i>Ragnar,</i> med Sigurds öfriga välde, äfven
öfverherrskapet i Alfhem. Troligen öfvergick detta ifrån Ragnars
söner på Upsala konungar, emedan konung <i>Erik Emundsson</i> i
annat fall icke kunde hafva kallat det «sitt rike af ålder». Men
huru dermed förhållit sig, så är det likväl säkert, att detta
öfverherrskap haft sin tillvaro endast till namnet, emedan vi nu få se
Alfhems konungar, såsom sjelfständige furstar, eröfrande och
förlorande länder, i strider med det genom <i>Olof Trätelja</i> i Norge
fortplantade Ynglingahuset.

Gandalf den gamle efterträddes af <i>Alfarin,</i> otvifvelaktigt
hans ofvannämnde son. Alfarin ägde tvenne barn, sonen och
efterträdaren <i>Alfgeir den 2:dre</i> och dottren <i>Alfhild,</i> som blef gift med
<i>Gudröd Veiðekung</i> [Jagtkonung], hvilken regerade öfver Vermland och
sydöstra delen af Norge, samt var sonsons sonson af Olof Trätelja.
Titt hemgift medförde Alfhild halfva <i>Vingulmark</i> eller landet
emellan Svinesund och Raumelfven; — en gåfva, hvilken snart
blef orsak till ständiga och häftiga strider emellan de båda
beslägtade konungahusen, och derigenom föranledde den Alfiska
ättens slutliga undergång. Ty när Alfhild var död och konung
Gudröd kort derefter mördades af sin andra drottning, omkring
år 820, återtog Alfgeir icke allenast den del af Vingulmark, som
Gudröd erhållit med Alfhild, utan lade äfven den andra hälften
deraf, jemte större delen af Raumarike, under sitt välde, och
satte öfver dessa länder sin son <i>Gandalf.</i> Denna eröfring var
ganska lätt, emedan Gudröds son, <i>Olaf Geirstada Alf,</i> som var
ännu ung, besvärades af inre oroligheter och dessutom omgafs
på alla sidor af rofgirige grannar, hvilka borttogo det ena stycket
efter det andra af hans inskränkta rike. — Vår Alfgeir var
således en man, som förstod att begagna sig af tillfället.

Vid Alfgeirs död kom hans utvidgade rike till hans son
och medregent <i>Gandalf den yngre,</i> en stridslysten, men föga
lycklig höfding. — Raumarike, hvilket hans fader förenat med sitt
välde, eröfrades af konung <i>Sigtryg Östensson</i> på Hedemarken,
hvilken dock måste lemna både eröfring och lif uti ett slag med
den unge kung <i>Halfdan Svarte,</i> ofvannämnde Gudröds son. Det
dröjde icke heller länge, förr än denne Halfdan kom att med
svärd i hand återkräfva af konungen i Alfhem Vingulmark,
hvilket Halfdan ansåg för sin tillhörighet. Gandalf, icke svärdsrädd,
möter sin motståndare på fältet och strider med honom i flera
drabbningar med omvexlande lycka, omkring är 838. Slutligen
förklarar sig segren för Halfdan, och konung Gandalf måste vid
fredsslutet tillerkänna honom öfra Vingulmark, som han utan alla
grundade anspråk tillegnat sig. Denna nödtvungna afsägelse grämde
likväl vår tappre landsman så, att han endast vakade på passande
tillfälle att hämnas sin förlust, hvilket ock inom kort tycktes
erbjuda sig. Det hörde till konungarnes rättigheter den tiden, att
med sina hofmän draga omkring på gästning hos sina
förmögnare undersåter. En höst hade Halfdan, uti ett sådant ärende,
dragit ned åt Vingulmark, men Gandalf, som sporde det, lofvade,
att det skulle bli hans sista färd. Då derföre Halfdan en natt,
efter god förplägning, gått till hvila, väckes han plötsligt med
den underrättelse, att Gandalfs söner, <i>Hysing, Helsing</i> och <i>Hake</i>
stormade mot gården, i spetsen för en väldig skara
Bohuslänningar. Halfdan väpnar sig och sina män i största hast, men
måste efter en blodig bardalek, och sedan han mistat sin egen
fosterfader, söka sin räddning i flykten. Segrarne begagnade sig
af sin lycka och tågade längre in i Halfdans länder, men blefvo
omsider af den flyende konungen, som nu samlat en stor här,
öfverrumplade och så illa tilltygade, att två af bröderne blefvo
på platsen, och endast Hake med möda undkom till sin fader i
Bohuslän. Följden af detta misslyckade och mindre hedrande
företag blef, att konung Gandalf förlorade äfven den del af
Vingulmark, som han i förra fredsfördraget behållit. Hans rike
blef härigenom inskränkt till blotta Bohuslän. Halfdan Svarte
omkom emedlertid. Hans död blef en signal för de af honom
besegrade grannar, att från sonen, den tioårige <i>Harald Hårfager,</i>
återtaga hvad fadren från dem inkräktat. Gandalf var icke den
siste. Han sänder Hake, att med 300 man kringgå Opslofjorden
och oförmodadt öfverfalla den unge Harald, under det han sjelf
anfaller honom ifrån ett annat håll. Men Hake stupar med allt
sitt folk för Haralds och hans morbroder <i>Guttorms</i> svärd, och
Gandalf sjelf måste, sedan han i ett blodigt slag förlorat större
delen af sin här, såsom flykting återsöka sitt eget rike. Ihärdig
och stridsam, pröfvar han ännu flera gånger sin vapenlycka mot
sin segerrike motståndare; omsider stupar han år 866 och med
honom försvinner ur historien den Alfiska konungaslägten, som
många århundraden med ära och anseende regerat öfver
Bohuslän eller Alfhem. Redan kastade den unge eröfraren lystna
blickar på det regentlösa Bohuslän, då oroligheter på andra håll
hindrade honom ifrån att denna gång försäkra sig om dess
besittning.

På Tjörn vid gården <i>Stordal</i> synes på ett berg,
<i>Borgeberget</i> kalladt, lemningar efter ett fäste, och traditionen förmäler,
att här bott en konung <i>Alf,</i> om hvars strid med Skottarne strax
skall berättas. Här finnes ock en gård, <i>Olsnäs,</i> som fordom hette
<i>Alsnäs (Alfsnäs?)</i> och ända till sednare tider varit ett herresäte.
Den gissningsrike kan, på grund af dessa omständigheter, lemna
Tjörn den äran, att hafva varit Alfhems gamla konungars bostad.
</chapter>

<chapter name="2. Småkonungar i Bohuslän, Vikingarnes strider i skären,
Skottarnes plundringståg">
<h2><small>2. Småkonungar i Bohuslän, Vikingarnes strider i skären,
Skottarnes plundringståg.</small></h2>

De urgamla borgar, hvilkas grusade murar ännu här och der
kröna våra klippor, påminna oss lifligt om den tid, då hvarje
liten höfding ansåg sig enväldig och helsades med konunganamn.
Här suto de djerfve vikingarne i god ro vintrarne öfver,
uthvilande sig efter sina härnadståg och väntande på vårens ankomst,
för att åter genomströfva hafven, på jagt efter ära och byte.
Från dessa murar höres väl icke mera vapenskramlet och
dryckeshornens klang, men derifrån ljuda till oss ännu många röster
om fädrens mandom och storhet. Lemningar efter dylika fästen
finnas i nästan hvarje härad af Bohuslän, men deras fordne ägares
minne är begrafvet i deras grus. Någon gång förtäljer oss
likväl den döende folksagan desses namn och inbördes fejder. Så
gå i Bullaren sägner om den ofvannämnda kung Römers sjöslag,
om strider mellan en <i>Rörek</i> och <i>Kane,</i> om en <i>Grim,</i> som bodde
på <i>Borgås</i> vid gården <i>Grimland,</i> m. fl. I Svarteborg, hvilket
förr skall hetat <i>Raneborg,</i> säges en <i>Rane</i> hafva bott, som,
tillfölje af ett försmådt giftermålsanbud, fick sin borg bränd af en
stridbar sköldmö på <i>Hudt</i> i Tanum, men hämnades på den sköna
vid ett ställe, kalladt <i>Stenehed,</i> der resliga bautastenar påminna
om de vid detta tillfälle slagne kämpar. Densamme Rane
berättas ock hafva legat i fejd med konungen på <i>Hällungsstad</i> i
Sörbygden, och på ett tåg emot honom fått sitt folk nedhugget
vid gården <i>Ellinge,</i> hvarest synas några fornlemningar. I Fräkne
härad omtalas en konung <i>Fracke,</i> — troligen ett tillnamn, som
betyder: den djerfve — hvilken bott på ett fäste, <i>Gullborg,</i> och
varit en väldig viking, samt en <i>Hake,</i> som säges vara jordad i
en stenkista på <i>Hakesåsen</i> i samma härad. En <i>Horne</i> skall hafva
först befästat det gamla <i>Hornborgs slott</i> i Quille. På <i>Brattöns</i>
skog i <i>Stångenäs</i> skall hafva uppehållit sig en vild roflysten
höfding, <i>Långben Rese,</i> hvars fruktade makt sagan vill uttrycka, då
hon gör honom till en rese af 15 alnars längd. Han säges
hafva illa farit fram i trakten, till dess han dödades af den
beryktade kämpen <i>Vidrik Verlandsson</i> och jordades uti en treuddig
stensättning på <i>Björkets udde</i> i Bro socken<footnote>Man visar Långben Reses graf äfven i Skåne och på Seland.</footnote>. Uti <i>Vette</i> härad
berättas en <i>Dyre,</i> på <i>Oroust</i> en <i>Skopte, Hitse, Björn</i> m. fl. hafva
bott och stridt. Men vi lemna denna osäkra konungalängd, ehuru
vi kunna ännu längre fortsätta den. De många namnen utan
händelser tjena föga till att uppräkna.

Uti det föregående är omnämndt, huru man sökt anledning
till Bohusläns gamla namn, <i>Ranrike,</i> uti de <sp>rån</sp> och
plundringar, hvilka här af vikingarne företrädesvis öfvades. Mer än
andra landskap i norden var Bohuslän utsatt for dessa olägenheter,
hvartill vi finna en orsak uti detta landskaps välmåga, dess läge
gent i vägen för de ur sina härtåg i vester hemvändande
sjöhöfdingarne, hvartill med tiden kom dess läge som gränsland mot
både Sverge och Danmark, hvilka länders vikingar när som helst kunde
här, utan mycket besvär, finna äfventyr och byte. Till och med
af vänner blef det icke skonadt. Den uti Nordens och
Frankrikes historia så namnkunnige <i>Gånge Rolf</i> skall härstädes gjort
det strandhugg, som blef orsaken till hans landsförvisning, och
dymedelst till hans sedan blifvande storhet. Likväl är visst, att
Bohuslänningarne nog gäldade sin skada på andra håll. De voro
beryktade sjöröfvare, och det kan till och med vara ganska
sannolikt, att ordet <i>viking</i> ursprungligen betydde: <i>en sjökonung ifrån
Viken.</i> Emellan vikingarne sjelfve föreföllo i skärgården, särdeles
i den södra, otaliga strider, hvarom sagorna hafva mycket att
berätta. Vid <i>Öckeröarna</i> och <i>Brennö,</i> uti hvilka eller i hvilkas
grannskap vi igenfinna de gamles <i>Elfvaskär,</i> var ett stort
vikingabol<footnote>Olof Tryggv. S. 1 Cap. 119. Egills S. Cap. 48.</footnote>, särdeles i en sednare tid, då <i>Kongahälls</i> handel hitlockade
en mängd köpmansfartyg, och de förr så ädle vikingarne blifvit
skamlige röfvare, som ej drogo i betänkande att våldföra sig,
äfven på värnlösa handelsskepp<footnote>Olof d. hel. S. Cap. 96.</footnote>. Vid dessa öar var ock en
vanlig mötesplats, då man öfverenskommit att företaga
gemensamma härfärder<footnote>Orv. Odds S. Cap. 29.</footnote>; och den, som hade lust att gifva eller taga
stryk, kunde alltid vara säker att här få sin önskan uppfylld.
Här lekte fosterbröderne <i>Orvar Odd</i> och <i>Hjalmar</i> med de
förbundne sjökonungarne <i>Hlödver</i> och <i>Harek,</i> hvilka lågo här med
30 skepp. Leken lyktade så, att de sistnämnde föllo, tillika med
sitt folk, sedan de likväl afröjt fosterbrödernes skepp, på två när.
Här slogos Odd, Hjalmar och <i>Thord Stafnaglam,</i> med den
hemske <i>Ögmund Eythiofsbane,</i> så allvarsamt, att endast höfdingarne
blefvo vid lif. Aftonen derpå dräptes likväl Thord försåtligt af
Ögmund. På samma ställe stridde Odd också med Norske
sjökonungen <i>Halfdan Hroesson,</i> som med 30 skepp låg här i
förbidan på äfventyr. Utmaningen skedde om aftonen. Halfdan,
som såg Odds ringa makt, lade sig helt lugnt att sofva, men
så snart det var stridsljust om morgonen, äntrade Odd hans
präktiga drakskepp förmedelst fällda trän, hvilka begagnades
såsom änterstegar, och gaf den yrvakne Halfdan banehugg. En
<i>Sigmund</i> kämpade här med en <i>Randver</i> ur <i>Holmgård</i> och segrade <footnote>Olof Tryggv. S. 1 Cap. 119.</footnote>,
likaså vikingarne <i>Torolf</i> och <i>Thorsten</i> med den väldige <i>Ljot den
bleke,</i> änskönt honom betydligt underlägsne uti skepp och
manskap <footnote>Svarfdæla S. Cap. 4.</footnote>: en <i>Olof af Gardum</i> med en <i>Hrögnvid</i> <footnote>Hromund Grips. S. Cap. 1.</footnote>; Isländarne
<i>Gunnar</i> från Hlidarenda och <i>Kolskegg</i> med Svenskarne <i>Vandil</i>
och <i>Karl</i> <footnote>Nials saga Cap. 30,</footnote>; många andra dylika äfventyr att förtiga, hvilka utan
saknad kunna förbigås. Ännu i yngre tid fortforo
Elfmynningarne att vara det ställe, der man med svärdet afgjorde sina
tvister, såsom vi få se i berättelserna om konungarne <i>Magnus den
gode</i> och <i>Harald Hårdråde.</i>

Icke sällan hemsöktes vår kust af <i>Skottar</i> och deras djerfve
grannar på öarna. En fornsägen <footnote>Denna sägen är upptecknad af Ödman i dess Chorogr. Bahus. sidd. 331
och 349.</footnote> uti Norra Bohuslän förvarar
minnet af ett deras besök och styrkes i sin utsago af en mängd
fornlemningar. De gamle berätta nemligen, att en stor hop
Skottar, under anförande af <i>Valbret</i> och <i>Kuse,</i> en gång landstigit
vid <i>Greby</i> uti Tanum, och derifrån företagit ett plundringståg upp
åt <i>Bullarens</i> härad. Men som de gåfvo sig god ro under vägen
att plundra och bränna, hunno småkonungarne i trakten, hvilka
af den flyktande allmogen kallades till undsättning, före dem till
<i>Långevallspasset</i> <footnote>Detta smala näs emellan båda Bullaresjöarne har alltid varit ansedt
såsom en vigtig militärisk position, och, såsom sådan, besatt under alla fejder med
Norrmännen. Den har sitt namn af en lång stenvall, af hvilken ännu synes
lemningar, och säges af småkonungarne blifvit uppkastad vid ofvannämnda tillfälle.</footnote>, der de förskansade sig, sedan de borttagit ur
Bullaresjön alla farkoster, för att hindra fiendens vidare
framträngande. Då nu Skottarne sökte genombryta passet, försvarades
det med yttersta hårdnackenhet. Skottarne veko, och de af denna
framgång lifvade småkonungarne följde efter. Emellan <i>Nafverstads</i>
kyrka och <i>Östads</i> gästgifvaregård kom det åter till strid. Öfver
70 grafhögar vittna om det nederlag, som här gjordes på
främlingarne; och när stormen midnattstid ryter öfver heden, tror
Bullingen sig ännu höra stridsropen och vapenbraket från denna
valplats. Nu var för Skottarne ej annat öfrigt, än söka
återkomma till sina skepp, men vägen dit blef dem trång.
Framkomne till det ställe, der Tanums kyrka nu står, genskötos de
af höfdingarne på Hudt och Vetteland, hvilka på dem anställde
en sådan förödelse, att den lilla bäcken, som der framflyter,
svällde af blod, och kallas derföre ännu i dag <i>Blodbäck.</i> Den
flyende Valbret nedhöggs ej långt derifrån, vid den så kallade
<i>Prestmyren,</i> och begrofs i det dervarande dyrhuset. Vid Greby
lyktades striden. De af främlingarne, som hunnit rädda sig dit,
måste der bita i gräset. Kuse sjelf stupade helt nära stranden,
der hans grafställe, en treuddig stensättning, ännu visas, och blef
gården, på hvars mark han föll, till minne af honom, kallad
<i>Kuseröd</i> <footnote>Man har begått misstag, då man ansett treuddiga stensättningar för
offerställen. Treuddarne vid Kuseröd öppnades för ett par år sedan af skattgräfvare,
då i dem funnos urnor med brända ben, hvilkas fragmenter ännu funnos
qvarliggande då Holmberg besåg dessa monumenter. De äro således verkligen
grafvar, hvilket ock bestyrkes af flerfaldiga exempel. Små stenkretsar, fyrkanter
och andra stensättningar äro icke heller annat än griftställen.</footnote>. Vid Greby, som fordom hetat <i>Grafby,</i> och fått sitt
namn af denna händelse, utvisa nära 40 bautastenar och 120
grafhögar, hvad missöde Skottarne den gången ledo i Bohuslän.

En annan gång ämnade en svärm Skottar utplundra Tjörn.
De landade vid <i>Hummersund,</i> och trängde upp till
Stordalsborgen, hvarest den ofvannämnde konung Alf, som måhända var en
af Alfhems konungar, hade sin hofhållning. Men här gick det
dem likaså olyckligt, som det i Bullaren och Tanum gick deras
bröder. Alf med sina öboar slog dem först vid sin borg, hvilken
de försökte storma, sedan vid gården <i>Hoga,</i> hvarest ganska många
grafkullar bevittna betydligheten af deras nederlag. Här föll ock
deras höfding, hvilkens aska gömmes uti <i>Kongshögen.</i> Flyktande
sökte främlingarne ned till stranden igen, men blefvo af de
modige Tjörboarne mangrant nedhuggne vid en gård, som till minne
af detta blodbad kallades <i>Mordrik,</i> nu Morrik. Åtskilliga
fornlemningar finnas vid hemmanen Morrik och Tolleby, hvilka sägas
stå i sammanhang med denna händelse. Denna <footnote>Anförd af Ödman, sid. 215. Han kallar främlingarne Irländare, men den
ännu bibehållna traditionen säger dem varit Skottar.</footnote> och föregående
folksagor, som dessutom styrkas af så många fornminnen, innebära
alldeles ingen osannolikhet, ty det är lika så visst, att Skottarne
ofta hemsökte dessa länder, som att Nordens vikingar somrarne
igenom röfvade på Skottlands kuster.

De flesta af Bohusläns fornlemningar hänvisa på strider
ifrån den tid, vi nu omtalat, men om hvilka vi hafva föga eller
inga underrättelser. Folksagan har nästan alldeles dött ut med
föregående generation, och den nu lefvande har så mycket att
sköta med sig sjelf och dagens hugskott, att den ej gittar akta
på fädrens minnen.

*
</chapter>
<chapter name="KAP. II. Om Bohuslän från Gandalfs fall till Olof Tryggvessons
död. År 866—1000.">

<h2><small>KAP. II.

</small>Om Bohuslän från Gandalfs fall till Olof Tryggvessons
död. År 866—1000.</h2>
</chapter>

<chapter name="1. Bohuslän, ett tvisteämne mellan Svenska och Norska envåldskonungarne. Märkvärdige män från denna tid.">
<table o>
<td c><h2><small>1. Bohuslän, ett tvisteämne mellan Svenska och Norska
envåldskonungarne. Märkvärdige män från denna tid.</small></h2><td><footnote>Sturles. Harald Hårfagers Saga, jemförd med Schönings Norges Riiges Historie.</footnote>
</table>

Vi hafva sett den sista ättlingen af den gamla
konungastammen i Bohuslän falla i striden med den unge inkräktaren
Harald Hårfager. Med honom föll den Alfhemska thronen, och
landet införlifvades med en större rikskropp, — ett öde, som vid
denna tidpunkt hade drabbat nästan alla sjelfständiga småstater
i Norden.

Vid Gandalfs fall blef Bohuslän <i>Svenskt</i>. Den mäktige
Sveakonungen <i>Erik Emundsson</i>, med tillnamnet <i>Väderhatt</i>, som
nyligen segerkrönt hemkommit ifrån sina härfärder till länderna
kring Finska viken, ville utvidga sitt rike äfven i vester, dertill
han ock ansåg sig äga laglig rätt. Bohuslän hade nemligen
varit ett skattrike under flera af hans företrädare, och på grund
häraf kunde Sveakonungen anse det såsom sitt rike af ålder, kalla
det ”<i>en del af Vestergötland</i>”, taga skatt deraf, och förordna till
dess styresman Jarlen <i>Rane den Götiske</i>. Att konung Erik,
genast vid Gandalfs fall, då Bohuslän var utan styresman,
begagnat sig af tillfället att fullborda sina planer på detta landskap,
är ganska sannolikt, likasom det, att Bohuslänningarne sjelfmant
erbjudit honom sin lydnad, för att derigenom vinna skydd emot
och hämnd på sin fiende Harald. Man påstår till och med att
Gandalf sjelf i sina strider varit understödd af Sverige. Det
tyckes likväl, som Harald i början icke haft så mycken mening med
Alfhems eröfring, eftersom han ej underlade sig det vid dess
konungs död, och måhända hade den Svenske konungen fått ostörd
behålla denna landvinning, om han varit nöjd med besittningen
af Bohuslän. Men nu tog han äfven några landsträckor norr om
Svinesund, uti hvilka kung Harald redan grundat sitt välde, och
derigenom blef krig emellan de båda konungarne oundvikligt. Det
utbröt efter det bekanta gästabudet hos <i>Åke Bonde</i> i Vermland,
hos hvilken de tvistande herrarne möttes.

Så snart Harald hemkommit, bekrigade han med sin flotta
hela Bohuslänska kuststräckan, vintren 869, och hans skalder
prisade honom derföre «att han ej satt hemma vid eldstaden med
dunstoppade vantar, utan lekte Freys lekar [slagtningar], såsom
julnöje utom sitt rikes gränsor». Men öfverallt möttes han af
Svenske män, och Rane den Götiske kämpade manligt, fast olyckligt, 
för sitt anförtrodda län. Vid islossningen lät denne tappre
höfding påla uti Götaelf, för att hindra sin fiende att med en flotta der
intränga i landet; men Harald band sina skepp vid pålarne, härjade
och röfvade på båda stränderna långt upp i landet. Flera gånger
angrep Rane, med skiftande lycka, sin fiende på öppna fältet, och
mycket blod rann; men slutligen stupade Rane år 871, och
Harald underlade sig hela Bohuslän, Dalsland och Vermland. Kriget
emellan honom och konung Erik i Sverige varade dock så länge
den sednare lefde.

Denne Rane, hvars person och bragder tillhöra Bohuslän,
var en tapper, ganska mäktig och på sin tid betydande man. — 
I det föregående är omnämndt, att man från honom velat
härleda Bohusläns gamla namn Ranrike; likasom, att här finnas
många ställen, som bära namn efter en person, som hetat så;
men den Rane, som bott i Svarteborg, förlägger likväl folksagan till
en tid, långt äldre än den, på hvilken Rane den Götiske lefde.

Sin nya eröfring gaf Harald Hårfager sin morbror, hertig
<i>Guttorm</i>, såsom en tillökning i dennes förut erhållna förläning.
Guttorm har gjort sig förtjent af vår hugkomst genom de kraftiga 
anstalter han vidtog till kustens skyddande mot vikingarnes,
särdeles de Svenskes, plundringar och strandhugg. Han dog i
Tönsberg, som den tiden var säte för Vikens länshöfdingar, och
konung Harald uppdrog styrelsen af Bohuslän, med det öfriga
Viken, åt sin son <i>Guttorm</i>. Dennes regering räckte emellertid
icke länge, ty då han kryssade med sina härskepp i södra skären,
för att kunna bättre hålla vikingarne i styr, blef han vid <i>Brennö</i>
öfverfallen och dräpt af sin slägtfiende, den mäktige sjökonungen
<i>Sölve Klofe</i>.  Brodren <i>Olof</i> tog vid hans rike.


Uti Konung Harald Hårfagers tid funnos i Bohuslän
åtskillige män, hvilkas minne häfderna åt oss bevarat. Ibland desse
må nämnas tvenne bröder på <i>Hisingen, Sigtryg</i> och <i>Halfvard,</i>
båda konung Haralds hofmän, och för sin raskhet att uträtta
konungens värf kallade, den förre <i>Snarfare,</i> den sednare <i>Hårdfare.</i>
Men för sin beredvillighet att blindt lyda envåldsherrskarens bud
hatades de af de frie bönderne. De plundrade en gång på
konungens befallning ett skepp, som tillhörde en beryktad viking, <i>Torolf
Qväldulfsson.</i> För att hämnas detta tager Torolf ett i Götaelf
liggande, konungen tillhörigt, med lifsmedel lastadt fartyg, går sedan om
natten med sitt folk upp på Hisingen och stormar brödernas gård.
Under handgemänget dräpes en tredje broder <i>Thord</i>, men den fjerde,
<i>Thorgeir</i>, undkommer till skogen, likväl med förlust af ena handen,
som afhöggs honom, då han sprang öfver det höga pålverk, hvilket
likt en mur omgaf gården. Bröderne fingo likväl hämnd, då den
uppretade konungen lät dräpa Torolf. Kort derefter sände
konungen Sigtryg och Halfvard till Viken, för att just med Torolfs
eröfrade skepp afhemta den aflidne hertig Guttorms barn. Men
Torolfs broder <i>Skalagrim</i> och hans fader <i>Qväldulf</i>, hvilka voro i
närheten och igenkände skeppet, då det lade i hamnen, smögo
sig nattetid om bord och nedhöggo besättningen. Skalagrim
fällde Sigtryg, och den gamle Qväldulf, som fick berserksraseri,
klöf Halfvards hjelmbetäckta hufvud med sådan styrka, att svärdet 
gick ända ned i bröstet, och slängde honom sedan i sjön.

På <i>Sotenäs</i> bodde en mäktig man vid namn <i>Balke,</i> son af
en <i>Blæing</i> och sonson af en <i>Sote</i> på <i>Sotenäs,</i> hvilken troligen
gifvit detta härad sitt namn. Deras fordna bostad torde vi få söka
på det höga, tvärbranta <i>Borgebratta</i>, ett berg vid <i>Varpekilens</i>
innersta ända, om hvilket går den sägen, att Sotenäskungen der
bott. Denne Balke, jemte flera höfdingar från Bohuslän, förenade
sig med <i>Kjotvid den rike</i> och andre konungar emot Harald
Hårfager, och stridde mot honom uti <i>Hafursfjord;</i> men blefvo der
öfvermannade. Balke med de andre, som undkommo ur
slagtningen, blef gjord fredlös. Han ströfvade sedan kring Irländska
kusterna och var en berömd man, samt nedsatte sig slutligen
på Island, der han, såsom en af dess första bebyggare, tog
Rutafjordsstranden i besittning.
</chapter>
<chapter name="2. Om konung Tryggve">
<table o>
<td c><h2><small>2. Om konung Tryggve.</small></h2><td><footnote>Sturles. Hakon Adalstensfostres och Harald Gråfells Sagor, Oddur Munks
Olof Tryggv. S.</footnote>
</table>

Emellertid gick Harald Hårfager all verldens väg år 933,
och hans död blef lösen till en af de rysligaste fejder emellan
bröder och slägtingar, som den Nordiska historien har att
omförmäla. Hvar och en af hans söner, som icke redan omkommit,
kastade ett begärligt öga på det förnämsta högsätet i kongssalen,
dit den gamle Harald uppledt sin mest älskade son <i>Erik,</i> med
det väl förtjenta tillnamnet <i>Blodyx.</i> Denna olyckliga ärelystnad
fyllde Norges häfder med brödramord och de ohyggligaste
tilldragelser, hvartill äfven Bohuslän blef vittne.

Så snart innevånarne i Viken sporde att konung Harald
gjort Erik Blodyx till öfverkonung i Norge, utropade de hans
broder <i>Olof</i> till sin oberoende konung. Han behöll ensam all
skatten af sitt land, utan att såsom förläningsman lemna en del
deraf åt Erik, hvilken, deraf uppretad, hotade att hemsöka sin
broder med eld och svärd. Samma hotelser af samma orsaker
hade Erik fällt emot en annan broder <i>Sigrod,</i> hvilken
Trondhjemsboarne utropat till sin konung, efter ännu en broder
<i>Halfdan,</i> hvilken Erik låtit döda med förgift. Den gemensamma
faran förenade Olof och Sigrod. De slöto förbund uti <i>Tönsberg,</i>
men öfverrumplades i detsamma af den lömske Erik. Efter
fåfängt motstånd nedhöggos bröderne vid köpstadens portar och
jordades hvar i sin hög. Under tumultet undkom likväl Olofs
unge son <i>Tryggve;</i> men Erik lade hela Viken under sig och blef
der sommaren öfver år 935.

Men under det Erik låg här och beskattade våra fäder,
ankom hans yngste broder <i>Hakon Adalstensfostre</i> till Trondhjem,
der han med öppna armar emottogs till konung. Ryktet om
hans ankomst flög, likt en ljungeld, genom hela Norge, och den
betryckta allmogen, som uti honom tyckte sig se gamle kung Harald
uppblomstra på nytt, föll hoptals till hans fanor. Blodyx nödgades
för alltid lemna skådeplatsen för sina nidingsbragder och flydde
till England, med ångren och den hotande vedergällningen i sina
spår. Nu återkom den fredlöse Tryggve, och erhöll af sin
farbroder, konung Hakon, Bohuslän och landet upp till nuvarande
Christiania, såsom länrike, emot half skatt. Men som han ansågs för
ung och oerfaren att sjelf hafva styrelsen om händer, gaf Hakon
honom till en början en duglig förmyndare. Så snart Tryggve
blifvit vapenför, drog han, efter tidens sed, med sina Vikverjar på
härnadståg till de Britanniska öarne. Vikingar från Danmark
begagnade sig då af tillfället och anställde svåra plundringar på våra
kuster, så att konung Hakon sjelf nödgades med en stor flotta
besöka våra farvatten, då Danskarne grepo till flykten. För att
hämnas, utplundrade Hakon några Danska länder, tvingade dem
att erkänna sitt öfvervälde, och gaf dem i förläning åt den unge
Tryggve, som emellertid med ära och byte återkommit från sina
vikingatåg. Men dessa ömsesidiga plundringar gåfvo anledning
till farligare oroligheter. Erik Blodyx’ hämdgirige söner, efter
sin moder vanligtvis kallade <i>Gunhildssönerne,</i> funno nu tillhåll i
Danmark, derifrån de ständigt oroade Viken; men Tryggve värjde
med mandom sitt kungadöme, och aflade esomoftast lika
förstörande återbesök uti de länder, som tillhörde hans fienders
beskyddare. Men en sommar kom det till öppet slag på <i>Sotefjorden</i>
utanför Sotenäs, der den stridsamme Tryggve blef slagen på
flykten, hvarpå hela kusten fick erfara segrarnes hämd. För att
undgå deras grymhet erkände då många af allmogen
Gunhildssönerne för sina herrar; men Hakon, som då var uti nordliga
Norge, och der fick budskap om Tryggves nederlag och Vikens
olycka, skyndade med en välrustad flotta båda till undsättning,
mötte våldsmännen på halfva vägen och tog på dem en lysande
hämd genom segren vid <i>Augvaldsnäs.</i> Gunhildssönernes öfriga
försök att härja Viken afslogos af den hjeltemodige Tryggve, och
häfderna förmäla, till hans och Vikverjarnes heder, att de alltid
voro den gode kung Hakon Adalstensfostres bäste vänner; och
sedan denne Norges älskvärdaste konung segrande stupat i
kampen mot sina brorsöner, kunde Vikens folk aldrig fatta någon
kärlek för hans banemän <footnote>Konung Hakon, allmänt den gode kallad, dog på samma klippa, der han
blifvit född. En pil hade under striden gifvit honom banesåret. Ibland de
allmänna inrättningar, denne konung gjorde, och hvilka äfven gällde Viken, var
landets indelning uti härader eller skeppsreden, hvilka i krigstider skulle utreda
ett visst antal skepp. Denna indelning sträckte sig så högt upp i landet, som
laxen gick i strömmarne, d. v. s. så långt från kusten som man möjligtvis
kunde framskaffa skeppen. Dessutom anordnade han om vårdeldar och budkaflar
m. m., hvarmed man i hast kunde tillkännagifva fiendens infall i landet, samt
var i öfrigt en god lagstiftare, en tapper och vänsäll herre.</footnote>.

<i>Harald Gråfell</i> och hans bröder, de öfrige Gunhildssönerne,
bestego den blodiga slägtthronen, hvilken de befläckade med idel
våldsgerningar, dertill vanligen uppretade af sin moder, som var
en ond qvinna. Konung Tryggve försonade sig med dessa nya
förhållanden, så mycket klokheten och nödvändigheten kräfde.
Han tillvägabragte en förlikning med sina förra fiender, enligt
hvilken han fick behålla sin makt på samma vilkor, under hvilka
han innehaft den uti konung Hakons tid. Men då
Gunhildssönerne, på sin moders anstiftan, innebrände den mäktige <i>Sigurd
Lade-jarl,</i> hvilken ingått med dem ett lika fördrag, anade Tryggve
oråd och slöt förbund med nämnde jarls son <i>Hakon,</i> med sitt
syskonbarn konung <i>Gudröd Björnsson,</i> som innehade Vestfold,
samt med den mäktige <i>Gudbrand Herse</i> på Hedemarken.
Afsigten med detta förbund var utan tvifvel den, att till egen
säkerhet bilda en motvigt emot de grymme öfverherrarnes makt,
kanhända syftade det ock på dessas störtande. Så trodde
åtminstone Gunhildssönerne, och denna tro bestämde dem för
förbundsbrödernes förderf.

Våren år 970 rustade sig konung Harald Gråfell och hans
broder <i>Gudröd Eriksson</i> till gemensam färd i Vesterviking. Vid
utfärdsölet råkade de värde herrarne i träta, om hvilken af dem
vore den ypperste, och det syntes nära att komma till tvekamp,
då deras män gingo emellan och stiftade fred. Kamratskapet
under härfärden blef emellertid om intet, och de båda konungarne
togo vid utseglingen hvar sin kosa. Harald lade helt plötsligt
till vid Tönsberg, der han öfverrumplade och ihjälslog konung
Gudröd Björnsson, en af Tryggves förbundsbröder. Gudröd
Eriksson seglade inomskärs under Bohuslän och sände helsning och
bud till konung Tryggve att blifva sig följaktig på härtåget.
Detta behagade Tryggve väl, och han begaf sig, oaktadt alla sin
drottning <i>Astrids</i> böner och varningar, med blott ett enda skepp
till Gudröd, hvilken låg med sin flotta i viken öster om <i>Vejer</i>
på Sotenäs. Snart fick han likväl ångra sitt förakt för sin
drottnings råd, ty när de båda konungarne kommo till samtals, lät
den trolöse Gudröd sina män öfverfalla och dräpa den godtrogne
Tryggve med 12 af hans medfölje. Den mördade nedkastades
uti ett förut begagnadt griftrör på en ö, som till minne af den
försåtligt ombragte hjelten ännu kallas <i>Tryggö.</i> Der ligger hans
graf på den högsta bergsspetsen. Nära niohundrade år hafva
hafvets mör sjungit hans drapa vid den nakna klippöns strand.
Nära niohundrade år har man från fader till son förtäljt sagan
om den gode kung Tryggve och hans ofärd; — ännu efter
sekler skall den förtäljas. Så vann Tryggve, genom sin olycka,
hjeltens högsta sträfvan: — att lefva i sagans minne.

Efter denna illbragd visade det sig, att Gunhildssönernes
ovänskap vid utfärdsölet endast var låtsad, på det ryktet om
densamma skulle insöfva de båda Vik-konungarne i större säkerhet;
ty efter mordets utförande förenade båda bröderna sig helt
vänskapligt och lade Viken under sitt välde. Med berömlig klokhet
och kraft hade Tryggve regerat omkring 35 år. Hans drottning
Astrid var dotter af en mäktig länsherre i Norge. Förföljd af
sin mans banemän, hvilka traktade äfven efter hennes lif, måste
hon en tid bortåt dölja sig på en obebodd holme i en af
Norges insjöar, der hon framfödde sin son, den odödlige <i>Olof
Tryggvesson.</i> Hon undkom väl sedan till Sverige, men råkade derefter
i Estisk fångenskap. En mäktig odalbonde i Bohuslän, <i>Loden,</i>
igenkände en gång på en slafmarknad uti en bleknad och trasig
trälinna sin förre konungs olyckliga maka, och friköpte henne,
sedan hon lofvat att äkta honom. Hon kom så åter till sitt
förra land, och hade der med Loden sonen <i>Torkel Nefja</i> och
döttrarne <i>Ingrid</i> och <i>Ingegerd,</i> hvilka blefvo bortgifta till de
mäktige Bohuslänningarne <i>Thorgeir</i> och <i>Hyrning.</i> Sonen Olof
genomgick lika hårda öden. Han skildes från sin moder och blef
såsom träl flere gånger såld. Men densamme, som en gång såldes
för en bock och en annan gång för en lifrock och ett skärp,
densamme blef sedan — Norges mäktige envåldskonung.

Hämnden öfver Tryggves mördare dröjde, men uteblef icke.
Tjuguåtta år efter mordet dräpte Astrids mågar Tryggves
baneman, konung Gudröd, — den siste af de blodige Gunhildssönerne.
Han hade kommit till Viken med 60 skepp, fordrande att blifva
antagen till konung, och vände sig i det ärendet till Thorgeir
och Hyrning. Desse låtsade sig icke hafva något deremot för
egen del, men sade sig likväl vara nödsakade att uti en så
vigtig sak inhämta allmogens tankar. Ting utlystes derföre, och
Gudröd hade redan infunnit sig med sina gyllne förhoppningar,
då bud ingick att Hyrning genom ett fall af hästen slagit sig
till döds. Denna olyckliga händelse vållade tingets aflysning; men
det skulle åter stämmas, sedan den döde blifvit väl begrafven.
För att förkorta väntningstiden, inbjöds Gudröd till gästabud;
men då han en natt insomnat med ett godt rus, kringhvärfde
den för död utgifne Hyrning med en mängd beväpnade gården,
uti hvilken Gudröd sof, antände den och brände inne honom
och alla hans män. Så lönas det ena sveket af det andra.
</chapter>

<chapter name="3. Om Thorkel Leyra.">
<table o>
<td c><h2><small>3. Om Thorkel Leyra.</small></h2><td><footnote>Sturles. Olof Tryggves. Saga. Jomsvikingasagan.</footnote>
</table>

Harald Gråfell ombragtes vid Jutland 977 och Norge blef
dermed afhängigt af Danmark. Hakon Jarl, genom hvars listiga
nidingsbragd detta utfördes, erhöll större delen af Norge i
förläning, och gjorde sig snart sjelfständig. Bohuslän, hvilket
Danske konungen lärer bestämt till förläning åt sin son <i>Sven
Tveskägg,</i> styrdes, åtminstone till en del, af en viss <i>Thorkel Leyra.</i>
Det enda man om honom känner är hans ändalykt, hvilken var
följande.

När Sven Tveskägg besteg Danmarks thron, anställde han
ett stort arföl efter sin fader, till hvilket äfven tidens ryktbaraste
hjeltar, <i>Jomsvikingarne</i> inbjödos. Till plägsederna vid dylika
tillfällen hörde, att gästerne vid det horn, som tömdes till den
dödes minne, skulle göra ett manligt löfte, som sedan aldrig kunde
ryggas. Sedan Jomsvikingarne, genom drickande af Christi och
engelen Michaels skålar, blifvit temligen upprymde, läto de stora
löften icke fattas vid den döde kung Haralds skål. Inom tre år
skulle de hafva dräpit Hakon Jarl och eröfrat Norge. En af
dem, den unge <i>Vagn Åkesson,</i> gjorde särskildt det löfte: att ej
vända åter med lifvet, förr än han dräpt Thorkel Leyra och
sofvit hos hans dotter <i>Ingeborg.</i> Visst tyckte herrarne om
morgonen, när de sofvit ruset af sig, att de lofvat något mer än de
kunde hålla, men saken stod nu att försöka. Inom kort
anlände de till Norge. Hakon Jarl, hans son <i>Erik Jarl</i> och
Thorkel Leyra med flera höfdingar mötte dem i <i>Hjorungavåg,</i> der
994 ett af Nordens skarpaste slag hålles. Efter 3 dagars
slagtning och otroliga under af tapperhet sviker segren hjeltarne från
Jomsborg. Vagn Åkesson tillfångatages och föres upp på land
att afrättas, tillika med flera af sitt folk. Med sammanbundna
fötter afvakta de, sittande på en fälld trädstam, med onaturligt
gäckeri sitt öde. Då framträder Thorkel Leyra med en yxa i
handen, och säger till Vagn: «Du har gjort ett löfte att dräpa
mig, men likare synes nu att jag dräper dig», och derpå
begynner han mordet på Vagns män. Men en särdeles utmärkt
Jomsviking frälstes af Erik Jarl. Uppretad häröfver ropte Thorkel
till Jarlen: «Vill du än gifva alla desse män frid, så skall dock
aldrig Vagn komma undan med lifvet», och framstörtade med
lyftad yxa för att uppfylla sin hotelse. I detsamma kastar sig
Vagns fosterbroder, som satt bredvid honom, framför Thorkel, så
att denne stupar och släpper yxan. Vagn grep den i
ögonblicket och klöf dermed den Bohuslänske höfdingens skalle. «Vill
du hafva fred, Vagn Åkesson?» sporde då Jarlen. — «Ja, om
mina män ock få behålla lifvet», genmälte Vagn. Jarlen gaf då
alla öfverblefne fred, tog Vagn med sig hem till sin förläning i
Viken, och gaf honom till äkta Thorkel Leyras dotter Ingeborg
med stora rikedomar, och hade så Vagn Åkesson uppfyllt sitt
löfte. Af detta Erik Jarls handlingssätt, hvilket synes ännu
besynnerligare vid betraktande af tidens stränga hämdelagar, kan
slutas, att Erik Jarls vänskap för Thorkel ej var den bästa.
Var afund öfver dennes förläning dertill vållande? — Nog af —
vi finna nu Eriks välde utsträckt äfven öfver Bohuslän.
</chapter>

<chapter name="4. Bohuslän christnas.">
<table o>
<td c><h2><small>4. Bohuslän christnas.</small></h2><td><footnote>Sturles. och Oddur Munks Olof Tryggves. S. Sturles. Olof d. heliges S.</footnote>
</table>

Envåldsherren Hakon Jarl förtjente inom kort namnet Hakon
<i>den onde.</i> Böndernes hat och Olof Tryggvessons ankomst
uppfyllde snart de mörka aningar han sjelf hyste om sin ofärd. Han
mördades ömkeligen af sin egen träl, under en svinstia, der han
gömt sig, och Olof Tryggvesson helsades nu som Norges konung.
Förföljd af ondskan och olyckan efter sin faders mord vid Sotenäs,
hade han likväl räddats på det underbaraste, emedan försynen
uti honom utvalt den kämpe, under hägnet af hvars sköld
Christi lära, änskönt planterad med svärdet, skulle fästa djupa rötter
kringom Norges fjellar.

Inom kort står Tryggves son segrande i våra nejder. Erik
Jarl skyndar såsom flykting till Sverge, för att sedan såsom
segrare återkomma. Olof håller en tid bortåt sitt hof uti Viken
och begynner här christendomens införande i Norge.

Det berättas i häfderna, att innevånarne i Viken voro bland
Norges innebyggare, i anseende till deras vidsträckta
handelsförbindelser med christna länder, de mest bekanta med christendomens
läror. De ständiga vikingafärder, som Vikverjarne anställde till
det vestra och södra Europa, bidrogo ock ganska mycket härtill;
ty utom ära och byte hemförde de äfven kunskapen om <i>”Hvite
Christ”,</i> och läto ofta döpa sig, åtminstone primsigna sig <footnote>Primsigningen bestod uti att låta märka sig med ett kors i pannan, och
var en förberedelse till dopet.</footnote>.
Något försök till allmännare omvändelse skedde ej, förr än på
980-talet. Vid denna tid kämpade tyske kejsar Otto med
danske konungen Harald Gormsson för christendomens utbredande,
och när han sporde, att Hakon Jarl af Norge lemnat sitt land,
för att skynda Harald till hjelp, hitsände han tvenne sina
Vasaller med en flotta, hvilka christnade hela Viken. Enligt en
annan uppgift, som ock är trovärdigare, lärer denna utrustning
varit gjord af den nydöpte konung Harald sjelf. Omvändelsen
bestod väl icke uti annat, än uti döpande af några kustinnevånare;
men en sådan bragd räknades likväl den tiden för ypperlig, och
kung Harald kunde på en runsten låta rista åt sig det loford,
att han christnat hela Norge. De utsände apostlarne fingo
likväl brådtom hem, när Hakon Jarl kom i sitt land igen, efter
att hafva afsvurit den honom påtvungna christendomen. Denne
om sina fäders tro nitiske man utfärdade derpå ett påbud öfver
hela Viken, att ingen christen fick tålas. Då offrade våra fäder
på nytt till Asagudarne, och de få, som vidblefvo den nya tron,
måste fly, så att när Olof Tryggvesson hitkom, fanns här ingen
uppenbar christen.

Konungen uppehöll sig ofta i våra bygder, dels emedan
hans fader efterlemnat här ett kärt minne, dels emedan han här
ägde sina närmaste slägtingar, såsom sin moder, sin styffader,
den ättstore odalbonden Loden, och sina svågrar Thorgeir och
Hyrning. En gång, då desse voro församlade hos konungen,
yppar han sin föresats att omvända hela Norge, eller ock dö
derföre, «och», säger han, «låter jag eder förr än andre få veta
denna min föresats; ty jag hafver mesta förtroendet till eder,
såsom mina fränder. Och vill jag, om J antagen denna lära och
af eder förmåga främjen mitt förehafvande, göra eder till rike
och mäktige män». Detta behagade fränderne väl, och läto de
sig döpa af konungen. På derefter utlyst ting framställde
konungen med stor vältalighet för den församlade menigheten sin
vilja. Ingen vågade motsäga honom, utan hans befallningar
hörsammades först af de förnäme och af dem, som förut varit döpte,
men af Hakon Jarl blifvit tvingade till affall, sedan af den öfriga
tingsallmogen. En biskop <i>Jon Sigurd</i> förrättade dopet; och blef
derefter allt folket i Bohuslän christnadt år 995. Många så
kallade <i>Skir-,</i> <footnote>Skirkällor, så kallade af fornn. «skiras», renas, låta sig döpa.<tab>B.</footnote> <i>Dop-</i> och <i>Offerkällor</i> i detta län erinra ännu om de
ställen, der våra fäder då aftvåddes sin hednatro. Konung Olof
fortsatte sedan sitt omvändelseverk öfver hela Norge. De
motsträfvige straffades med en grymhet, som har satt en svår fläck
på den herrliges minne. Efter hans död förföll väl hans verk,
så att Olof den helige måste på nytt predika Christum för våra
fäder i Viken. Till dessas heder är likväl antecknadt, att det
skedde med framgång, hvilket, jemfördt med den omständighet,
att Olof Tryggvessons omvändelsenit icke mötte sådant motstånd
här som på andra ställen, visar, att folket i denna landsändan,
redan långt förr än den allmänna omvändelsen pådrefs, utkastat
Asagudarne, om ej ur templen och skurdhusen, likväl ur hjertat
och förståndet. Att likväl äfven här funnits några hårdnackade
hedningar, som ej velat böja knä för den nye Guden, bevittna
de många sägnerna om jättar, som ej kunnat lida klockljuden
från de nybyggda kyrkorna, utan dragit sig undan till öde
ställen, derifrån de på allt sätt sökte skada menniskorna. Ännu
finnas sägner i behåll om några ställen, der Bohusläns hedningar
fordom anställde sina offer. På Oroust, der <i>Tegneby</i> kyrka nu
är belägen, skall hafva stått ett stort gudahus, som hetat <i>Rulla,</i>
och nära vid hvilket varit en offerlund. En dylik lund har ock
funnits i Näsinge, och en på gränsen emellan Bullaren och
Sörbygden på <i>Kynnefjell,</i> hvarest ännu stå några träd qvar, hvilka
anses med ett slags vördnad, samt i <i>Ljungs</i> socken på
<i>Ulfveberget,</i> der de gamle säga hafva varit ett offerställe.

Ibland de Vikverjar, som omvändes, var äfven en <i>Thorgeir.</i>
Han slog sig på proselytmakeri och utbredde, enligt tidens sed,
fridens lära med eld och svärd. Men då han i Vermland ville
nyttja samma öfvertygelsemedel, ihjälslogs han af de uppretade
bönderne vid gården <i>Strand</i> i Vermaskog, der hans graf ännu
visades år 1223 för konung Hakon Hakonsson. Han blef sedan
dyrkad såsom helgon både i Vermland och här.
</chapter>

<chapter name="5. Om mötet i Konungahella 997.">
<table o>
<td c><h2><small>5. Om mötet i Konungahella 997.</small></h2><td><footnote>Sturles. Olof Tryggves. S. Schöning.</footnote>
</table>

Då här talas om Konungamöten, må ock vidröras det
bekanta och omtvistade <i>Danaholms möte.</i> På Danaholmen, som nu
kallas <i>Danmarkslilja,</i> och ligger i Götaelfs mynning, stodo Svenska,
Norska och Danska rikenas råmärken. Det är en bekant
berättelse, att år 954 <footnote>Enligt Agapeti II bulla. Se «Elfsyssel» sid. 202 och följ.</footnote> möttes här de tre nordiska rikenas konungar,
för att bestämma gränseskillnaden mellan Sverge och Danmark,
och att vid detta tillfälle Skåne, Halland och Blekinge skildes
<i>ifrån</i> det förra och lades till det sednare. Det säges ock, att
de tre konungarne spisat vid samma bord och likväl sutit hvar
i sitt rike, samt att den Norske hållit stigbygeln och den
Danske betslet åt den Svenske, då denne steg till häst. Men fastän
man kan styrka denna sägen med ett runebref och visa en
stensättning på det stället, der den höga måltiden skall hållits, lärer
likväl denna händelse, åtminstone till sina biomständigheter, vara
uppdiktad <footnote>Se vidare härom längre fram, Del III, sid. 253.<tab>B</footnote>.

<i>Konungahella.</i> — nuvarande <i>Kongelf,</i> — då beläget längs
Nordreelfs strand, der Castellgårdens ägor nu sträcka sig, var
fordom Norges rikaste och betydligaste handelsstad samt ryktbar i
Nordens historia för de många konungamöten och skarpa
slagtningar, der blifvit hållna. Här möttes merendels Nordens
konungar, eller deras fullmäktige och medlare, när omständigheterna
kräfde deras sammanträdande. Det skall hafva varit en lag, att
Norges konung skulle infinna sig här hvart tredje år, för att
sätta fred för sitt land, eller genom möte med sina höga
grannar bilägga de tvister, som kunde hafva uppkommit deras
undersåtare emellan. Staden, som af dessa möten fått sitt namn,
Konungahella — Konungars sal — fortfor att vara en sådan
mötesplats, äfven sedan Vendernes sköfling och Gamla Lödeses
uppblomstrande bortfört dess rikedomar och brutit dess anseende.
Redan småkonungarne möttes här, såframt nemligen man vill fästa
något afseende vid sagouppgifter. <i>Hjorleif,</i> konung på Rogaland
i Norge, höll här möte med konung <i>Hrejdar</i> på Seland, hvilket
på sitt sätt ådrog den förre många olyckor <footnote>Halfs saga cap. 6.</footnote>; men det första
af någon märkvärdighet, som här hölls, är mötet år 997 emellan
Olof Tryggvesson och Svenska enkedrottningen <i>Sigrid Storråda,</i>
— en händelse, i sig sjelf obetydlig, men genom sina följder af
stort inflytande på Nordens öde.

Bevekt af politiska skäl, hade konung Olof friat till denna
öfvermodiga qvinna. Efter åtskilligt missförstånd och flera
underhandlingar, öfverenskommo de höga kontrahenterna att personligen
besluta om saken i Konungahella. Här gick allt i början efter
önskan, och äktenskapet beslöts; men då Olof ville öfvertala sin
hedniska brud att låta döpa sig, vägrade drottningen alldeles att
öfvergifva sina fäders tro, men sade sig icke vilja förhindra Olof
att tro på hvilken gud han ville. Då blef konung Olof, som,
när fråga var om trossaker, alltid glömde billighet och höfviskt
skick, vred och slog sin brud i ansigtet med den handske, han
höll i handen, under utrop: «hvi skulle jag vilja äkta dig, du
hednahund!» <footnote>Oddur Munk berättar att hon äfven fått heta: «du gamla skrynkleskinn».
Sigrid lär varit omkring 50 år; men, äfven om man tager i betraktande denna
ledsamma omständighet, måste man medgifva att Olof var en högst oartig friare.
Saxos berättelse om det försåt, som Olof vid detta tillfälle skall hafva ställt för
Sigrid, förtjenar ej anföras.</footnote> «Detta månde en gång vålla din död»,
genmälde den djupt förolämpade qvinnan. Hotelsen gick inom kort
i fullbordan. I hopp att komma i tillfälle att tillfredsställa sin
hämnd, räckte den försmådda Sigrid sin hand åt Danske
konungen <i>Sven Tveskägg.</i> Denne, jemte Sigrids son, Svenske
konungen Olof Skötkonung och den fördrifne Erik Jarl, öfverföllo på
hennes anstiftan den oberedde Olof Tryggvesson vid ön <i>Svoldern</i>
år 1000. Efter en mördande slagtning försvann den Norske
hjelten; men det sken, som munkarne sågo i slagtningens natt
omstråla honom på Ormen Långes bakstam, omgifver ännu,
såsom en helgongloria, den ädles minne <footnote>Vid Olofs sida stridde och föllo här med stor ära hans svågrar,
Bohuslänningarne Thorgeir och Hyrning. Brodern Thorkel Nefja var den siste,
som sprang öfver bord, då Olof Tryggvessons skepp Ormen Långe äntrades.</footnote>.

Sigrid var hämnad. Segrarne delade den öfvervunnes
länder. Bohuslän föll på Svenske konungens lott.

*
</chapter>
<chapter name="KAP. III. Om Bohuslän från Olof Tryggvessons till Sigurd
Jorsalafarares död. År 1000—1130.">
<h2><small>KAP. III.

</small>Om Bohuslän från Olof Tryggvessons till Sigurd
Jorsalafarares död. År 1000—1130.</h2>
</chapter>

<chapter name="1. Bohuslän eröfras och behålles af Olof den helige.">
<table o>
<td c><h2><small>1. Bohuslän eröfras och behålles af Olof den helige.</small></h2><td><footnote>Sturles. Olof den heliges saga.</footnote>
</table>

Bohuslän lydde nu för andra gången omedelbart under
Sveriges spira. Tillika med öfriga länder, hvilka vid delningen
på Svolderön tillföllo Olof Skötkonung, öfverlemnades det, såsom län,
åt hans måg <i>Sven Jarl,</i> son till den förut omtalade jarlen Hakon.
Om denne höfding är antecknadt, att han var den skönaste man
på sin tid. Sjelf christen, lät han hvar och en af sina
undersåter behålla ostörd samvetsfrihet, och handhafde i öfrigt lagar
och landsskick, hvarföre han var allmänt afhållen.

På femtonde<footnote>Se anmärkning i Rättelser och tillägg.</footnote> året innehade Sven Jarl sin förläning, då
ofvannämnde Gudröd Björnssons sonson, <i>Olof Haraldsson,</i> sedermera
<i>den helige</i> kallad, återvände från sina krigståg, för att återvinna
sina förfäders land. Utanför <i>Näsudden</i> — några mil ofvan
Svinesund — drabba de båda berrarne tillsammans. Sven Jarl tappar
slaget, och räddas endast genom en trogen man, som kastade
ett ankare i hans skepp, då det var nära att äntras, och
bogserade honom ur striden år 1015. Sven flyktar till Sverge, och dör
på en härfärd i Östersjöländerna. Förlusten af segren vid
Näsudden vållade förlusten af alla Svenske konungens länder i Norge,
med undantag af Bohuslän, och Olof Skötkonung fick då erfara,
huru liten välsignelse följer det orättfångna godset. Denna
sistnämnda landsträcka sökte han likväl att rädda, då han uppdrog
hennes försvar åt tvenne högättade och tappre män, <i>Hroe Skjalge</i>
och <i>Ejlif Götske.</i> Hroe, hvilken var höfding öfver södra delen
af länet, der han hade mycken slägt, var en ganska rik man
och ägde stora egendomar på Hisingen. Ejlif, hvilken sattes
öfver norra Bohuslän, var den Norske eröfrarens svåraste fiende,
hvarföre ock denne helige konung lät dräpa honom med svek.

Efter att hafva underlagt sig det öfriga Norge, landade
konung Olof Haraldsson omsider med sin flotta i Bohuslän, och
stämde dess innebyggare till tings. Kustinnevånarne och öboarne
infunno sig talrikt, men bönderne i skogsbygden samlade sig
beväpnade omkring sin höfding Eilif, hvilken sammandrog en här
på Dalsland. När tinget var satt, uppstod den sedermera genom
sin beskickning till svenska hofvet namnkunnige <i>Björn Stallare,</i>
hvilken var konung Olofs förnämste man, och höll till de
församlade Bohuslänningarne ett tal, uti hvilket han antydde dem
att följa de öfrige Norrmännens exempel, och afkasta det
främmande oket samt taga hans herre till konung, m. m.

Då reste sig en rik och myndig bonde, <i>Brynjolf Ulfaldi,</i>
och på den församlade menighetens vägnar svarade: «Vi bönder
veta nog hvar rätta landsskilnaden förr varit emellan Norges
konung, Sveakonung och Danakonung, nemligen, att rågången gått
uti Götaelf ifrån Venern till hafvet, samt i norr genom Dalsland
till Edaskog, längs Kölen allt nordan till Finmarken. Så veta
vi ock, att man å ömse sidor hafver gjort intrång i hvarandras
land, och att Svearne nu länge hafva sträckt sitt välde allt
intill Svinesund. Men, sanningen att säga, vet jag, att många män
här heldre vilja tjena Norges konung; dock är det svårt att
härtill råda, ty Sveakonungens välde ligger både öster, söder, ja
äfven norr om oss, och det är dessutom troligt, att Norges
konung månde snart fara norr i landet, der han har sina mesta
och betydligaste landskaper, och då hafvom vi icke makt nog
att ligga i delo med Göterne; men vill nu konungen bistå oss
och hålla oss skadeslösa, så vilja vi gerna blifva hans män». Glad
öfver detta svar aflyste konungen tinget och gaf folket hemlof;
men Brynjolf Ulfaldi behöll han när sig såsom gäst hela denna
och följande dag, och kunde alla märka att konungen och Brynjolf
hade mycket att talas vid uti enrum. Ingen visste, hvarom då
samtalet vände sig; men när Eilif Götskes hufvud afslogs,
uppdagades tillräckligt den svarta anläggning, de uppgjorde, — en
anläggning, som, enligt en berömd häfdatecknares ord, mera
vanhedrar den Norske konungen, än alla hans öfriga gerningar kunna
hedra honom.

Oaktadt alla den tappre Eilifs åtgärder, öfvergingo
Bohuslänningarne hoptals till Olof Haraldssons fanor, och en allmän
röst hördes, att en förlikning borde träffas emellan de båda
herrarne, emedan landet led af deras fiendskap. Likväl fanns det
ännu många bönder, som höllo med den trogne Eilif. Efter
åtskilliga underhandlingar, genom sändebud från ömse sidor, blef
ändteligen den Svenske höfdingen lockad att samtycka till en
tingsstämma, på hvilken han och Olofs fullmäktige, jemte hela
allmogen, skulle möta till öfverläggning, om hvad under
närvarande omständigheter vore gagneligast att göra. Då tingsdagen
kom, samlade sig allmogen mangrant. Eilif infann sig, som
vanligt omgifven af trettio beväpnade män, och ledsagad af en stor
skara bönder. Tinget hölls nära stranden. Konungen sjelf var
närvarande med sin flotta och gick i land, men höll sig på
afstånd från tingsplatsen, och ditsände Björn Stallare att föra ordet
i sitt ställe. Men dagen förut hade konungen sändt
befälhafvaren för sin lifvakt, eller de så kallade Gestarne, <i>Thore Långe,</i>
med elfva män till Brynjolf Ulfaldi. Alla voro förklädde till
bönder, men dolde brynjor under rockarne och hjelmar under
sina hattar. Desse blandade sig nu tillika med Brynjolf uti
Eilifs svit, och ställde sig på tinget bakom honom. Björn
Stallare begynte derpå förhandlingarne med ett långt tal om
allmogens pligt att gifva sig under Norske konungen. Då han
slutat, uppsteg Eilif för att svara; men i detsamma drog den
förklädde Thore Långe sitt svärd och afhögg hans hufvud, hvarefter
skedde ett blodbad på Eilifs medhållare; många nedhöggos och
de andra flydde. Efter tumultets slut framgick Olof sjelf på
tinget och, efter äskad tystnad, uppmanade allmogen att
underkasta sig hans välde, lofvande att skydda dem emot Svenskarne.
Bönderne jakade, och dermed underlade sig konung Olof
Haraldsson hela norra Bohuslän år 1016.

Eilifs mord var en lömsk nidingsbragd, och den skedde på
anstiftan af en konung, för hvilkens förgudade minne Nordens
män tillbedjande böjde sina knän uti fem århundraden! Till
lön för sitt bistånd erhöll Brynjolf Ulfaldi till julgåfva af
konungen gården <i>Vetteland</i> uti Skee socken, som redan den tiden
var en betydlig egendom, dertill ett med guld inlagdt svärd,
samt länsherres namn och värdighet. Men denna kongliga
frikostighet kunde likväl icke ersätta den förlust han led till sin
ära, då han befläckade sig med ett förräderi af det lågaste slag.

Länets södra del fortfor ännu att erkänna Svenska väldet
uti den andre länshöfdingen Hroe Skjalge. Varnad af sin
medbroders öde, var denne icke så lätt att åtkomma med list,
hvarföre man måste försöka ombringa honom i öppen strid. Vid
Norske konungens hof vistades vid denna tid en förvågen viking
<i>Eyvind Urarhorn,</i> som erhöll detta uppdrag. Han seglade
derföre till Öckeröarne. Der sporde han att Hroe var på Oroust,
sysselsatt med att indrifva konungens skatt och leding. Han
begaf sig då på vägen dit, men mötte Hroe uti <i>Högasund</i>
[Augasund], mellan Öfverön och Thorsby socken, der han öfverföll och
drap honom och några af hans män. Eyvind, som förklarade
den på Hroes skepp befintliga skatten för god pris, seglade der
efter inåt Östersjön, der han sommaren igenom tumlade hurtigt
om med Svenske konungens undersåter. Konung Olof Haraldsson
kom nu till Götaelf med sin flotta, och var då hela Bohuslän i
hans våld år 1018.

Under allt detta sitter Svenske konungen i obegriplig
sköteslöshet, äfven sedan erfarenheten visat falskheten i hans tro, att
Olof Tjocke ej skulle våga angripa den mäktige Upsaladrottens
länder. I Bohuslän hade länshöfdingarne blifvit lemnade utan allt
understöd, och då de sjelfve, tillika med det land, hvilket de voro
satte att försvara, föllo offer för dåliga anstalter, vidtogos inga
allvarliga åtgärder till hämnande af deras död och förlustens
ersättande. Storlåtighet och oqvädinsord voro de enda vapen,
hvarmed Sveakonungen bekrigade Olof Haraldsson, men dermed kunde
han ej döfva eggen på den djerfve Norrmannens svärd.

Ständiga och folködande småstrider föreföllo emellertid längs
gränsen. Dessa upphörde dock till det mesta, när Vestgötajarlen
<i>Ragnvald Ulfsson</i> infann sig hos Norske konungen i Kongahell,
och med stöd af bådas likhet i tänkesätt utverkade sig fred för
sitt län. Fredade från detta håll, måste likväl Bohuslänningarne
lefva uti ständig fruktan för den Svenske konungens hotelser,
hvilka, om de gått i verkställighet, allravärst skulle komma att
gälla dem. Dessutom var deras handel helt och hållet förstörd
genom deras nye herres stränga befallning, att de ej finge införa
sill eller salt till Sverige, eller inlåta sig uti ringaste
handelsförbindelse med detta rikes innebyggare, hvilket var en svår
omständighet, särdeles emedan sill eller fisk i allmänhet var den
enda bytesvara Bohuslänningen ägde att erbjuda sina Svenska
grannar emot den spanmål, som han af desse nödgades förskaffa
sig, i anseende till hans egen jords ringa odling och afkastning.
Tvingade af dessa olägenheter, öfvertalade Vikens innevånare Björn
Stallare, att föreslå Olof Haraldsson att söka förlikning med Olof
Skötkonung. Saken utföll efter allas önskan utom efter Björns,
hvilken sjelf måste påtaga sig den vådliga beskickningen till den
retlige Sveakonungen. Genom Ragnvald Jarls konster och <i>Thorgny
Lagmans</i> oförskräckta tal på alshärjartinget i Upsala, utverkades
ändtligen ett fredsslut emellan båda konungarne, i kraft af
hvilket Ranarike eller Bohuslän och de öfriga landskapen, hvilka
genom delningen på ön Svoldern tillfallit Olof Skötkonung,
högtidligen afträddes till Norge. Ett äktenskap emellan den Norske
Olof och Olof Skötkonungs dotter <i>Ingegerd</i> skulle ytterligare
besegla freden, och skulle bröllopet firas uti Kongahell hösten 1018.

Med all möjlig prakt anlände den Norske konungen redan
tidigt på sommaren till Kongahell, för att emottaga sin
drottning, men svårligen blef någon friare värre bedragen. Hvarken
bruden eller hennes fader afhördes. Slutligen, efter lång väntan,
ingick den underrättelsen, att Svenske konungen helt och hållet
ryggat det honom aftvungna fördraget, och att således
Bohuslänningarne, i stället att få fröjda sig åt bröllopsfacklorna i
Kongahells kungasal, torde komma att få se röd hane på sina egna
tak. Den Norske konungen blef vid detta budskap högeligen
förtörnad och ville i första hettan förvandla sin brudfärd till en
härfärd, men den kloke Björn Stallare och de öfrige höfdingarne
förmådde likväl stilla hans vrede så mycket, att fiendtligheterna
från den Norska sidan tillsvidare uppskötos. Så stodo sakerna
en tid. På sistone nödgades Olof Skötkonung, tvingad af sina
egna undersåters uppror, och sedan han emot sin vilja, genom
sin yngre dotters, <i>Astrids</i> förmälning med den Norske konungen,
blifvit dennes svärfader, beqväma sig till fred, till jemkning af
hvars vilkor ett möte beramades i Kongahell.

Glömda voro nu alla gamla oförrätter, när svärfader och
måg möttes der år 1020. Allt var vänskap och förtrolighet.
Endast en liten tvist uppstod, rörande en bygd på Hisingen.
Redan från äldsta tider var denna ö delad emellan Sverige och
Norge, men på gränsen låg en bygd, hvars innebyggare ömsevis
skattat till Norska och Svenska kronan. Herraväldet öfver denna
lilla bygd beslöto de båda konungarne att afgöra genom
tärningkast. Olof Skötkonung slog först och fick två sexor. «Ännu
finnas två sexor på tärningarne, och betyder det för Gudi minom
Herra mindre än intet att låta dem komma upp», sade Olof den
helige, under det han skakade tärningarne i handen, kastade och
fick såsom han trodde. Konungarne fortsatte spelet. Den
Svenske slog på nytt sexor all; men då den Norske kastade, sprang
den ena tärningen i tu, och bitarne uppvisade 7 ögon, under
det den, som höll, visade en sexa. På grund häraf tillegnade
sig Olof den helige den omtvistade bygden, hvilken alltsedan
tillhört Norge. Vi hafva denna berättelse af en med sjelfva
händelsen nära samtidig man, och intet skäl gifves för misstänkande
af dess trovärdighet. Underligare har händt, än att en spelare
kastat sönder en tärning, och visst är, att konungar flera gånger
än denna till tidsfördrif lekt om länders och folks öden.

Genom detta möte i Kongahell slöts ändteligen den treära
ofred, som hotade innebyggarne i Bohuslän med ytterligt elände.
Genom freden, den lifliga handeln och en god årsväxt, för
hvilken särdeles året 1023 utmärkte sig, uppblomstrade på nytt den
allmänna välmågan i vår fädernebygd.

Under Olof Haraldssons öfriga tid tilldrog sig intet
märkvärdigt i Bohuslän, om man undantager det möte, som år 1026
hölls i Kongahell emellan honom och Svenske konungen <i>Anund
Jakob,</i> den fyra år förut aflidne Olof Skötkonungs son och
medregent. Anledning till detta möte gåfvo hufvudsakligast de
hotande rustningar, hvilka den Danske konungen <i>Knut den store</i>
företog, och som syftade på Norges eröfring. Följden af
sammankomsten blefvo de härjningar, hvilka Olof och Anund
gemensamt öfvade uti konung Knuts länder; men deras vid samma
tillfälle fattade beslut att lägga Danmark under sig förmådde de
ej bringa till verkställighet. Samma sommar, som detta skedde,
väntade Olof ett fiendtligt besök af Knut, och låg derför med
en välrustad flotta i Elfvefjorden för att möta detsamma, men
Knut lät den gången icke höra af sig.

Då slutligen Knut, hufvudsakligast genom de Norskes egna
vapen, segrade, måste äfven Bohuslän böja sig under hans ok,
och hans son <i>Sven Alfifesson</i> uppehöll sig här, då Olof den helige
stupade vid Stiklastad 1030. Likväl var Viken alltid Olofs
trognaste landsända och deltog aldrig uti de uppror, hvarmed de
öfriga länen oroade sin konung. Det tyckes också, såsom skulle
konung Olof hafva med förkärlek omfattat hvarje tillfälle att här
tillbringa en del af somrarne. Ännu glänsa på ett berg, vid
östra stranden af den natursköna Bullaresjön, grushögarne af ett
forntida fäste, <i>Olsborg,</i> hvilket folksagan påstår S:t Olof hafva
grundat, och hvarest han säges ofta hafva haft sin hofhållning.
Dessutom påminna mångfaldiga ställen här som annorstädes
genom sina namn och åtföljande sägner om denne märkvärdige
konung. Så kallas sex, på ett af Tjörns högre berg vid
<i>Kyrkesund</i> uppmurade stenpelare, <i>Sanct Olofs Valar</i> [vårdar], och
sägas af honom blifvit uppsatte till sjöfarandes rättelse af
tacksamhet för det han vunnit priset vid en vadsegling med sin broder
<i>Harald.</i> Harald, som icke gaf sig tid att afhöra messan, tog
utomskärs, men Olof, som förut bevistade gudstjensten, skall hafva
seglat genvägen emellan Tjörn och <i>Herrön,</i> och då Olof var den
förste, som med ett större skepp vågade segla denna led,
uppkom den sägen, att hans skeppsköl gjordt rännan i Kyrkesund <footnote>Om detta äfventyr sjunges på Tjörn en folkvisa, uti hvilken S:t Olofs
Valar sägas vara troll, hvilka försökt hindra hans färd, men blifvit af honom
förvandlade uti sten.</footnote>.
S:t Olofs källa på samma ställe har från ålder varit en beryktad
offerkälla, och hålles ännu såsom sådan i stor vördnad.
</chapter>

<chapter name="2 Bohusläns äldsta beskattning. Möten vid Kongahell.">
<table o>
<td c><h2><small>2. Bohusläns äldsta beskattning. Möten vid Kongahell.</small></h2><td><footnote>Sturles. Olof den heliges, Magnus den godes, Harald Hårdrådes och
Olof Kyrres Sagor.</footnote>
</table>

God fred varade i Viken en lång tid efter Olof den heliges
fall, emedan de följande regentskiftena i Norge icke orsakade
någon strid. Danskarnes regering varade kort och må nämnas
endast derföre, att det är derifrån en del af Bohusläns
kronoskatter leder sitt upphof. Konung Sven Alfifesson bjöd nemligen
hvarje bonde i Norge, att vid jultiden gifva sig en skäppa
malt för hvarje eldstad, ett spann [18 skålp.] smör och ett lår
af en treårs gammal oxe; hvarje husmoder skulle lemna så mycket
ohäckladt lin, som kunde omgripas med tummen och långfingret;
den, som idkade fiske, skulle vara pligtig att skatta värdet för
fem fiskar, och hvarje seglare skulle hafva ett rum ledigt i sitt
skepp för konungens varor. Bönderne förpligtades dessutom att
uppföra alla byggnader på kongsgårdarne, och att i krigstider
ställa hvar sjunde man i fält m. m. Ovane vid denna tunga,
och uppretade af det förakt, hvarmed Danskarne bemötte dem,
afkastade Norrmännen det främmande oket, och uppsatte år 1035
på thronen Olof den heliges son <i>Magnus.</i> Någon lindring uti de
pålagda skatterna hoppades allmogen likväl förgäfves af honom;
men en sådan tillvägabragtes omsider 75 år derefter af konung
Östen Magnusson. De skatter, som förut utgingo af länet, såsom
af det öfriga Norge, voro obetydliga, och bestodo mest af
<i>Ledingen</i> eller krigsgärden, och af <i>Landskylden</i> eller ett bidrag af
vissa matvaror till konungens underhåll. Denna sednare var
likväl helt ringa, sedan allmogen af konung Hakon Adalstensfostre
återfått sin, af Harald Hårfager dem fråntagna, äganderätt till
sin jord. Den <i>Thegngilld</i> eller <i>Nässkatt,</i> som konung Olof den
helige pålade Isländarne, var sannolikt icke införd här. Tionden
till presterskapet påbjöds här omkring år 1120, och den första
penningskatt, som, enligt hvad man känner, utgick af allmogens
hemman, pålades af konung <i>Magnus Lagabæter</i> [Lagbotaren] år
1280 under namn af <i>S:t Olofs penning,</i> och af hvilken skatt man
anser den ännu utgående jordeboksräntan härleda sig.

År 1036 liknade det sig, att södra länsgränsen skulle blifva
skådeplats för en allvarsam lek. Den unge konungen i Danmark
<i>Hårdaknut,</i> hvilken ej ville öfvergifva sina anspråk på Norges
krona, hade stämt konung Magnus till ett hufvudslag i Götaelf,
— ett högt spel, hvars pris var den öfvervunnes rike. Men då
de voro nära att drabba samman, tyckte höfdingarne å båda
sidor, att deras unge furstar visade häri mera prof på barnsligt
oförstånd än manlig klokhet, och makade derföre ihop en
förlikning, enligt hvilken vänskap skulle råda konungarne emellan, så
länge de lefde, och den af dem, som afled utan manlige
bröstarfvingar, skulle öfverlemna sitt rike åt den efterlefvande. De
båda fienderna skildes ifrån hvarannan såsom de såtaste vänner
och bröder. I kraft af detta fördrag, som slöts uti eller nära
vid Kongahell, kom Magnus i besittning af Danmarks krona
år 1042.

Lika hotande såg det ut på samma ställe ett par gånger
under Magni farbroder och efterträdare <i>Harald Hårdrådes</i>
regering. Magnus hade nemligen en gång under sitt vistande i
Kongahell utnämnt den högättade Dansken <i>Sven Ulfsson</i> till jarl
öfver Danmark och tilldelat honom alla den nya värdighetens
utmärkelsetecken, oaktadt den kloke <i>Einar Thambaskelfer</i> dervid ropade
sitt varnande: «För stor jarl, för stor jarl, fosterson»! Vredgad lät
väl Magnus då förstå, att han nog visste hvad han gjorde, men
måste likväl snart se nämnde sin fosterfaders profetia gå i
fullbordan, ty knappt hade Sven Ulfsson tillträdt sitt jarladöme, förr än
han satte kronan på sitt eget hufvud, och dermed orsakade Magnus
mycken oro. Magnus, hvilken uti det häraf uppkomna kriget
ständigt var segrare, erkände väl på sin dödsbädd 1047 Sven
för Danmarks konung, men dermed lät hans efterträdare Harald
icke nöja sig. På fädernes vis öfverenskommo då de båda
fienderne att med all sin makt möta hvarannan vid elfven,
sommaren 1051, för att med svärdet afgöra sin tvist, ifall förlikning
ej kunde tillvägabringas. Harald kom, men Sven uteblef. Af
samma missöde utmärktes året 1062, då man åter hade stämt
hvarannan till svärdsting i Elfvefjorden. Denna gång var Harald
nära att genom en stark storm förlora hela sin ståtliga flotta uti
vår skärgård, men ankom likväl utan betydlig förlust till
Hisingen, der han på <i>Tummelhed</i> i <i>Thorslanda</i> socken mönstrade sin
här. Danskarne, som nu verkligen ernade möta, flydde vid
Haralds ankomst, men eftersattes af denne, hvilken straxt derpå
vann den tillfredsställelsen att uti det beryktade <i>Nisså-slaget</i> i
<i>Laholmsbugten</i> få klappa upp sin Danske vederdeloman, och
derigenom hämnas, för det han tvenne gånger vid Götaelf fått löpa
med limstången, och till på köpet blifvit slagen en gång vid
Jutland.

Tredje mötet i elfven emellan Danske och Norske
konungarne utsattes till 1064, men då skulle billig öfverenskommelse
och ej svärdet afgöra den långvariga trätan. Denna gång
undandrog sig ej Sven att möta; och blef då, efter några hotande
debatter, hvarunder man vägde hvarje ord på guldvigt, ändteligen
fred sluten på de vilkor, att hvar och en skulle vara nöjd med
de hugg han fått, och dermed låta allt blifva i det skick, det
var vid krigets början, samt ständigt hålla frid sinsemellan.
Förlikningen stadfästes med ed och gisslan, och konungarne foro
hem hvar till sitt. Men Harald återvände snart till Kongahell,
der han sammandrog en flotta af skärgårdsbåtar och mindre
fartyg, hvilka han lät släpa förbi Trollhättefallen in uti Venern, för
att tukta sin jarl <i>Hakon Ivarsson,</i> kallad <i>den hvite,</i> emedan
denne uti Nissåslaget frälst konung Svens lif, och sedermera flytt
till Sverige.

Sedan Harald på <i>Toste Jarls</i> <footnote>Denne Tostes son Skule, kallad Kongsfostre, fick efteråt af Haralds son
och efterträdare stora förläningar, till en del belägna i Bohuslän, och var en
betydande man.</footnote> inrådan dragit med
härsmakt till England, och derstädes ej gjort större landvinning, än
den af sju fot jord till hvilostad [1066], blef Viken lagd till
den del af riket, som tillföll <i>Olof Kyrre</i> eller <i>den stille.</i> Det
enda, som under dennes 26-åriga, fredliga och lyckliga regering
nämnes om Bohuslän, äro tvenne möten uti Kongahell. På det
förra skulle Norrmän och Danskar åter med härsmakt afgöra,
hvilka skulle vara de andres herrar, men saken aflopp icke
blodigare, än att konungarne förnyade den sednast i Kongahell
slutna freden, till hvilkens yttermera stadfästelse Danske
konungen trolofvade sin dotter <i>Ingrid</i> åt Olof Kyrre år 1067. Det
sednare hölls år 1078 emellan Olof och konung <i>Knut den helige</i>
i Danmark, och beslöts då, att Olof skulle låna Knut 60
härskepp till Englands eröfring, — ett företag, som likväl aflopp
utan framgång, i anseende till Danska allmogens och Knuts egen
broder <i>Olof Hungers</i> uppror. En följd af mötet blef
Norrmännens fria handel på Danmark.
</chapter>

<chapter name="3. Om Svenke Steinarsson och Elfvegrimarne">
<h2>3. Om Svenke Steinarsson och Elfvegrimarne.</h2><footnote>Sturles. Magni Barfots S.</footnote>

Konung Olof Kyrre insjuknade och dog på gården <i>Håkeby</i>
i Tanums socken år 1093. Om denna gård går ännu den sägen,
att en berömd konung der aflidit, men då man på gärdet visar
hans graf, begår man ett misstag, emedan Olofs lik fördes till
<i>Nidaros,</i> n. v. Trondhjem. Genast vid dödsfallet utropade
innevånarne i Viken hans son <i>Magnus Barfot</i> till Norges konung.
Häruti instämde likväl icke Inlandsboarne, eller de så kallade
<i>Elfvegrimarne,</i> emedan desse sett Magni syskonbarn <i>Hakon
Magnusson</i> uppväxa ibland sig, och derföre helst unnade denne
vänsälle yngling deras undersåtliga trohet. Desse våre fäder stodo
på sin tid i ett ganska dåligt rykte, för sitt förakt för lag och
öfverhet, sitt vilda lynne och sin roflystnad, och ansågos allmänt
för de vildaste och falskaste af Norska kronans undersåter.
Visserligen bidrog dertill, utom deras grannskap med en stor
handelsstad och deraf verkad liflig förbindelse med främlingar, —
hvilket alltid verkar menligt på en allmoges sedlighet, — äfven
deras grannskap med Svenska och Danska väldet, som ständigt
erbjöd dem goda tillfällen att ostraffadt öfva det onda.
Korteligen, Elfvegrimarne voro ett ondt slägte, och endast en kraftfull
länsherre förmådde hålla dem någorlunda i tygeln. En sådan
ägde de visserligen vid detta tillfälle uti <i>Svenke Steinarsson,</i> men
det svåra i saken var, att just denne, hvilken en tid bortåt
varit Hakons uppfostrare, var den egentlige underblåsaren af deras
missnöje med konung Magnus. När Magnus derföre genom
Hakons hastiga död fick fria händer i riket, blef ett af hans första
göromål att befria sig ifrån den farlige Svenke, och genom en
landsförvisningsdom öfver den älskade höfdingen äfven till en del
tukta hans bångstyrige Elfvegrimar. Domens verkställande
uppdrog konungen åt den oförskräckte <i>Sigurd Ullstreng,</i> densamme
som sedermera gjorde sig bekant i Svenska historien genom
försvaret af Qvalldinsö, och gaf honom till medhjelpare sina öfrige
länshöfdingar i Viken, <i>Sven Bryggefot, Dag Eylifsson</i> och <i>Kolbein
Klacke.</i> Sigurd, som icke tyckte sig vara sämre karl, än att
han kunde hjelpa sig sjelf, sökte afböja det erbjudna biträdet,
men konungen spådde honom, att det väl torde komma att
behöfvas. Derpå seglade han till Götaelf och stämde hela södra
länets innebyggare till tings.

Tingsdagen kom, och en otalig mängd folk hade samlat
sig, men Svenke Steinarsson syntes ej till. Ändteligen efter lång
väntan kom han, — men i spetsen för 500 stålklädda män,
hvilkas blanka harnesk glimmade som is emot solen. Sigurd
Ullstreng blef dock icke häpen, utan steg upp och tillsade de
församlade Bohuslänningarne sin konungs helsning och gunst, samt
uppmanade dem att undfå densamma med tacksamhet. Då reste
sig en stor och grof Elfvegrim, bister att påse och klädd i en
luden kappa, med en stor slokhatt på hufvudet och en stridsyxa
på axeln, samt yttrade dessa ord: «Här behöfs ej rulle, sade
räfven, när han drog harpan på isen», och satte sig åter ned.
Sigurd Ullstreng förebrådde nu Elfvegrimarne deras ohöflighet,
att så svara till konungens värf, och sade rent ut, att konungen
fordrade skatt af dem, såsom af sine öfrige undersåter, samt bad
dem derföre besinna hvad deras frid tillhörde och ej längre
undandraga sin konung den skatt och lydnad, honom tillkom.
Vresigt genmälte i detsamma den bistre mannen med skinnpelsen:
«När Lappen väntar snö, snokar han, fast ogerna, i kåtan efter
skidorna» <footnote>Hvarpå dessa ordspråk syfta är knappast möjligt att säga.</footnote>. Nu förgick tålamodet Sigurd. Förbittrad rusar han
upp, kastar af sig kappan, och ropar i vredesmod: «Akten J er
sjelfva för att håna mig och längten icke efter att göra så om
igen; men häruti visen J hurudana J ären. Dock betyder detta
föga, men straffvärdare är, att J så hånligt svaren till konungens
ärende. Här vid elfven bor en man, som heter Svenke
Steinarsson, och hvilken i lång tid innehaft konungens egendom. Af
honom kräfver kungen skatt och skyld för hans län, eller visar
han honom ur landet, och vill han häruppå hafva ett bestämdt
svar, antingen ja eller nej. J boren likväl betänka, att det
finnes flere, som makt hafva än J, och det månde J omsider med
skam och skada nödgas erkänna, om J ej nu velen det med
godo». Här slöt Sigurd Ullstreng, men nu uppsteg Svenke sjelf,
och lät hånliga ord emot Sigurd icke fattas. «Hvad, Sigurd»,
ropade han, «bär du mig det budet, att jag skall rymma landet?
Densamma tidning har förr bringats dig. Du var icke så
storlåtig, när konung Hakon, min fosterson, lefde, utan du var rädd
som en mus i fällan, när du kom i hans möte. Bjuder du mig
att gå i landsflykt? Prisa du din lycka, om du kommer hädan
med lifvet». Vid dessa Svenkes ord sprungo alla Elfvegrimarne
upp, och med stort vapenbrak trängde in på Sigurd Ullstreng,
men Sven Bryggefot hjelpte honom i hast på en häst, och han
undkom med stor lifsfara till skogen, och sedan till konungen,
som vid hans berättelse om huru snöpligt hans ärende aflupit,
sporde honom, om han icke hade behöft länsherrarnes hjelp.
Sigurd var länge vid dåligt lynne öfver denna sin resa, och
grubblade alltjemt på hämd. Omsider förmådde han Magnus att
begifva sig med några skepp till Bohuslän, för att skaffa sig
upprättelse. Här for konungen någon tid omkring på gästning, men
lade helt oförmodadt till vid Svenkes gård. Men Svenke, som
fått nys om det höga besöket, lät se sig i spetsen för en väldig
skara beväpnade, hvarföre man måste låta fara den tanken att
här uträtta något med våld och i stället söka uppgöra saken i
godo. Kolbein Klacke, som var Svenkes närmaste granne, lät
derföre hålla upp fridssköld, och erbjöd sig att blifva medlare.
Konungens fordringar voro likväl för öfverspända, för att kunna
antagas. Han ville nemligen, att Svenke skulle gå i landsflykt
och icke komma igen så länge Magnus lefde, och dertill mista
allt sitt gods. Svenke nödgades likväl på sistone beqväma sig
att rymma landet uti tre år. Sin lösa egendom fick han behålla,
och ehuru hans jordegendomar och förläningar indrogos under
kronan, skulle de vid hans återkomst återställas honom, och
under tiden vårdas af Kolbein Klacke. Svenke begaf sig med sina
trogne män öfver till Sverige, men blef inom kort återkallad af
konung Magnus, hvilken fått skäl att ångra sin förhastade dom.
Elfvegrimarne nemligen, på hvilkas vildhet och roflystnad ingen
kunde lägga band, förstörde alldeles det kringliggande landet,
och konungen insåg att den kraftfulle och af Elfvegrimarne
älskade Svenke Steinarsson var den ende, som kunde hämma
förödelsen. Två gånger sände han bud till Svenke att återkomma,
men denne, som visste sig vara oumbärlig, sökte genom låtsad
vägran tilltvinga sig ersättning för lidna förluster. Slutligen kom
han, och återställde snart ordning och laglydnad ibland sina
Elfvegrimar, samt var sedan konung Magni trognaste och bäste
vän. Genom sin dotter <i>Ragnhild</i> blef han morfader åt den i
Norges historia så märkvärdige <i>Erling Skakke.</i>
</chapter>

<chapter name="4. Fredsslut i Kongahell. Kongahell i sitt flor.">
<table o>
<td c><h2><small>4. Fredsslut i Kongahell. Kongahell i sitt flor.</small></h2><td><footnote>Sturles. Magni Barfots och Sigurd Jorsal. S.</footnote>
</table>

Åter ett möte i Kongahell, namnkunnigt i Nordens häfder!
Anledning dertill gafs utaf det krig, Magnus påförde Svenske
konungen <i>Inge den äldre,</i> i afsigt att utvidga sitt rikes gränsor till
Venern. Kriget hade blifvit fördt med ombytelig lycka. Norskarne
blefvo utpiskade från sin befästning på Qvalldinsö [nu Kollandsö]
i Venern, och vid <i>Foxerna</i> vid <i>Lilla Edet</i> blef Magnus så i grund
slagen, att han för sin egen persons räddning hade att tacka
endast en höfdings rådighet och mod, hvilken påtog sig
konungens kläder och derigenom afledde Svenskarnes förföljelseifver från
honom på sig. Följande år lyckades väl Magnus att på samma
ställe, som varit vittne till hans eget nederlag, besegra Inge, men
fördelen dervid var så ringa, att han ej en gång vågade förfölja
sin fiende, utan drog sig tillbaka öfver elfven; och öfverhufvud
taget kan Inge anses såsom segrare i detta krig, oaktadt han
hade det missödet att vara den siste, som fick stryk. Magnus,
som fann Inge för ryggstark att brottas med, och denne, som ej
sökte annan vinning, än sina undersåters väl och att få oqvald
behålla hvad han ägde, öfverenskommo slutligen, att genom ett
personligt sammanträde i Kongahell afsluta sin tvist.

Här möttes år 1100 Nordens tre konungar. Magnus i
Norge, Inge i Sverge och <i>Erik Ejegod</i> i Danmark, — ett
konungsligt klöfverblad, hvars like Norden då än ej sett. Alla tre
voro de ypperlige män, dock hvar och en i något afseende
utmärkt framför den andre: Inge för sin resliga växt och
karlavulenhet, Magnus för sin liflighet och Erik för sin skönhet.
Danske konungen hade varit osams med Magnus alltsedan denne
år 1094 hade bränt Viske härad och kringliggande trakter i
Halland, hvarföre det är troligt att han infann sig på mötet, mera
i egenskep af tvistande part än såsom fredsmäklare.
Fredsunderhandlingen var hvarken ceremoniös, omständlig eller benig.
Konungarne gingo afsides från sitt folk ut på fältet, och
tillkännagåfvo, efter en liten stunds samtal, att fred var sluten på de
vilkor, att allt skulle förblifva uti samma skick, som det varit
vid krigets början, och att hvar konung skulle godtgöra sina
undersåter den skada de lidit under ofreden. Till ytterligare
befästande af freden trolofvades konung Magnus med Inges dotter
<i>Margareta,</i> hvilken derföre af folket blef kallad <i>Fridkulla,</i> d. ä.
Fridsjungfrun. Bröllopet firades kort derpå, och den svenska
prinsessans minne har sålunda välsignelserikt öfvergått till
efterverlden.

Tre år efter mötet i Kongahell stupade Magnus Barfot på
en härfärd till Irland, och riket delades emellan hans söner <i>Östen</i> <footnote>Detta är den Östen Magnusson, med tillnamnet <i>den gamle,</i> som nämnes
sid. 55.</footnote>,
<i>Olof</i> och <i>Sigurd.</i> Sigurd, hvilken för sin valfart till <i>Jorsala</i> eller
Jerusalem kallades <i>Jorsalafarare,</i> fick på sin del södra Norge,
och således äfven Bohuslän. Efter sina bröders död blef han
konung öfver hela sin faders rike. Bohuslän, särdeles Kongahell,
är mycket skyldig denne märkvärdige konungs minne. Här
uppehöll han sig för det mesta, och vinnlade sig så mycket om
denna stads försköning och utvidgande, att den i prakt och
storhet öfverträffade alla andra städer i Norge den tiden. Efter en
sägen skall Kongahell då hafva sträckt sig ifrån nuvarande
Kongelf ned mot hafvet, hvilket likväl är väl mycket tilltaget. Dess
handel var utomordentligt vidsträckt och liflig, och dess skepp
besökte till och med Spanien. Vid nuvarande Castellegården
uppförde Sigurd ett kastell, eller en ringmur af sten och torf,
omgifven af djupa grafvar, och på det att fästningen, i händelse af
belägring, ej skulle lida brist på försvarsmedel, ålades hvarje
mansperson, såväl i staden som på landet, hvilken var öfver elfva år
gammal, att ditskaffa fem stenar och fem tillspetsade, femalns
långa ekstafvar, hvilka i nödfall kunde begagnas till kastvapen.
Inom ringmuren uppfördes en kongssal och en präktig korskyrka
af träd, hvilken invigdes 1128. Uti den sednare uppsattes den
herrliga altartafla af koppar och silfver, prydd med ädla stenar,
hvilken Sigurd låtit förfärdiga i Grekland. Hit skänkte han ock
det kostbara relikskrin, som han fått af konungen i Danmark
<i>Erik Emund,</i> samt en messbok (Liber plenarius), som var
präntad med förgylda bokstäfver, och hvilken konungen fått af
patriarken i Jerusalem, samt höll i stort värde, fastän han en gång,
under ett anfall af vansinne, slängde den på eldbrasan. Men af
alla kostbarheter, hvarmed Kongahells korskyrka begåfvades, var
ett kors den dyrbaraste klenoden, emedan konung <i>Balduin</i> och
patriarken i Jerusalem hade aflagt ed derpå, att det inneslöt en
spån af Frälsarens kors. För att erhålla denna helgedom, hade
Sigurd måst, sjelf trettonde, förbinda sig med ed att i sitt land
påbjuda <i>tionde</i> till presterskapet. Träbiten blef således ganska
dyr, och är ännu icke betald. Sigurd måste dessutom lofva att
inrätta, om möjligt vore, en erkebiskopsstol i Norge, och att
lägga korset till S:t Olofs ben i Trondhjem. Men han satte det
i Kongahell, i den tanken, att dess kraft skulle utestänga allt
fiendtligt intrång i landet på den kanten. Detta i god afsigt
gjorda edsbrott tillskref menigheten den rysliga olycka, som fem år
efter Sigurd Jorsalafararens död drabbade det mäktiga Kongahell.

*
</chapter>
<chapter name="KAP. IV. Om Bohuslän under de Norska partistriderna.
År 1130—1240.">
<h2><small>KAP. IV.

</small>Om Bohuslän under de Norska partistriderna.
År 1130—1240.</h2>
</chapter>

<chapter name="1. Kongahells förstöring">
<table o>
<td c><h2><small>1. Kongahells förstöring.</small></h2><td><footnote>Sturles. Magnus Blindes och Harald Gilles S.</footnote>
</table>

Ovanliga naturtilldragelser och tillfälligheter, såsom
underjordiskt buller, och vattuskräck, som angrep stadens hundar,
ansågos af Kongahells innevånare såsom järtecken, bebådande en stor,
deras stad hotande olycka. Det underjordiska dånet, hvilket liknade
det gny, som uppkommer, då en beväpnad skara framrider,
begynte natten till första söndagen efter Påsk och fortfor allt intill
Christi-Himmelfärdsdag. Förskräckte häraf, sålde många borgare
sina egendomar och flyttade ut på landet eller till andra städer.
Tretton stora skepp lastades med folk och dyrbarheter, för att gå
till Bergen, men på samma dag Kongahell förstördes, förliste de
tolf under Norge, och endast det trettonde framkom lyckligt. Man
ansåg skeppsbrottet som ett himlens straff för visad olydnad emot
prestens i Kongahell <i>Anders Brunssons</i> förmaningar. Denne hade
nemligen på Pingestdagen allvarligen lagt borgerskapet på hjertat
att icke fegt öfvergifva deras herrliga stad, utan befalla sig i
Guds hand, göra bot och bättring, varsamt umgås med elden
och noga vara på vakt emot fiendtliga angrepp. Men dessa
föreställningar glömdes snart, likasom de varningar, hvilka stadsboerna
fingo emottaga från Danmark och Bergen, att väl bevara sin stad,
emedan en stor flotta från det hedniska <i>Wenden</i> <footnote>Wenderne bebodde nuvarande Rügen, Pomern och Vestpreussen, och
voro ett ädelt och stridsamt folk, men utöddes af Valdemar den stores och
Danmarks härar.</footnote> vore utlupen
på härtåg emot de christne och segrade öfverallt.

Kongahells innevånare voro, Larsmessodagen 1135, samlade
i Kastala kyrkan och Anders Brunsson höll som bäst på att för
dem läsa högmessan, då plötsligt prestens svåger <i>Einar</i> instörtar
i kyrkan med den underrättelse, att en otalig flotta framroddes
och att en stor skara beväpnade ryttare sprängde längs <i>Brattåsen</i>
mot staden. I första förskräckelsen visste man ej hvad man skulle
tro. Man menade, att det var Danske konungen, af hvilken man
ej fruktade något ondt. Emellertid grepo borgarena i största hast
sina vapen och ilade ned åt elfven. Der mötte dem en förfärande
syn. Wendernes konung <i>Rettibur</i> [Ratibor] nalkades deras stad med
en flotta af 250 smärre skepp, armerad med 11,000 man och
1,000 hästar. En afdelning af sin flotta, under höfdingarne
<i>Unnibur</i> och <i>Dunimiz,</i> hade han sändt genom östra elfarmen upp
omkring Hisingen <footnote>Så skall det, enligt ordalydelsen i Sturlesons konungasagor, hafva tillgått;
men troligare är P. A. Munchs gissning, att Sturleson orätt uppfattat ordet
«eystri quisl», östra elfarmen, och att dermed, här liksom längre fram, vid
skildringen af slaget 1160 mellan Inge Haraldsson och Hakon Härdabred, menas
den arm af Nordreelf, som flyter <i>öster om Munkholmen.</i> Wenderne kunde
obemärkte komma den vägen, om de först smugit sig genom den då segelbara
Ragnhildsholmskanalen, och i denna sednare kunde de hafva kommit genom ett annat
vattendrag, som fordom afskurit den s. k. Gullön från Hisingen, och efter
hvilket ännu ses spår.<tab>B.</footnote>, för att sedan låta den med den starka
strömmen drifva ned på Konghellsboarnes vid skeppsbryggorna liggande
handelsflotta, under det att han sjelf med sin hufvudstyrka anföll
från motsatta hållet. Vid det straxt söder om staden liggande
landningsstället Stikin eller Pålarne hade han landsatt det rytteri,
han enligt ett då nyligen infördt bruk på fartygen medhaft <footnote>På hvarje fartyg befunno sig 44 man och 2 hästar.</footnote>. De
vid staden liggande handelsfartyg voro 9 till antalet, stora s. k.
«österfarare», och ehuru från tvenne håll anfallne, eller, som
talesättet lyder, bragte mellan tvenne eldar, lemnade dock de der om
bord varande köpmän denna gång icke godt pris på sina varor,
utan värjde sig manneligen och understöddes af borgarena, hvilka
från bryggan öfverhöljde fienden med skurar af spjut och pilar.
Först efter en rasande kamp, och sedan Wenderne förlorat 150
fartyg, lyckades det dem att bemäktiga sig skeppen och få fast
fot på bryggan, — och var detta den första striden.

Så snart stadsboarne insågo omöjligheten att förhindra
fienden att landstiga, ilade hvar till sitt efter sina dyrbarheter, och
skyndade sig dermed in uti Castellet, der den ädle <i>Sæmund
Husfreja</i> och hans son <i>Asmund</i> förde befälet. Wenderne skyndade
efter och lagade sig att storma borgen, sedan de först utplundrat
och uppbränt staden, tillika med de eröfrade skeppen. Innan
anfallet börjades, erbjöd väl Rettibur de belägrade fritt aftåg med
vapen och dyrbarheter, men de hjeltemodige ropade med en mun,
att de förr skulle falla den ene öfver den andre, än mottaga
någon gunst af hedningar, sköto, kastade stockar och stenar samt
gjorde stor manspillan.

Nu uppstod en förfärlig strid. Roflystnad och raseri
öfver det envisa motståndet och den redan lidna förlusten drefvo
hedningarnes massor likt stormrörda hafsvågor emot fästets murar,
men förtviflan gjorde hvarje Kongahellsbo till ett ogenomträngligt
bålverk emot den förstörande strömmen. Manfallet var
utomordentligt stort på Wendernes sida, och hvarje christen — ty de
hade fördelen af lokalen — skickade hopar af de odöpte, enligt
tidens tro, till helvetet. Alla vapen, dem konsten och nöden
någonsin tillskapat, blefvo härvid nyttjade: svärd, spjut, yxor, pilar,
stenar och ändteligen de förut omtalde ekepålarne. Omsider voro
alla kastvapen bortskjutna; sjelfva förrådet af ekstörar begynte
blifva knappt. Då lärde nöden hjeltarne att klyfva hvarje påle
midt i tu, för att ännu en tid kunna uppehålla den olika striden.

Snart bleknar likväl hoppet om seger. Alltmer glesna de
tappre stadsboarnes leder. Öfver högar af de sinas lik tränga
nya friska skaror af hedningar till storms. Icke mod, men
krafter och vapen till deras motande fattas. På afstånd synas väl
tvenne länsherrar, <i>Sigurd Gyrdeson</i> och <i>Sigard,</i> med 600 man
ila den betryckta borgen till undsättning; men feg och försagd
viker den förre med sina 400 tillbaka, följd af samtids och
efterverlds förakt. Sigard stupar och hans 200 män falla alla i skön
ordning omkring sin höfdings lik. Motståndet på Castellet
fortsattes det oaktadt med lika ihärdighet, och då Wendernes konung
åter tillbjöd de christne pardon, svarade de blott med hugg och
skott. Två af fiendens största kämpar stupade. Den ene var en
bågskytt, hvars pil aldrig felade. Han betäcktes med sköldarne af
två Wender, så att ingen kunde skada honom; men Sæmund
Husfreja och hans son Asmund sköto vid gifvet tecken på en gång,
den ene på sköldhållaren, den andre på bågskytten, och då den
förre ryckte skölden åt sig, till egen betäckning, fick den sednare
pilen tvärtigenom hufvudet och sköt sedan aldrig mera. Den
andre kämpen var utan synligt harnesk, och ansågs för en trollkarl,
emedan ingen kunde fälla honom. Han var nog djerf att gå
ända upp till slottsporten och dräpte der en man, men fick,
oaktadt allt skjutande, ingen skada, förmodeligen emedan ingen
träffade. När presten Anders Brunsson det såg, tog han af den
invigda elden i kyrkan, välsignade den, och fattade den i fnöske,
som sattes på en ekpil och gafs åt Asmund. Asmund sköt —
och den förmente trollkarlen föll död till jorden. Vid denna syn
uppgåfvo hedningarne ohyggliga rop och läten, och gnisslade med
tänderna, — mannen lär varit en af deras förnämste höfdingar.
Stormningen upphörde nu för ett ögonblick, och Wendernes
anförare gingo till råds. De tycktes vara villrådige om hvad de skulle
göra, och de belägrade trodde sig förstå, att der var fråga om
aftåg, då en af dem, som förstod Wendiska språket, hörde Unibur
yttra: «Hårdt är detta folk att tagas med, och om vi än eröfra
allt hvad de ega, så hade bättre varit att vi gifvit lika så
mycket till, för att aldrig hafva kommit hit, så mycket folk och
höfdingar hafva vi här mist. Först i dag värjde de sig med skott
och spjut, sedan slogo de oss med sten, och nu bulta de oss
med störar, såsom hundar. Dock ser jag just deraf, att deras
vapenförråd börjar att minskas; derföre låt oss ännu en gång med
all vår styrka löpa till storms, och se hur det aflöper.» — Sagdt
och gjordt. — Ny strid, lika vild, som de föregående; men ännu
stå Kongahells hjeltar obesegrade. Detta anfall afgjorde likväl
deras öde. Blödande faller deras höfding Sæmund Husfreja, och
med honom dör deras sista hopp om räddning, då för tredje
gången konung Rettibur tillbjuder dem, emot borgens öfverlemnande,
lif, frihet och så mycket gods de kunde bära. Nu var intet annat
att göra, än att emottaga dessa vilkor, men knappt hade de
godtrogne lemnat sig i fiendernas våld, förrän alla sårade och barn
nedhuggas, och de öfrige, såväl män som qvinnor, utsläpas på
skeppen såsom krigsfångar. Kongshuset och kyrkan utplundrades,
och Sigurd Jorsalafars skänker, den herrliga altartaflan, det heliga
korset, skrinet och boken, kommo i hedningarnes våld. Presten
Anders Brunsson förstod likväl, genom att förära Rettibur en
silfverbeslagen staf och Dunimiz en guldring, så intaga den förre för
sig, att han skänkte honom, utom friheten, äfven kyrkan och dess
ofvannämnde prydnader, samt fyra prester af fångarne. Lik Titus
i Jerusalems tempel gick den Wendiske konungen in uti
korskyrkan, besåg den konstrika byggnaden och yttrade dessa märkliga
ord: — «Uppbyggandet af detta hus vittnar om mycken kärlek
till den Gud, hvilken det är helgadt; men mig synes såsom det
blifvit hållet i vanvördnad, ty jag ser att Gud nu är vred på dem,
som det bevara skulle.» Konungens gåfva respekterades likväl icke
af hans folk, ty så snart denne lemnat kyrkan nedhöggs hon och
uppbrändes tillika med de öfrige byggnaderna i Castellet. Anders
Prest med sitt kors blef ock utförd som fånge, men fick en egen
tillfällighet att tacka för sin räddning. Det är icke ovanligt, att
vid Larsmessetiden såkallade solskott, d. ä. en hastigt påkommande
olidelig och qväfvande hetta, inträffa. Ett sådant påkom, då
Wenderne inskeppade sig, och den dervid ovane konungen lät spörja
Anders Brunsson om orsaken till fenomenet. Af fintlighet eller
öfvertygelse förklarade presten hettan såsom ett tecken på de
christnas Guds vrede öfver, att det heliga korset befann sig uti
de odöptes våld, och sade, att värre hade väl skett af samma
orsaker. När hedningarne det hörde, kastade de presten och hans
trolltyg uti en båt, som med båtshakar sköts från skepp till skepp
i land. Derpå hissade röfvareflottan segel och styrde till Wenden
med det olyckliga Kongahells innevånare och rikedomar. De flesta
af de förre återsågo aldrig mera fädernestranden. De dogo uti
slafveri, och de få, som kommo tillbaka, liknade skendöde, som
återkommit till lifvet. Minnet af det rysliga öde, de undergått,
hvilade lik en oupplöslig förbannelse öfver dem och gjorde, att
de aldrig mer kunde trifvas. — Kongahell, det herrliga, var fallet
och kom aldrig till sitt fordna välstånd igen.

En manlig bragd, som en af våra landsmän utförde vid
detta olyckliga tillfälle, må vi här icke glömma att omnämna.
Under första striden i Kongahell flydde presten Anders Brunssons
hustru med flera qvinnor upp till gården <i>Solberg</i> <footnote>Troligen n. v. Solbräcka eller måhända Munkgärde, hvars namn, af yngre
dato än Wendernes anfall på Konghell — då funnos inga munkar ännu der i
staden — tydligen angifver att det varit en gård tillhörig det sedermera på
Kastala-kyrkans plats anlagda klostret.<tab>B.</footnote> med
underrättelse om fiendens infall, då härbud derifrån genast utgick till
kringliggande trakt. Då härbudet anlände till <i>Skurhaga</i> <footnote>Sannolikt det i föregående nämnda Skyrbagar, se vidare
Thougtorps-dokumentet, under Jörlanda socken.<tab>B.</footnote>, var
der ett stort gästabud, på hvilket en ung och modig bonde <i>Ölver</i>
(Aulver) <i>Stormund</i> befann sig. När han hörde hvarom fråga var,
sprang han upp, grep sin sköld, hjelm och stora stridsyxa, och
ropade: «Låtom oss nu stå upp, J gode män, taga våra
vapen och skynda stadsboarne till undsättning, ty det månde lända
oss till stor skam, om någon får veta, att vi sitta här och fylla
oss med öl, under det tappre män i staden sätta sitt lif på spel
för våra skull»! Men ingen ville följa honom, emedan de sade
sig blifva nedhuggne, utan att stadsboarne hade deraf den
ringaste nytta. Det oaktadt gaf sig den hjeltemodige Ölver ensam
i väg, under yttradt hopp att nedlägga en eller par hedningar,
innan han sjelf blefve slagen. Knappt blefvo Wenderne honom
varse förr än åtta beväpnade framsprungo och omringade honom,
men Ölver svängde sin yxa så skickligt, att hon klöf hufvudet
på den som stod framför honom, på samma gång som hon
afskar strupen på den han hade bakom sig. Andra gången han
lyfte yxan fällde han åter i ett tvehugg tvenne hedningar, och
lät de öfrige fyra så eftertryckligt smaka yxhammaren, att de, illa
sårade, togo flykten. Sjelf fick Ölver i denna lek djupa sår, men
eftersatte likväl de flyende, och dräpte två af dem, hvilka han
jagat ut i ett hängdy, men blef sjelf sittande i gyttjan <footnote>Denna «hängdy» återfinnes ännu vid den väg, som längs elfstranden går
från Castellgården (det fordna Konungahella) åt Komarken, och som, fordom
stadens hufvudgata, ännu på flera ställen har sin stenläggning i behåll.<tab>B.</footnote>. Då
framskyndade någre hans vänner, hvilka följt honom på afstånd,
för att se huru färden skulle aflöpa, hjelpte honom upp ur dyet
och förde honom hem till Skurhaga. Der läktes snart hans sår,
och han fick i sårabot det eviga beröm, att aldrig har någon
bonde i Norden gjort manligare resa än Bohuslänningen Ölver
Stormund.

Kongahells förstöring är det sorgligaste och dess
innevånares hjeltekamp vid detta tillfälle det mest rörande minne i våra
häfder. Vår tid, sjelf så obetydlig, söker öfverskyla sin litenhet
genom att låtsa vörda det gamla stora. Den förevigar minnet af
sina stora män och deras bragder genom minnesvårdar, för att
dermed inbilla efterverlden, att man verkligen värderat de förre.
Man satte till och med på Kistinge ljunghed vid Halmstad en
tandpetare till minne af en liten seger öfver en underlägsen styrka.
Hvad har man gjort för Kongahellshjeltarne?
</chapter>
<chapter name="2. Slaget vid Färlöf och dess följder.">
<table o>
<td c><h2><small>2. Slaget vid Färlöf och dess följder.</small></h2><td><footnote>Sturles. Magnus Blindes och Harald Gilles S.</footnote>
</table>

Under den tid, som förflutit emellan Sigurd Jorsalafararens död
och den händelse, vi ofvan berättat, hade Bohuslän varit
skådeplatsen för åtskilliga oroligheter, orsakade af den Irländske
äfventyraren <i>Harald Gilles</i> orättvisa täflan med Sigurds son, <i>Magnus
Blinde</i>, om den krona, som med all rätt tillkom denne. Denne
Harald Gille kom till Norge uti konung Sigurds tid, uppgaf sig
vara hans broder, samt blef ock såsom sådan erkänd, sedan
han, enligt tidens sed, bevist sitt föregifvande genom eldprof <footnote>Eller jernbyrd, som tillgick sålunda att den, som ville bevisa något, skulle
med blotta händerna hålla ett glödhett jern; hvilket troligen ej kunde lyckas utan
genom något konstgrepp, som var presternas hemlighet. Dessa s. k. ordalier
afskaffades (åtminstone här i Norden) 1247 af kardinalen Vilhelmus Sabinensis.<tab>B.</footnote>.
Den dag, då han fäste fot på Norges kust, blef detta rikes
olyckligaste dag, emedan derifrån datera sig alla de rysligheter, som
under ett århundrade söndersleto detta arma land. Brödra- och
slägtingamord höra nu till ordningen för dagen, och Gunhildssönernes
blodiga tider lefva åter upp i de Norska häfderna. Med en helig
ed hade Harald Gille afsagt sig alla anspråk på thronen under
Sigurds och hans sons tid, men knappt hade den förre, hans
välgörare, slutit sina ögon samman, förr än Harald förklarade sin
gjorda ed aftvungen, och i följd deraf ogiltig, samt lät utropa
sig till konung öfver halfva Norge. Konung Magnus, som
saknade Haralds förmåga att ställa sig in hos folket, såg sig för
svag till att försvara sin rätt, och fann sig föranlåten att till en
början medgifva detta sin farbroders otacksamma tilltag. Han
hoppades likväl, att framtiden skulle gifva honom medel och
tillfälle att hämnas, och detta hopp tycktes gå i fullbordan år 1134,
då oenigheten utbröt i öppen fejd. Harald nödgades skyndsamt
ila ned åt Bohuslän, hvarest han egde sina flesta vänner, och der
han inom kort såg sig omgifven af talrika skaror. Magnus
deremot seglade om bord på sin flotta ned till Kongahell, samlade
der folk, medtog det heliga korset från Kastala-kyrkan och for
sedan, likaledes sjövägen, till Stångenäs, der han gick i land,
troligen söder ut på näset.

Den 9 Augusti 1134 tågade Harald med 1500 man från
Foss till Färlöf på Stångenäs, der han ernade qvarstanna öfver
natten. Men då de väl hunnit lägra sig, inbragte Haralds
utposter den underrättelse, att Magnus kom antågande mot gården
i spetsen för 6,000 man. Harald tvekar om den afsigt i hvilken
hans brorson kom så manstark; men snart öfvertygad, att den
var fiendtlig, nedsätter han sitt baner på gärdet och ordnar sina
män deromkring till slagtning. Magnus, som i detsamma
framkommer och varseblir sin farbroders underlägsna styrka, utbreder
sina flyglar så vidt som möjligt, för att alldeles kringränna
honom, och börjar så anfallet med godt hopp om seger, serdeles
för det heliga korsets skull, hvilket han nu lät bära framför
sig i slagtningen såsom ett segerbringande palladium. Efter ett
tappert fäktande tränges Harald ned mot stranden och måste
slutligen taga flykten; större delen af hans här låg slagen på
Färlöfs gärde, och deribland äfven länsherren <i>Ingemar Svensson</i> från
Askum och sextio af Haralds egne drabanter, samt framför alla
Haralds egen broder på mödernet, <i>Christröd</i>. Denne man
omnämnes såsom en af de utmärktaste på sin tid. Vid slagets
början bröt han, oaktadt han saknade skyddsvapen, djerft in i
Magni fylkingar och gjorde ett gräseligt manfall; men under
stridens hetta stack en af hans egna följeslagare honom bakifrån mellan
axlarne med sitt slagsvärd, att spetsen stod ut genom bröstet, och
Christröd föll. Banemannen var en rik bonde, som länge sökt
tillfälle att dräpa Christröd, emedan denne hade utplundrat hans
egendom och dertill tvungit honom sjelf att emot sin vilja följa
Haralds fanor.

Slaget vid Färlöf, hvarigenom Magnus blef konung öfver
hela Norge, vann mycken ryktbarhet i Norden, och omtalas hos
flere af de äldste författare. Det var förstlingen af den
förbannelse, som följde Harald Gille och hans ätt — ytterlänken i den
kedja af rysligheter, som de drogo öfver Norge. Den flyktande
Harald undkom till Danmark, och blef der väl emottagen af sin
fosterbroder konung Erik Emund, hvilken dessutom var Magni
personlige fiende, emedan denne hade, på alltför lösa skäl, förskjutit
sin gemål Christina, som var konung Eriks brordotter. Af Erik
erhöll han Halland i förläning, och rustade sig der att hämnas
nederlaget vid Färlöf. En dag anländer han till Kongahell med
Danska trupper, men der förvägrades honom all vidare färd af
borgarena och nejdens bönder, hvilka, vid underrättelsen om
Haralds ankomst, hade samlat sig beväpnade omkring sina
länsherrar. Men Harald, lika listig som djerf, förstod att genom
skickliga underhandlingar och efter gifven försäkran, att han icke sökte
större lott i riket, än honom med rätta tillkom, bringa de
samlade Elfvegrimarne på sin sida, och stadfäste sig i deras gunst
genom att utdela förläningar åt herrarne och gifva åt bönderne
nyttiga lagförändringar. Ifrån att vara Haralds fiender, gjordes
nu Elfvegrimarne, genom de erhållna fördelarne, till hans ifrigaste
anhängare, och han fick hufvudsakligast dem att tacka för att
hans vidare företag lyckades. De som kände detta folks
ombytliga och trolösa sinnelag, spådde likväl, att vänskapen ej skulle
blifva långvarig. — Uppmuntrad af denna första framgång,
fortsätter Harald sin färd genom Bohuslän, mördande och plundrande
konung Magni vänner, och således handlande olikt denne, som
efter Färlöfslaget gaf sina fiender förlåtelse och antog sig dem
såsom sina egne. Danska krönikor förmäla, att Erik Emund i egen
person varit sin fosterbroder följaktig på denna resa. Magnus,
som begått en oförsigtighet deruti, att han ej, såsom hans
höfdingar rådde honom, efter segren vid Färlöf med en större styrka
qvarstannat i Bohuslän, för att hindra Haralds förmodade
återkomst, blef nu af sina drottsvikande undersåter förrådd i sin
fiendes våld. Glömsk af alla fadrens välgerningar, låter den
samvetslöse Harald utstinga den olycklige sonens ögon, afhugga hans
ena fot och äfven på ett annat sätt ohyggligen stympa honom,
«på det han hvarken kunde se sin lust att begära riket, eller
vara beqväm att uppväcka efterkommande, som kunde hämnas
hans skada och orätt». Den stympade uslingen kastades omsider
uti Holmklostret i Trondhjem, der han, med radband i hand, fick
anställa betraktelser öfver vanskligheten af all jordens ära.
</chapter>

<chapter name="3. Sigurd Slembidjakn och slaget vid Holmengrå.">
<table o>
<td c><h2><small>3. Sigurd Slembidjakn och slaget vid Holmengrå.</small></h2><td><footnote>Sturles. Sigurd Östen och Inge Haraldssöners S.</footnote>
</table>

Harald fick dock icke länge njuta frukten af sina
våldsgerningar. Följande året ihjelslogs han, drucken, i sin frillas armar, af
<i>Sigurd Slembidjakn</i>, en lika stor äfventyrare som Harald, och hvars mor
vid något tillfälle låtit undfalla sig det yttrande, att sonen skulle
vara en frukt af hennes umgänge med konung Magnus Barfot,
ehuruväl han dittills ansetts vara son af en prest. Han hade
sjelf beklädt presterligt embete, och fick derföre öknamnet
S1embidjakn, eller den onde presten. Då hans afsigter på
kronan vid Haralds mord icke lyckades, utan dennes minderårige
söner <i>Inge</i> och <i>Sigurd</i> korades till konungar, uttog han den
blinde konung Magnus ur klostret och föregaf sig vilja återskaffa
honom den frånröfvade spiran; men denna plan lyckades icke, utan
de båda herrarne fingo hugg öfver allt. I harmen retade de både
Svenskar och Danskar på deras arma fädernesland. Öfver Viken
framgick stormen svårast.

Från Vestergötland inbröt den mäktige folkungen, jarlen <i>Carl
Sunesson</i> i Bohuslän, hvars innebyggare gåfvo sig under honom,
dels af fruktan för hans vapen, dels af missnöje med den usla
styrelse, som konungarnes barndom och de mäktiges sjelfsvåld
skapade. Carl Sunesson stödde på slägtskap sina anspråk på Norge,
men dessa anspråk nedslogos, då två af kungabarnens trogne
länsherrar ilade Vestgöterne i möte, träffade dem på <i>Krokaskog</i> samt
drefvo både dem och deras thronfikande höfding till deras land igen
år 1137. Krokaskog bör sökas någonstädes i Bohuslän, måhända
är det Krokstad, hvarest också sägner gå om ett stort slag
emellan Svenskar och Norrmän; ty det kan icke vara Krokskogen i
Norge här menas, emedan Carl Sunesson omöjligen kunnat hinna
dit, utan att möta motstånd, och då icke heller underlåtit att
intaga Opslo.

Sigurd Slembidjakn, som emellertid retat Danske konungen
att med sin flotta hemsöka Viken — ett företag, som vållade
denne både skam och skada —, ankommer omsider sjelf till
Götaelf att försöka sin lycka. Väl öfvervann han uti Nordreelf tre
skepp, som tillhörde <i>Thorer Hvinanthorda</i>, men då han sökte
bemästra sig det återuppbyggda Kongahell, som försvarades af denne
man, blef han med förlust tillbakaslagen, hvarpå han begaf sig till
<i>Lyngö</i> eller <i>Portö</i> i norra skärgården, derifrån han anställde
grufliga härjningar i trakten. Tönsbergs borgare, hvilkas handel han
alldeles förstörde genom sitt kaperi, drefvo honom derifrån, och
han fortsatte sedan på andra ställen sitt handtverk <footnote>Ibland andra den onde prestens våldsgerningar må nämnas, att han lät
uti Quille hänga en länsherre Finn Ulfsson, som på konungarnes vägnar uppbar
skatten derstädes.</footnote>, till dess
han slutligen fick uppskära sina gerningars lön, som skedde efter
slagtningen vid <i>Holmengrå</i> nära Strömstad <footnote>Det säges uttryckligen att det Holmengrå, vid hvilken slaget stod, ligger
ej långt ifrån Hvalöer, och är således icke Holmengrå uti södra skärgården, utan
det som ligger 1/8 mil N. V. från Strömstad. Hvalöe ligger en mil från
samma stad.</footnote> den 12
November 1139.

Hit anlände Sigurd och hans blinde följeslagare med en uti
Danmark samlad flotta af 30 segel, men öfverraskades af de Norske
kungabarnen, som följdes af 20 stora och väl utrustade skepp.
Redan vid första anfallet flydde Sigurds och Magni Danska
trupper, som utgjorde öfver hälften af deras styrka, och den ringa
återstoden af deras flotta eröfrades efter en kort drabbning af den
öfverlägsna fienden. Den blinde stympade Magnus afvaktade,
liggande uti sin säng i skeppsrummet, stridens utgång. Men när
hans skepp äntras, nedskyndar en hans trogne tjenare <i>Hreidar
Griotgardsson</i>, tager honom i sin famn, bär honom upp och vill
med sin dyrbara börda springa öfver på ett ännu obesegradt skepp.
Då framflyger ett spjut och genomborrar både Hreidar och hans
olycklige konung, så att de falla döde öfver hvarandra till
skeppsdäck; men alle, äfven fienderne, prisade Hreidar lycklig, som dog
en så skön död i utöfningen af Nordbons högsta pligt — trohet
emot sin konung.

Efter slaget skedde ett grufligt mandråp; nästan alla Magni
följeslagare nedhöggos, och deribland ganska många Norges
ädlaste män. Förbittringen emot fångarne var så stor, att segrarne
så nära råkat i strid sinsemellan, då man försökte rädda ett par
af de fångne ädlingarne. Sigurd Slembidjakn sjelf blef gripen
lefvande. Då han såg slagtningen förlorad, hade han sprungit öfverbord,
afdragit brynjan under vattnet, och sam under skölden mot land;
men en af hans män, som skulle dräpas, gjorde segrarne
uppmärksamme på den röda, rörliga skölden, och köpte genom detta
förräderi sitt lif. Vid ryktet om det rara fyndet, utbrast hela
hären uti fröjdeskri. Man beslöt att den olycklige fången skulle
genom den qvalfullaste död godtgöra sina förbrytelser. Han föres
derföre i land, rådbråkas till armar och ben; man försöker att
flå honom, men då man finner, att det skulle göra för snart slut
på hans plågor, hudflänges han med piskor; slutligen krossas hans
rygg, han upphänges, halshugges och nedvräkes i ett stenrös.
Under hela sitt lidande visade han en öfvernaturlig ståndaktighet,
gaf icke en suck af smärta, sjöng och pratade såsom om han
hade sutit vid ölkruset. En prest i grannskapet förde liket till
en närbelägen kyrka, förmodligen <i>Tjernö</i> eller Skee, men detta
spordes, liket rösades på nytt, och presten fälldes till stora
böter. Den olycklige äfventyrarens qvarlefvor funno ändtligen en
hvilostad uti <i>Aalborgs</i> kyrka, dit de hemligen bragtes af hans förre
vänner. — Ett sådant minne är fästadt vid Holmengrå.
</chapter>

<chapter name="4. Om konung Östen Haraldsson och Romelanda- samt Hisingsbönderne. Östens död.">
<table o>
<td c><h2><small>4. Om konung Östen Haraldsson och Romelanda- samt Hisingsbönderne. Östens död.</small></h2><td><footnote>Sturles. Inge, Östen och Sigurd Haraldssöners S.</footnote>
</table>

Några år efter slaget vid Holmengrå, omtalas ett uppror,
som Hisingsbönderne och de i Romelanda gjorde emot konung
<i>Östen</i>. Denne var en Skotte, Harald Gilles naturlige son <footnote><small>Uppgiften i förra upplagan att Östen skulle varit en bedragare,
vederlägges af orden i konungasagan «var thui truat of faderni hanns, er Haraldr konongr
hafdi tilsagt», d. v. s. man satte sådan tro till hans fäderne, emedan konung
Harald (sjelf) hade erkänt detsamma.	B.</small></footnote>, och
erhöll efter fadrens död af sina bröder tredjedelen af riket,
emedan, enligt den tidens lagar, de oäkta konungabarnen ansågos
hafva lika rätt till fädernearf som de äkta. Man har anmärkt
att konung Östen var utomordentligt girig, och förmodligen voro
hans prejerier orsaken till den oenighet, som uppkom emellan
honom å ena sidan och Rymarne (invånarne i Romelanda) samt
Hisingsboarne å den andra. Vid <i>Leikberg</i> <footnote><small>Det oriktiga i förra upplagans uppgift, att Leikberg skulle varit Lexby
på Hisingen, är af Holmberg sjelf efteråt medgifvet. Lexby hette fordom
«Leifsboer».	B.</small></footnote>, nu Lökeberg i Holta
socken, der från en höjd den vackra bautastenen synes vida kring
trakten (se «Elfsyssel» pl. 8), angrep Östen Rymarne — den här
ytterst fåordiga krönikan nämner ej om Hisingsboarne voro med
i slaget — och slog dem uti en blodig strid 1147. Derefter
härjade ban på Hisingen och brände dess byar, tvingande sålunda
invånarne att som böter öfverlemna nästan hela deras egendom
och ställa gisslan. Det vid detta tillfälle tagna byte använde
Östen till utrustande af en flotta, med hvilken han härjade de
Britiska öarna. Skalden <i>Einar Skulason</i> sammansatte efteråt en
sång öfver konung Östens samtliga bedrifter, hvilken af någre orätt
ansetts såsom det första rimmade qväde i Norden. De strofer
deraf, som röra slaget vid Leikberg, hafva kommit ända till vår
tid och lyda i öfversättning:

<poem>Vikverjar allt
Fingo betalt
För sina värf
Af hjelten, gifmild och djerf.
Rädd mången gick
Förr än han frid fick.
Men kungen tog
Gisslan och guld nog.

Kungen seger vann
Mot mång’ tapper man,
Rymarne månde fly
Vid Leikbergs by,
Stor blef deras skam,
När de måste fram
Med godset allt,
Som kungen befallt.</poem>

Östen uppehöll sig ofta i Viken, ehuru det var hans broder
Inges rike. Till en början rådde enighet emellan de tvenne
bröderne, men det varade likväl icke länge, förr än de drogo
svärden emot hvarandra. Inge blef segrare i detta brödrakrig,
emedan de mäktige voro på hans sida derföre, att de kunde
obehindradt drifva sitt sjelfsvåld under denne sjuklige krympling <footnote>Inge kallades af sina fiender Krokbak, emedan han var ofärdig i ryggen
och halt.</footnote>.
Sigurd var den förste som dukade under. Han mördades i
Bergen 1155. Under föregifvande att hämnas hans död, tillfogade
Östen Inge och hans män all möjlig skada. Väl ingick man
förlikning, men deraf orsakades endast långt svårare misshälligheter.
Omsider ankommer den besegrade Östen, såsom flykting, till norra
Bohuslän, hvarest han väl samlar 1200 man under sin fana, men
det oaktadt förföljes och upphinnes af Inges flotta i grannskapet
af <i>Foss</i> uti Tunge härad. Vid åsynen af de talrika fienderne,
öfvergifva Östens män skamligen sin konung och fly; han sjelf,
en stor och tung man, förmår ej länge följa dem, förr än han
upphinnes af en sin svåger och förre länsherre <i>Simon Skalp</i>, som
under ofreden öfvergått på Inges sida. Den gripne konungen
besvär då Simon vid deras förra vänskap att låta honom komma undan,
men denne afslår hans bön, med den enkla förklaring, att allt
var nu annorlunda än förr. Den olycklige begär då, att
åtminstone få, före sin död, bigta sig och emottaga sakramentet,
hvilket ändtligen beviljas honom. Under tiden skall bud hafva
afgått till Inge med förfrågan om den fångnes öde, men han lärer
hafva befallt dess afrättning. Efter det messan i vederbörlig
ordning blifvit för honom läst, lade Östen sig framstupa på marken,
utbredde båda armarne och emottog döden, enligt sin begäran,
genom korshugg öfver skuldrorna, sägande sig så vilja pröfva, om
han ej kunde tåla kallt stål, hvilket hans fiender tillvitat honom.
Detta skedde den 21 Augusti 1157. Liket, som öfver natten blef
stående på kyrkovallen, jordades sedan midt på golfvet i Foss kyrka,
och grafven pryddes på det kostbaraste. Vikboarne, som illa
försvarat konung Östen i lifvet, ville göra honom till helgon efter
döden. De påstodo, att på det ställe, der han halshöggs,
likasom ock der, hvarest hans lik stod öfver natten, uppsprungo
källor, hvilkas vatten egde en helande kraft, och att under skedde
på hans graf till dess hans fiender orenade den, då i hast
miraklerna upphörde. Simon Skalp blef sedan, för sin gerning,
aldrig tåld af menigheten, och man diktade nidvisor om honom;
men Inge belönade honom med stora förläningar. Han tyckes
likväl icke hafva kunnat handlat annorlunda än han gjorde. Man
har velat alldeles utesluta denna tilldragelse ifrån Bohuslän genom
att förlägga den till Foss vid Opslo, men traditionen motsäger
detta sednare. Ännu vet man i Foss, i Tunge härad, att omtala
en konung, som der blifvit dödad. Kullen, på hvilken
afrättningen skedde, och som är belägen invid en liten djup dal rakt öster
ut från Foss kyrka, kallas <i>Galgeberget</i>, och vid dess fot
framporlar <i>S:t Östens</i> eller <i>Helga Korskälla</i>, uti hvilken ännu i dag
vidskepelsen någongång offrar en styfver eller en knappnål. En
annan källa, den, som upprann der liket stod öfver natten, ligger
nedanför sluttningen vester eller sydvest ut från kyrkan: båda,
men isynnerhet den förstnämnda, hafva ganska godt dricksvatten.
</chapter>
<chapter name="5. Om Hakon Härdabred och Gregorius Dagsson.">
<table o>
<td c><h2><small>5. Om Hakon Härdabred och Gregorius Dagsson.</small></h2><td><footnote>Sturles. l. c.</footnote>
</table>

Vid denna tidpunkt begynte Bohuslän att blifva Norges
oroligaste landsända, och fortfor att vara det under partistridernas
långa tidehvarf. Hvarje orostiftare kunde vara säker om att här
finna medhåll och understöd; derföre kommo de ock vanligen
allraförst hit, och upptände här de inhemska krigslågor, som
förhärjade S:t Olofs rike. Folket härstädes «öster i Viken» var ock
mäktigt och ganska enigt, hvarföre ock den, som fick det på sin
sida, kunde ega godt hopp om framgång för sina planer,
serdeles om dessa gingo ut på hvad ondt var. Deraf uppkom det
ännu allmänt gängse ordspråket: «Det är godt att ha en vän i
Viken».

Efter Östens död flydde hans anhängare till Sverige under
anförande af den tioårige <i>Hakon Härdabred</i>, son af den
förstnämnde konung Sigurd och en Bohuslänsk [?] trälinna; men
Inge, som med skäl fruktade deras påhelsning i Viken, satte sin
tappraste och dugligaste man, <i>Gregorius Dagsson</i> uti Kongahell,
till att värna landet. Det visade sig snart, att hans fruktan icke
var ogrundad, ty redan sommaren 1159 <footnote>Årtalet efter Peder Clausen.</footnote> svajade Hakons fanor
utanför Kongahell. Men denna gång kunde Gregorius intet
uträtta, emedan stadsboarne och Elfvegrimarne, som i hast
uppbådades, läto icke otydligt förstå, att Hakon var dem välkommen.
Han måste derföre lemna staden åt sin fiende och fly undan på
sina skepp; men i skären möter han flere af sina vänner, och
deribland länsherren <i>Halldor Brynjolfsson</i> på Vetteland <footnote><small>Nu Vettelanda, kronofogdeboställe 3/4 mil öster om Strömstad. B.</small></footnote>, med
hvilkas folk förstärkt han återvänder till Kongahell. Hakon, som
vid hans ankomst höll ting med Elfvegrimarne, bemannar i hast
några i elfven liggande handelsskepp under den vilde vikingen
<i>Thorliot Skaufoskalles</i> befäl, medan han sjelf, på hamnbryggorne,
sätter sitt folk i slagtordning. Men Gregorius ror sina skepp upp
i elfven, och låter dem sedan med strömmen drifva ned på
Thorliots skepp, som derigenom kommo i oordning, hvarvid en del af
dess besättning blef slagen och resten sprang öfverbord. Gregorius,
begagnande sig af den första framgången, hoppade, sjelf andre, i
land, oaktadt hans banerförare föll i detsamma död för hans
fötter. Vid åsynen af den fruktansvärde drogo fienderne sig tillbaka,
men kastade sig hals öfver hufvud på flykten, när hans öfriga
manskap kom i land. Två gånger dref han de mångdubbelt
starkare fienderne igenom Kongahell, och ingen tyckte sig hafva sett
herrligare syn, än då Gregorius Dagsson så jagade de
Kongahellsboar och Elfvegrimar <footnote>Hakon säges vid detta tillfälle haft 3 à 4000 man, och Gregorius blott 400.</footnote>. Hakon flydde till Sverige och Inge kom
ned till Kongahell; men hans färd var Elfvegrimarne ingen
helsosam färd, ty han straffade dem med eld, svärd och landsflykt,
derföre, att de hade tagit Hakons parti. Till hämd seglade våra
förtörnade landsmän till den del af Norge, som var Inge trogen,
anställde der oerhörda härjningar, gåfvo och fingo stryk, och foro
fram på äkta Elfvegrime-manér.

Blodigare och ryktbarare, än den nu omtaldta striden, blef
sjöslaget vid Kongahell följande år 1160. Hakon låg i
Nordreelf vid de s. k. Pålarne (Stikin) med en betydlig flotta
och Inge kom dit med en icke mindre; men den förre hade så
väl beräknat strömsättningen i elfven och andra omständigheter
sig till fördel, att en tvist uppstod bland Inges män, huruvida
man skulle våga angripa fienden eller ej. Dessutom ägde Hakon
några «knorrar» eller Österfarareskepp, som genom sina höga
skansklädningar och starka beväring ingåfvo respekt. Gregorius
Dagsson, uppmuntrad af sin förra framgång på samma ställe,
rådde till oförtöfvadt angrepp, men Inges svåger, den myndige
<i>Erling Skakke</i>, var af motsatt tanke, af afund emot den förre,
såsom man trodde. Gregorii mening segrade dock omsider, och
man beslöt att angripa. Den förslagne Erling gaf då det
råd, att sända de smärre farkosterna genom elfvens östra arm
ofvan om Hisingen <footnote>Högst sannolikt är att här, så väl som vid berättelsen om den plan
Wenderne uppgjorde vid angreppet på Kongahell 1135, med östra elfarmen menas den
som bildades af det sund, som förr åtskiljde Gullön från Hisingen, och hvilket,
fortsatt öster om Ragnhildlsholmen och sedan öster om Munkholmen, skulle föra
en del af Inges flotta ofvanför sistnämnde holme, hvarefter fartygen sedan med
strömmen kunde drifva neder på Hakon Härdabreds skepp, hvilka sålunda skulle
finna sig från två motsatta håll anfallna. Men planen röjdes i förtid. B.</footnote>, och sedan låta dem drifva med
strömmen förbi fiendens flotta, för att försöka locka denne ur sitt
fördelaktiga läge, då anfallet, med mera hopp om framgång, kunde
företagas. Men då, för att verkställa denna plan, en del af
Inges flotta lade ut i strömfåran, märktes denna manöver af
Hakons män, hvilka, i den tron att Inge ämnade fly, i ögonblicket
kapade sina landfästen, grepo till årorna och gåfvo sig till att
förfölja dem. Men snart fingo de syn på sjelfva hufvudflottan,
hvilken dittills legat undanskymd af en udde <footnote>Den heter nu Lamhälleberget. B.</footnote>; då förgick all
lust att förfölja, och istället samlade Hakon sina skepp i en
bugt under Inlandslandet <footnote>Vid Ytterby kyrka troligen. B.</footnote>, der de ej besvärades af strömmen,
och ordnade dem i slagtlinie. Denna ordnades, enligt reglorna
för tidens krigskonst, så, att skeppen sammanbundos med
bakstammarne vände emot land; centern utgjordes af konungens och
hans förnämste höfdingars skepp, och flyglarne betäcktes af de
stora knorrarne, som voro lastade med stenar och andra
kastvapen, och på en af hvilka konung Hakon sjelf gick ombord.

På båda sidor uppmanade nu höfdingarne sitt folk att
manliga fäkta för sin konung, och rosade hvar sin sak. Hakons
närmaste man <i>Sigurd af Reyre</i> gick längst i sitt tal, ty han
utlofvade himmelens salighet åt dem af sina män, som föllo i
striden. Derpå började Inges män anfallet under höga härrop; men
redan vid slagets första början hotades Inge med en oersättlig
förlust; Gregorii skepp dref nemligen på grund <footnote>Der finnes nu en ansenlig upplandning, belägen ungefär gent emot
gården Ormo. B.</footnote>, och Hakons
män försökte allt, för att få det att kantra. En länsherre <i>Ifvar</i>
ramade härunder fast med en båtshake i sjelfva Gregorii sida,
och var nära att draga honom öfverbord, då <i>Aslak Unge</i> kom
honom till hjelp och bogserade honom af grundet. Ifvar blef
sedan fången af Gregorius, som ädelmodigt skänkte honom lifvet
och friheten. Inge sjelf, halt och ofärdig, hade af sina
höfdingar, som ej af honom väntade många bragder, blifvit öfvertalad
att hålla sig undan striden; men när han såg sin trognaste mans
fara, upptändes han af en ädel stridslust, uppreste sitt baner
och lät ro sig till tummelplatsen. Men striden var då så
brinnande, att det icke fanns något rum för konungen att lägga till
med sitt skepp, om icke utmed de stora knorrarne. En af dessa
angreps derföre, men förgäfves; ty den försvarade sig så vildt
med bjelkar och stenar, att ingen kunde stå emot. Då Inges
män sågo detta, gåfvo de rum för honom att lägga till ett
mindre skepp, och blef striden då aldra skarpast.

Efter ett förtvifladt motstånd och stort manfall blefvo
omsider Hakons skepp äntrade och afröjda. Segren var fullständig.
Hakon med öfverlefvorna af sin här flydde till Trondhjem.

Öfver detta ryktbara slag diktade skalden Einar Skulason
ett stort skaldeqväde, som kallades <i>Elfvarvisor</i>, och lyda ett par
verser sålunda:

<poem>Föllo från blodigt skeppsbord
Många lik i strömmen,
Dem i djupet gömde
Sjörån. Blodig svällde
Elfven. Iskall bölja
Kylde heta såren,
Men till hafvet utrann
Blod till ormars spisning.

Mång’ skepp tomma drefvo,
Pilar bräckte hjelmar,
Och i striden flögo
Röda stålen, förr’n på
Landet hären flydde.
Hård var striden. Hakons
Män der segren miste.</poem>

Längre fram på sommaren kom Hakon igen, men förföljdes
af sin gamla olycka och sin gamle fiende Gregorius, som tvingade
honom att flykta till Dal. Kort derefter var denne alltid
vakande Bohuslänshöfding nära att innebränna honom på gården
<i>Sörbo</i> i Krokstad. Gregorius, som fått underrättelse om Hakons
vistande på Sörbo, kringrände gården nattetid och satte eld på
den största af de der befintliga byggnader, i hvilken han
förmodade konungen sof; men denne, som låg uti en mindre,
undslapp, sedan han likväl mistat sin fosterfader och större delen af
sitt folk, hvilket dels innebrändes, dels nedhöggs <footnote>Vid detta tillfälle omkom ock en vild rånsman <i>Asbjörn Gjallda</i>. Han
upphanns under flykten af en bonde, som han bad om sitt lif och erbjöd derför
stora skatter, men bonden slog honom det oaktadt ihjel.</footnote>. Hakon
hämnades dock snart denna sin skada på Inges länsherre <i>Halldor
Brynjolfson</i> på Vetteland, en ättling till den förut omtalade
Brynjolf Ulfaldi, inom hvars slägt länsrätten till Vetteland och
underliggande härad blifvit bibehållen ända från Olof den heliges
tid <footnote>Brynjolf Ulfaldis son hette äfven Halldor, och var en utmärkt länsherre.
Se Sturles. Harald Hårdrådes S.</footnote>. Halldor var en af Inges trognaste män och hade varit
med uti Kongahellsslaget, samt var dertill Gregorii Dagssons
svåger, hvarföre Hakon hade mångdubbelt skäl att låta honom
umgälla sitt eget missöde på Sörbo. Under nattens stillhet
omhvärfves och antändes Vetteland af Hakons folk; väckt af
lågornas prasslande, rusar Halldor ut, men nedhugges, med tjugu af
sina tjenare. Hans hustru, <i>Sigrid</i>, Gregorii Dagssons syster, jagas
i blotta linnet till skogen, men hennes systerson, en femårig pilt,
medtaga mordbrännarne såsom byte. Gregorius, som emottog
denna sorgepost i Kongahell, ryckte straxt ut med en bondehär,
för att taga hämnd på svågerns banemän. Framkommen till Fors
kyrka i Ranrike [Foss i Tunge härad], der han afhörde
ottesången och lät evangelium sig föreläsas — det var Trettondedagen
1161 — får han veta att Hakons folk, varskodde om hans
ankomst, dragit sig tillbaka till Sörbygdens skogar och nu öster
om Quistrumselfven hastade nedåt det försvarslösa Kongahell. Han
skyndar derföre tillbaka, men ankommen till Bäfveån, der nu
staden Uddevalla ligger, ser han Hakons män på andra sidan ån
färdige till strid. Ån var tillfrusen, men strömdraget gjorde isen
osäker, och dessutom hade Hakons folk huggit vakar på densamma
och öfverhöljt dem med snö, så att de ej kunde märkas.
Gregorius drog derföre i betänkande att våga sig ut på isen; men
då hans män förebrådde honom rädsla, blef han vred och gaf
sig ut; dock gick det, som han förutsagt. Bönderne vågade ej
följa sin anförare. Gregorius sjelf gick ner sig och blef, sedan
han arbetat sig i land, skjuten i strupen med en pil, som blef
hans bane. Tjugu af hans följeslagare satte ock lifvet till —
Så dog denne höfding, som af alla erkändes för den ypperste af
alla länsherrar i Norge. Med honom föll stödet för konung
Inges thron. Denne erkände det ock. Då han mottog
olycksbudet, gret han och svor i ädel förtviflan att söka upp Hakon,
för att hämnas Gregorii död, eller ock sätta lifvet till. «Herre»,
svarade en af hans män, «derefter behöfven J ej längta, ty
Hakon varder snart kommande till Eder». Hakon kom — och
Inge stupade vid Oslo den 3 Februari 1161.
</chapter>

<chapter name="6. Erling Skakke och Hisingsboarne. Ny ofred.">
<table o>
<td c><h2><small>6. Erling Skakke och Hisingsboarne. Ny ofred.</small></h2><td><footnote>Sturles. Magnus Erlingssons Saga.</footnote>
</table>

Hakon Härdabred vann föga genom Inges fall, ty de
mäktige i landet, hvilka fattat afsky för Harald Gilles ätt, utvalde
till motkonung Sigurd Jorsalafararens dotterson <i>Magnus Erlingsson</i>,
och till hans förmyndare hans fader Erling Skakke. Hakon blef
redan 1162 fången i ett sjöslag mot Erling och sedan under
villervallan dräpen, men deltagaren i alla hans öden, Jarlen i
Viken, Sigurd af Reyre gjorde allt, för att hämnas hans död, och
upphöjde till konungavärdighet hans broder <i>Sigurd Sigurdsson</i>.
Sigurd Jarl delade inom kort Hakons öde, och hans skyddsling,
konungen utan land, nödgades fly till Elfvegrimarne, som uti
Kongahell skaffade honom en hop skepp. Då Erling Skakke det
sporde, kom han dit med en här, och tvingade konung Sigurd
att söka skydd hos Hisingsboarne, hvilka ock mangrant togo hans
försvar. Erling försökte väl att angripa de tappre öboarne, men
de emottogo honom så allvarsamt, att han ej förmådde landstiga;
likväl bortförde han alla deras skepp till Kongahell, sägande, i
det han drog sig tillbaka: «Vi vilja icke slåss med Hisingsboarne,
ty de äro svåra att hemsöka och hårda män i strid, fastän
oförståndige; men de månde snart blifva ledsna vid sina gäster, ty
Hisingen är ett litet land och mäktar ej länge underhålla en
sådan hop».

Denna de goda Hisingsboarnes hjelpsamhet emot den
förföljde konungasonen, blef deras olycka; ty efter att hafva
tillfångatagit och halshuggit deras gunstling 1163, kom Erling öfver
dem ganska manstark, och tvingade dem att sända 15 deputerade
till Kongahell, för att med honom uppgöra saken. Der
pliktfälldes de till 300 nöt, med hvilken dom de måste nöja sig.
Men under tiden innefröso Erlings skepp i elfven, och denna
omständighet räknade bönderne sig så till fördel, att de vägrade
utlägga de ådömde böterna, och rustade sig istället till att slåss.
För att visa sig riktigt oförskräckte, buro de ihop öltunnor till
sin anförare och talman, den rike bonden <i>Özurs</i> gård, der de
satte sig att supa om på nordmannavis; men natten till femtedag
Jul 1164 kom Erling med en beväpnad skara och satte eld på
gillestugan, samt innebrände Özur, tillika med 100 fulla
Hisingsboar. Många byar på Hisingen blefvo vid samma tillfälle
uppbrända, och de stolte bönderne måste ut med sina 300 nöt,
utan att njuta afkortning för de innebrända. Sedan den stunden
drogo Hisingsboarne sig undan politiken.

<i>Erling Skakke</i>, som här så ofta omnämnes, var Danske
konungens Jarl öfver landet från Götaelf till Egersund. Härmed
hade gått så till, att då Erlings son Magnus valdes till konung,
måste Erling anlita Danske konungen Valdemar den stores hjelp,
men måste ock, för att erhålla densamma, förbinda sig till afträdande
af nämnda landsträcka till Danmark. Men då utsigterna klarnade
för Magnus, tänkte man ej på uppfyllandet af det gifna löftet;
Vikboarne hotade dessutom, att Valdemar aldrig skulle blifva
deras herre så länge en enda af dem lefde; och då han sökte med
härsmakt göra sin rätt gällande, mötte han ett så enhälligt
motstånd i Viken <footnote><small>Saxo Gramm. omtalar likväl saken helt annorlunda, påstående, att
Valdemar blifvit af Vikboarne väl emottagen, men af sitt eget folks missnöje
tvingad att återvända.</small></footnote>, att han såg sig tvungen återvända med
oförrättadt ärende. I denna fejd blef likväl skärgården illa plundrad.
Hvad emellertid icke vapnen kunde uträtta, det gjorde Erling
Skakkes ärelystnad. Denne stolte man önskade jarlsvärdighet,
men vågade, af fruktan för de öfrige länsherrarnes afund, icke
emottaga den af sin son. Han for derföre till Valdemar och
afträdde till honom landet från Götaelf till Egersund, emot
vilkor att blifva jarl deröfver, då han förband sig att vid
påfordran lemna Danske konungen 60 härskepp. Danske författare
berätta, att Erling utomdess, för att nå sitt syfte, utfäst sig att
sätta Valdemars son på Norska thronen, i händelse hans egen
son aflede utan lifsarfvingar. Han kunde likväl lofva allt, ty han
ernade uppfylla intet. När han väl fått jarlsvärdighet, frågade
han föga efter Valdemars öfvervälde. Danskarne sjelfve gjorde ej
heller någonsin anspråk på dessa sina lydländer.

År 1166 oroades Bohuslän af en ny äfventyrare <i>Olof 
Guldbrandsson</i> [<i>Ogjæve</i> eller <i>Olycksbringaren</i>] med sina <i>Hättesvenner.</i>
Han var Magni Barfots sondottersson, och stödde deruppå sina
anspråk på kronan. Han uppehöll sig en tid i Viken och
helsades af dess innebyggare för konung, tilldess Erling uppsökte
och slog honom i en sjödrabbning vid Stångenäs [1168], då Olof
undflydde till Danmark, hvarest han dog följande år.
</chapter>

<chapter name="7. Birkebenernes uppträdande">
<table o>
<td c><h2><small>7. Birkebenernes uppträdande.</small></h2><td><footnote>Magnus Erlingssons S. Sverres S. uti Nordlands Chrönika.
Visingsborg 1670.</footnote>
</table>

I Norges historia gör <i>Birkebenernes</i> uppträdande år 1174
epok. Denna krigarehop, som förklarat en evig ofred med Erling
Skakke och hans ätt, utgjordes till en början af de spridda
skaror, som följt Hakon Härdabred, hans broder Sigurd och Olof
Olycksbringaren. Deras egentliga fädernebygd var södra
Bohuslän, men till dem sällade sig snart allahanda löst folk ifrån Dal,
Tellemarken och andra trakter. Från början tillhöra Birkebenerne,
genom sin börd och sedan genom sina bragder, vår historia, och
den skildring häfderna göra på detta märkvärdiga parti må här
finna ett rum.

Birkebenerne omtalas i sitt första uppträdande såsom en
vild röfvarehord, saknande all krigskunskap och all krigslydnad,
men utmärkt af det vilda mod, som mer bär stämpel af
ursinnighet än af tapperhet. I saknad af allt, nödgades de röfva och
plundra i egna bygder, och blefvo derföre, genom man ur huse,
förjagade till de djupa skogar, som den tiden klädde Norges
sydöstra gräns, och der de ofta icke ägde annat till lifnäring än
bark, bär och björklake. När deras ben- och fotbeklädnad blef
utsliten, lindade de björknäfver om benen, och fingo deraf
namnet Birkebener, d. ä. Björkeben; — och det var likväl denna
lösa hop, som inkräktade Norges thron och dermed grundade
detta rikes lycka!

Under sin förste anförare <i>Östen Meyla</i>, en son af den vid
Foss kyrka aflifvade Östen Haraldsson, och understödde af Birger
Jarl <footnote>Se förtydligande i Förklaringar och tillägg.</footnote> i Sverige, framforo Birkebenerne med rof och mord i Viken
åren 1174 och 1175, och eröfrade Bohuslän och Dalsland. Ett
par år derefter tycktes de likväl hafva rasat ut, emedan de fleste
af dem då blefvo, tillika med sin konung, nedhuggne af konung
Magnus vid Ree, och de öfverblefne måste åter, lika vilda djur,
söka sitt skydd uti skogarnes djup — men ödet ville annorlunda.

De förströdde Birkebenerne samlade sig på nytt under <i>Sverre
Sigurdssons</i> fanor. Detta mäktiga snille, född på Färöarne och
derstädes till en början prestvigd, men rätteligen konung Sigurd
Haraldssons son, hade kommit till Norge för att söka sin lycka. En tid
vistades han okänd vid Magni hof i Kongahell, och blef sedan, af
Birkebenerne, såsom det synes, med våld tagen till anförare efter Östen
Meylas dråp. Detta skedde i Vermland, och begaf han sig derifrån till
Bohuslän, såsom han föregaf, på profeten Samuels inrådan, som i
drömmen uppenbarades honom. Här blef han, på gården Sörbo den
13 Mars 1177, utropad till konung af 460 Birkebener, som på sina
svärd svuro honom trohet. Han fann likväl sinnesstämningen i
Viken högeligen missgynnande emot sig, och drog derföre tillbaka
till Vermland, sedan han afskilt från sin lilla här alla tjufvar och
rånsmän. Efter otroliga ansträngningar lyckades han vinna den
ena fördelen efter den andra öfver Erling och hans son konung
Magnus, samt slutligen eröfra och till sin död behålla Norges
spira. Af hans bragdrika lefnad vilja vi förtälja så mycket, som
kan anses röra Bohuslän.

Efter en vunnen seger vid Trondhjem, begaf sig Sverre
med sina Birkebener till Bohuslän, hvarest han utplundrade en
mäktig man och Birkebenerfiende <i>Simon af Seirkisvik</i>, brände
hans gård och röfvade hans skepp; men Simon utskref man ur
huse, och fick tillsammans en här af 2400 man, hvarmed han
jagade Sverre på flykten till en skogstrakt vid Götaelf, som då
kallades <i>Hufvudnäs</i>. Här bidde Sverre efter sitt folk, och då
han fått dem samlade, och de yttrat sin benägenhet att slåss,
änskönt deras antal var obetydligt emot fiendernes, angrep han
vid midnattstid de oberedde Bohuslänningarna och gjorde på dem
en så fruktansvärd slagtning, att nära två tredjedelar af dem
blefvo på platsen <footnote>En annan uppgift är att Bohuslänningarne voro 4200, deraf endast 100
blefvo vid lif, men denna uppgift är säkert felaktig.</footnote>. De öfrige flydde, och Sverre drog till
Kongahell, der han tillegnade sig de slagnas egendom och
deras, som på något sätt gynnat hans fiender. Sjelfva
abboten i Kongahells kloster — ty Sverre var ingen prestvän —
måste böta 20 mark silfver. Sverres vistande i Kongahell blef
likväl denna gång ganska kort, ty han fruktade folket deromkring,
som var honom utomordentligt hätskt. Då han kort derefter kom
igen, jagades han af Magnus och länsherrarne i Viken till
Vermland. Att icke Sverre, i likhet med de öfrige äfventyrarne på
samma tid, fick medhåll i Viken, kom sig deraf, att denna
landsända hade varit första skådeplatsen för Birkebenernes rysvärda
våldsamheter, och derigenom fattat ett outsläckligt hat till desse
och allt deras anhang. Detta hat fortfor, såsom vi få se, äfven
sedan Birkebenernes namn blifvit ett hedersnamn, och deras Sverre
Norges krönte konung.

Sverre och Birkebenerne förde ett snapphanekrig. De veko
för den stridsfärdige fienden, men lik en ljungeld störtade de
sig öfver och förstörde den oberedde fiendens ofta mångdubbelt
talrikare skaror. Oftast läto de jaga sig långa tider, utan att
göra min till motstånd, men då fienden tröttnade vid förföljandet,
bytte de om rol och spelade i sin ordning mästare. En gång
öfverrumplade Sverre Magnus uti Kongahell, och tillfogade honom
någon, fast ringa manskada, samt uppbrände alla hans i elfven
liggande skepp. Magnus flydde till Oslo, och Sverre lade under
sig hela Bohuslän [1180?]. Båda partierna stodo nu jemnstarka
emot hvarandra; ingen var säker om sitt lif, ännu mindre om
sin egendom. Innebyggarne i länet hade väl underkastat sig
Sverre, af fruktan för hans Birkebener, men hatet emot honom
vakade på hvarje tillfälle att göra honom skada. En gång var
han vid Sörbo nära att blifva ombragt, men räddade sig genom
sin rådighet. En af Magni länsherrar tänkte derstädes öfverraska
honom nattetid, och medförde till den ändan femtio beväpnade
män, men den värde herren och hans följeslagare hade tagit öl
för ärende, så att de genom buller och oväsende redan på långt
håll tillkännagåfvo sitt förehafvande. Sverre, häraf varnad, lät då
sina sju följeslagare — de enda han ägde till hands — ställa
sig på ömse sidor om en smal hålväg, der de druckne fienderne
skulle framdraga, och der helsa dessa med så snabba pilskott,
att de, med adertons mans förlust, måste taga till flykten,
troende sig hafva varit i färd med en hel här af Birkebener.

Emellertid var Sverres lycka jemt i stigande. Den
fruktansvärde Erling Skakke hade stupat för hans svärd redan 1179, och
öfver hans lik låg en banad väg till Norges thron. Konung
Magnus måste, efter förlusten af flera slagtningar, taga sin
tillflykt till Danmark. Oaktadt den undsättning han af detta rike
tvenne gånger erhållit, och oaktadt Vikens innebyggare, vid hans
återkomst från Danmark, emottogo honom i Kongahell med
processioner och svuro honom ny trohetsed, måste han dock i
sjöslaget vid <i>Fimbreid</i> 1184 lemna åt Sverre både rike och lif.
</chapter>

<chapter name="8. Baglerkriget.">
<table o>
<td c><h2><small>8. Baglerkriget.</small></h2><td><footnote>Sverres S. Peder Clausens Norske Kongers Krønike.</footnote>
</table>

Det mest framträdande draget i konung Sverres regering
är hans motstånd mot presterskapet, som ville tillskansa sig större
inflytande än detsamma med rätta tillkom. Sjelf från början
uppfödd till prest, hade han mången gång haft tillfälle att kasta
en blick bakom den förlåt som dolde de andliga herrarnes
intriger; och kommen till högsta väldet lät han af inga
konsiderationer afskräcka sig från att återförvisa deras maktlystnad inom
tillbörliga gränsor. År 1194 t ex. råkade han i Kongahell
<i>Fredrik kardinal af S. Marcello</i>, som var sänd till honom med aflat
från påfven. De båda tycktes till en början komma väl
öfverens; men då Norska presterskapet på allt sökte draga
kardinalen på sin sida, och detta ej utan framgång, blef Sverre
uppbragt och befallte honom att genast lemna landet, som ock skedde.
Prelater voro också de hufvudsakligaste befordrarne af de invärtes
oroligheter, som under hans styrelse uppstodo.

Det tycktes väl, som, vid Magni död, Sverre och hans
Birkebener skulle i ro få njuta lönen för sina utståndna mödor,
men tvertom visar hans adertonåriga regering en enda tafla af de
förfärligaste partistrider. Åtskillige pretendenter, som uppgåfvo sig
härstamma från konungaslägten, framstodo efter hvarandra med
anspråk på kronan, uppviglade landet och ombragtes. Alla ägde
de sin största trefnad i Viken, ty dess innebyggare kunde aldrig
förlika sig med Birkebenernes välde. Inom en tid af få år
uppstodo här fyra partier: <i>Kuflungar</i> <footnote><small>Kuflung betyder munk-kåpa. De anfördes af en förrymd munk <i>Jon.</i>
Mordbrännarne anfördes af en <i>Sigurd,</i> Varbelgerne af <i>Vikar</i> och Öskjeggarne af
<i>Sigurd Magnusson.</i></small></footnote>, <i>Mordbrännare, Varbelgar</i>
och <i>Öskjeggar</i>, som hvar i sin ordning oroade länet.
Ändtligen framhades, förnämligast genom den nedrige biskopen i Oslo
<i>Nikolaus Arnesons</i> stämplingar, en <i>Inge</i>, hvilken utgafs för
Magnus Erlingssons son. Detta tillgick sålunda, att på en marknad
i Helsingör, der Nikolaus Arneson befann sig, efter att hafva
emot konung Sverres vilja afvikit ur Norge, råkade han en viss
<i>Hreidar Sändeman</i>, hvilken i Norge värfvat en skara folk till
lifvakt eller s. k. Väringar åt kejsar Alexius <footnote>Kyrialax.</footnote> i Konstantinopel,
och nu med dem ämnade sig dit. Denne öfvertalades dock af
biskop Nikolaus att slå denna plan ur hågen och i stället med
allt sitt folk svärja trohet åt den föregifne konungasonen Inge.
Mycket annat löst folk, som befann sig på marknaden,
anvärfvades äfven, och så seglade de temligen manstarka upp åt Norge.
Men då de hunnit till Sämsfjorden <footnote>Nu Sandnäsfjord.</footnote>, uppe i Tanums härad, låg
konung Sverre der med sin flotta. Det kom till fiendtligheter
emellan båda partierne, men det är omöjligt att af krönikans
berättelse utleta hvilketdera hade öfverhanden. <i>Inge</i>, hvars rätta
namn var <i>Thorgils Thueskid</i>, blef dock 1196 af folket i Viken
utropad till konung. Dennes anhängare, kallade <i>Bagler</i> <footnote>Af Bagall, som betyder biskopskräkla. B.</footnote>, spela
i Norges historia en betydande rol, såsom Erlingska slägtens
medhållare och Birkebenernes afsvurne fiender. De fleste af dem
voro från Viken. Efter åtskilliga öden lyckades det Sverre att
för en tid blifva deras öfverman, till Bohuslänningarnes föga
fromma. Segrare i en hufvuddrabbning vid Oslo, anländer han
med sin flotta till Gullmarfjorden och håller vid Färlöf en sträng räfst
med kringliggande häraders allmoge för det bistånd, den lemnat hans
fiender. Men bönderne hade denna gång, uti en <i>Halge</i>, fått en
skicklig taleman, som vederlade beskyllningen för landsförräderi,
genom det påstående: att de icke voro pligtige lyda Sverre,
emedan han ej blifvit lagligen, på Öreting, korad till konung, och
bevekte honom dermed till eftergifvenhet. Derifrån for Sverre på
jagt efter Baglerne till <i>Nötsund</i> och <i>Svansund</i>, och kom slutligen
till Kongahell, der han stämde Inlandsboarne till sig; men desse
spådde sig intet godt af konungens ankomst, och gömde sig uti
skogarne, i stället för att hörsamma hans ofta upprepade befallning
att möta. Omsider, när de sågo att Sverre icke gjorde min af
att afsegla, sände de en bonde <i>Olof</i> till konungen; men, som
bonden lär varit något storordig, blef han ihjelslagen, och hans
kommittenter fingo den helsning, att hela Inland skulle härjas, om
de ej med godo ville framkrypa ur sina hål. Detta var ett språk,
som Elfvegrimarne förstodo, hvarföre de äfven infunno sig och
utlofvade bättring, då de äfven erhöllo tillgift, emot erläggande
af stora böter. Detta skedde omkring år 1198. Det var under
de följande tre åren, som den förfärliga kampen emellan
Birkebener och Bagler steg till sin gräsligaste höjd. Den inbördes
krigslågan brann i hvarje bygd, och strömmar af blod sköljde det
olyckliga Norges alla landsändar. Härunder hade Bohuslän på
det bestämdaste förklarat sig för Baglerne, så att då Sverre
slutligen hitkom år 1199, för att förjaga dessa, förmenade honom
den beväpnade allmogen att landstiga. Konung Sverre var
likväl icke den man, som så lätt lät afvisa sig. Han hade
dessutom för mycket otaldt med Bohuslänningarne, för att, utan
förlust af sin konungsliga ära, kunna lemna dem utan näpst <footnote>Utan tvifvel hade Bohuslän deltagit uti det stora uppror i Viken, som
orsakades af den skatt af en krigsman, en stut, och en viss summa penningar
på hvarje gård, hvilken Sverre pålade Vikens innebyggare för det bistånd de
lemnat Baglerne. 50,000 Vikboar tågade då emot Sverre, men blefvo af hans
Birkebener nedlagde vid Oslo.</footnote>.
Hans ihärdighet segrade ock på motståndet, och han lyckades
först få bugt med Elfvegrimarne, sedan med Oroustboarne, hvilka
sednare gingo honom tillhanda och öfverläto honom sina hästar,
hvaraf han var i stort behof. Från Oroust begaf han sig till
Stångenäs <footnote>"Sotenäs" ändrat till "Stångenäs" enligt rättelse, korrekturläsarens anmärkning.</footnote>, hvarest en hop Bagler med sin anförare <i>Sigurd Jarlsson</i>
höllo till. Der landsteg han, med hälften af sin här, och gick
sjelf upp på ett berg, i hopp att derifrån få se Stångenäs’ allmoge
komma sig till möte med fridstecken; men under det han, i
förtreten att se sig bedragen i denna sin väntan, svor att bränna
hela häradet, upptäckte han bönderne, som framryckte — ej med
fridssköld — utan i full slagtordning. I deras leder svajade
Sigurd Jarlssons baner, men han sjelf var icke med. Konungen
med sin ryttarskara red då bönderne i möte och anföll dem med
sådan häftighet, att deras främsta hopar, tillika med baneret,
nedhöggos, hvarvid de öfrige togo till flykten och jagades af Sverre
ända till aftonen. Detta äfventyr gjorde Stångenäsbönderne mera
fredligt sinnade. Följande dag infunno de sig hos Sverre,
ödmjukt tiggande om fred, den de ock erhöllo emot dryga böter.
Nu kom ordningen till de nordligaste häraderna i länet. Äfven
der tredskades innebyggarne att infinna sig hos Sverre, och
väntade med hvar dag undsättning af Baglerne, för att öfverfalla
honom; men Sverre, mindre belåten med denna väntan, nedbrände
äfven här byarne, och tvang dermed folket att falla till föga
och plikta.

Efter otroliga ansträngningar lyckades det ändtligen Sverre
att kufva Baglerne, sedan han i 20 veckor belägrat dem på
Tönsbergs slott; men detta krig hade så tärt på hans lifskrafter, att
han kort derefter afled [1202].

Hvad ringa verkan Sverres hämdetåg haft till folkets i
Bohuslän förbättring, visade sig, då efter hans och hans sons
<i>Hakon den tredjes</i> död, en ny bedragare, som påstod sig vara
<i>Erling Stenvägg,</i> son af Magnus Erlingsson, satte sig i spetsen för
Baglerpartiet, ty då lopp hela menigheten i Viken till hans fanor,
och Baglerne ägde alltsedan, ända till krigets slut, härstädes sitt
välde grundadt. Blott en gång blefvo de härifrån utjagade af
den raske Birkebenerkungen <i>Inge Bårdsson,</i> då de flydde till
Halland, men landstego inom kort uti Kongahell, och drogo
landvägen in i Norge, hvarest de i väldiga fejder tumlade om
med Birkebenerne, och oftare än desse behöllo öfverhanden.
Under dessa fruktansvärda oroligheter ägde likväl länet något lugn,
emedan den egentliga krigsskådeplatsen blott sällan förlades hit.
Slut på Baglerkriget gjorde freden 1208, då Baglernes konung
<i>Philippus,</i> som föregående år efterträdt Erling Stenvägg och nu
genom giftermål förbundit sig med Sverres hus, erhöll till
konungadöme Oplanden och hela Viken, med undantag af Bohuslän.

Under denna tid innehade Baglern <i>Jon Dronning</i> södra
Bohuslän under länsrätt, och omtalas såsom en myndig och
duglig höfding, men föga rättskaffens man. En af hans bragder var
att våldtaga hustrun till en bonde <i>Trond,</i> hos hvilken han
gästade, och att, då Trond knorrade häröfver, binda honom vid
svansen af sin häst och så släpa honom till sina skepp, derifrån
den stackars bonden måste lösa sig med en half mark guld.
Detta bofstycke kostade likväl den tyranniske länshöfdingen lifvet.
Den hämdlystne Trond vaktade med sju kamrater på honom, då
han gick till kyrkan, anföll honom i sjelfva choret och sårade
honom med ett spjut, hvarefter han fullbordade mordet utanför
kyrkan [1206]. Jons lik jordades uti Kongahells kloster, och
Trond drog till Birkebenerne, men Jons broder lät, till
hämdoffer åt sin broders skugga, dräpa nio och hugga ena benet af
sju män, förmodligen af Tronds slägt. Efter fredens afslutande,
nämnes, ibland andra länsherrar här, äfven en Birkebener <i>Sigurd,</i>
af kunglig slägt. Han var ett stöd för de öfrige höfdingarne
af hans parti, hvarföre de ock kommo i stor fruktan för
Baglerne, då han drog bort på korståg till det heliga landet. Man
finner väl antecknade namnen på flere länsherrar i Viken under
denna period, men de förbigås här, dels emedan de äro mindre
märkvärdige, och dels emedan det är svårt att afgöra, hvilka af
dem egentligen tillhöra Bohuslän.

Baglerkonungen Philippi död 1217 väckte stor fruktan hos
höfdingarne i Viken, emedan man väntade sig, under en ny
regent, ny ofred. Det stannade likväl denna gång vid blotta
fruktan, emedan Sverres sonson, den unge <i>Hakon Hakonsson,</i> korades
äfven af Baglerne till konung, och erkändes derefter såsom sådan
af Bohusläns innebyggare på Hornborgs ting i Quille och på
tinget på Elfvebacken [holmen, hvarpå Bohus ligger]. I
Kongahell blef den nye konungen sommaren öfver, och länets
innevånare voro så belåtne med honom, att de, utom den vanliga
skatten, gåfvo honom dyrbara föräringar. Hakon kände likväl sina
undersåter i denna landsända för väl, för att sätta för mycken
tro till dem, och förmanade derföre sina länsherrar att hafva ett
vaksamt öga på dem. Han hade icke missräknat sig.
</chapter>

<chapter name="9. De sista partistriderna">
<table o>
<td c><h2><small>9. De sista partistriderna.</small></h2><td><footnote>Peder Clausen, N. K. Krønike.</footnote>
</table>

Vid denna tid föll det en kapellan på Dal in att göra
uppseende i verlden, och utgaf han sig fördenskull för Magni
Erlingssons son. Han hette <i>Bene</i> [förkortadt af Benedictus] och var,
enligt Peder Clausens ord, «en god spillemand, samt meget lystig
og kaad». Presten stod snart i spetsen för en hop löse
personer, hvilka han samlat på Dal, och som för sina slitna och
trasiga kläder blefvo kallade <i>Slitungar,</i> samt lefde till en början
af röfverier. Bohuslän var, enligt all sannolikhet, första
skådeplatsen för deras uppträdande och våldsamheter; äfven slogo sig
här många till deras parti 1217. Särskildt nämnas ibland deras
anhängare två rika, högborne och ypperliga män, bröderne <i>Helge</i>
och <i>Thorbjörn</i> från <i>Lomelands</i> socken i Vette härad, hvilka
likväl, tillika med 140 kamrater, stupade vid Tönsberg. Bene, som
uti dem gjorde en stor förlust, flydde till Dal, men återkom
inom kort, plundrade Oslo och seglade på dervarande biskops
frånröfvade skepp till Götaelf der han utanför Hisingen
öfverföll Vestgötalagmannen <i>Askild</i>, jagade honom på land och begaf
sig med hans eröfrade skepp till Halland, der likväl Birkebenerne
snart uppsökte honom och togo sina skepp tillbaka. Förstärkte
af allahanda röfvare och banditer, kommo Slitungarne igen och
framforo så i Viken, att Hakon sjelf och hans slägting <i>Skule</i>
Jarl måste hitkomma, för att tukta dem. Vid detta tillfälle
förlänade konung Hakon halfva Elfsyssel åt en <i>Goute</i> [Gude]
<i>Jonsson</i>, som då hemkom från korstågen år 1218.

Slitungarne förenade sig inom kort med ett vida mäktigare
och ryktbarare parti, <i>Ribbungar</i>, såsom man kallade anhängarne
till Erling Stenväggs son <i>Sigurd Ribbing</i>, hvilken en missnöjd
Norrman framhade på den politiska skådebanan. Äfven desse
höllo mest till i Viken, och anställde här mycken förödelse 1220.
Ibland deras mest betydande anhängare var en länsherre <i>Erling
Helge</i> på Solberg, och en för detta Bagler <i>Gunnar Asersson</i>,
hvilken ansåg sig hafva lidit enskild oförrätt af konungen och
derföre gjort gemensam sak med hans fiender. Skule Jarl, som
var Ribbungarnes förfärligaste fiende, omhvärfde Gunnar en natt
på <i>Abalsäter</i> i Tanums härad och drap honom, tillika med nittio
af hans män, ehuru de gjorde ett manligt motstånd, och dödade
ibland andra äfven Skules banerförare 1221. Efter otaliga
smådrabbningar och nästan ständiga nederlag, sågo Ribbungarne sig
nödsakade att förlika sig med konungen. Det varade dock icke
länge, förr än de reste sig på nytt och tillställde en så förfärlig
oreda i Viken, att dess länsherrar misströstade att någonsin
kunna dämpa detta uppror, och hotade att öfvergifva sina
förläningar, derest konungen sjelf ej ville stanna ibland dem. Hakon
skyndar då till Kongahell, och blotta ryktet om hans ankomst
jagar Ribbungarne på flykten. Vid samma tillfälle och på samma
ställe höll han sammanträde med ofvannämnde Vestgötalagman
Askild, och hotade honom att hemsöka Svenska gränslänen med
krig, för det bistånd de lemnade hans fiender. Julen 1223 ryckte
ock Hakon in i Vermland och uppfyllde sina hotelser, under det
600 Vikboar angrepo Dalsland; men med Ribbungarne fick han
likväl ingen makt, förr än år 1227, då de, efter Sigurd Ribbings
död, och efter ständiga, under deras nye anförare lidna, nederlag,
gåfvo sig under den lagliga öfverheten, och försvunno ur historien.

Under allt detta växte en länge närd fiendskap emellan
konungen och Skule Jarl, som till en stor del tillhörer Bohusläns
historia. Skule var konung Inge Bårdssons broder och gjorde,
på grund deraf, anspråk på riket efter hans död. Hakon måste
ock åt honom öfverlemna det vanliga Jarladömet, hvars gränsor
voro Svinesund och Sire å, men Skule fordrade dessutom det
Norska Oplanden och Bohuslän, och det var icke osannolikt, att
han kunde göra dessa anspråk gällande, emedan han ägde så
väl rikets prelater som flere af Vikens mäktige på sin sida. På
den märkvärdiga herredagen i Bergen den 15 Augusti 1223,
nödgades ock konungen afstå åt honom den yrkade besittningen
af Bohuslän, men utbytte sedan, på Vikboarnes begäran, hans
jarladöme i söder mot Norge nordanfjells. Då Skule ändock
fortsatte sina stämplingar till Hakons störtande, fann sig denne,
som ännu ej såg sig vuxen till öppen strid med honom,
föranlåten att till hans förnöjande öka hans, redan nog stora, förläning
med tredjedelen af Viken. En del, om icke hela, Bohuslän
införlifvades nu med Skules välde, emedan vi finna honom följande
året residerande i Kongahell, der han, i afsigt att börja öppet
krig med sin konung, samlade talrika skaror och med våld
tvingade bönderne att anskaffa behörig krigsutrustning. År 1239, då
Skule antog konunganamn, utbröt oenigheten uti ett kort men
förfärligt inbördes krig, som slöts med upprorsmännens nederlag vid
Oslo och Skules dråp kort derefter uti <i>Helgsäters</i> kloster vid
Trondhjem den 23 Maj 1240. — Härmed slutades de rysliga
borgerliga krigen uti Norge.
<chapter name="KAP. V. Om Bohuslän från partistridernas slut till landets eröfring
af Gustaf Vasa. År 1240—1523.">

<h2><small>KAP. V.

</small>Om Bohuslän från partistridernas slut till landets eröfring
af Gustaf Vasa. År 1240—1523.</h2>
</chapter>

<chapter name="1. Möten, konungaval på Öckerö, Hakon den gamles
förtjenster om Bohuslän.">
<table o>
<td c><h2><small>1. Möten, konungaval på Öckerö, Hakon den
gamles förtjenster om Bohuslän.</small></h2><td><footnote>Peder Clausen.</footnote>
</table>

Från det öfriga af konung Hakon Hakonssons regering
förvarar historien minnet af flera märkvärdiga möten, som höllos uti
eller i granskapet af Kongahell, och hvilka till större delen
orsakades af den beröring, hvaruti Norge kom till Sverige, först
genom det Vermländska hämndetåget, och sedan genom de båda
konungahusens slägtskapsförbindelser och thy åtföljande statsförbund.

År 1241 möttes på nämnde ställe konung Hakon och
Svenske konungen <i>Erik Läspes</i> fullmäktig <i>Birger Jarl</i>, för att i godo
bilägga den oenighet, som rest sig emellan de båda hofven, i
anledning af Vermlandståget. Af detta möte blef likväl intet
resultat, lika så litet som af det, som 7 år derefter var utsatt att
hållas på samma ställe. År 1247 var påfvens legat, kardinalen
Vilhelm af Sabina i Kongahell, på återväg från Bergen, der han
krönt konung Hakon Hakonsson. Han höll i Kongahell ett möte
med Svenskar och Norrmän, och reste sedan med de förra till
deras land, hvarest han höll det märkeliga mötet i Skenninge. —
År 1249 var ett möte i Kongahell aftaladt mellan Norska
konungen och Birger Jarl, men då Norske konungens präktiga flotta
anlände till mötesplatsen, blefvo Svenskarne förskräckte och drogo
hem. Birger Jarl förmåddes likväl att återvända och, efter
gifven gisslan, komma till Hakon, som låg med sin flotta vid n. v.
<i>Torske</i> i Vesterlanda socken, hvarest beslöts en ständig fred
emellan de båda rikena, samt ett giftermål emellan Hakons son, den
unge <i>Hakon</i>, och Birger Jarls dotter <i>Rikissa</i>.

Året 1252 utmärktes äfven af ett sammanträde vid elfven
af Hakon och Birger, hvilka på detsamma aftalade ett gemensamt
krig mot Danmark. Hakons orsak till kriget var, att Danskarne
bortsnappat några Norska köpmansskepp, och, framför allt, att
Danske konungen <i>Abel</i> icke infunnit sig vid ett, föregående år,
till förliknings uppgörande utsatt möte i Kongahell, för hvilket
Hakon gjort sig mycken möda och kostnad. I följd häraf
pådrefs krigsrustningarne af all makt, och följande år anländer
Hakon med en välrustad flotta till Öckeröarna, hvarest likväl
Danske fredsbud infinna sig och förlikning ingås genom Birger Jarls,
måhända nog partiska, bemedling. Fredsvilkoren voro: att
Danskarne förbundo sig till skadeersättning, för hvilken Halland
pantsattes, och skulle penningarne utbetalas instundande höst. Men
då ingen utbetalning afhördes, och då ett möte i Kongahell 1254
emellan Hakon och konung <i>Christoffer</i> af Danmark aflopp utan
fredlig öfverenskommelse, utbröt kriget på fullt allvar 1256.
Norske konungen samlar vid Öckerö en flotta af 300 skepp, den
präktigaste Norden sett, och leder derifrån krigsoperationerna på
Halland, hvilket härjades, och lemnar, då han afreser, befälet åt
sonen prins Hakon. En gång, under dennes bortovaro, passade
Danskarne på tillfälle att göra ett infall någonstädes i Bohuslän,
och föranläto honom derigenom att återvända till Kongahell, på
hvars slott han vistades ända till fastan 1257. Under en jagt
på Hålön i Götaelf sjuknar den lofvande konungasonen, och dör
i Tönsberg, dit han låtit föra sig. Länet försvarades emellertid
af den tappre <i>Ögmund Krækidans</i>, så att Danskarne ingenstädes
vågade infalla.

Prins Hakons död gaf anledning till en händelse, för
hvilken Öckerön blef skådeplatsen, och som der hvarken förr eller
sednare tilldragit sig — nemligen ett konungaval. Den aflidne
konungasonen hade lemnat rum för en ny tronföljare, och den
åldrige Hakon insåg nödvändigheten af att få en sådan, redan
under sin lifstid, hyllad och erkänd, på det ej, vid hans frånfälle,
den ännu ej utslocknade partiandan inom landet skulle åter
förnya de gamla blodsuppträdena. Han föreslog derföre den Norske
adeln, som samlat sig vid södra riksgränsen till Danska
krigståget, att hylla hans andre son <i>Magnus</i> till thronföljare eller
rättare till hans medregent, hvilket ock skedde. Hyllningen
försiggick på Öckerön midsommardagen 1257, och den nyvalde
konungen aflade sin konungaförsäkran och emottog trohetseden af
Norges råd, biskopar, ädlingar och krigsfolk, samt af tolf bönder från
hvarje fylke. Högtidligheten slutade med stora gästabud och
utdelande af dyrbara föräringar, hvarvid erkebiskopen af Trondhjem,
som först helsat Magnus för konung, och som haft det missödet
att i skären, troligen af våda, blifva påseglad af några
Hardangersboar och derigenom fått sitt fartyg något obetydligt skadadt,
ihågkoms med ett präktigt och välutrustadt härskepp. Denna
tilldragelse, jemte de förut omtalta möten, hafva väl icke haft något
inflytande på Bohuslän och tillhöra således icke egentligt dess
historia, men emedan de timat på dess område, hafva vi icke velat
alldeles förbigå dem.

Hakon Hakonsson var utan tvifvel Norges störste konung,
och det icke allenast i krigets, utan äfven i fredens yrken.
Under honom steg Norge till höjden af sin ära, och hans kraftfulla
och visa styrelse botade de djupa sår, detta land erhållit under
partiernas långvariga och vilda kamp. Äfven till det landskap,
hvars minnen här tecknas, sträckte sig hans ädla omsorg och
verksamhet Han lät bebygga en stor del af Skärgården, som hittills,
för de ständiga krigen och plundringarne, varit obebyggd, och kan
derföre anses såsom den förste konung, som uppmuntrat
Bohusläns fiskerier. Han grundlade ock <i>Marstrands</i> stad, hvilken snart,
förmedelst det rika sillfisket, och på bekostnad af Kongahells
välstånd, uppblomstrade. I stället för det af Venderne förstörda
Kongahells kastell, uppförde han en fast slottsbyggnad <i>Nyklaborg</i>,
på <i>Ragnhildsholmen</i> — nu <i>Rangleholmen</i> — i elfven gent emot
staden, och slutligen förflyttade han en hop Barfotamunkar från
Tönsberg till Dragsmark, der han byggde ett kloster, som han rikt
doterade, och der han uppförde den herrliga <i>Mariækyrkan</i>, hvars
ruiner — en sorglig minnesvård åt <i>Axel Thordssons</i> och <i>Skön
Valborgs</i> trogna kärlek och manliga försakelser — ännu pryda den
lilla romantiska Dragsmarksdalen. Det var nemligen, enligt
folksagan, här den ädle herr Axel, riddaren vid Romerska
kejsarens hof, återfann sin trogna Valborg, sin barndoms brud. Det
var här prins Hakons kärlek till denna Nordens fagraste mö med
våld och list skilde de båda älskande fränderna för evigt ifrån
hvarandra. Det var här den högsinnade Axel stupade, i strid
för dem, som krossat hans egen lycka. Det var här hans trogna tärna
af sorg inneslöt sig i cellen och dog. Det är här hennes visa
ännu klingar, under de åldrige ekarnes löfhvalf, och det är här
man visar hennes graf — den trogna kärlekens graf, af vår tid
prydd med ett — — fähus.

Konung Hakon Hakonsson dog den 15 December 1262.
Hans minne bör vara heligt för hvarje Bohuslänning, emedan han
var den konung, som visat sig verksammast för dess
fosterbygds väl.
</chapter>

<chapter name="2. Ytterligare möten och fredsslut. Härjningen på Hisingen.">
<table o>
<td c><h2><small>2. Ytterligare möten och fredsslut. Härjningen på Hisingen.</small></h2><td><footnote>Peder Clausen. Lagerbring Svea rikes Historia.</footnote>
</table>

Uti det föregående är omnämndt, att Hakon Hakonsson
anlade ett fäste på Ragnhildsholmen vid det gamla Kongahell. Dit
tog den Svenska konungen <i>Valdemar Birgersson</i>, med sin
drottning, sin tillflykt undan sin broder <i>Magnus Ladulås’</i> förföljelser
1275. Norske konungen <i>Magnus Lagabætir</i>, som åtog sig den
nödställde frändens sak, höll, för att skaffa honom upprättelse,
följande år ett möte på <i>Hrossaberg</i>, nu <i>Korseberg</i> i Harestads
socken på Inland [andra säga Hniðingaberg] med Magnus Ladulåses
utskickade; likväl utan önskad verkan. Året derpå hölls i samma afsigt
ett nytt möte på samma ställe, dit Magnus anlände midsommardagen
med en flotta af 160 skepp. Näppeligen har Norden sett en mer
lysande samling af furstar och ädlingar, än denna gång på Korseberg,
ty utom den Norske och de båda Svenske konungarne, samt
Valdemars gemål och son, voro här tillstädes från alla tre Nordiska
rikena, 2 erkebiskopar, 7 biskopar, grefvarne <i>Rafvensberg</i> och
<i>Jakob af Halland</i>, samt föröfrigt en väldig skara verldslige och
andlige förnämheter. Med all denna ståt, och oaktadt de tvistande
bröderne, på Norske konungens förslag, hänsköto afgörandet af sin
sak åt ett utskott af sjutton bland de förnämste herrarne, blef
likväl föga eller intet uträttadt. Valdemar yrkade envist
återställandet af alla sina förra rättigheter, och Norske konungen
understödde honom deruti; men den Svenske throninkräktaren var lika
envis i sin vägran, och bevektes hvarken af Norske konungens
vältalighet, eller af åsynen af hans väldiga flotta, hvarföre
sammankomsten upplöstes utan något beslut.

Ett derpå följande fälttåg af Danske konungen uträttade lika
litet till Valdemars fördel, som mötet på Korseberg. Valdemar måste,
emot förläning af Öster- och Vestergötland, afstå sina anspråk på
Svenska thronen, och dog slutligen i fängelse.

Någon tid derefter eller år 1286 mördades Danske
konungen <i>Erik Glipping</i> i <i>Finderup</i> i Jutland af någre sammansvurne.
På herredagen i Nyborg dömdes banemännen, hvilka befunnos
vara grefve Jakob af Halland, jemte sju andre Danske ädlingar,
fredlöse, och togo sedan sin tillflykt till Norske konungen <i>Erik
Presthatare</i>, som förlänade dem Kongahells slott. Detta, jemte
andra omständigheter, vållade ett krig emellan Norge och
Danmark, uti hvilket det sednare rikets kuster väl ledo största
skadan, men af hvars fasor äfven Norge fick känning; ty år 1294
anlände Danska flottan till Hisingen och afbrände den Norska
andelen af ön, då förmodligen icke heller Inland blef skonadt, fastän
det icke uttryckligen nämnes derom. Ofreden slöts följande år
genom stilleståndet i <i>Hegnesgafvel</i>, hvilket sedan förvandlades till
stadig fred.

År 1302 Michaelitiden möttes i gården <i>Solberg</i> [troligen i
byn af samma namn uti <i>Romelanda</i> socken] konungarne <i>Hakon
V Magnusson</i> af Norge, <i>Birger Magnusson</i> af Sverige och hans
broder hertig <i>Erik</i>, gref Jakob af Halland och hertig <i>Vitzlau</i> af
Rügen, och stadfästade än ytterligare freden emellan Sverige och
Norge. Vilkoren dervid förmodas hafva varit desamma, som året
derefter beseglades på ett nytt möte på <i>Tjurholmen</i> i Götaelf,
nemligen: att konungarne, när så påfordrades, skulle på egen
bekostnad komma hvarandra till biträde med krigsfolk. På
Solbergamötet lärer giftermålet emellan hertig Erik och Hakons dotter,
prinsessan <i>Ingeborg</i>, ehuru den sednare ej skall hafva varit mer
än sex år gammal, för första gången blifvit föreslaget. Detta
förslag, hvilket af vederbörande bifölls, invecklade på sätt och vis
Bohuslän uti de oroligheter, hvarom berättelsen nu följer.
</chapter>

<chapter name="3. Svenske hertigen Erik Magnusson i Bohuslän.">
<table o>
<td c><h2><small>3. Svenske hertigen Erik Magnusson i Bohuslän.</small></h2><td><footnote>Rimkrönikan, utgifven af Hadorph. Peder Clausen. Lagerbring.</footnote>
</table>

Afund och ärelystnad upptände en bedröflig fiendskap
emellan Svenske konungen Birger och hans bröder, hertigarne <i>Erik</i>
och <i>Valdemar</i>. De sednare landsförvisas, men erhålla af konung
Hakon i Norge den hjelp, de förgäfves begära af den Danske
konungen <i>Erik Menved</i>. En mäktig förespråkerska egde hertig Erik i
Hakons gemål <i>Eufemia</i>, sin tillämnade svärmoder, och erhöll, genom
hennes medverkan, Kongahells stad och slott, det förutnämnda
Niklaborg på Ragnhildsholmen, i förläning. Ifrån detta slott, som
genast togs i besittning och provianterades ifrån det kringliggande
landet, fejda de Svenske prinsarne mot sitt eget fädernesland,
uppbränna Gamla Lödese och sköfla Vestergötland, utan att det af
Birger i hast uppförda <i>Gullbergs fäste</i> <footnote>Se anmärkning i Rättelser och tillägg.</footnote>, n. v. skansen <i>Göta Lejon</i>,
kunde hindra deras skamliga företag. På lika sätt och med lika
framgång framfara de på Dal, tilldess freden i <i>Kolsäter</i> 1305
återinsätter dem i deras förra rättigheter. De måste då aflägga
ny trohetsed och hylla Birgers son <i>junker Magnus</i> såsom fadrens
efterträdare; men huru de höllo sina förbindelser, visade sig, då
de följande år, vid den bekanta «Håtunaleken», tillfångatogo sin
konung, och först efter en tid, med mycken möda, kunde förmås
att lössläppa honom. Oaktadt hertig Erik, genom freden i
Kolsäter, återfått sitt välde i Sverige, behöll han likväl Kongahell, ja
han förskaffade sig dertill norra Halland, med Varbergs och
<i>Hunehals</i> slott. Det tyckes nu, såsom skulle hertigen ansett
Kongahell för sin egendom, hvilken han efter behag kunde behålla eller
afyttra, emedan han på mötet i Morup [Mothorp] 1307 utfäste sig att
åt hertig <i>Christoffer</i> af Halland, eller åt hans barn, öfverlemna
antingen Kongahells, eller Lödese slott med 1000 mark Svenska
penningars inkomst, i händelse dennes gods i Danmark blefve
indragne, i och för det krig, som han med Eriks biträde företog
mot detta rike. Att åt en annan, utan ägarens vetskap,
bortskänka hvad man sjelf emottagit till låns, synes väl något djerft,
men den Svenske konungasonen var icke så nogräknad. Han
fortfor emellertid att hålla sig väl med konung Hakon, och förmådde
denne, genom upprepade vänskapsförsäkringar, att låna honom en
betydlig penningsumma, samt det årets Ledingsskatt och Landskyld
af hela Bohuslän <footnote>Brefvet härpå är dateradt Åby 3:dje Söndagen i Advent 1307, och är
märkvärdigt i anseende dertill, att Vikarne kallas uti detsamma Ranrike
[«Lethanger & Landskyld de Elvarsyssel & Ranriki»]. Af ett annat bref, dateradt
Dynge 5:te dag Jul 1307, finna vi att en <i>Sigge Hallsteinsson</i> var befälhafvare på
Kongahells slott.</footnote> emot det att hertigarne förbundo sig, att,
såväl med sina egna som med sina Tyska legotrupper, anfalla
Danmark, emot hvilket land hertig Erik uppretat konung Hakon till
krig. Vänskapen emellan desse båda herrar var likväl icke
alldeles så varm som tillförene, emedan redan sommaren förut
anledning till fiendskap dem emellan hade yppat sig. Erik tänkte
nemligen att då hålla bröllop med sin fästmö, konung Hakons
dotter Ingeborg, fastän hon icke var äldre än 11 år, hvilket kan
tyckas vara nog underligt, men vi få ihågkomma, att här var
fråga om ett politiskt äktenskap, och att man å ömse sidor endast
fikade efter att genom kyrkans band fästa den ene den andre
vid sig, för att sedan derigenom kunna bättre främja sina
högtflygande planer. En ståtlig gästabudssal uppföres derföre i
Kongahell, och man gör herrliga tillrustningar till bröllopet, men då
allt var i ordning och Erik begär sin lilla brud, yrkar hennes
fader, såsom ett vilkor för giftermålet, att hertigen skulle
återställa honom Varbergs slott, men denne, som höll slottet kärare
än bruden, svarar med hänseende till den sednare: «Gud gifve
henne lycka ehvart hon går, men Varberg får du ej åter i år»,
reser så till Kongahell, der han kalasade bort förargelsen med den
tillagade bröllopskosten. Detta verkade åtminstone kallsinnighet
emellan hertigen och hans svärfader.

Året derefter 1308 tog vänskapen dem emellan alldeles slut.
Retad af Eriks vägran att återställa de erhållna förläningarne,
ingår Hakon, på ett möte i Köpenhamn, förlikning med Danske
konungen och med den Svenske, som nu utsluppit ur sitt
fängelse, samt slutar med dem förbund emot hertigarne, och, till
ännu större förtret för hertig Erik, trolofvar han [i Marstrand?] dess
brud, sin dotter, åt Birgers son junker Magnus. Sednare håller Hakon
ett möte med Erik på Munkholmen vid Kongahell, och återfordrar af
honom sina slott, men hertigen vägrar att återställa dem, och
herrarne skiljas såsom hufvudfiender. Man har påstått, att den
Norske konungen, vid detta tillfälle, ställt försåt för hertigen,
hvilket dock är obevist; likväl är det visst, att konungen trott, att
Erik, efter sammankomstens slut, skulle begifva sig uppå
Kongahells slott, och tänkt sig derigenom komma i tillfälle att genom
en belägring bringa hans egen person i trångmål, men Erik,
varnad i förväg, skyndade sig i största hast ifrån Munkholmen
nedåt Hisingen öfver elfven till Lerje och sedan uppåt
Vestergötland «ok räddes ey sidan hans vrede». Norske konungen var
då straxt färdig att belägra slottet på Ragnhildsholmen, med
en betydlig här uppbådad allmoge <footnote>En Skiphär. En variant af Rimkrönikan har: en mägtog Klobbähär.</footnote>, men han fick ligga för
detsamma hela fem veckor förgäfves, emedan den varsamme Erik,
som äfven anat oråd, hade rikligen försett fästningen med alla
förnödenheter, och framför allt med en rask och trogen
besättning, under en tapper höfvidsman, vid namn <i>Ficke</i>. Det var den
ringa framgången af denna belägring, som gaf första anledningen
till uppförandet af <i>Bohus</i> slott, ty då belägringen ingenting
uträttade, och den vid dylika långsamma krigsvärf ovana bondehären
troligen yrkade hemlof, gaf grefve Jakob af Halland konungen
det råd, att på den s. k. <i>Elfvebacken</i> eller <i>Skyrbagsholmen</i>
uppföra ett fäste och sålunda för besättningen på Niklaborg afskära
tillförseln från Vestergötland och på annat sätt oroa densamma.
Förslaget gillades, en borg af trä upptimrades i hast och så
skapades det ryktbara <i>Bohus</i> eller, som det i början kallades,
<i>Bagahus</i>. Icke kunde grefve Jakob, då han fattade första tanken
om detta fäste, ana hvad ryktbarhet det en gång skulle vinna.
Hans djerfva krigarsjäl skulle häpnat om han vetat, med hvad
blod och tårar denna ryktbarhet skulle köpas, och han skulle
förvånats, om han vetat, att hans borg aldrig skulle tagas med svärd,
— att den skulle stå obesegrad, till dess tiden trampade dess
murar i grus. Det sista har allaredan skett. Gref Jakobs borg är
fallen, och på elfvens fredliga seglare nedblicka nu dess ruiner likt
ett rysligt spöke från det Nordiska brödrahatets blodstider <footnote>Ur ett gammalt latinskt manuskript utan titel må här anföras följande:
«Arx hæc [Bahus] in insula quadam aqva profunda cincta sita est, in qua, ut
fama sparsit, duo primates Svetici transfugæ diu latibulum sunm habuerunt, qvippe
qui e regno ejecti Svetico a rege fratre ibi se sustentarunt ob sylvam densissimam,
per quam sol radiis suis penetrare non valebat. Ex ea insula irruptionem sæpe
fecerunt biduo, cum victualium et rerum egeni essent, trans flumen in
Vestro-Gothiam, et insignem cladem vicinis attulerunt, donec tandem reconciliaverunt
cum rege suo. In monte, ubi jam arx ipsa Bahus sita est, sylva illa fuit — —
De hac famigeratissima arce fabulosa antiqvitas, ut per ora vulgi fama
disseminavit, addidit, qvod ad portendendam invictissimum ejus fatum, extorsi vel
fugitivo cuidam viro, qui propter facinus ingens vel cæde vel alio maleficio
perpetratum in insulam hanc Baiholm in qva Bahusium arx fundata est effugiens
secesserat, senex qvidam gravis occurrerit, et explorata miseria ejus et miseriæ
causa, consilium ei dederit aulam regiam petendi, et implorata supplici voce Regis
gratia, et impetrata, ei significaret, apparuisse sibi virum, et in mandat is dedisse,
ut Regi diceret, qvod in hujus insulæ monte arcem munitissimam ædificando
erigeret; eam fore invictissimam, nec ab ullo hoste violentia et armis occupandam
vel devincendam esse, si modo canem validum lapidem primum angularem ad
molem istius operis attrahere curaret; id qvod et factum erit.»<tab>B.</footnote>.

Man lärer snart insett vigten af det nyanlagda Bohus, och
användt på dess utvidgning och förbättring mycken möda och
kostnad, ty redan tio eller tjugu år efter dess anläggning finna vi det
vara en af Norges hufvudorter. Det blef redan från sin början
nyckeln till Götaelf, och fördenskull en nagel i ögat på Svenskarne.
Den gode Rimkrönikeförfattaren vredgas svårliga öfver dess
anläggning, och säger om grefve Jakob af Halland, som

<poem>«Ther til rådde at byggja thet opp:
Lön taker han i helvetis pott».</poem>

Grefve Jakob, som blef den förste slottshöfdingen på Bohus,
oroade derifrån, på det menligaste, Svenskarne på Ragnildsholmen
eller Niklaborg, men så obehagligt för dem detta granskap af en
välbefästad fiende än kunde vara, så kunde de likväl ej förmås
att öfvergifva sin fasta ort. Deremot infaller hertig Erik — som
ansåg hvarje konung Hakons försök att återfå sin rättmätiga
tillhörighet för ett ingrepp uti sin eganderätt — grufligt härjande
i Viken, framtränger ända till Oslo och Aggerhus, samt
återvänder såsom segrare. Norskarne gengälda besöket genom ett
härjande infall på Dalsland. Följande vår 1309 utrustar Hakon en
flotta emot hertigarne, ehuru det föregafs att det skedde emot
Danmark. Af en storm drifves denna in till <i>Kalfsund</i> bland
Öckeröarne, och innan den hinner lägga ut derifrån, är hertig
Erik öfver den med en från kustboarne i hast hopsamlad flotta.
Den enda beskrifning öfver detta slag vi ega, Rimkrönikans, är
så oredig, att man ej deraf får någon idé om slagets förlopp,
knappast om hvilken af de tvenne, konungen eller hertigen, som
blef segrare. Genast i början af slaget eröfrade hertig Erik sju
skepp af fiendens. En ansedd Norsk <footnote>Enligt Munch.</footnote> höfding, herr <i>Joar</i> [Ivar?]
<i>Jönsson</i>, stupade och hans fall beklagades till och med på
Svenska sidan. Hertigen lät bära hans lik till Barfotabröderne i Skara
och der hederligen jorda det. Man vet ej rätt om det var
antingen under ifrågavarande slag eller efteråt på samma ställe, som
riddarne <i>Erengisle från Skara</i> och <i>Mats Algotsson</i> gjorde ett
angrepp på Norska flottan. Men det förmäles att deras fartyg,
som voro små och låga, trängdes af de Norska högbordade
fartygen, som tillika öfver dem nedslungade ett regn af stenar och
kastvapen, allt längre in under land, der besättningen
tillfångatogs, leddes upp på stranden, utplundrades och nedhöggs.

<poem>«The huggu them alla swa sma,
At ey laa ett stycke, som annat laa»,</poem>

förmäler Rimkrönikan, och tillägger deltagande:

<poem>«Swa pläga oädla män att göra,
Å hvad dogande män thet höra
The otacka them för thera ogärd
The hade många skalka i thera färd
Gudh gifvi thera själ Himmerik
För hardhan död the tholde a sik».</poem>

På nytt inbröt hertig Erik i södra Norge, utan tvifvel här uti
Bohuslän, men då innebyggarne det sporde, gjorde de stora
förhuggningar till förhindrande af fiendens framträngande, och öfvergåfvo
sedan sina hem samt flydde till skogarne, så att landet på flera mil stod
öde och såg ut, som om pesten hade der framfarit. Hertigen
framträngde till en gård, som hette <i>Ljungby</i>, der han vid en
recognoscering förlorade några man, men då han icke fann något
att plundra, och det således icke lönade sig att föra krig,
anträdde han återtåget, och roade sig med att på hemvägen
uppbränna de folktomma husen. Danske konungen Erik Menved
inbröt emellertid i Sverige, för att hjelpa sin svåger, den af
hertigarne så förorättade konung Birger, och desse nödgades, med så
mycket folk de kunde hopsamla, ila den farlige fienden i möte.
Besättningen på Kongahells slott blef derigenom lemnad åt sitt
öde, och kunde ej vänta någon undsättning, i händelse den blef
anfallen, hvilket gynsamma tillfälle att få fästet i sitt våld Hakon
icke lät gå sig ur händerna, och företog derföre dess belägring.
Höfvidsman på slottet var då <i>Thord Unge</i>, sjelf bördig af Norge,
och egande uti detta rike många både fränder och egendomar.
Af fruktan att lida skada på någondera delen upplåter han
slottsportarna <footnote>Peder Clausen påstår att slottet togs med storm, men, utom att detta
motsäges af Rimkrönikan, kunde en stormning af det kringflutna slottet svårligen
låta sig göra sommartiden, och om så skett, hade aldrig Thord Unge kunnat
blifva Norsk slottshöfding.</footnote> för den hotande konungen, och gör det med desto
större beredvillighet, som vilkoret dervid var, att Thord skulle
äfven under det Norska väldet få fortfara i utöfningen af sitt
kommendantskap på Niklaborg. Det qvittade honom lika, hvilken som
kallades slottsherre, blott han fick vara slottsfogde; men det visade
sig snart, hvilket misstag den Norske konungen gjort, då han
gifvit ett så vigtigt förtroende åt en sådan stympare som herr Thord
Unge. Vintern inbröt och slog brygga öfver elfven. Hertig Erik,
som, genom ingången förlikning med Danske konungen, nu kunde
vända sig med hela sin styrka emot Norge, försummade icke detta
gynnande tillfälle att återtaga det kringflutna slottet i Kongahell,
och befaller fördenskull sin broder Valdemar komma till sig med
den här af Svenskar och Tyskar, som stod under hans fanor i
Stockholm. Med hertigarnes förenade styrka belägges nu slottet.
Norskarne, derom underrättade, skynda under en riddares anförande
sina nödställde landsmän till undsättning, men hertigarne sända
till deras möte en Norsk landsflykting <i>Björn</i> [Lodinsson?], en man,
som tagit magistergraden i Paris, men som var lika duktig att slåss,
som att läsa <footnote>Hans nampn var i Paris skrifvit
Att han var en mästare i Bokalist
I the resa halp honom Christ. [Rimkr. pag. 114.]</footnote>. I ett bergpass, helt nära Kongahell, möter herr
magistern, tidigt en morgon, med sina Svenskar den Norske
riddaren, jagar hans väldiga skara på flykten och sårar honom sjelf.
Då nu ingen vidare undsättning var att hoppas för Thord Unge,
eller rättare, då han nu fått en giltig orsak att skylla på,
uppgifver han slottet på Ragnhildsholmen åt hertigarne, hvilka
anförtro den nya eröfringen åt en Tysk riddare. Thord blygdes ej
för att i egen person draga till sin konung och berätta sin skam.
Han tyckes äfven hafva haft uppdrag af hertigarne att mäkla fred,
emedan han frambar Eriks hotelse att bränna Viken i grund, derest
icke den Norske konungen beqvämde sig till fred. Denne
sednare, serdeles orolig öfver att Kongahells slott kommit i händerna
på en Tysk, af hvilken det tillgränsande landet hade intet godt
att hoppas, emedan denna nations krigare den tiden utmärkte
sig för den grymmaste våldsamhet, var benägen till försonlighet,
och slöt 1310 med hertigen en förlikning, som kort derefter
förvandlades till ständig fred och förbund. Ibland de många
vilkoren dervid var ock, att Erik skulle, den 15 påföljande Maj, till
Norske konungen återställa Kongahell med hälften af den
tullafgift, han, hertigen, ifrån osämjans utbrott och till
återställelsedagen, uppburit eller tillprejat sig af de fartyg, som seglade på
Götaelf <footnote>Medietas exactionis aluei: hälften af umgälderne på Elfven. Detta är den
första antydan, som i fornhandlingar förekommer, rörande den sedan mellan
Svenskar och Norskar så mycket omtvistade tullen vid Bohus. Det säger sig sjelft att,
i fall denna före anläggningen af Bohus slott uppburits vid Kongahell
(Castelle-gården), så hade en hel mängd fartyg, så Svenska som Norska, kunnat
undandraga sig densamma, genom att taga vägen uppför östra elfarmen. Således är
det troligt att tullstället, redan före Bohus slotts tillkomst, varit vid Elfvebacken,
der slottet sedan byggdes, och att just detta varit anledningen till Norska
kronans förvärfvande af Skårdalen från den Svenska; helst den icke med rätta kan
kräfva tull af seglare, som ej eger båda stränderne. Af fornhandlingar framgår
åtminstone, att Skårdalen tillhört Norge redan på Magnus Lagabætirs tid (1262
—80). Troligen har då Sverige i utbyte fått en liten del af Hisingen gent emot
Gamla Elfsborg (anlagdt 1260), så att äfven det å sin sida kunnat vid sistnämnde
fäste kräfva tull. Ty det låg helt och hållet i den tidens anda, att furstarne
sökte afpressa egna och andras undersåtare så många afgifter som möjligt. Se
vidare Cap. 6, afdeln. 4 «Om tullen vid Bohus».<tab>B.</footnote>. Men att med detta återställande ingenting blef af,
synes af den besynnerliga fredstraktaten i Helsingborg den 16 Juii
samma år [1310], hvarest säges uttryckligen, att hertigarne ännu
innehade Kongahell och skulle öfverlemna det åt Hakon, endast
om denne inginge på de öfriga vilkor, man der uppgjort. Vid sin
förmälning med sin återvunna brud, prinsessan Ingeborg, lärer dock
Erik öfverlemnat sin svärfader nycklarne till Kongahells slott, och
dermed afträdde de Svenske hertigarne ur Bohusläns historia, hvarest
de intagit en betydlig, fastän ej upphöjd plats. Här, såsom
annorstädes, uppförde de sig såsom ridderlige, men orolige,
egennyttige och otacksamme furstar, ehuru partiskheten hos de gamle
häfdatecknarne har skildrat dem helt annorlunda. Deras
handlingssätt är likväl det sannaste vittne på deras karakter, och
granskningen deraf skall mildra vår dom öfver deras, af dem så
förorättade, broder, då han lät dem omkomma, enligt folktron
ihjälsvälta, på Nyköpings slott år 1318.

Brödramordet störtade likväl Birger af sin thron, på
hvilken Svenskarne 1319 uppsatte hertig Eriks minderårige son
<i>Magnus</i>, hvilken, vid sin morfaders död samma år, ärfde äfven
Norges krona. Utan tvifvel har Hakon, under de oroligheter, som
uppkommo vid de Svenske hertigarnes död, upplåtit Bohus, med
en del af dess län, åt sin dotter, hertig Eriks enka, såsom en
tillflyktsort, hvilken förläning hon ock efter hans död till en tid
bibehöll. På annat sätt kan ej förklaras, huru hertiginnan
Ingeborg kan uti ett bref af 1320 kalla «Bagehus» sitt slott, då det
är bekant, att hon icke utöfvade något regentskap i Norge. På
detta slott förlofvade hon 1321 sin lilla dotter <i>Euphemia</i> med
<i>Albrekt af Mecklenburg</i>, af hvilket äktenskap, fullbordadt 1336,
föddes den <i>Albrekt</i>, hvilken, såsom en oduglig och olycklig konung,
vunnit en bedröflig ryktbarhet uti Sveriges historia <footnote>Må det här tillåtas att inlägga protest mot de posthuma historiska 
uppsatser af Holmberg som införts i den äldre «Illustrerade tidningen», och uti hvilka
finnes mycket emot den historiska sanningen stridande, såsom t. ex. att den
Albrekt af Mecklenburg som förlofvades med prinsessan Eufemia var densamme,
som sedan blef konung i Sverige, m. m. i samma väg.<tab>B.</footnote>.
Hertiginnan förmälde sig sedan med hertigen af Halland <i>Knut Porse,</i> och
gick efter hans död i kloster. Denne Knut Porse, som en tid
var oense med Sverige och Danmark, råkade äfven i oenighet med
Norrmännen derigenom, att han 1323 i Marstrand med våld
borttog ett fartyg, som var lastadt för de andliges i Sverige räkning,
men tvisten bilades på ett möte i Kongahell år 1327, som
egentligen var sammankalladt for att åstadkomma förlikning mellan
konung Magnus Eriksson och konung Valdemar III i Danmark.
</chapter>

<chapter name="4. Tilldragelser på Bohus, digerdöden, odling, folkmängd,
lagstiftning, drottning Blancas lifgeding, m. m.">
<table o>
<td c><h2><small>4. Tilldragelser på Bohus, digerdöden, odling, folkmängd,
lagstiftning, drottning Blancas lifgeding, m. m.</small></h2><td><footnote>Hadorphs bihang till Rimkrönikorna, Diplomatarium Norvegicum,
Hvitfelds Danska krönika, Peder Clausen, Lagerbring l. c.</footnote>
</table>

År 1332 hölls på Bohus en herredag, på hvilken de
Norske ädlingarne förklarade konung Magnus Eriksson myndig och
öfverlemnade honom riksstyrelsen. Vid samma tillfälle hade
Hansestädernas sändebud der infunnit sig, för att få sina gamla
privilegier förnyade. Norrmännen började likväl inom kort visa
missnöje emot sin unge konung, hvartill orsaken säges hafva varit,
att Magnus så sällan besökte sitt mödernerike, utan vistades
ständigt uti Sverige, hvars krona de stolte Norrmännen till och med
ville att han skulle afsäga sig. Detta missnöje alstrade 1339 en
sammansvärjning uti Bohuslän, hvilken åsyftade ingenting mindre
än Magni afsättande och utväljandet af en annan konung.
Dertill var utsedd den unge <i>Sigurd Hafthorsson,</i> konungens
syskonbarn och förmäld med den mäktige f. d. riksdrotsen Erling
Vidkunssons dotter. Partiets egentlige ledare var eljest förre
herren på Bohus <i>Ivar Ögmundsson</i> <footnote>Med tillnamnet Rofa. Han var af Hestböslägten, som näst Erling
Vidkunssons slägt, Arnmödlingarne, var då för tiden den yppersta i Norge. Sitt
tillnamn fick han af sitt sköldemärke, tre trappgaflade tak (ännu heter tak <i>roof</i> på
Engelska).<tab>B.</footnote>, d. v. riksdrots. De
underrättelser, man om denna sammansvärjning eger, äro ytterst
ofullständiga. Man vet att Sigurd Hafthorsson och Ivar Ögmundsson
erhållit lejdebref att i all säkerhet vistas i Kongahell, för att
underhandla med konungen, som den 15 Augusti 1339 ämnade
komma till Bohus; men måhända har han ej inträffat förr än den 8
September och lära underhandlingarne räckt till den 29 i samma
månad. Uppresningen tyckes, efter hvad allt ger vid handen, icke
hafva varit af stor betydenhet; den var dock ett nytt bevis på
den oroliga anda, som alltid varit i Norge rådande, och orsakade
hos konung Magnus en ständig farhåga för ett förnyadt farligare
försök af samma slag, hvilket dock uteblef. Norskarne försköto
honom icke, såsom Svenskarne, fastän de 1344 hyllade hans son
<i>Hakon</i> eller <i>Håkan</i> till hans medregent. Hyllningen skedde på
Bohus, som nu ärft Kongahells ära att vara en samlingsort för
Nordens förnäme och mäktige. Här höllos numera de flesta
Norska herredagarne, som kan ses af den mängd vigtiga handlingar,
hvilka äro utgifna på detta märkvärdiga ställe.

Det var 1350 som Norden utöddes af den förfärliga
<i>digerdöden.</i> Historien har väl ej antecknat, hvilka förödelser denna
rysliga pest anställde serskildt inom Bohuslän, men de muntliga
sägner, som under seklers lopp gått från fader till son, hålla dem
ännu i friskt minne. Öfverallt i länet hörer man upprepas
berättelser om «den stora mannadöden», som i fordom tid gjorde
landet folktomt. Så berättas äfven på Hisingen den vanliga
sagan, att af hela befolkningen der skola endast en yngling och en
flicka blifvit öfriga, hvilka byggde hjonelag samman; likaså säges
det uti Tanum, att af dess talrika innebyggare alla, utom två
hushåll, blifvit pestens rof. Mångenstädes uti norra Bohuslän,
serdeles i Bullarens härad, finner man i utmarkerna och djupt i
skogarne stora igengångna åkerfält, vittnande om denna rysliga
landsplåga; och då allmogen säger dessa odlingar vara gjorda och
deras urgamla kyrkor uppbyggda «före syndafloden», inser man lätt,
att den åsyftar digerdöden, som, lik en annan syndaflod, förstörde
en stor del af menniskoslägtet och frukterna af dess
verksamhet <footnote>Oerhörda voro de förödelser, denna rysliga pest, som man tror kommit
från Indien, farsoternas hemland, anställde i Europa. Blott i staden Florens dogo
60000 menniskor, Lübeck miste 90000, deraf 7000 dogo en helgdagsmorgon,
timmarne emellan ottesången och högmessan. Danmark miste nära tvåtredjedelar
af sina innebyggare. I Vermland utdog nästan hela befolkningen, och i
Vestergötland dogo icke mindre än 466 prester. Digerdöden kom till Norden 1349
genom ett öfvergifvet skepp, som indrefs till Bergen. Munkarne hafva bevarat
den bedröfliga märkvärdigheten af året MCCCL genom en lika bedröflig vers:
<i>Rostrum tri Crumbrum, spjutlongum, Maxima pestis.</i></footnote>. Nämnda odlingar tyckas visa, att folkstocken i Bohuslän
var, före digerdödens utbrott, föga mindre, om ej större, än nu,
emedan man ofta finner dem belägna på sådana ofruktbara
ställen, der numera ingen vill nedlägga möda och kostnad; innan
man upptog sådana ställen, hade man väl naturligtvis odlat alla
bördigare trakter, med undantag af de lågländaste, som man icke
förstod att göra vattenfria. Af den mängd permbref från 14:de
århundradet, hvilka mångenstädes äro att tillgå hos allmogen, kan
man ock se, att alla de gårdar och hemman, som nu finnas i
länet, redan då voro upptagne och bebyggde; och när man af
dylika handlingar finner, att fyra till sex åboar då ofta bodde på
detsamma hemman, som nu ej hyser flere än en, kan man icke
neka, att ju länet den tiden var ganska mycket både uppodladt
och befolkadt. Att det redan i äldsta tider varit utmärkt i
anseende till det sednare, kan bevisas af den jemförelsevis ringa
landvidd, som Bohusläns härader ega, ty vid Norges indelning i
härader eller skeppsreden bestämde man storleken af häradets
område i omvändt förhållande till dess folkmängd, så att ju
folkrikare ett landskap var, ju mindre och flere blefvo häradernas vidd.
Ett ännu mer talande bevis på detsamma har man deruti, att
man härstädes, vid fiendtliga inbrott, kunde i största hast
uppställa betydliga härar till landets försvar. Befolkningen i länet
lärer ock varit större, än att den kunde födas af jordbruket; så
var det åtminstone uti Olof den heliges tid. Den egde derföre
en hufvudsaklig näring af fisket, serdeles sillfisket, som isynnerhet
under det 14:de århundradet var lönande, af saltberedning och af
en vidsträckt handel. Denna sednare drefs till betydlighet och
inbragte många rikedomar, hvarigenom innebyggarne blefvo stolte
och öfvermodige, icke viljande lyda någon annan än sig sjelfve.

Norrmännen af Asastammen tyckas, vid deras första
inflyttning från grannriket Sverige, hafva medfört en del lagar,
förmodligen de uräldsta svenska och liksom dessa affattade på vers, för
att bättre kunna behållas i minnet. Men under tidernas lopp
tillkommo så många nya författningar, att det blef nödigt
redigera en ordentlig lagbok. Så uppstod <i>Frostatings-lagen</i> i den
nordliga delen af riket, och Hakon Adalstensfostre stiftade för
landets sydliga delar den s. k. <i>Gulatings-lagen</i>. <i>Heidsævis-</i> eller
<i>Eidsivia-lagen</i>, som följdes i Bohuslän, torde knappast hafva varit
annat än Gulatingslagen; men vi ega för litet i behåll deraf, för
att härom kunna med säkerhet dömma <footnote>Att Bohuslän ännu i konung Hakon Magnussons tid ansågs hörande
under Gulatings-lagen, intygas till full evidens af nämnde konungs öppna bref,
dateradt Oslo den 7 April 1306, rörande förpaktarnes i Viken gensträfvighet att i
behörig tid erlägga sina afgifter till jordegarne, der det heter: «Notum sit vobis,
proprietarios Vikenses nobis quæstos esse, prædiorum conductores annuam
mercedem detrectare, quam mos priscus et antiqvus Codex Vikensis imperat. Nos itaque
per omne Gulense territorium firmiter ordinavimus, consentientibus optimatibus,
qui præsto erant, ut mercedes ex nostris, ecclesiæ privatorumque prædiis,
quotannis ante festum Christi Natale solvantur, sub multa unius marcæ, ex tenore
legum etc. etc.»<tab>B</footnote>. Den erhöll sitt namn
af sitt förnämsta ting vid n. v. Eidsvold, liksom Gulatingslagen
efter tinget vid Gulá. Christendomens införande gjorde ändring
af flera ställen i lagarne nödige: den Gulatings-lag, som kommit
till oss, är för ingen del den gamla oförändrade hedniska. Det
lärer hafva varit Olof den helige som förändrat lagarne: hans nya
redaktion af Heidsævis-lagen, kallades efter tingsstället, Sarpsborg,
Borgartings-lagen. Denna lags s. k. Christenrätt, eller den del
af densamma, som speciellt afsåg presterskapet och religionen, och
som ytterligare omändrades af Sigurd Jorsalafararen, efter hans
hemkomst från heliga landet, är känd under namn af «<i>Vikens
Christenrätt</i>». Gulatings-Christenrätten, Eidsivia-Christenrätten, kung
Sverres Christenrätt m. fl., äro knappast annat än något varierande
afskrifter af densamma. Norra länets innebyggare hade annars sin
förnämsta samlingsplats vid <i>Hornborg</i> i Qville, det södras, som
det vill tyckas, på <i>Elfvebacken</i>, der nu ruinerna af Bohus slott
ligga. Omsider fick Bohuslän sin egen lagman och blef ett af
Norges femton lagdömen. Norra länets innebyggare höllo då ting
vid Foss kyrka (<i>Vikens Foss Laugthing</i>), det södras på gamla
stället (<i>Vikens Bahus Laugthing</i>). I kyrkligt afseende lydde
länet under Oslo biskopar.

Då Norges råd voro församlade på Bohus 1353, beslöto de
på konung Magni förslag att utbyta de spridda gods i Sverige,
hvilka hans drottning <i>Blanca</i> erhållit i morgongåfva, emot vissa
landsträckor i Norge. I Bohuslän tilldeltes henne då Bohus,
Marstrand och hela Elfsyssel, med undantag af Oroust. Brefvet
härpå, den äldsta handling, som närmare rörer detta län, lyder så:

«Magnus, med Guds nåd Norges, Svea och Skånes konung,
sänder alla män, som detta bref se eller höra läsas, Guds och sin
helsning. Vi vilja låta eder veta, att vi, med vår son Hakons
och allt vårt Norges rikes råds samtycke, ha gjort denna stadga
om vår kära «puusas» <footnote>Epouse. Man erinre sig att drottning Blanca var fransyska.<tab>B.</footnote> Blancas morgongåfva. Först att vi med
henne kommit öfverens om ett byte, dels för att få de hennes
gods och inkomster, som nu ligga i Svea rike, mera närliggande,
dels ock för annan hennes egen och våra barns fördel skull, att
hon skall hafva Bagahus och Malstrander och dertill hela
Elfsyssel, undantagandes Ordost. Item hela Ranrike <footnote>Arild Hvitfeld har Romarike.<tab>B.</footnote>, Vette härad <footnote>Hos Hvitfeld: Vorteherrit.<tab>B.</footnote>
och hela Borgesyssel, med sjötullar och alla desamma rätta
kongliga inkomster, dagsverken och underhafvande, med alla de beting,
de rättigheter och det välde, som de öppna bref omförmäla, hvilka
hon redan innehar rörande Tönsbergshus och fögderi och allt
annat, som henne gafs i morgongåfva här i Norge. Skulle ock så
hända, att förenämnde vår son Hakon eller någon annan, efter
oss kommande laglig konung i Norge vill hafva åter Bagehus,
Malstrand och Elfsyssel, då skall, efter denna dag, hvarken han
eller någon annan på hans vägnar, inländsk eller utländsk, icke
heller någon af vårt råd eller tjenare i Norge, hafva makt eller
våld, under hvad förevänning det vara må, henne derifrån med
våld eller med dagtingan att uttränga emot hennes ja och
samtycke. Utan denna vår förordning och stadfästelse, med alla dess
stadgar, artiklar, beting och rättigheter, skall hädanefter stadigt
stånda och varda hållen. Och till intyg och stadfästelse härom,
satte vår ofvannämnde son Hakon sitt insegel bredvid vårt eget
insegel för detta bref, hvilket blef gjordt på Bagahus, måndagen
näst före pingst, det år då lidne voro från vår Herres Jesu
Christi födelsetid m.o ccc.o l.o och tre vintrar 
<footnote>1353 den 6 Maj.<tab>B.</footnote>. — Men vi, Erengisle
jarl öfver Orkenöarna, Olof erkebiskop i Nidaros, Sigfrid i Oslo,
Gisbricht i Biorgvin <footnote>Bergen.<tab>B.</footnote> och Havard i Hammar biskopar, Arnulf
abbot i Hovedö, Orm Östensson, Erling Vidkunsson, Jon och
Sigurd Hafthors söner, Ögmund Finnsson, Eilif Eilifsson, Jon
Brynjulfsson, Petter Eriksson prost vid Mariekyrkan i Oslo, Endrid
Ivarsson, Ivar Andersson och Svale Ulfsson utlofva och samtycka
vid vårt samvete och heder, och bindom oss med fullt handslag,
att vi med fullkomlig trohet vilja vår oftanämnda kära fru Blanca
med råd och dåd styrka, trösta och hjelpa, en och hvar af all
sin förmåga, emot alla dem, som henne oroa, antasta eller med
våld från denna vår herres konungens anordning och stadgande,
den han allt ifrån denna dag vill hafva obrottsligen ståndande
och åtlydd, utstöta vilja. Och till stadfästelse och yttermera
säkerhet för detta vårt löfte sätta vi våra insegel för detta bref,
som gjordt var på ställe dag och år, som ofvan nämnde äro». —

Denna konung Magni åtgärd var nog närmast föranledd af
en aning om de oroligheter, som sednare i Sverige utbröto och
kostade honom detta lands krona. Det är dock visst, att
drottning Blanca, oaktadt alla dessa försäkringar, icke oqvald fick
behålla lifgedinget i Bohuslän till sin död, ty den 28 September
1361, eller halftannat år förr än hon afled, pantförskrefs Bohus
slott med dess län och inkomster åt Hansestäderna, för ett af
dessa åt konung Magnus gifvet lån, till Danska krigets utförande.

Blott föga kännedom af de politiska stormar, som i medlet
och slutet af det fjortonde seklet skakade Norden, förspordes uti
Bohuslän; förenadt med Norge, fick det fröjda sig af det lugn,
som efter århundradens oredor och blodsutgjutelser hvilade öfver
detta rike, de sista stunderna af dess sjelfständighet, — den
vindstilla lik, som plägar sluta en stormig sommardag. Endast året
1368 är utmärkt af olyckor, som kriget bragte öfver södra länet.
Sveriges rådsherrar hade afsatt Magnus och bortskänkt hans thron
åt den oduglige Mecklenburgaren Albrekt. Ett olyckligt öde
lemnar Magnus i Albrekts våld, af hvilken han hålles i svårt fängelse.
Under hans son Håkan uppbjuda Norges härar allt, för att
befria sin konung, och infalla härjande i Sverige. Albrekt, som uti
Danske konungen fått en ny fiende, kunde icke i början utöfva
någon vedergällningsrätt, men fann tillfälle dertill 1368.
Understödd af sina bundsförvandters, Hansestädernas flotta, kom han då
till Bohuslän, hvarest han brände Marstrand, Kongahell och alla
hus, som lågo utanför Bohus’ murar, hela Norska Hisingen, samt
dessutom femton kyrksocknar — hvilka de voro, finnes ej
antecknadt <footnote>Måhända var det under denna fejd, som den bekante Svenske riksmarsken
Erik Kjellsson Pukes son mördades på Oroust. <i>Diar. Wadsten.</i> p. 15.</footnote>. — Kriget slöts genom stilleståndet 1369, och frederna
1370 och 1371. Konung Magnus, som, i kraft af sistnämnde
fredsslut, slapp ur sitt fängelse, regerade sedan i Norge till sin
död 1374. Han drunknade i Bolmefjorden utanför Bergen —
icke, såsom några vilja, uti Blomsfjorden nära Strömstad. — I
Norge erhöll han ärenamnet: <i>den gode och mäktige</i>, under det
man i Sverige gaf honom den smädeliga benämningen: <i>Smek</i>. Så
följas lofvet och tadlet åt i den högtupphöjdes spår; men
Magnus förtjente likväl intetdera. Sonen Håkan dog 16 år efter sin
fader, allmänt älskad och saknad i Norge, och hans enka, den
märkvärdiga drottning <i>Margareta</i>, fattade allaredan då den idé
om en Nordisk monarchi, som hon genom Kalmare-unionen år 1397
förverkligade. Danmark och Norge ärfde hon efter sin son <i>Olof</i>,
den siste ättlingen af Norges gamla frejdade konungastam. Inre
oredor i Sverige, underblåsta af henne sjelf, skaffade henne ock
detta rikes krona, hvarom hon emottog första tillsägelsen på
Bohus <footnote>Att detta skedde på Bohus är osäkert. Den i behåll varande urkunden
har ej något visst ställe utsatt. Somlige vilja att det skall hafva skett på
Dalaborg. Ett register öfver gamla handlingar finnes dock, som upptager
kallelse-brefvet såsom utfärdadt på Bohus; kanske har detta funnits på något annat, nu
förloradt exemplar deraf.<tab>B.</footnote> nyåret 1388, då den Svenska adelns fullmäktige dit
anlände, för att utverka hennes bistånd emot Albrekt, och hon gaf
dem löfte derom, om de ville taga henne till sin drottning. Året
derpå lemnade krigslyckan i hennes händer konung Albrekt sjelf
och hans son, hvilka först insattes i fängelse på Bohus, —
detsamma slott, der Albrekts föräldrars förlofning slöts 68 år förut.
— Nordens trenne riken förenades nu till ett.
</chapter>
<chapter name="5. Om Thord Bondes krig.">
<table o>
<td c><h2><small>5. Om Thord Bondes krig.</small></h2><td><footnote>Rimkrönikan. Lagerbring.</footnote>
</table>

I medlet af 15:de århundradet blir Bohuslän åter
skådeplatsen for märkliga händelser. Norska riksrådet, missnöjdt med
Danskarnes sjelfrådighet att, Norrmännen oåtsporde, utkora
<i>Christian 1:ste af Oldenburg</i> till unionskonung, samlar sig på Bohus
Askeonsdagen 1449 och utväljer till sin herre konungen i Sverige
<i>Carl Knutsson</i>. Då dessutom allmogen på sina sammankomster
frivilligt förenade sig i detta val, emottog konung Carl det
ärofulla anbudet, och Norge förenades för första gången med Sverige
under en spira. Men under tiden förstodo Danskarne att skaffa
sig anhängare inom sjelfva Norge, och en öfversänd krigshär
öfvertygade så fullkomligt dess innebyggare om konung Christians
lagliga arfsrätt till Norges krona, att de i Marstrand den 2 Juli
s. å. hyllade honom till sin konung, och emottogo hans
konungaförsäkran. Carl nödgades ock afsäga sig sitt nya rike, dertill
tvungen genom sina rådsherrars förräderi på mötena i Halmstad
och Arboga 1450, men oaktadt denna eftergift kunde krig
emellan de båda konungarne icke förekommas, utan utbröt följande
år, då innebyggarne i Viken i Augusti 1451 helt oförmodadt
inbröto uti Vermland, hvarifrån de dock, efter anställda
plundringar, inom kort återvände. Likväl skulle det kunna vara möjligt,
att detta våra kära fäders i Viken ströftåg haft ingen eller föga
gemenskap med tidens politiska händelser, utan egentligen blifvit
företaget af okynne och roflystnad. Huru dermed än må vara,
så stod kriget emellan Carl och Christian i full låga 1452. Carl
inbröt med 70,000 man i Skåne, som rysligt härjades, Blekinge
intogs, och Halland skulle delat Skånes öde, men skonades af
Carls förrädiske höfdingar. Christian deremot anföll och eröfrade
Vestergötland och framträngde ända till Östergötland, der likväl
på <i>Holveden</i> de Svenske böndernes pålyxor förtogo honom lusten
till allt vidare framträngande. Straxt derefter återtogs
Vestergötland och dess fästen af den unge riksmarsken <i>Thord Bonde</i>,
konung Carl Knutssons syskonbarn, en tapper, ärlig Svensk. Han
värjde manligen Sveriges vestra gräns, och eröfrade till och med
större delen af Bohuslän, till hvars säkra besittning han lät
uppföra flera fästen, eller rättare, på nytt befästa gamla förfallna
borgar. Ibland dessa nämnas i synnerhet <i>Gullborg</i>, på gränsen
emellan Ljungs och Ödsmåls socknar, <i>Billingsborg</i> [<i>Bullingsborg?</i>],
troligen det förutnämnda Olsborg i Bullaren, samt <i>Danaborg</i>,
hvars belägenhet numera ej kan igenfinnas, men torde böra sökas
i Uddevallatrakten, måhända på <i>Skansberget</i> derstädes. Dessa
försvarsverk, jemte herr Thords vaksamhet, hindrade Norrmännen
ifrån alla infall i Sverige från denna kant, hvarföre de på allt
sätt sökte utdrifva honom härifrån. När vintren inbrutit, anryckte
höfdingen på Bohus <i>Kolbjörn Gäst</i> med 3000 man emot något
af de ofvannämnda fästen, på hvilket Thord Bonde för tillfället
vistades, men denne, som genom sina spejare fått underrättelse
om fiendens antågande, rycker honom i möte med 300 ryttare
och 100 småsvenner. Desse sednare, som icke ägde andra vapen
än stakar, förseddes med krigslurar och doldes på passande
ställen i skogen, sedan de fått nödiga förhållningsordres. Med de
förre deremot gör herr Thord i fullt fyrsprång anfall på
Norrmännen, som i hast förskansade sig med sina medförda slädar,
men då han ej förmådde genombryta detta värn, återvände han i
full flykt. Norrmännen öppnade då slädborgen och deras ryttare
eftersatte de flyktande Svenskarne, men när Thord lockat dem
ifrån hufvudstyrkan, så långt han ville, gör han plötsligen halt,
och angriper sina förföljare med sådan häftighet, att de
hufvudstupa skynda tillbaka inom slädborgen, uti hvilken Thord Bonde
sjelf med sina ryttare under tumultet intränger. Der uppstår
ett blodigt slagtande, och Thord sjelf får under sig två hästar skjutne.
Omsider är han nära att blifva öfvermannad, då i detsamma
skogen genljudar af lur- och trompetskall, och bakhållet
framstörtar med stort härskri. Öfverraskad häraf, upplöser sig
Norrmannahären, som väl till det mesta bestod af Bohuslänsk allmoge, i
den vildaste flykt under skriande: att all Sveriges makt kom
öfver dem. En stor del af dem blef då tillfångatagen, — ett
missöde som äfven drabbade Kolbjörn Gäst och de andre höfdingarne
med deras drabanter, hvilka förgäfves sökte rädda sig på ett berg.
Så lekte Thord Bonde många gånger med Danskar och Norrmän
i Bohuslän och gjorde dem stort förfång, och desse hade
öfvergifvit allt hopp att kunna eröfra Sverige så länge han lefde,
hvarföre de ej heller skydde något medel att rödja den förfärlige ur
vägen. Detta lyckades dem beklagligen alltför snart.

Thord Bonde hade vintern 1455 eller 56 i Bohuslän
anlagt ett fäste, som han efter sin konung kallade <i>Carlsborg,</i> och
hvilket sannolikt har legat vid gården Röe på Stångenäs, der man
ännu ser lemningar efter en borg på en med vallgraf befästad
klippa, «Slottet» kallad <footnote>Det påståendet att Carlsborg är detsamma som Hornborg i Quille, kan
vara så rigtigt som hvilket annat som helst, men hafver det emot sig, att Peder
Clausen, hvilken synes hafva varit väl känd med dessa trakter, och lefde i samma
århundrade Carlsborg förstördes, således på en tid, då man väl vetat hvarest detta
slott varit beläget, bestämdt skiljer emellan detsamma och Hornborg. Flera skäl
gifvas deremot för antagandet att Carlsborg legat vid Röe på Stångenäs.
Onekligen har dervarande fäste blifvit uppfördt emot slutet af medeltiden; det visas af
vallgrafven, tegelstenarne och de fynd af kulor m. m., som man der tid efter
annan gjort; och att det vid något tillfälle blifvit förstördt af fiendehand, synes
af den mängd menniskoben, som der finnas blandade med brändt trävirke och
kalkgrus. [Emellertid anser jag mig ej böra förtiga, att vid Färlöf, der vägen
från Stångenäs framkommer ur ett trångt bergpass och går öfver en bro, för att
sedan åter draga sig in mellan berg, på en plats, som eger fördelen af
kommunikation med öppna sjön, finnes ett ställe kalladt Carlsborg; men huruvida der
finnas dylika lemningar som vid Röe har jag ännu ej hunnit efterforska. {jemför med anm. nedtill på sid. 150 i II Del} B.]</footnote>. Thord hade knappt hunnit uppföra
borgen, förr än Danskarne belägrade den, men han afviste dem
med väldig arm och qvarstannade en tid bortåt på slottet, för
att ånyo angripa fienden, som höll sig i nejden. Det var vid
Pingsthelgen 1455 eller 1456; man är ej ense om året. Till
borgfogde hade Thord förordnat en Dansk öfverlöpare <i>Jösse Boson,</i>
hvilken genom ögontjenst lyckats tillvinna sig hans oinskränkta
förtroende. Bestucken, som det säges, af Danskarne, beslöt denne
bof att mörda sin välgörare och herre. Thord ernade följande
dagen göra ett utfall på fienden, som var nära, och gick om
aftonen tryggt till hvila med allt sitt folk, för att hemta krafter
till morgondagens strider, sedan Jösse Boson åtagit sig att med
några sammansvurne hålla nattvakten på slottet. Sedan alla
insomnat, igenbommade förädaren dörrarne till de rum, i hvilka
krigsfolket låg, afskar strängarne på deras alla bågar och
undangömde de öfriga vapnen, samt förde sina saker ombord på
en båt. Så tillreds, inträdde han till marsken, som vaknade och
sporde hvad som var på färde. Samvetet slog bofven, och han
gick åter ut, sedan han försäkrat Thord att allt stod väl till,
men vände straxt tillbaka, och då marsken på nytt sporde efter
tidningar, rusade Jösse fram till hans säng och till svar klöf den
ädle hjeltens hufvud med en yxa ned till skuldrorne. Det gifves
likväl en annan berättelse om samma händelse, deruti säges, att
marsken mördades sofvande <footnote>Diar. Wadsten.</footnote>. Efter fullbordad ogerning skyndade
sig mördaren till de Danske, för att uppbära lönen derför.
Besättningen på Carlsborg begaf sig till Sverige, medförande sin
herres lik, som med stor ståt jordades i <i>Vadstena kloster.</i>

Konung Carls lycka slutades med det hugg som fällde
den tappre Thord Bonde. Beröfvad, genom hans död, det
enda stödet för sin vacklande thron, nödgades han öfvergifva sitt
trolösa rike. Efter sju års landsflykt kom han igen, men endast
för att sex månader derefter åter flykta. På nytt kallad tillbaka,
pröfvade han ännu nära tre år de starka stormarne på lifvets
höjder, och dog år 1470 med den bekännelsen: att hans ärelystnad
bräckt hans lycka och kostat hans lif.
</chapter>

<chapter name="6. Olsborgs eröfring.">
<table o>
<td c><h2><small>6. Olsborgs eröfring.</small></h2><td><footnote>Messenii Scond. illustr. Loccen. Hist. Svec. Behrmans Christian 2:dres
Hist. Minoriterbrödernes i Stockholm diarium. Detta sednare är följdt med
afseende på gjorda ändringar från förra upplagan.<tab>B.</footnote>
</table>

Då Danske konungen <i>Hans</i> år 1501 afsattes från Svenska
thronen, som han efter 14 års vinglerier ändteligen bestigit och
i 4 år innehaft, och då den kraftfulle <i>Sten Sture den äldre</i> ånyo
fattade riksrodret, uppblossade kriget emellan Sverige och Danmark
långt häftigare än förut. Den djuptseende Sturen fann nödigt
att, till sin fiendes försvagande, försöka åstadkomma en resning
i Norge, hvilket ock lyckades. Norrmännen gjorde uppror, först
under en <i>Knut Alfsson</i> — höfdinge på Bohus var då <i>Henrik
Krummedike.</i> — Belägringen började på Pauli omvändelses dag
[d. 25 Jan.] 1502, och Knut Alfssons krigshär qvarlåg framför
borgen till Petri och Pauli dag [29 Juni], då konung Hans sjelf
ankom i spetsen för en krigshär och tvang Knut Alfsson till
aftåg. Denne sednare mördades samma år. Men upproret utbröt
ånyo under anförande af den tappre <i>Herlof Hydefad,</i> med
sådan framgång, att alla Norges fästningar, med undantag af
Bohus, råkade i deras händer. För att beröfva Danskarne
äfven denna fasta punkt, angrep Herlof Hydefad med sin här
densamma, sedan han afbränt Kongahell, som var konung Hans
bevåget. Belägringen hade dock ingen framgång, ty Bohus’
kommendant, den muntre och ridderlige <i>Otto Rud,</i> var en
tapper herre, och sedan ombyggnaden 1448 var fästningen
nästan ointaglig. Danske konungen sände emellertid sin son
<i>Christian</i> till Norge, hvilken med kraft, fastän med för mycken
grymhet, kufvade de orolige. Han slog rebellerne vid Oslo
och tillfångatog genom list sjelfva Herlof Hydefad, hvilken fördes
till Bohus, der han pinligt förhördes, samt sedan utanför
slottsporten rådbråkades och lades på fyra stegel, 1508 <footnote>Utförligare härom under den speciella beskrifningen öfver Kongelf och
Bohus.<tab>B.</footnote>. Sten Sture,
som sport sin bundsförvandts missöde att råka i fångenskap, men
ej visste att han blifvit afrättad, sände, till hans befrielse, sina
trupper för Bohus under anförande af en Norsk <i>Carl Knutsson</i> <footnote>Messenius och flere efter honom kallar denne oriktigt Knut Carlsson och
en son af konung Carl VIII Knutsson.</footnote>,
men prins Christian dödade anföraren och dref folket på flykten
redan i första drabbningen.

Svenskarne hade denna tid, under en tapper krigsbuss <i>Nils
Nautzen,</i> besatt det gamla Olsborg i Bullaren, af hvilket
grannskap den käcke Otto Rud på Bohus fann sig serdeles besvärad.
Men som det förstnämnde slottet hade af naturen en stark befästning,
och dessutom försvarades af en rask besättning, trodde han sig icke
vuxen att taga det med stormande hand, utan upptänkte i det
stället en krigslist, hvilken ock lyckades. Det var sjelfva
Julaftonen 1502, som Rud med en skara bepröfvade knektar aflade
sitt besök i Bullaren. Vintern var sträng, så att sjöarne lågo,
och en mängd snö hade fallit. Otto Rud lät då sitt folk draga
hvita skjortor öfver sina rustningar, för att icke observeras emot
den hvita marken, och dolde sig i en hålväg på vestra stranden
af Bullaresjön, som ännu bär namn af <i>Danska klefven.</i> Sedan
Danskarne derstädes afbidat den stund på natten, då de
förmodade Svenskarne på slottet vara som bäst sysselsatte med att
tömma Julbägaren, smögo de sig öfver den tillfrusna sjön och
klättrade helt tyst uppför slottsberget. Inga vakter syntes på
murarne; alla hade samlat sig i dryckesstugan, hvilken skyndsamt
omringas af Rud, som obemärkt inkommit i slottet. Oförmögne
till motstånd blefvo «de drickande kämpar» tillfångatagne; endast
slottsherren Nautzen undkom till ett torn, uti hvars trappor han
värjde sig med hugg och stenkastning ända till följande dagens
eftermiddag, då han, i brist på försvarsvapen, måste gifva sig
fången <footnote>En bland folket gängse sägen förmäler att Nautzen, sedan allt hopp om
räddning var förloradt, nedstörtat sig på den tillfrusna sjön och lyckats
undkomma.</footnote>.

Detta var det bekanta Julgillet på Olsborg, som så lifligt
hågkommes af traditionen. Konung Hans satte stort värde på
denna eröfring och hade mycket nöje af det sätt, hvarpå hans
gunstling gjort densamma, hvarföre han ock skänkte honom till
evärdelig ego Olsborg med tillhörande län Bullaren. Otto Rud
deltog sedan under Christian den andre, på ett verksamt sätt, uti
kriget mot Sverige, och dog slutligen i Tyskland på en
pilgrimsfärd. Konung Hans, den bäste af unionskonungarne, dog år 1513.
Staden <i>Uddevallas</i> privilegier lära vara stadfästade af honom.
Marstrand hade redan 1440 fått sina privilegier stadfästade af konung
<i>Christoffer.</i>
</chapter>
<chapter name="KAP. VI. Om Bohuslän från 1523 till dess införlifvande med
Sverige 1658.">
<h2><small>KAP. VI.</small>

Om Bohuslän från 1523 till dess införlifvande med
Sverige 1658.</h2>
</chapter>

<chapter name="1. Gustaf Vasa eröfrar större delen af Bohuslän.">
<table o>
<td c><h2><small>1. Gustaf Vasa eröfrar större delen af Bohuslän.</small></h2><td><footnote>Tegel. Gustaf 1:stes Historia.</footnote>
</table>

Unionens tider gingo till ända. Stockholms blodbad och öfriga
grymheter störtade Christian den 2:dres välde i Sverige, i
stället för att, såsom han sjelf menade, befästa det, och förhjelpte
den hjeltemodige <i>Gustaf Vasa</i> att förvärfva åt sitt fosterland den
frihet, för hvilken så mycket af landets ädlaste blod förgäfves
flutit. Missnöjet i Danmark omintetgjorde Christians hämdeplaner
mot Sverige, men gaf deremot Gustaf tillfälle att göra ett försök
att utvidga Svenska väldet till vesterhafvet och införlifva Norge
dermed. Med en väldig skara ryttare och fotknektar inbröto
hans fältöfverstar <i>Lars Siggesson Sparre</i> och <i>Thure Jönsson Roos</i>
uti det sistnämnda riket år 1523, och eröfrade norra Bohuslän
med dess båda fästen Carlsborg, som anförtroddes åt <i>Nils
Krumme,</i> och Olsborg, på hvilket <i>Nils Rinnesson</i> blef höfvidsman.
Svenskarne fortsatte sitt eröfringståg, och tvingade genom
brandskattningar allmogen i södra Norge att svärja sig trohetsed. Men
de Danskes härjning af landet tvingade Svenskarne till återtåg,
som ställdes mot Elfsborg och södra Bohuslän, som ännu lydde
Christian. Vid underrättelsen härom gjorde Danskarne med
Elfsborg detsamma, som de nyss förut gjort med Oslo, nemligen
uppbrände det och plundrade det kringliggande landet, hvarefter
de drogo sig inom det fasta Bohus’ murar. Detta slott vågade
Svenskarne denna gång icke angripa, utan drogo till sitt land
igen, sedan de stadgat sitt välde i Viken.

Konung Christian fördrefs emellertid ifrån sitt eget rike, der
de goda anstalter, han vidtagit till landets bästa, ej kunde
öfverskyla de grymma handlingar, han ofta begick. Försagd flyktade
han till Holland, och hans frände hertig <i>Fredrik af Holstein</i>
intog hans thron. Bohus öfverlemnades af den nye konungen i
väpnaren <i>Hans Erikssons</i> (Bölja?) händer, som flyttades till denna
befattning från det afbrända gamla Elfsborg och, 1523, i lägret
för Köpenhamn svor konung Fredrik trohet. <i>Claus</i> [Claes] <i>Bilde,</i>
som gjort konungen stora tjenster i dess tvist med Gustaf Vasa
rörande besittningen af Viken, och dervid fått vidkännas stora
enskilda utgifter, hade emellertid fått löfte att erhålla Bohus slott
i förläning, «så fort de år förflutit under hvilka Hans Eriksson
hade löfte att sitta qvar på sin plats»; detta inträffade 1527 eller
något sednare.

Danskarne begynte snart att bestrida Gustaf hans nya
landvinning, men emedan konung Fredrik ännu satt ganska osäker på
sin thron, nyttjade han härvid hellre pennan än svärdet, och
yrkade genom skrifvelse till Svenska ständerne återställandet af de
gamla förhållandena; men <i>Söderköpings</i> herredag lät honom förstå
bland annat: «att han icke skulle bekymra sig med de
landsändar Blekinge och Viken i Norge, dem k. Gustaf med väldigan hand
från sin rätte fiende tagit hade». På riksdagen i Vadstena väckte
de Danske fullmäktige samma fråga, men dess afgörande uppsköts
tid efter annan, till dess man slutligen öfverenskom att afsluta
denna tvist på ett konungamöte i Malmö.

Enligt beslutet på detta möte, den märkvärdiga <i>Malmö-recess,</i>
dateradt 1 September 1524, förklarades Viken [norra Bohuslän]
böra, dock med bibehållande af sina gamla privilegier och utan
att betungas med nya skatter, förblifva i Sveriges ego, till dess,
på utsatt möte i Lübeck följande år, skiljomännen afgjort,
hvilken af de tvistande makterne nämnda bygd samt ön Gotland skulle
tillhöra; vidare — i händelse Gotland då tilldömdes Danmark —
skulle Gustaf behålla Viken såsom pant för den omkostnad, han
användt på det såkallade Gotländska krigståget, och hvilken
Danmark borde ersätta honom; men så snart denna ersättningssumma
erlades, skulle Viken afträdas, och i nämnde summa afräknas de
inkomster, Svenska kronan uppburit af denna landsträcka ifrån den
dag nämnde dom fälldes, till betalningsdagen. Skulle återigen
Danmark frikännas ifrån ersättning af besagda krigsomkostnader,
så borde likväl Viken på sagdan dag återställas till Norge, och
skulle emellertid den Danske konungen skaffa konung Gustaf det
Norska riksrådets bifall till dessa öfverenskommelser om Viken,
eller, i fall det vägrades, ansvara för de olägenheter, som af en
sådan vägran kunde uppkomma.

Det utsatta mötet i Lübeck blef icke af. Blekinge och
Gotland hade Danskarne, utan ersättning till Sverige, tillkräktat sig;
nu tänkte de åtkomma Viken på samma sätt. Norska riksrådet
yrkade träget hos det Danska återställelsen af detta landskap, och
klagade dessutom öfver dess Svenska fogdars egenmäktiga
handlingar, såsom stridande emot Malmö-recess, af hvilka
omständigheter konung Fredrik begagnade sig, för att på nytt söka
öfvertala konung Gustaf att afstå sin besittning. Gustaf gaf likväl ett
undfallande svar; men allvarligare underhandlingar i samma sak
förekommo på den märkvärdiga Vesterås riksdag 1527, och året
derefter på ett nytt möte i Nya Lödese. På detta sednare yrkade
Danskarne, att Gustaf skulle, utan ringaste ersättning, genast
afträda Viken, men han påstod, att Gotland först borde återställas till
Sverige, innan något sådant kunde komma i fråga; likväl
förklarade han sig villig att hänskjuta tvisten till oväldiga skiljomäns
afgörande, hvaremot åter Danskarne anförde missnöje. Så
dagtingade och pennfäktade man med en ifver, som skulle gjort heder åt
det 19:de århundradet, till dess ett rykte utspriddes, att Danske
konungen ernade med härsköld intränga i Viken, och sålunda på
engång afhugga tvisteknuten. Anledningen till ett sådant rykte var,
att prins <i>Christian</i> landstigit 1529 med en välrustad här i Norge,
för att der låta sig hyllas till fadrens efterträdare, såsom det
sades, änskönt det just icke kan vara så osannolikt, att afsigten
med denna hans resa var sådan ryktet förmälde. Åtminstone hade
fråga om Vikens eröfring nyss förut blifvit väckt på en herredag
i Danmark, och förhållandet emellan Sverige och detta rike var
temligen spändt. Öfvervåld öfvades på gränsorna; de Svenske
förrädarne, som undkommit Gustafs rättvisa, funno beskydd i
Danmark, ja, den värste ibland dem, Thure Jönsson Roos, sade sjelf
sig hafva af konung Fredrik fått löfte om Bohuslän i förläning,
och Claes Bilde på Bohus sökte göra de Svenske allt möjligt
förfång, så att konung Gustaf hade största skäl att frukta ett
fredsbrott. Han rustade sig ock till motvärn, sammandrog trupper i
Vestergötland, dit han sjelf begaf sig, sedan han befallt hela
Sveriges adel att hålla sig färdig att vid första vink ila det hotade
Viken till försvar. Dock afhördes ingen fiendtlighet, utan man
begynte ånyo dagtinga med samma framgång som förut. Under
tiden lära Bohuslänningarne varit mindre belåtne med den
Svenska styrelsen. Missnöjet, enligt Svenska häfdatecknare, underblåst
af Danskarne, utbröt våren 1530 uti ett uppror, uti hvilket flere
af Gustafs män, som här egde befattning, blefvo ihjelslagne.
Höfvidsmannen på Carlsborg <i>Jacob Krumme,</i> troligen utledsen vid sin
äfventyrliga post, begärde och erhöll afsked, och Carlborgs slott
och län, med alla dess inkomster och räntor, förlänades åt <i>Åke
Claesson Tott</i> emot årlig afgift af 600 mark örtigar, samt mot
förbindelse att med eget folk försvara förläningen.

Omsider togo de i sex år förda skriftvexlingar och
underhandlingar om Viken en lycklig ända på det bekanta mötet i
Varberg, hvars beslut är dateradt Söndagen näst efter S:t Petri ad
vincula dag [1 Aug.] 1530. Alltmer hotande rykten om den fördrifne
konung Christians rustningar till Nordens eröfring inlupo, och det
honom af Tyske kejsaren lofvade bistånd härtill syntes nu
otvifvelaktigt, sedan denne hans svåger, genom freden i Cambrai med
Frankrike, fått lugn i sitt eget rike. Den gemensamma faran
bevekte de båda tvistande Nordens konungar till nedstämmande
af sina ömsesidiga anspråk och till enighetens bibehållande. På
nämnda möte i Varberg stadfästes det inbördes förbundet, och alla
gamla tvister afgjordes, hvarvid man öfverenskom, att konung
Gustaf skulle oqvald besitta Viken än ytterligare uti sex år <footnote><small>Hvitfeldts uppgift att Viken lemnades på endast ett år, är utan tvifvel
oriktig.</small></footnote>,
räknade från nästa Larsmessedag, efter hvilket tidsförlopp detta län
skulle utan motsägelse och utan lösen öfverlemnas till Norska
kronan; dock gjordes dervid det uttryckliga stadgande, att länets
innebyggare skulle bibehållas vid sina privilegier och vid Norges
lag och rätt. Så afgjordes den långvariga trätan om Viken.
</chapter>

<chapter name="2. Konung Christian den andres återkomst och infall i Bohuslän">
<h2>2. Konung Christian den andres återkomst och infall i Bohuslän.</h2><footnote><small>Tegel l. c.</small></footnote>

Ovädret, som länge stått hotande vid den politiska
horizonten, närmade sig och utbröt. Den 6 November 1531 landade
den fördrifne Christian med sina legoknektar och landsförrädare på
Norges kust, och blef i Oslo af den fruktande menigheten
tilldömd detta rikes krona. Allt närmare drog sig stormen till
Bohuslän. Thore Jönsson Roos, densamme som förut ryckt detta
landskap ifrån Christian, men nu, glömsk af sin pligt och sin
ära, jagade efter sitt fosterlands förderf, i sällskap med en annan
Svensk förrädare, biskopen i Skara <i>Magnus Haraldsson Strömfeldt,</i>
samt Christians fältöfverste <i>Cordt Pfenning,</i> anlände med den
fiendtliga flottan till Marstrand, hvilket de besatte. Härifrån sökte
förrädarne att genom bref och proklamationer förleda såväl
Sveriges som Danmarks ädlingar och menigheter till affall från deras
herrar. Till Claes Bilde på Bohus skref Thure Jönsson ett
vidlöftigt och lismande bref, deruti han uppmanade honom att
upplåta Bohus åt den «milde kong Christian», men erhöll på
detsamma ett svar, som till Bohushöfdingens heder och i öfrigt för
sin märkvärdighet förtjenar att anföras:

«Helsan efter tidsens lägenhet. Må du veta Thure Jönsson,
att jag fick i går din skrifvelse med några lösaktiga ord och tal,
att du aktade dermed bedraga mig från min ära och lämpa, och
besmitta min redlighet, ed och ära, och göra mig till sådan en
lösaktig och besmittad man, som du sjelf är; hvilket Gud skall
dig förbjuda, som alla ärliga mäns samveten bevarar. Efter många
och bedrägliga tal, som ditt bref innehåller, då bekänner jag mig,
utaf Guds försyn att vara dig för god, att gifva dig andra och
bättre svar, än som detta bref förmäler; ty du hafver så tidt
vändt och slitit din kappa, att hon är nu så jämmerligen sliten
uppå båda sidor, att hon icke vill tjena ibland någon ärlig mans
klädebonad. Intet mera uppå denna tid, utan jag befaller dig
den, som Gud Fader befallde den man, som hans endaste son
förrådde. Ex Bahusz, Söndagen näst före Vårfrudag 1531».

Då Christians höfdingar funno af detta bref, att Claes Bilde
icke med godo ville förena sig med dem, tågade de till
Kongahell med 1200 man, och belägrade och bestormade Bohus; men
herr Claes försvarade sig så tappert, att de med oförrättadt ärende
måste draga sig tillbaka. De vände sig då emot norra
Bohuslän, som de intogo, och belägrade Carlsborg, hvilket försvarades
af Åke Claesson. Detta fäste stormades med yttersta häftighet,
men värjde sig lika tappert, till dess Åke Claesson sjelf blef
dödskjuten, då den höfdinglösa besättningen icke längre förmådde
försvara sig emot den öfverlägsne fienden, utan uppgåfvo slottet.
Carlsborg blef då så i grund förstördt, att man nu knappt vet
hvar det varit beläget. Ofvan är anfördt, att det är sannolikt
att detta slott legat vid Röe på Stångenäs; der finnes ock uti
borglemningarne en mängd halfbrända menniskoben, trävirke med
mera, ibland hvilket man funnit lemningar af vapen från en yngre
tid, såsom värjfästen, musköt- och små kanonkulor m. m., hvilket
allt vittnar, att det fäste, der stått, blifvit beskjutet, intaget och
nedbrändt öfver en hop lefvande eller döda menniskor, alldeles så,
som det berättas om Carlsborg. Olsborg delade på samma tid
Carlsborgs öde, och äfven efter detta slott synas nu endast några
få grushögar.

Efter detta härtåg drog konung Christian med hela sin makt
till Kongahell, derifrån han på engång belägrade Bohus och
hotade Nylödese <footnote>Nylödese låg vid n. v. gamlestaden vid Göteborg.</footnote> och Vestergötland. Hans afsigt var nu att
intränga i Sverige. Oaktadt alla gjorda öfverenskommelser, visade
sig Danskarne föga verksamme att mota den hotande strömmen,
men Gustaf Vasa sof icke. I Nylödese samlar han, 1532, en här af
riddare och gemene. Endast elfven skiljer de stridslystne ifrån
hvarandra. Christian, öfvermodig genom de Svenske förädarnes,
serdeles Thure Jönssons, försäkringar, att han i Sverige skulle möta
endast en sammanrafsad, vid strid ovan, bondehop, fruktar
ingenting mindre än angrepp, då en dag en väldig skara af 3000
ryttare, alla i blänkande stålrustningar, spränger öfver den tillfrusna
elfven in på Hisingen. Christian, på engång förvånad och
förskräckt öfver denna syn, som han från Kongahell varseblir,
ropar då i vredesmod till den bredvid honom stående Thure
Jönsson: «Du har bedragit mig, herr Thure, då du sade, att inga
krigsmän funnos i Sverige. Äro de käringar de, som här
komma?» Följande morgon låg i smutsen på Kongahells gata en
hufvudlös kropp, — det var den förrädaren Thure Jönsson Roos,
som så fått uppbära sina gerningars lön. — Christian ryckte
emellertid den stålklädda ryttarskaran oförskräckt till möte på
Hisingen, och Cordt Pfenning, som bättre kände till lokalen än
Svenskarne, uppställde hans folk i en fyrkant, hvilken skyddades till
höger af Nordreelf och i fronten af ett mindre vattendrag,
hvilket var helt svagt tillfruset. Då Svenskarne sågo, att Christians
folk höll sig stilla, och att det bestod endast af fotknektar, sprängde
de lustigt fram till anfall; men då de satte öfver det nämnda
vattendraget, brast isen, och de främste sjönko ner, hvarvid de
öfrige måste göra halt. Derigenom uppkom oordning i
Svenskarnes leder, flykt blef oundviklig och Christian lät sitt artilleri spela
i ryggen på de flyende, och tillfogade dem ett betydligt nederlag <footnote><small>Denna skärmytsling har troligen stått vid det vattendrag, som förr
afskiljde Gullön från Hisingen och ännu till en del finnes qvar. De Svenskes
anförare skall hafva varit Severin Kyhl.</small></footnote>.

Lifvad af denna framgång, ryckte Christian öfver elfven till
Skepplanda kyrka, men då all tillförsel här blef honom afskuren,
och alla ströfpartier, som han utsände att proviantera,
bortsnappades af den vaksamme Lars Siggesson Sparre, uppstod i hans
här en förfärlig hunger, som tvingade honom till återtåg.
Belägringen af Bohus, som under tiden pågått, måste ock upphäfvas,
och Christian drog sig tillbaka till Oslo. Kort derefter blef den
olycklige konungen, genom det skamligaste förräderi, lockad till
Danmark, der han i ett 27-årigt fängelse fick bota för sina fel.
Han dog 1559.
</chapter>

<chapter name="3. Konung Gustaf 1:ste afträder sitt välde i Bohuslän">
<h2>3. Konung Gustaf 1:ste afträder sitt välde i Bohuslän.</h2><footnote><small>Tegel l. c.</small></footnote>

Konung Gustaf var nu utledsen vid Viken, dels för de
mångåriga tvister han för denna landsändas skull haft med
Danska kronan, dels för den stora förlust, som han der lidit genom
Christians infall, och hvartill utan tvifvel missnöjet ibland folket
derstädes bidragit. Dessutom var det säkert, att Christian, om
han åter komme sig före, skulle kasta sig öfver denna bygd. Konung
Fredrik, som väl beräknade dessa förhållanden, begynte då på
nytt att genom Claes Bilde underhandla med konung Gustaf om
Vikens afträdande till sig, ehuru Gustaf ännu ägde igen fyra års
besittningsrätt till detta land, enligt Varbergs mötes beslut af år
1530. Underhandlingen drefs med framgång, och Sverige
afträdde sin del af Bohuslän emot en ersättning af 1200 Renska
gyllen. Handlingarne öfver detta köp äro ännu i behåll, och
så lydande:

«Vi Gustaf med Guds nåde Sveriges och Götes konung
etc. göre vetterligt, att efter den kontrakts lydelse, som sednast
belefvad var i Varberg om Viken, att hon på några år
tillgörande skulle ligga Oss och Sveriges krona tillhanda och
vederlag; så hafver nu ärlig och välbördig man och stränge riddare
herr Claes Bilde, höfvidsman på Bahus, på Kongl. Maj:ts vägnar
i Danmark, varit här hos Oss, och så med Oss på Hans
Högmäktighets vägnar öfverenskommit, att Vi honom gunsteliga
uppantvardat hafve till Danmarks krona förbenämnda Viken, för ett
stycke guld, hvilket som han lefverera skall i Lybeck fjorton
dagar efter Helga Trekonungadag nästkommandes uti Herman
Sikmans händer, som det förpligtelsebref, som han derpå utgifvit
hafver yttermera utmäler och förklarar. Och skall dermed den
artikeln i förbenämnda Varbergs kontrakt, som lyder uppå Viken,
blifva platt död och aftalad, så att Viken härefter skall stå
Kongl. Maj:ts till Danmark och Danmarks krona tillhanda, dock
oförkränkeligt alla andra artiklar och punkter, uttryckte uti Malmö,
Nylödeses eller ock föresk:ne Varbergs recesser eller kontrakter,
dessa riken emellan till nytta och bestånd, belefvade och
sammantyckta äro. Dess tillvisso läte Vi hänga vårt secret nedan
för detta vårt öppna bref. Datum Svartsjö fredagen för Erici
Anno 1532».

«Jag Claes Bilde, riddare till Ljungsgård och höfvidsman
på Bahus, gör vetterligt och kännes med detta mitt öppna bref
att jag, af den befallning och fullmakt, som stormäktigste furste
Kongl. Maj:t af Danmark, konung Fredrik, min käraste, nådigste
herre mig gifvit och befallt hafver att handla med högmäktigste
furste konung Gustaf, Sveriges konung, om Viken; är jag så med
Hans Nåde derom öfverenskommen, att Hans Nåde hafver
gunsteliga Kongl. Maj:t till Danmark och Danmarks krona tillhanda
föreskrefna Viken, dock med så skäl och förord, att jag deremot
skall och vill gifva Hans Nåde Kongl. Maj:t innan fjorton dagar
näst efter de Heliga Tre Konungars dag nästkommandes,
tolfhundrade fullvigtiga goda Renska gyllen och lefverera dem uti
Lybeck uti Herman Sikmans händer, hvilka föreskrifna tolfhundrade
Renska gyllen jag bepligtar mig eller mina arfvingar, om mig
för stackot blifva kunde, redeliga att betala på föreskrifne tid
och stad, vid min christeliga tro, ära och sanning. Dess
tillvisso trycker jag mitt insegel nedan för detta bref, samfäldt med
Herr Larens Siggesson, Holger Carlsson och Henningh von
Anfelts insegler. Af Svartsjö den 20 dag i Maji år 1532».

Vid thronledigheten i Danmark efter Fredrik 1:stes död
utbröt den s. k. <i>Grefvefejden,</i> tillställd af Lybeckarne, hvilkas härar,
under Grefve Christoffer af Oldenburg, inföllo uti de Danska
provinserna, der de utropade den fångne Christian den andre till
konung och fingo hela allmogen på sin sida. Då uppträdde
konung Gustaf i Sverige såsom Danmarks räddare, och
understödde den af Danska adeln hyllade <i>Christian den tredje,</i> både
med folk och penningar, till oroligheternas stillande. I
Stockholm erhöll Christian 1535 af honom till lån 4300 lödig mark
silfver och 13,000 Jochimsdaler, emot löfte, att derför pantsätta
Aggerhus och Bohuslän. Men då Gustaf yrkade på detta löftes
uppfyllande, gaf väl Danske konungen och dess råd honom en
högtidlig försäkran på pantländernas öfverlemnande till påsken
1536, men kunde ej förmås att då utfärda något formligt
pantebref. När detta icke heller sedan blef af, och Gustaf, dessutom
förtörnad öfver att Danskarne, honom oåtspord och till förfång,
slutat fred med Lybeck, förehöll deras sändebud deras bristande
ordhållighet, föregåfvo de, såsom orsaker till att pantländerna icke
blifvit afträdda, de oroligheter, som Christian den andres måg
kurfursten <i>Fredrik af Heidelberg</i> tillställt i Norge, och hvilka
äfven förspordes i dessa landskap. Konung Gustaf, som fann att
det aldrig varit Danske konungens mening att lemna honom
Bohus och Aggerhus, ansåg bättre få något än intet, och
förklarade sig kort derefter nöjd att emottaga Bohuslän ensamt,
hvarpå konung Christian, som nu åter var i trångmål stadd, och
derföre behöfde Gustafs vänskap, lofvade stå fast vid hvad förut
var aftaladt; men knappt hade han redt sig ur sina brydsamma
förhållanden förrän han ville afspisa sin svåger i Sverige med
blotta räntorna af Bohus’ område, hvilka belupo sig till 1 läst
smör och 500 mark penningar, samt med räntorna af Varbergs
län, som voro 5 läster smör, hvilka afgifter skulle tillställas
Gustaf, tilldess skulden vore betald; föröfrigt skulle den sednare icke
hafva något med sjelfva länen att skaffa. Härmed var likväl
konung Gustaf illa belåten, särdeles som han ej visste huruvida
dessa räntor skulle anses såsom en afbetalning å det lånade
kapitalet, hvilket då skulle komma att stå i evighet, eller såsom
intresse derå, som likväl i thy fall icke komme att utgöra mera
än knappa 2 procent. Ändteligen efter mycket krångel, hvartill
visserligen Gustaf sjelf gaf mycken anledning, emedan han uti
penningaffärer var kinkig att hafva göra med, betaltes i Nylödese
[1531] hela summan, tillika med upplupna 5 procents räntor.
</chapter>

<chapter name="4. Om tullen vid Bohus">
<h2>4. Om tullen vid Bohus.</h2><footnote><small>Hadorph vid Rimkrönikan. Tegel l. c.</small></footnote>

Många anledningar till oenighet emellan Sverige och
Danmark hade vid denna tid yppat sig, och man förutsåg, såsom en
följd deraf, ett krig, som likväl förekoms genom de båda
konungarnes personliga möte i Brömsebro 1541. En omständighet,
hvaröfver Danskarne särdeles besvärade sig, var, att Svenskarne
trotsigt vägrade erlägga tull vid Bohus. Det var nemligen
gammal häfd, att vid Bohus utpressa af alla förbiseglande en
dryg afgift, hvilket inbragte dervarande slottsherre stora
inkomster, så länge Gamla Lödese florerade såsom Sveriges enda
handelsstad vid vestra kusten <footnote><small>Jemf. anm. sid. 105.</small></footnote>. Redan vid Bohus’ anläggning
insågo Svenskarne, att denna fästning skulle på detta sätt «göra
män vonda, ther fare a älfvena upp och neder», och knorrade
deröfver. Sedan under <i>Eriks af Pommern</i> ömkeliga regering, då
hvar och en af de högtuppsatte kunde handla huru han ville,
lärer höfdingen på Bohus Kolbjörn Gäst hafva mer än billigt
beskattat Lödesefararne, emedan Svenskarne vid konung
Christoffers val klagade öfver denna tunga. Uti sin konungaförsäkran af
den 15 April 1441 utlofvade också denne konung dem för alltid
frihet från erläggande af denna tull, men det hölls likaså litet
som hans öfriga löften. På mötet i Calmar samma år
förhandlades samma sak emellan de Svenske och Norske fullmäktige,
men den var ännu oafgjord år 1547, hvilket man finner af
konung Christian 1:stes försäkran detta år till Sveriges innebyggare,
uti hvilken han ibland annat utfäster sig att till deras nöje
afgöra tvisten om tullen vid Bohus, så snart han blifvit krönt till
deras konung.

Norrmännens inkomster af denna tull försvunno till det
mesta, då Nylödese vid nuvarande Göteborg ärfde Gamla
Lödeses handel, och således sällan något skepp passerade Bohus.
Detta var dem svårt att fördraga; derföre försökte den driftige
Claes Bilde att förflytta de lifliga marknader, som årligen höllos
i Nylödese, till något ställe på Bohuslänska sidan ofvan om
fästningen, för att derigenom åtkomma tull af marknadsfararne.
Men konung Gustaf förhindrade denna hans plan. Då tog Claes
Bilde sig före att kräfva tull äfven af dem, som, kommande från
hafvet, besökte något ställe nedom fästningen, och då desse
vägrade att så orättvist låta beskatta sig, klagade, som ofvan är
sagdt, Danskarne deröfver hos Konung Gustaf år 1537. Men han
vederlade detta deras klagomål med det sunda skäl, att en sådan
tull i Gamla Lödeses tid, till hvilket man ej kunde komma utan
förbi Bohus, kunde hafva något skäl till rätt för sig, men vore
nu högst obilligt att kräfva, då ingen numera passerade sistnämnde
ställe. Prejerierna från Bohus fortforo likväl en tid derefter,
hvilket ock blef en af klagopunkterna vid mötet på Elfsborg 1554,
der alla synder, Svenskar och Danskar begått emot hvarandra,
blefvo framdragna i ljuset. Men sedan upphörde detta tvisteämne.

Claes Bilde på Bohus var en duglig höfding <footnote><small>Vid Stockholms blodbad frambar Claes Bilde bödelssvärdet, och emottog
deras dyrbarheter, som afrättades. Se Tegels Erik XIV:s Hist. pag. 151.</small></footnote>, men för
öfrigt en stor vinglare och en högst besvärlig granne för
Svenskarne, som han gjorde allt möjligt förfång. 1542 lät han uti
Marstrand sitt folk, i förening med stadsboarne, öfverfalla
besättningen på ett väderdrifvet Svenskt skepp, hvarvid flere af de
sednare blefvo dräpte, samt utplundrade fartyget, utan att sedan
lemna någon skadeersättning; likaledes plundrade han Svenskar,
som handlade på Kongahell, och begick flera egenmäktiga och
orättvisa handlingar emot konung Gustafs undersåter, hvarföre
denne var högeligen förbittrad på honom.
</chapter>

<chapter name="5. Anteckningar om reformationens införande i Bohuslän">
<h2>5. Anteckningar om reformationens införande i Bohuslän.</h2><footnote><small>Ödmans Boh. L. Beskr. Göteborgska Magazinet 1767.</small></footnote>

Det var år 1536, som Danske konung Christian den tredje
genomdref reformationsverket i sina länder, i likhet med hvad
hans svåger gjort i Sverige ett årtionde förut. Den evangeliska
läran intog den påfviskas ställe; de andeliga godsen indrogos
under kronan, och klostren upphäfdes på det sätt, att de
munkar, som der ville qvarstanna, fingo åtnjuta underhåll till deras
död, då deremot de andre ägde rätt att öfvergifva klosterlefnaden.
Huru detta allt verkställdes, och hvilka följder deraf uppkommo,
är kändt af historien, och förbigås här; vi vilja blott nämna
hvad som med anledning deraf tilldrog sig i Bohuslän.

I Bohuslän funnos tre kloster, af hvilka ett i Kongahell <footnote>Att i Kongahell skulle funnits <i>tvenne</i> kloster, som i förra upplagan
nämndes, betviflades af Holmberg på sednare åren. Det enda intyg, man för ett
sådant förhållande lär kunna åberopa, är att i berättelsen om Jon Dronnings mord
1206 det säges att han begrofs i <i>munke</i>klostret i Kongahell, hvilket dock är ett
föga bevisande faktum.<tab>B.</footnote> i
början var af Augustinerorden, men sedermera, då
Franciskanerorden stiftades, bekände sig till dennas reglor. Ett annat
kloster, likaledes af Franciskanerorden, fanns i Marstrand och ett af
Premonstratenserorden [ett slags Augustiner] i Dragsmark. Hvad
man eljest hör allmogen berätta, att än här, än der skall hafva
funnits kloster, har afseende på klostrens afvelsgårdar, som
kunnat finnas på många ställen, och, om man får döma efter
nuvarande bruk i Italien och flerestädes, förestodos af munkar, som
på hvarje dylikt ställe inrättat kapeller, der gudstjenst hölls.
Isynnerhet ägde Dragsmarks kloster, som af gammalt varit ett
slags högskola, mångfaldiga egendomar öfver hela länet. Den
foglige konung Christian berättas hafva låtit munkarne i detta
kloster tillsvidare behålla sina inkomster, emot förbindelse att
underhålla en Luthersk lärare — ett hårdt vilkor för munkar!
Dock varade det icke länge innan Dragsmarks klostergods
förvandlades till ett särskildt kronolän under egna befallningsmän.
Från Kongahells kloster deremot utdrefvos munkarne alldeles;
klostrets byggnader, hvaribland särdeles kyrkan utmärkte sig för
storlek och prakt, nedrefvos och stenen användes till Bohus
ytterligare befästande.

Om de händelser, som tilldrogo sig i Bohuslän, i
anledning af Lutherska lärans införande, hafva åtskilliga minnen blifvit
oss bevarade. Ibland härvarande prester voro flere, som med
ifver förfäktade sin gamla tro. Ibland desse var, enligt en sägen,
pastor i Quille herr <i>Gudmund,</i> hvilken också fördenskull måste
afträda sitt rum åt en annan. Då han afreste, följde Quille
församlingsboar sin herde till <i>Fjellbacka,</i> der en båt väntade
honom. På stranden tog han afsked af sin hjord, uppmanade dem
att vidblifva sina fäders lära, såsom den enda saliggörande, och
gick i sin ifver så långt, att han önskade det han måtte förgås
vid nästa skär, om icke den tro, han predikat, vore den sanna
och rätta. Derpå steg han ombord, följd af sina åhörares tårar
och välönskningar; men knappt hade han lemnat stranden förrän
båten af en häftig väderil kantrade och presten drunknade vid
ett litet skär, som ännu i dag kallas <i>Gudmundsskäret.</i> Många
af den bestörta allmogen ansågo detta såsom ett Guds tecken
på falskheten af herr Gudmunds lära, och emottogo med glädje
den Lutherske predikanten och den tro han förkunnade; men de
andre Qvilleboarne kunde ej förgäta herr Gudmunds sista
förmaning, och <i>Gude Gädda,</i> som blef prest derstädes 1534 och
var en ifrig Lutheran, nödgades, af fruktan för dem, föra
slagsvärd och skarpladdade sadelrör med sig, då han red emellan
kyrkorna.

Uti Kongahell gick det stormigare till med införandet af
trosförändringen. Pastor <i>Lars</i> derstädes var en nitisk förfäktare
af Katholska läran, men kunde likväl icke förhindra den Lutherska
att predikas och att omfattas af större delen af Kongahells
innevånare. Men då de nye predikanterne borttogo vigvattnet ur
kyrkorna, och förmådde folket att utkasta sina radband i
gatusmutsen, upprörde herr Lars himmel och jord i sin predikan,
och tillställde ett upplopp emot Lutheranerne af så allvarsam
natur, att slottsherren på Bohus <i>Detlof von Anfelt</i> måste sjelf
med något manskap ila till staden, för att stilla bullret. Men
Anfelt sjelf var nära att blifva stenad ihjel af de rasande munk
vännerne, och förmådde endast med mycken möda återställa
lugnet, sedan flera personer under oväsendet måst sätta lifvet till.
Det påfviska partiet blef nu alldeles kufvadt, och Luthers lära
fick öfverhanden, hvilket skedde här redan 1530. Herr Lars
öfvergaf då det kätterska Kongahell och flyttade till Köpenhamn,
der reformationen omfattades med mindre ifver; men hans
efterträdare <i>Staffan</i> måste utstå mycken förtret af klosterbröderne.

Bönderne uti <i>Karreby</i> pastorat, straxt vid Kongahell, voro
ej heller gunstige den nya läran, men deras prest var det desto
mera. Då dennes embetsbröder en gång samlat sig hos honom,
och förebrådde honom hans kätteri, anfölls han plötsligt af slag
och dog, hvilket munkarne icke försummade att uttyda såsom ett
Guds straff för hans affall från den rätta tron, och blefvo
derigenom Karrebyboarne ännu mera vidhängsna det gamla. Då
derföre deras nye pastor <i>Anders Jansson</i> ifrade emot deras
papistiska rökande, korsande, med flera vidskepelser, tillstängde de
ofta för honom kyrkan, och vägrade honom att predika. Men
ännu svårare förföljelser led han för sin hustrus skull, emedan
bönderne ansågo en prests giftermål, hvilket är förbjudet i den
Katholska kyrkan, för en oerhörd och himmelskriande synd. Hon
vågade aldrig visa sig i kyrkan för böndernes raseri, som ansågo
henne för «ett af then onde utsändt spöke, som ingaf presten
allt hvad han hade att föredraga», och hotade stena henne till
döds. Lika obändiga voro Karrebyboarne under Anders Janssons
efterträdare herr <i>Tolles</i> tid, hvilken de år 1554 bortdrefvo från
gället, emedan han förhindrade dem att anropa helgonen, det de
företogo sig, för att afvärja en det året hotande missväxt. Man
har antecknadt, att Karreby socknemän voro de siste i länet,
som vidhöllo den påfviska läran. Men det är troligt, att
reformationens införande mötte i det öfriga Bohuslän likadant
motstånd, som i Kongahell och Karreby, fastän berättelserna derom
gått förlorade.
</chapter>

<chapter name="6. Bohus’ belägringar och länets öden ander sjuåra kriget">
<h2>6. Bohus’ belägringar och länets öden ander sjuåra kriget.</h2><footnote><small>Pastor i Karreby Severin Persson Ströms handskrifne annot. de
obsidionibus Bahusiæ. Tegels Erik XIV:s historia. Celsii dito. Messenii Scondia
Illustr. Historiska Samlingar. Stockh. 1795. Girs konung Johan III:s Historia.</small></footnote>

«Gamle kong Gösta» dog 1560, och året förut hade hans
svåger Christian i Danmark samlats till sina fäder. På den
Danska thronen uppsteg den sednares son <i>Fredrik II,</i> och i
Sverige efterträdde <i>Erik XIV</i> sin store fader. Båda furstarne
voro unga och stridslystna, och det gamla grollet emellan deras
folk vaknade med förnyad häftighet. Krigsorsaker voro lätt funna,
och voro hufvudsakligast, att båda konungarne nyttjade hvarandras
riksvapen, att Erik angrep den Danske prins <i>Magni</i> besittningar
i <i>Liffland,</i> och att några Svenska sändebud fängslades af konung
Fredrik. Ett förfärligt krig utbröt och varade från år 1563 till
1570. Danskarne hade härunder merändels öfverhand till lands,
men på sjön vann den Svenska flottan lysande segrar. Vi
förbigå de särskildta krigshändelserna under denna fejd, och skola
omtala endast dem, som kunna hafva sammanhang med
Bohusläns öden.

Redan vid krigets utbrott eröfrade Danskarne Elfsborg, och
utestängde derigenom de Svenske ifrån hafvet, samt oroade
oupphörligt från detta fäste och från det starka Bohus Vestergötland.
Det var derföre af högsta vigt för konung Erik att komma i
besittning af dessa båda fasta punkter. Men näppeligen har
någon belägring varit mera kostsam och mindre lönande än den,
som Erik företog af dessa slott, och hvilket helt och hållet bör
tillskrifvas hans dåliga anstalter och hans ombytliga och
misstänksamma lynne, som tvingade honom att ideligen skifta
anförare, ja, till och med slutligen beröfva dem allt nödigt
anseende ibland trupperne, derigenom att han gaf dessa hemlig
befallning, att icke lyda några andra ordres, än dem, som voro
underskrifne af honom sjelf.

Så snart Elfsborgs eröfring blef bekant, ryckte grefve <i>Per
Brahe</i> i medlet af Sept. 1563 in på Dalsland, derifrån han
skärmytslade med Danskarne i Bohuslän och förhindrade deras
ströfverier på Svenska området. Men omkring den 6 November bröt
han med 400 knektar och en väldig skara väpnade bönder in i
Bohuslän, hvarest han uppbrände Kongahell och anställde stora
härjningar, tvingande derigenom folket i södra länet, eller
Elfsyssel, att svärja Svenske konungen trohetsed. Bohus blef likväl
icke denna gång oroadt. Men i början af året 1564 gaf Erik
befallning åt <i>Claes Christersson Horn</i> och <i>Gustaf Olofsson
Stenbock,</i> att belägra detta slott och Elfsborg; dock var
hufvudafsigten med detta företag den, att förhindra de Norska trupper, som
voro sammandragna uti Aggerhus’ och Hammarhuslän, att rycka
emot <i>Claudius Collart,</i> som vid samma tid angrep Trondhjem.
Med en betydlig här ryttare och fotfolk, samt tillräckligt artilleri
under <i>Claes Fleming,</i> gingo Horn och Stenbock öfver den
tillfrusna elfven vid Gammellös, och ankommo den 22 Februari om
aftonen till Bohus, på hvilket den tappre <i>Jens Holgersson
Ulfstand</i> förde befälet under hela detta krig. I dagningen följande
morgon sköto de belägrande Svensk lösen, och uppfordrade
slottet genom en trumpetare, men då detta var förgäfves, öppnades
elden från berget <i>Fontin,</i> derifrån fem grofva kanoner eller s. k.
«halfva cartover» och två mörsare dundrade mot tornet
<i>Farshatten.</i> Men sedan kanonerna blifvit lossade i fem omgångar och
mörsarne i tvenne, afstannade elden och hela belägringen.
Svenskarne drogo sig följande dagen tillbaka, skyllande på Flemings
försumlighet, att ej framskaffa allt artilleri, och på den förfärliga
vintren. Horn säges på detta tidsfördrif hafva förlorat 1400
man, som för det mesta ihjelfröso, men då man uppger
Danskarnes förlust dervid till nära 1000 man, skär man utan tvifvel
till i växten, ty af en enda dags lamt skjutande kunna icke
gerna tusen man i ett fast slott omkomma. Hufvudplanen med
detta tåg vanns likväl, ty Norska trupperna måste dragas till
Bohus’ grannskap, och gåfvo derigenom Claudius Collart tillfälle
att eröfra Trondhjem.

En gammal anteckning säger, att konung Erik låtit till
denna belägring anskaffa en utomordentligt stor kanon, som
folket kallade <i>Skjegge,</i> och som varit så grof, att en skomakare
kunde sitta i dess mynning och såla skor [!?] <footnote>Ström, som antecknat detta, säger sig icke velat satt tro till denna
berättelse, om han ej hört den af män, om hvilkas trovärdighet han aldrig kunnat
hysa minsta tvifvelsmål. Ett motstycke till Skjegge var emellertid den s. k.
«Helvetesmörsaren», som Fransmännen nyttjade vid belägringen af Antverpens
citadell, men som söndersprang redan vid första skotten.</footnote>. Öfver detta
fruktansvärda förstörelseredskap hade man gjort ett rim:

<poem>«Naar Skjegge kommer till att gnegga
Saa rister baade Müürer och Wegga»;</poem>

men när detta vidunder skulle transporteras öfver elfven vid
Gammellös, förmådde ej isen bära dess tyngd, utan brast, och
Skjegge ligger nu helt oskadlig på elfbotten.

Emot Bohus blef nu intet med allvar företaget förrän
Januari 1565, då <i>Åke Bengtsson Ferla</i> beordrades att belägra det.
Han grep verket an med mycket nit, och besköt den fasta
klippeborgen i flera veckor, samt löpte flera gånger storm, fast utan
framgång. Under tiden hotade Danskarne att undsätta fästningen
ifrån Halland, men den vaksamme herr Åke utsände en del af
sitt folk, som slog undsättningscorpsen. Omsider måste han, då
de belägrade gjorde ett förtvifladt motstånd, och han sjelf lidit
stor förlust på manskap, upphäfva belägringen, och tågade då till
norra Bohuslän, som han brände eller brandskattade, samt
återvände till Sverige, sedan han omintetgjort fiendens plan att
infalla på Dal och Vermland. Södra Bohuslän undgick denna gång
krigets fasor, emedan dess innebyggare fortforo i sin trohet emot
konung Erik.

Oaktadt Ake Ferla flerestädes, särdeles i Blekinge, utmärkt
sig såsom krigare, och alltid visat sig såsom Eriks trogne
man, så tillskref denne honom den misslyckade belägringen af
Bohus och fråntog honom fältöfversteembetet, som återgafs åt
grefve Per Brahe. På nytt ryckte denne för Elfsborg och Bohus
i Mars månad, med en här af 9 gesvader [squadroner] ryttare,
och 14 fänikor fotknektar, samt ett stort artilleri, men han
uträttade ännu mindre än hans företrädare. Danskarne inkastade
undsättning till de belägrade, utan att Brahe, som vid fiendens
ankomst drog sig tillbaka, kunde förhindra det. Krigsförrådet
började tryta. Erik befallde att storma, men Brahe kunde omöjligt
förmå sitt folk dertill. Då Erik fick det veta, gaf han Brahe
hemliga ordres att under någon förevändning locka trupperna
öfver på fästningsholmen, och sedan föra båtarne tillbaka, så att
de olycklige, lemnade utan skydd emot hungern och fiendens eld,
skulle, drifne af förtviflan, tillgripa det enda medlet till räddning,
att storma fästningen. Men Per Brahe, som ägde ett
menskligt hjerta, vägrade att utföra denna grymma befallning, och fick
derföre sitt afsked i högst onådiga ordalag, såsom «den der icke
hade lust och vilja till att bedrifva något, det som berömeligt
är». Den Skottske ädlingen <i>Carolus de Mornay</i> och <i>Ivar
Månsson Stjernkors</i> blefvo derefter hvar i sin ordning krigsöfverstar,
och fortsatte belägringarne, men delade sina företrädares missöde
att blifva afsatte, emedan de ej kunde göra underverk. Bristande
sold och det ständiga höfdingebytet gjorde dessutom krigsfolket
missnöjdt och ovilligt till hvarje allvarsammare företag, så att
belägringen af de båda fästena måste alldeles upphäfvas, och
företogs icke vidare under det återstående af året 1565. Det enda
ärofulla minne, som de aftågande Svenskarne medförde från
Bohuslän, var af en liten seger på Hisingen i April månad.
Danskarne hade nemligen, sedan de misslyckats uti att inkasta
förstärkning i Elfsborg, landsatt 6 fänikor fotfolk på förutnämnda
ö, hvilka angrepo Svenskarnes läger derstädes, men blefvo
tillbakaslagne och måste retirera upp på ett berg, derifrån de
följande dagen alldeles fördrefvos.

Året 1566 togo krigshändelserna i Bohuslän sin början med
ett Svenskarnes försök att öfverrumpla Marstrand. De gingo i
denna afsigt in på <i>Koön,</i> men vid ryktet härom upphöggo
stadsboarne isen i sundet emellan denna ö och staden, och
underhjelptes i sitt bemödande af ett inträffande töväder, så att de
Svenske med oförrättadt ärende måste aftåga. Hela företaget var
likväl af obetydlighet, och de anfallande troligen icke annat än
ett mindre ströfparti. Mera allvarsam blef Bohus’ belägring
detta år. Den käcke <i>Nils Boye,</i> som, gemensamt med <i>Nils Sture</i>
och <i>Anders Sigfridsson Rålamb,</i> fått sig det farliga värfvet
uppdraget, uppkastade, natten till den 21 Mars, sina batterier på
berget Fontin. Hans grofva artilleri bestod af sex så kallade
hela cartover, sju halfva cartover och flera grofva fältslangor. Den
23 Mars öppnades belägringen med 90 kanonskott, som hade den
verkan, att bröstvärnen på fästningens yttre mur nedstörtade.
Först efter denna helsning lät Nils Boye uppfordra fästningen
att gifva sig, och, då det afslogs, förfärligt beskjuta densamma.
Man räknade 2820 kulor, som Svenskarne de tre första dagarne
sände de belägrade. Den 25 Mars gjorde den lifliga elden breche
på ett af fästningstornen, <i>Rödatorn</i> kalladt, och 8 fänikor
knektar kastade sig om aftonen in på fästningsholmen, beredde till
stormning. Den 26 Mars inbröt. Redan i gryningen spruta
eldgapen på Fontin död och förstörelse emot Röda torn, och
utvidga den gjorda öppningen derpå <footnote>Tegel nämner i sin Erik XIV:s historia att de belägrade der innanföre
uppförde en ny förskansning af timmer.<tab>B.</footnote>. Den uppgående solen är en
signal för de belägrande att storma. Tre gånger störta sig
Svenskarne med ytterligt raseri mot den öppnade brechen. Tre
gånger drifvas de af den hjeltemodiga besättningen tillbaka. Efter
en hvilostund blåses på nytt till storms. Danskarne draga sig
ifrån murarne. Svenskarne tränga ursinnigt fram. Rödatorn
eröfras. De stormande upphäfva i vild glädje dånande segerrop.
Svenska fanan uppsättes. Bohus är förloradt — då med en
förfärlig knall tornet springer i luften och flera hundrade Svenskar
slungas stympade upp ibland rök och eld <footnote>Man har oriktigt trott att det var Farshatt, som sprang i luften.
Rödatorn stod i närheten af fästningsporten.</footnote>. Bohus var räddadt.
Stormningen fortsattes väl på befallning ända till aftonen, men
förskräckelsen öfver <i>«den Bohusiska smällen»</i> förlamade hvarje arm,
och Svenskarne drogo sig tillbaka, rysande öfver den stora
myckenhet folk de förlorat. Huru med tornets sprängande tillgått,
upplystes sedan. Då kommendanten Jens Ulfstand misströstade
att kunna afslå stormen på Rödatorn, lät han i källarhvalfvet
nedföra en half läst krut, hvilket antändes i samma ögonblick
tornet togs i besittning och uppfylldes af de instormande
Svenskarne. Det berättas, att krutet blifvit påtändt af en hjeltemodig
man af besättningen — en annan Decius — som frivilligt erbjöd
sig att uppoffra sitt lif för fäderneslandets väl, sedan Jens
Ulfstand, på sin konungs vägnar, lofvat draga omsorg för hans
hustru och barn. — Efter denna dag drefs belägringen lamt och
intet uträttades. Erik rasade och beskyllde trupperne att hafva
förnaglat kanonerne och onyttigtvis uppödt ammunitionen. Nils
Boye föll i onåd och afsattes, men han skyllde på Sturen och
påstod, «att denne under hela tiden uppfört sig så, såsom den
der med flit ville hindra Svenska vapnens framgång». Sturen,
på hvilken den misstänksamme konungen dessutom af andra
orsaker var uppretad, hemkallades, och måste den 15 Juni, krönt
med en halmkrona, på en utsvulten åkarehäst hålla ett skymfligt
intåg i Stockholm, företrädd af en hop gemena käringar och
tiggarungar, och efterföljd af en utlefvad hästkrake, som släpade
en granruska, «för att sopa gatan efter den landsförrädaren». Så
skymfad, mördades den olycklige följande år af den vansinnige
konungen. En dylik triumf var äfven ernad Nils Boye och
Anders Rålamb, hvilket Erik strängeligen befallde sin gunstling
<i>Göran Persson</i> att ställa i verket, «opå thet att anndre måge
therutaff läre att rätthe sigh effter vår befallningh och henne icke
förachtte såsom the nu gjordtt haffue»; men för fordna förtjenster
befriades de likväl från denna ära, den förre den 13 Juni och
den sednare den 4 Juli samma år. Carolus de Mornay öfvertog
nu krigsoperationerna för Bohus, men modlöshet och
insubordination hade insmugit sig bland de Svenske trupperne. Bohus höjde
ännu trotsigt sina tornspiror mot himmelen, och dess hjeltemodige
försvarare nedblickade utan fruktan på sina belägrare, hvilka
nu äfven ledo af en sådan hunger, att de nödgades lifnära sig
af kli, lin- och hampfrö, ekbark, ister m. m. Ett utfall gjordes
den 20 April, då 2 fänikor af de Svenske, som voro inne på
fästningsholmen, nedhöggos; de öfrige sökte sin räddning i
flykten, men då de stormade öfver flottbroarne, brusto dessa, och
en mängd af de olycklige omkommo i vågorna. De belägrade
eröfrade, utom en mängd af ofvannämnda nödhjelps-födoämnen
och en hop vapen, äfven tre kanoner, hvilka sedan blefvo
placerade vid fästningens vattenreservoir. Så ledo de Svenske
ständiga nederlag, och måste slutligen upphäfva belägringen den 1
Maj 1566, sedan den varat i 38 dagar <footnote>Ström säger sig hafva antecknat allt detta ur ett ögonvittnes, pastor i
Karreby Christian Christianssons efterlemnade papper.</footnote>.

Konung Erik hade slösat för stora omkostnader på denna
belägring, för att helt och hållet afstå från densamma, särdeles
som slottet, genom sista angreppet, blifvit betydligt försvagadt.
Han beslöt således våga ännu ett försök att få det i sitt våld,
men var oense med sig sjelf i valet af fältöfverste, hvilken det
tillkom att leda belägringsanstalterna. Hans bref i detta ämne
till Göran Persson är ganska upplysande. Deri yttrar han sig
just icke ogent om Åke Ferla; Per Brahe säger han sig ej kunna
utnämna till den vigtiga beställningen, «allthenstundh vi nogsamt
haffue försögtt hvadh hann j så motthe duger»; Carol de Mornay
var heller icke tjenlig, emedan «hann icke något synnerligitt låtitt
påschijne, thett han haffuer meentt saken medh någett alffuare
emoott fijennderne, sedhenn hann bleff gifft, vthen vill nu fast
heller vare heeme, än någett annseentligitt emoot them vträttha»;
Ivar Stjernkors var «väll ehnn dugligh och behjertedt krigzman
för sijn persoon, doch var hann icke till eena Feltöfverste
tjenligh, allthenstundh hann är förmykitt fooss och hastigh», men
<i>Hogenskild Bjelke</i> föll deremot bättre i smaken. Bjelke
förordnades då till fältöfverste, men han, varnad af sina företrädares
exempel, undanbad sig äran af detta vådliga värf, och hertig
<i>Magnus af Sachsen</i> utnämndes i hans ställe. Konung Erik
emotsåg nu med förtröstan Bohus’ fall, och uppsatte med egen hand
den plan, som till detta ändamål skulle följas. Den var i
korthet, att fästningen skulle genom en flotta afskäras all förbindelse
med fienden; till lands omgifvas af tre läger, hvilka skulle
förenas genom dubbelbroar, slagna öfver elfven vid <i>Jordfallet</i> och
emellan Hisingen och Inland, samt emellan det sistnämnda och
fästningsholmen, till hvilket arbete Bohuslänningar skulle fångas
och användas; att «strickvernen» på tornen Farshatt, <i>Morsmössa</i>
och Rödatorn [som således åter var uppbygdt], skulle först
förstöras, och, om ej detta gaf någon framgång, Farshatt och
Rödatorn i grund nedskjutas, och breche skjutas på muren vid
porten, midt för hvilken en redoute skulle på fästningsholmen
uppföras till lika höjd med den nedskjutna slottsmuren. Dylika skulle
ock uppkastas på bergen Fontin och <i>Rödakon,</i> och genom en
liflig eld derifrån fästningens inre försvarsverk raseras. Först sedan
detta blifvit verkställdt skulle en allvarlig stormning företagas, i
hvilken Bohuslänska bönder borde drifvas framför till kanonmat;
«Vestgötar kunde heller icke skada» <footnote>Det är att märka, det konung Erik fått under kriget flera anledningar
till missnöje med Vestgötarne.</footnote>; intogs slottet, finge ingen
vapenför skonas till lifvet. Under intet vilkor finge belägringen
upphäfvas, äfven om fienden anryckte till undsättning, m. m.
Hela denna vackra plan gick emellertid om intet, emedan ingen
belägring af Bohus det året kunde företagas, för Danskarnes
infall i Vestergötland.

Följande år, 1567 i Januari, utstod slottet en kort
belägring af Svenskarne under <i>Tönnes Olofsson,</i> men besättningen
värjde sig lika tappert nu, som de förra gångerna, och Tönnes
Olofsson erhöll efter några veckors förlopp befallning att företaga
ett härjningståg i Norge, och angripa Aggerhus, som troddes
lättare att intaga. Efter hans aftåg blef ingenting företaget med
Bohus, så länge Erik den fjortonde satt på thronen.

Konung Eriks afsättande och hans broder <i>Johan den tredjes</i>
uppstigande på Sveriges konungastol, voro förändringar, som gåfvo
hopp om fred i Norden, men detta glada hopp försvann, då
kriget emellan de båda makterna med förnyad häftighet uppblossade
år 1569. De Danske intaga Varberg och bränna Småland, sedan
Svenskarne på samma sätt framfarit i Skåne. Konung Johan
beslutar angripa Norge ifrån tvenne håll, och sänder derföre sin
gunstling <i>Brynte Birgersson Lilje</i> att infalla i Bohuslän. Denne
aflägger den 2 Januari 1570 ett nyårsbesök på Hisingen, och
öfverrumplar ett der varande Danskt läger. Endast fyra af
fienden berättas hafva undsluppit hans svärd. Derefter fortsätter han
sitt tåg genom Bohuslän. Oroust och Tjörn, som under det
föregående kriget blifvit temligen skonade, blifva nu plundrade
och brände — ett öde, som äfven drabbar Sarpsborg och några
landsträckor norr om Bohuslän. Så framfor man å ömse sidor
till de värnlösa innebyggarnes outsägliga lidande och jemmer,
tilldess ändtligen detta bedröfliga sjuåra krig slöts genom den
för Sverige lika bedröfliga freden i <i>Stettin</i> den 13 December
1570 <footnote><small>År 1575 föreslog Johan III Danske konungen ett landbyte af Svenska
Liffland emot Bohuslän, men detta förslag blef icke antaget. Girs.</small></footnote>.
</chapter>

<chapter name="7. Brännefejden">
<h2>7. Brännefejden.</h2><footnote><small>Loccenii Hist. Svec. Ströms annot.</small></footnote>

Fyratioett år efter fredslutet i Stettin, eller år 1611,
utbröt åter kriget emellan Sverige och Danmark. Den sednare
makten eröfrade Calmar m. fl. fästen, förstörde det på
Hisingen nyanlagda Göteborg, och behöll öfvervigten i striden. De
krigshändelser, som härunder föreföllo inom Bohuslän, äro
antecknade under året 1612. Det var då, i Februari månad, Svenske
fältöfversten <i>Jesper Mathiasson Kruus,</i> efter att hafva återeröfrat
och på hög befallning uppbränt Nylödese, ryckte öfver Hisingen
emot Kongahell. Den alltid olyckliga staden plundrades och
lades i aska. Emot det redan då välbefästade Marstrand hade
Kruus äfven sina afsigter, hvilka han likväl måste låta fara,
emedan han saknade belägringsartilleri och soldaterne ej voro
synnerligt hågade för företaget. För samma orsakers skull lemnades det
starka Bohus, som åren 1595 och 1605 blifvit ytterligare
befästadt, i fred, men desto förfärligare öde drabbade sjelfva
landsbygden. Kruus tågade till Uddevalla med alla krigets fasor i sina
spår. Alla gårdar och byar i hans väg nedbrändes, kreatur och
lösegendom bortfördes, och allmogen mördades. Äfven norra
Bohuslän undgick icke eländet, ty Kruus svärmade ända till
Fredriksstads portar. Länet var förödt, och Kruus drog tillbaka till
Sverige med rikt byte; men minnet af hans rysliga härjningståg
har öfvergått till efterverlden, under namn af <i>Brännefejden.</i>
Norrmännen, som i detta krig hade uppställt 12,000 man under den
förre höfdingen på Bohus <i>Sten Malthesson Sehested,</i> och ständigt
ifrån Bohuslän oroade Dalsland och Vestergötland, eröfrade
derefter Elfsborg och Gullberg, hvilkas fall medverkade till den hårda
freden i Knäröd, som afslöts den 26 Januari 1613 emellan
Nordens störste konungar <i>Gustaf II Adolf</i> och <i>Christian IV.</i>

Under den sistnämnde konungens visa och milda styrelse
läktes de djupa sår, landet i denna fejd erhållit. Sköflingen 1612
var det gamla Kongahells sista olycka. Konung Christian
befallde 1613, att staden skulle uppbyggas på fästningsholmen, för
att skyddas af Bohus’ kanoner, och fick den då namnet <i>Kongelf.</i> <footnote>Se anm. i Rättelser och tillägg.</footnote>
</chapter>

<chapter name="8. Balsefejden">
<table o>
<td c><h2><small>8. Balsefejden.</small></h2><td><footnote>Ströms annot. Loccenii Hist. Svecana.</footnote>
</table>

De öfvermodiga fordringar, hvilka Danmark, på grund af
sin krigslycka, gjorde i sistnämnda fred, och hvilka Sverige,
tvingadt af omständigheterna, måste gå in på, bragte till sin höjd
Svenskarnes redan från sagans tider grundade hat till de Danske.
Man afvaktade blott tillfälle att hämnas. Ett sådant erbjöd sig
år 1643, då Sveriges segervana härar under <i>Banér</i> och
<i>Torstenson</i> vunnit en afgjord öfvervigt i Tyskland, och derigenom voro
i stånd att gifva vigt åt regeringens rättmätiga klagomål öfver
Danske konungens prejerier i sundet och vid
fredsunderhandlingarna i Tyskland ådagalagda ogenhet emot Svenska kronan. På
ett oförsvarligt sätt, utan krigsförklaring, inbröt Torstenson i
Danmark, der han vann betydliga fördelar; på sjön svajade de
Svenska vimplarne segerkrönta. Då sökte den gamle konung
Christian genom eröfring af det unga tillvexande Göteborg och af
Svenska gränsprovinserna mot Norge, ersätta sina förluster.
Ståthållaren i Norge <i>Hannibal Sehested</i> — efter hvilken allmogen
kallade kriget på detta håll <i>Hannibals-</i> eller <i>Balsefejden</i> —, den
dugligaste man, näst konungen, som Danmark den tiden egde, inföll
med framgång i Vermland 1644, samt sökte vinna Dalslands
allmoge för sig, uti hvilket sednare han likväl lyckades lika så litet,
som i de försök han gjorde på Göteborg. Deremot intog han
och förstörde det unga Venersborg. Landshöfdingen <i>Olof Stake,</i>
som tappert tumlat om med fienden på Dal och Vermland, kom
för sent att afvärja olyckan från denna stad, men icke att
hämnas den. Till vedergällning inföll han i Bohuslän, uppbrände
Uddevalla och ernade vidare hemsöka våra bygder, då Sehested
nödgade honom skynda till Vermland. Konung Christian fortfor
emellertid med sina planer på Göteborgs eröfring, hvilket han sjelf
förgäfves angripit, och gaf Sehested till den ändan ordres, att
företaga belägring af denna stad från Hisingen. Ett läger
upprättades då vid <i>Tingstad,</i> dit groft artilleri nedfördes från Bohus,
men riksdrotset <i>Per Brahe</i> ankom den 31 Juli med undsättning
till Göteborg, samt sände följande dag <i>Lars Kagg</i> på Danskarne,
hvilken eröfrade de skansar, dessa uppfört midt emot Lerje och
Hospitalet, och dref fienden ifrån hela Hisingen in på Bohus, på
hvilket slott Kagg alltsedan med 500 ryttare höll ett vaksamt öga.

Under vintern 1645 försökte Danskarne att genom pålning
och försänkningar vid Bohus göra elfven ofarbar, och dermed gifva
Göteborgs handel och sjöfart ett svårt sår; men arbetet medhanns
icke <footnote>De nedsatte pålarne och stenkistorne blefvo sedan af Danskarne sjelfva
efter freden upptagne.</footnote>. Våren kom, och med densamma anlände en Dansk eskader
under <i>Ove Gedde,</i> till sistnämnda stad, och höll en del af Svenska
flottan under <i>Ankarhjelm</i> derstädes instängd, men måste omsider
vända tillbaka. I slutet af Juli erhöll Sehested befallning att sätta
sig i förbindelse med Danska trupperne uti Skåne och Halland,
och, om möjligt var, bestorma Göteborg ifrån Vestgötasidan. Till
den ändan ryckte han den 2 Augusti med 4,000 <footnote>Detta antal är otvifvelaktigt det rättaste; man uppgifver annars än 5,000,
än 9,000.</footnote> man, och väl
försedd med artilleri, öfver elfven vid Bohus, utan att möta
något motstånd, men då han hunnit Göteborg, blef han den 5
Augusti på <i>Randängen</i> angripen af <i>Harald Stake,</i> och så slagen ur
fältet, att han hufvudstupa måste kasta sig in på Hisingen,
sedan han uppbränt Hospitalet, tillika med 18 der varande
uslingar. Den i hast slagna flottbron blef icke upprifven, hvarföre Lars
Kagg satte sig följande dag i besittning deraf, angrep fienden på
ön, och, efter åtskilliga blodiga smådrabbningar, jagade honom in
på Bohus. Vid <i>Jordfallet</i> på Hisingen innehade likväl Danskarne
en skans, som lär varit svår nog att åtkomma, ty den föll först
natten till den 13 Augusti, genom öfverrumpling från sjösidan, i
händerna på de Svenske, som der nedhöggo 70 man.
Befästningen på den lilla <i>Gullö</i> i elfven blef eröfrad ännu sednare.
Under tiden hade Kagg i god ro uppkastat sina batterier på
Hisingen emot slottet och staden. Af okänd orsak afreser Sehested
med sin gemål morgonen den 13 Augusti från Bohus, sedan han
förut bortsändt sina dyrbarheter, och i detsamma begynna
Svenskarne att med glödande kulor och fyrbollar beskjuta det arma
Kongelf. Likväl uppkom deraf föga skada, ty de raske
stadsboarne voro outtröttlige att ösa vatten på de inkastade brandämnena;
men omkring klockan 1 eftermiddagen öppnades slottsportarne,
och de Danske soldaterne nedrusade i staden, icke för att biträda
de nödställde borgrarne, utan för att plundra deras egendom och
öfva allahanda våldsgerningar, alldeles såsom uti en med storm
eröfrad stad. Under den oordning, som då uppkom, tog
branden, genom det fortsatta eldregnet, öfverhand, och när qvällen
kom, låg den förnämsta delen af det olyckliga Kongelf i aska.
Till råga på olyckan, skall ett Hamburgskt skepp, på hvilket
borgarena fört en del af sin egendom, blifvit af strömmen drifvet
på grund och plundradt af våra. Under allt detta berättas de
Danske officerarne med största lugn hafva från vallarne åskådat
förstörelsen, utan att vidtaga minsta åtgärd till dess hämmande,
eller lossa ett enda skott på fienden. Men följande dag kom
ordningen till dem. Då öppnade Lars Kagg från sina batterier
en häftig eld på fästningen, och fortsatte dermed hela veckan,
under det han gick öfver elfven, samt lät sina kanoner spela
äfven från Inlandssidan. Snart blef allt i ordning till stormning,
och det blodiga arbetet skulle företagas den 21 Augusti; men
dagen förut ingick till lägret underrättelsen, att fred var afslutad i
Brömsebro den 13 Augusti — samma dag, som Kongelf uppgick
i lågor.

På den tid, detta föregick, funnos personer, hvilka ansågo
denna de Svenskes framgång vara orsakad af förrädare inom sjelfva
Bohus’ murar. Man kan icke neka att de skäl, som anfördes för
ett sådant påstående, voro vigtiga, om de voro riktiga. Man trodde
sig nemligen finna spår af förräderi uti följande omständigheter:
att Danska rytteriet blifvit enständigt förbjudet af sina officerare
att bispringa den trupp, som af Harald Stake angreps på
Randängen, och som derföre blef i dess åsyn nedhuggen till sista man;
att vid reträtten till Hisingen bryggan icke upprefs eller
åtminstone försvarades; att en, vid drabbningen på denna ö
tillfångatagen Svensk ryttmästare <i>Erik Uggla,</i> som utmärkt sig i
fäktningen, på det mest förekommande sätt behandlades på slottet och
i staden, och, efter några dagars fångenskap, återsändes till de
sina med dyrbara föräringar, ledsagad af en förnäm Dansk officer;
att besättningen på skansen vid Jordfallet samma natt den
öfverrumplades, erhållit befallning att hålla sig stilla och icke lossa
något skott, om de förmärkte något roende på elfven, emedan det
vore af deras egne, som förehade en hemlig plan; att Sehested
afsände sina saker och aflägsnade sig sjelf från fästningen just då
hans närvaro var som mest af nöden; att vid Kongelfs förstöring
de Svenske icke oroades, och intet försöktes till stadens räddning,
hvilken likväl varit lätt verkställd; och slutligen, att då
fästningen, efter ett häftigt beskjutande, uppfordrades, en förnäm Dansk
officer, bestört och förtretad öfver angreppet på slottet, skall
hafva utropat: «men sådant var ju icke aftaladt». Dessa
omständigheter äro visserligen hvar för sig bevisande, att ett förräderi
vid detta tillfälle varit å bane ibland de Danske, och
tillsammanlagda tyckas de sätta det utom allt tvifvel. Deras sannfärdighet
kan icke heller förnekas; men det gifves mycket, som synes helt
annorlunda, än det verkligen är, och en förfelad utgång
framställer alltid en sak i ett helt annat ljus, än om den lyckats.
Svenskarnes förhållande ådagalägger icke heller något hemligt förstånd
med de Danske, ty de handlade med dem utan all skonsamhet,
och äfven, om någon sådan förbindelse vore tänkbar på en tid,
då de sednares hat mot de förre var, genom det obilliga
inbrottet i Holstein, bragt till sin kulminationspunkt, är det likväl djerft
att derför tillvita den upphöjde Hannibal Sehested.

Under detta krig hade Svenskarne uppkastat en skans vid
<i>Tysslanda</i> på Vestgötasidan, gent emot Hjertums kyrka.
Landsdomaren uti Inlands södra härad, <i>Henrik Rasmusson,</i> som sedan lät
kalla sig <i>öfverste Buur,</i> tågade dit i spetsen för en hop Bohuslänsk
allmoge och eröfrade den lilla befästningen, hvilken försvarades af
Vestgötabönder, hvarefter han brandskattade de kringliggande
socknarne. Men Svenskarne togo snart sin skans igen, samt läto allt
folket på densamma springa öfver klingan; derefter föllo de in i
Hjertums pastorat, hvars bönder, tillika med dem ifrån Karreby,
satte sig till motvärn, men blefvo uti en strid dels nedhuggne,
dels drifne på flykten. Bygden härjades, och de Svenske tågade
hem med mycket byte.

Åtskilliga grymheter utmärkte Hannibalsfejden <footnote>Den afskyvärdaste af dessa grymheter begicks, då en viss <i>Jacob Rother</i>
nedsablade det värnlösa folket i Gammellös, uti sjelfva kyrkan, dit de flytt
undan, vid fiendens ankomst.</footnote>. Södra
Bohuslän blef illa medfaret af Kagg den tid, han låg för Bohus <footnote>Det var under denna ofred, som Svenskarne uppbrände den på Hisingen
belägna, då redan utdömda, Rödbo sockens kyrka, som sedan aldrig blef uppbyggd.</footnote>,
och folket derstädes förbannade Sehested för det att han, genom
ett onyttigt infall i Sverige, dragit en sådan fiende in uti
deras hem.
</chapter>

<chapter name="9. Bohuslän blir Svenskt. Krabbefejden">
<h2>9. Bohuslän blir Svenskt. Krabbefejden.</h2><footnote><small>Pufendorf, Histoire du Regne de Charles Gustave, roi de Svede.
Loccenius. Stjernmans Samlingar.</small></footnote>

Sverige var, genom sin framgång i sistomtalta krig, nära
att fullborda sina åldriga afsigter på Bohuslän. Då rådkammaren
i Stockholm på Torstensons segrar i början af kriget grundade
öfverspända beräkningar, förklarade den sig, i händelse af
inträffad motgång, vara belåten med en landvinning af Halland,
Blekinge och Bohuslän; och då, vid fredsförhandlingarne i
Brömsebro, de Danske kommissarierne ville afträda Jemtland, Ösel och
Halland, fordrade <i>Axel Oxenstjerna</i> Bohuslän i stället för
sistnämnda provins; men det afslogs af Danskarne på det märkliga
skäl, «att Bohuslän vore så godt som halfva Norge», och
Oxenstjerna lät sina anspråk på detta län falla för andra planer. Men
tretton år efter fredsslutet i Brömsebro inträffade den
märkvärdiga händelsen, att Bohuslän för alltid afsöndrades ifrån Danska
väldet och införlifvades med Sverige. Danmark hade år 1657
obetänksamt börjat krig med konung <i>Carl Gustaf.</i> Följd af sin
segervanda här och af en ovanlig krigslycka, inträngde denne i
Holstein, vågade det oerhörda tåget öfver Bält, och föreskref i det
förskräckta Danmarks hjerta fredsvilkoren. De voro Skånes,
Hallands, Blekinges, Bohusläns, Trondhjems, Bornholms och Hvens
afträdande till Sverige m. m. Detta fördrag är bekant under
namn af <i>Roeskildska freden,</i> som underskrefs den 26 Februari 1658,
och stadfästades, med återgång af Trondhjem och Bornholm,
genom <i>freden i Köpenhamn</i> den 27 Maj 1660. Den 18 Mars 1658
aftågade den Danska besättningen från Bohus, sedan den på slottets
borggård uppbränt alla, länet rörande, vigtigare handlingar.
Svenska fanan svajade för första gången på den ointagliga borgen,
och Bohuslän blef Svenskt, med undantag af en socken uti
Bullaren <i>Eningedal,</i> hvilken vidblef Norge, på grund af, som man
föregaf, att den erlade sin kronoskatt till Aggerhus län.

Innan freden kom till stånd, hade likväl Bohuslän haft
känning af de skakningar, som föregingo densamma. Kriget, som
här fördes, och som utmärkte året 1657, har fått namnet
<i>Krabbefejden</i> efter Ivar Krabbe <footnote>Ett bref till konung Carl Gustaf från Jöns Ribbing, dat. 1657, omtalar,
att «det säges att Ivar Krabbe vill blifva god Svensk blott han kan blifva
öfvervunnen eller annars råka i trångmål, serdeles som han kommit i Danske
konungens onåd; men Juten är ej att tro».<tab>B.</footnote>, som år 1648 erhållit Bohus slott och
län i förläning, och som under denna ofred förde befälet öfver
de Dansk-Norska trupperne. Emot hans anfall försvarades
Svenska gränsorna af riksrådet <i>Erik Stenbock,</i> fältmarskalk <i>Gustaf Otto
Stenbock</i> och framför alla af generalmajor <i>Harald Stake.</i> I
likhet med hvad förr skett, oroades Vestergötland från Bohuslän, och
Krabbe hade, för att beqvämare anfalla detsamma, uppkastat en
skans vid Hjertum, samt ernade uppföra en dylik på en holme i
elfven, ett stycke ofvanför Bohus <footnote>Stället, der denna befästning uppfördes, kallar Loccenius <i>Kjöping.</i></footnote>. Denna sednare kom likväl
ej till fullbordan, emedan Svenskarne förstörde den, innan den blef
färdig, vid hvilket tillfälle de Danske förlorade mycket folk, som
till det mesta under flykten drunknade i elfven. Lika olyckligt
gick det med Hjertums skans, som anfölls och förstördes af
Harald Stake, då af den 100 man starka besättningen, 25
nedgjordes och 50 togos till fångar. Vid en drabbning uti Hjertum
den 25 September, hade deremot Danskarne öfverhand. Ivar Krabbe
och Harald Stake kämpade här emot hvarandra; slaget blef
blodigt, och Svenska artilleriet spelade med eftertryck ett par
timmar; men omsider förklarade segren sig för de Danske, och
Harald Stake måste retirera till Venersborg. Under stridstumultet
blef en häst skjuten under honom, och hans slägting, den tappre
öfversten <i>Johan Stake,</i> blef fången och mördad af sin förre
kammartjenare, som, af enskild fiendskap till sin herre, hade öfvergått
på fiendens sida. Ivar Krabbes företag ifrån sitt befästade läger
vid Uddevalla blefvo derefter alltmer vådliga, hvarföre
fältmarskalken Stenbock anryckte ifrån Skåne och generalqvartermästaren
<i>Gustaf Oxenstjerna</i> från Vermland, för att med gemensam styrka
fördrifva honom ur denna position. Harald Stake sändes förut med
4 kompanier ryttare och jägare, för att recognoscera, men kunde
icke utforska något om fienden, emedan alla trakter, dem han
passerade, voro tomma och öde. Allmogen hade, af fruktan för
de anryckande Svenskarne, lupit till skogarne. Så kom Stake
obehindradt till Uddevalla, som den tiden var befästadt med ett
pålverk och dessutom skyddades af en välbestyckad skans. Då han,
utom besättningen på den sistnämnde, icke heller här förmärkte
någon fiende, lät han nedhugga pålverket och trängde, oaktadt
ett häftigt skjutande från skansen, in i staden, der han gjorde en
hop fångar, såväl af borgare som af soldater. Af dessa fick han
veta, ett Ivar Krabbe natten förut aftågat till <i>Quistrums bro,</i> med
hvilken underrättelse han återvände till Svenska hufvudlägret. Man
beslöt då att afskära Krabbe reträtten öfver Svinesund, men han
varnades, genom tända vårdkasar, för den vådliga planen, och drog
sig skyndsamt till <i>Hallen,</i> nuvarande <i>Fredrikshall,</i> med Svenskarne
tätt i spåren, som bortsnappade hans eftertrupper. De Svenskes
försök att bemäktiga sig Hallen misslyckades; men deremot tvingade de
besättningen på Uddevalla skans att gifva sig på nåd och onåd.

Efter fredsbrottet 1658 inföll väl Norske generalen <i>Jörgen
Bjelke</i> med omkring 6,000 man i Bohuslän, hvars allmoge han
uppmanade att gripa till vapen och afskudda sig Svenska oket.
Han lärer också i början tillfogat Svenskarne förlust, och intagit
större delen af länet, men slutligen blef Harald Stake hans
öfverman, och han måste öfvergifva sin eröfring, sedan han förlorat
en stor del af sin armé, trossen och tre standarer. Harald Stake
blef länets förste höfding <footnote>Denne man var utomordentligt rik, men efter hans död reducerades större
delen af hans egendom.</footnote>.

Det var i kraft af 3:dje artikeln i Roeskildska och 4:de
artikeln i Köpenhamnska fredstraktaten, som Bohuslän blef en
Svenska kronans tillhörighet. Uti samma traktater försäkrades
länets innebyggare, i likhet med de öfriga eröfrade provinsernas, om
bibehållandet af sina gamla privilegier — en försäkran, många
gånger förnyad och flera gånger bruten. Åtskilliga författningar
vidtogos med Bohuslän genast efter freden. Det införlifvades med
Götarike, och var till omkring 1680 förenadt med Elfsborgs län
under en landshöfding. Efter denna tid blef det, med tillökning
af Göteborgs län, ett eget höfdingedöme, hvars styresmän hade
sitt säte på Bohus till 1700, då de flyttade till Göteborg.
Länets styrelse i kyrkligt afseende anordnades så, att Viken, eller
Vikarne, med undantag af <i>Lane</i> härad, lades under Carlstads
Superintendentia, och det öfriga af länet under Göteborgs, med hvars
stift äfven Vikarne förenades år 1693. Med städerna härstädes
handlades temligen godtyckligt. Man känner, att konung Carl
Gustaf delade med sina företrädare en stor förkärlek för
Göteborg, och då han såg dess tillvext motarbetas af Uddevallas och
Kongelfs stapelrätt, så upphäfdes denna, och Uddevalla
förvandlades till uppstad, hvarest väl nästgränsande städer fingo handla,
men hvars utskeppningsprodukter deremot skulle gå igenom
Göteborg eller Marstrand. Kongelf åter skulle alldeles förstöras, och
dess borgare afflytta till Göteborg, Uddevalla eller Marstrand, der
de kostnadsfritt skulle erhålla burskap; endast några krögare och
handtverkare skulle, för garnisonens behof, få qvarbo på
fästningsholmen. Men konung Carl Gustafs död i Göteborg 1660 blef
Kongelfs räddning, ty sedan afhördes aldrig befallningen om
stadens ödeläggande. Deremot visade denne konung Marstrand en
berömvärd omvårdnad och utvidgade dess friheter <footnote>Då år 1664 en ny ranglista för städerna utkom, erhöll Marstrand N:o
20 emellan Ystad och Varberg; Uddevalla N:o 58 emellan Eksjö och Askersund,
och Kongelf N:o 80 emellan Vimmerby och Sölvesborg.</footnote>. Under
förmyndareregeringen anlades <i>Strömstad</i> år 1666, och förseddes med
skäliga privilegier, och det tyckes, som denna stad hade bort
uppblomstra, om icke genom annat, åtminstone genom inrikes
handel; men den har varit besvärad af tvinsot allt ifrån dess
anläggning till närvarande tid; — besynnerligt, att allt, hvad denna
förmyndareregering företog, misslyckades! — Länets innebyggare
dömdes en tid bortåt efter Norsk lag, deraf mycken oreda
förorsakades vid vädjandet till högre rätt m. m.; men denna
olägenhet afhjelptes genom Kongl. Brefvet af den 20 October 1683,
enligt hvilket alla mål skulle afgöras efter Svensk lag. Fisket,
serdeles sillfisket, var de närmaste årtionden efter Bohusläns
införlifvande med Sverige rikt gifvande, och en allmän välmåga, ja
nära nog rikedom, spridde sig öfver hela länet, hvilket kan bevisas
deraf, att dess flesta kyrkoprydnader äro förärade under denna tid.
</chapter>
<chapter name="KAP. VIII. Om Bohuslän ifrån dess förening med Sverige till
närvarande tid.">

<h2>KAP. VIII.

Om Bohuslän ifrån dess förening med Sverige till
närvarande tid.</h2>

Bohuslän fick icke länge i fred njuta de onekligen
välgörande frukterna af dess förening med Sverige, förrän det åter
måste vidkännas krigets förödelser. Åren 1675—1679 äro med
blod och tårar tecknade i dess historia, hvars mörkaste sidor
upptagas af
</chapter>

<chapter name="1. Gyldenlöwsfejden">
<h2>1. Gyldenlöwsfejden,</h2><footnote><small>Fryxells Handlingar rörande Sveriges Historia, del. I. Frih. Hummerhjelms diarium. Ströms annot. de obs. Bahus. Lagerbring: Sammandrag af
Sv. R. Historia.</small></footnote>
så kallad efter den förnämste fiendtlige generalen i detta krig,
ståthållaren i Norge, <i>Ulrick Fredrik Gyldenlöwe.</i>

Oenighet och egennytta hos regeringen kastade Sverige år
1674 uti ett bedröfligt krig med nära halfva Europa. Danmark
var nu som förr den farligaste fienden. Hösten 1675 anföll
Gyldenlöwe norra Bohuslän med 6,000 man, mest beväpnade bönder.
Denna härfärd inskränkte sig likväl till plundringar derstädes,
emedan den store fältherren, generalguvernören grefve <i>Rutger von
Ascheberg</i> vid Quistrumsbro hindrade Gyldenlöwes vidare
framträngande och omintetgjorde Danske öfversten <i>Krags</i> försök att
landstiga vid <i>Saltkällan</i> <footnote><small>Eller nogare sagdt vid Faleby, hvarom i specialbeskrifningen.<tab>B.</small></footnote>. Till fiendens återtåg verkade likväl konung
Carl XI:s ankomst till den hotade provinsen lika mycket, som
Aschebergs 2,700 man. Konungen uppehöll sig i Venersborg hela
vintern, men lemnade följande år befälet öfver de 4,000 man,
som stannade qvar till Bohusläns och Dalslands försvar, åt
general <i>Mörner</i> och generalmajor <i>Sperling,</i> under det han sjelf med
Ascheberg ryckte med hufvudarmén ned åt Skåne den 14 Maj
1676. Gyldenlöwe, som hade afvaktat konungens afresa, gick den
15 Juni med 11 à 12,000 man öfver Svinesund, uppbrände
Strömstad och intog Uddevalla, hvarifrån han tågade till Venersborg,
som eröfrades, sedan Svenskarne derstädes lidit ett ansenligt
nederlag <footnote>Det var under detta fälttåg, som Gyldenlöwe lät släpa några
skärgårdsbåtar landvägen ifrån Uddevalla till Venern, der han utrustade en liten flotta.</footnote>. Han trängde sedan fram ända till Hisingen, från hvars
höjder han besköt Göteborg, men måste, då hans transportflottor
föllo i de Svenskes händer, draga sig tillbaka. Bohus hölls denna
sommar en kort tid inneslutet, men utan någon annan följd, än
att Kongelf uppbrändes i konungens namn af landshöfdingen
Harald Stake, emedan staden, i händelse af stormning, kunnat
lemna fienden skydd. Man klagade likväl öfver att elden på ett
försåtligt sätt anlades, och att, då blott en del af staden
härigenom blef lagd i aska, den öfriga, tillika med den prydliga
korskyrkan, några dagar derefter blef med glödgade kulor från
fästningen, af dess egne försvarare, skjuten i brand, nattetid den 12
Augusti. Bohus undsattes af rikskansleren <i>Magnus Gabriel De la
Gardie,</i> och Gyldenlöwe drog om hösten tillbaka till Norge. Han
kunde berömma sig af att, under detta årets härfärd, hafva
eröfrat större delen af Bohuslän, utpressat stora brandskatter af
Dalsland och Vestergötland, uppbränt Venersborg, samt vid Uddevalla
slagit en betydlig styrka Svenskt infanteri, hvars nio fanor han
nu medförde såsom segertecken. Uddevalla skans hade ock fallit
i hans händer.

Gyldenlöwes infall i Bohuslän 1677 åtföljdes af ännu mera
lysande framgångar. Väl återtogo de Svenske, genom nattlig
öfverrrumpling den 5 Januari, den lilla befästningen i Strömstad,
och gjorde der 50 fångar, men i Juni månad gick hela Norska
armén öfver Svinesund, jagade Svenskarne från Strömstad och läto
sina förtrupper ströfva ända ned till Bohus’ murar. Gyldenlöwe
hade länge påtänkt ett anfall på Marstrand, till hvilken ända han
anskaffat en mängd skärgårdsbåtar, på hvilka han anlände den 12
[18] Juli med 4,000 man och stort artilleri till Koön. Marstrand
egde den tiden icke samma fasta värn, som det närvarande,
hvilket uppfördes först 1682, utan <i>Carlsten</i> var då blott en mindre
fyrkantig redoute, försedd med ett likadant torn och med några
usla utanverk, samt skansarne <i>Malepert, Hedvigsholm</i> och
<i>Gustafsborg</i> <footnote>Biskop Pontoppidan säger, att Gyldenlöwe intog «Malepert, det för
oöfvervinnerligt ansedda Marstrand och slotten Gustafsborg och Carlsten»(!!!). Han
medgifver likväl, att Gyldenlöwe hade 4,000 man, då deremot andre Danske
författare uppgifva antalet af hans här till 1,600.</footnote>. Efter ett par timmars stormning eröfrade Gyldenlöwe de
båda förstnämnda skansarne, tillika med staden, ifrån hvilken han,
genom en häftig kanonad, understödd af elden ifrån flottan och
ifrån på Koön uppförda batterier, tvingade besättningen på
Carlsten och Gustafsborg att kapitulera den 16 [23] Juli <footnote>Det uppgifves vanligen, att Marstrand föll den 18 och Carlsten den 23
Juli, men Ström har den 12 och den 16, hvilket torde vara det riktigaste.</footnote>
Huruvida genom denna eröfring 84 kanoner blifvit fiendens byte,
lemnas derhän. Sjelf led han likväl betydlig förlust på folk.
Följande månad inträngde han i södra Bohuslän, men då
rikskansleren De la Gardie med en öfverlägsen styrka gick honom der till
möte, tågade han tillbaka öfver Quistrumsbro, som han uppkastade
efter sig. De la Gardie besatte då passet vid sistnämnda ställe,
samt öfverskickade 300 man till Oroust, under befäl af en major;
men då Gyldenlöwe i detsamma erhöll förstärkning ifrån Norge,
beordrade han generalmajorerna <i>Löwenhjelm</i> och <i>Degenfeldt</i> att
förhindra de Svenskes vidare framträngande, medan han sjelf gick
öfver till Oroust och tillfångatog den ditsända corpsen.
Degenfeldt och Löwenhjelm marscherade till Quistrum — detta för
Svenska krigsäran så menliga ställe —, der de middagstiden den 28
Augusti angrepo Svenskarne, som skymfligt kastade sig på flykten,
sedan de förlorat några fångar och dödskjutne. Fienden
fullbordade den halffärdiga bryggan, som våra påbegynt, och var följande
morgon den 29 Augusti i full marsch mot Uddevalla, dit dess
hela styrka, 5,600 man, framkom omkring klockan 4 samma dags
eftermiddag. Men framför staden stod hela Svenska armén, 8,000
man, uppställd i full slagordning <footnote>Under De la Gardie kommenderade fälttygmästare Sparre och
generalmajor Breitholtz.</footnote>. De Danske generalerne,
finnande sig för svage att angripa, uppgjorde plan att uppehålla
våra, till dess Gyldenlöwe sjelf hunnit ankomma med sina trupper,
och gjorde till den ändan en rörelse framåt, för att intaga en
position, som erbjöd dem skydd emot Svenskarnes kanoner. Men
vid denna syn greps hela Svenska hären af en panisk
förskräckelse, och upplöste sig i den vildaste flykt. Kavalleriet, fotfolket
och artilleriet — allt ville fram på en gång genom staden. Den
rysligaste trängsel och oordning uppstod och erbjöd fienden det
yppersta tillfälle till anfall. Ett häftigt regn hade gjort de fleste
skjutgevär obrukbara, men desto käckare nyttjade Danskarne
bajonett, värja, kolf och knytnäfve. Icke ens det ringaste försök
till motstånd gjordes; serdeles lupo de frejdade Dalkarlarne som
harar ibland klipporne. På Degenfeldts anrop kastade fotfolket
bort sina gevär och gaf sig; men då af misstag några skott
lossades på detsamma, blef det smått förargadt, samt upptog sina
gevär igen och gick sin väg. Sista akten af det ömkliga
spektaklet uppfördes vid <i>Kurödbro,</i> hvarest vid öfvergången en mängd
flyktingar utträngdes i den uppsvällda ån och drunknade. Hela
Svenska armén hade varit förlorad, om icke en enda man
bibehållit sin själsnärvaro. Det var öfverstelöjtnant <i>Zacharias
Aminoff</i> <footnote>Han blef sedan kommendant på Bohus.</footnote>; han förmådde sitt regemente att hålla stånd vid
Kurödbro, hvilken han uppkastade sedan flyktingarne voro komne öfver,
och dermed hindrade fienden från allt vidare förföljande, hvarifrån
äfven den inbrytande natten afhöll. Den flydda hären samlade
sig vid Venersborg. Vägen dit var besådd med vapen af alla
slag, som under flykten blifvit bortkastade. Uti denna reträtt,
«hvilken», för att nyttja den fiendtlige generalens egna ord i sin
härom aflemnade rapport, «de i sin lifstid här i verlden aldrig
skamligare kunnat gjort», blefvo 1,500 Svenskar fällde och flere
hundrade fångne. De Danske ledo en högst obetydlig förlust i
döde <footnote>4 à 5 dragoner döde; — tål väl någon påökning.</footnote>, ibland hvilka likväl generaladjutant <i>Mohr</i> befann sig.
De eröfrade hela Svenska artilleriet, bestående af elfva
metall- och tre jernkanoner, nitton fanor och standarer, hela trossen,
rikskanslerens rika fältekipage, samt en vagn lastad med
koppardalrar, dem De la Gardie utpressat såsom en krigsgärd af södra
Bohusläns presterskap. De la Gardie sjelf var under oredan nära att
blifva fången. Efter berättelse skall han varit fasttagen af en fiendtlig
soldat, men undsluppit med förlust af sin hatt; han slapp likväl
icke så lätt från konung Carl XI, som förvägrade honom att
vidare utöfva sitt embete, och på sitt sätt förviste honom till
Höjentorps kungsgård, der han sammanskref en försvarsskrift om
sitt förhållande. 1680 blef han det oaktadt riksdrots.

Slaget vid Uddevalla den 29 Augusti 1677 <footnote>Icke den 28, som det alltid uppgifves.</footnote> är,
besynnerligt nog, endast föga vidrördt af Svenska historieskrifvare. Har
det så skett af undseende för den med konungahuset beslägtade
högtupphöjde rikskansleren eller för nationen? De Danske
deremot veta destomera att omtala det. Men som en stor del af
desse, af sin store fader Saxo Grammaticus, ärft ett visst begär
att vid berättelsen om de sinas segrar skära betydligt till i
växten, så hafva de uppgifvit de Danskes styrka vid ofvannämnda
tillfälle till blott 4,000 man, men deremot De la Gardies till 10
à 11,000, hvilka någre påstå hafva nära allesamman blifvit på
platsen. Ofvanstående uppgifter om detta slag äro likväl
såtillvida de riktigaste, som de hufvudsakligast äro hämtade utur
general Degenfeldts egenhändigt uppsatta och till sin regering
insända relation om den vunna segren, daterad Uddevalla dagen
efter slaget. Dock kunde måhända det låta sig göra att afpruta
något tusende på den uppgifna Svenska styrkan. Att emellertid
fienden icke haft alltför stora fördelar af segern vid Uddevalla,
och att icke vår norra armé derigenom blef alldeles sprängd,
synes deraf, att Danskarne kort derefter, då Carl XI efter segern
vid <i>Landskrona</i> syntes vilja gå dem emot i Bohuslän, drogo sig
tillbaka af fruktan att blifva afskurna reträtten af De la Gardies
trupper, som nu åter kommit till sansning. Fiendens ströftåg
och plundringar i Bohuslän fortforo likväl ända till Julen;
härunder hade de god trefnad på Oroust.

Följande år 1678 tidigt på våren sökte åter Gyldenlöwe
att utföra sin stora plan, att, genom Göteborgs eröfring, sätta
sig i förbindelse med Danska armén i Skåne. Han eröfrade
Hisingen; men mot Göteborg kunde intet med kraft företagas, så
länge Bohus hotade de belägrande i ryggen. Den Norske
ståthållaren uppbjöd derföre hela sitt snille och sin kraft, att få
detsamma i sitt våld; men han ägde värdige motståndare uti
kommendanterne öfverste <i>Fredrik von Börstel</i> och öfverstelöjtnant
<i>Carl Gustaf Frölich,</i> mot hvilkas beundransvärda ståndaktighet alla
hans planer och ansträngningar strandade. Den 20 Maj ankom
Gyldenlöwe med Norska armén för fästningen, och den 25
påföljande anlände [sjövägen?] den Danska under General <i>Harboe</i> med
belägringsartilleriet. Deras förenade styrka uppgifves af våra hafva
då utgjort emellan 10 och 16,000 man; — en sådan här har
hvarken förr eller senare legat för Bohus. Med Harboes ankomst
böljade den märkvärdiga belägringen, som räckte i 56 dagar eller
till den 22 Juli. Ifrån Fontin, Rödakon och Hisingen ljungade
mörsare och kanoner natt och dag emot den gamla borgen,
hvars murar slutligen sjönko samman. Alla husen inom
fästningen, tillika med kyrkan, förvandlades i grushögar. Verken emot
norr, som vette åt de förenämnda bergen, blefvo alldeles
raserade. Men fastare än gråstensmurarne stod det Svenska modet.
Med hån förkastade det fiendens ofta rätt hederliga förslager till
kapitulation, och blef djerfvare i försvaret, i den mån anfallen
blefvo häftigare. Elden från fästningen, i början långsam, blef
med hvarje dag mera liflig, och så mördande, att fienden vid
sitt aftåg räknade tre tusen dödskjutne. Hvad som om dagen
förstördes, reparerades med otrolig ansträngning om natten, och
då fienden den 25 Juni vågade en storm på bastionen <i>Zwingeln,</i>
blef han afslagen och tillfogad en förlust på 200 man. Gent
öfver elfven vid <i>Skårdal</i> låg öfverstelöjtnant <i>Melcher Hamilton</i>
med några Svenska regementen, och insände esomoftast friskt
manskap i fästningen, hvilket bidrog att hålla de belägrade,
oaktadt deras nödställda belägenhet, vid godt mod. Men den 9
Juli blef denna kommunikation afskuren och Bohus så starkt
inneslutet, att dess försvarare icke kunde vänta någon
undsättning, ej en gång gifva eller emottaga rapporter. Fienden rustade
sig dessutom till allmän stormning. Antända minor hade gjort
så stora öppningar på murarne, att man kunde med tre vagnar
på bredd köra derigenom, och man hade öfvergifvit allt hopp att
längre kunna försvara sig bakom grushögarne. Då hittade
kommendanten på den utväg, att lägga bref uti tomma granater, som
sedan afskötos öfver elfven till Skårdal, uti hvilka bref han bad
Hamilton att genom vissa tecken tillkännagifva, om någon hjelp
vore inom bestämd tid att vänta, emedan han, i motsatt fall,
nödgades uppgifva fästningen på accord. Ett gynnande tecken
upprätthöll de belägrades mod och skärpte deras sista krafter.
Natten till den 19 Juli gick deras räddare, riksamiralen Gustaf
Otto Stenbock, öfver en pontonbrygga vid Göteborg in på
Hisingen. Fienden bestridde honom väl öfvergången, men blef
slagen, och Stenbock framryckte följande dag i 6 kolonner öfver
ön, följd på elfven af en med 16 kanoner bestyckad pråm. Den
21 Juli middagstiden stodo Svenskarne på Hisingslandet midt
för Bohus; fienden trängdes ned till Broskansen, och
öfverstelöjtnant <i>Sparre</i> gick honom så nära på lifvet, att han sköt
dubbel Svensk lösen i hans approcher, hvilken med glädje
besvarades af fästningen. Fiendens eld emot denna sednare fortfor
likväl oafbrutet, men dagen derpå eller den 22 Juli upphäfde
Danskarne belägringen, uppbrände sjelfva sina läger och skyndade till
Uddevalla i en sådan brådska, att de ej hunno medtaga allt sitt
artilleri; likväl antände de en mina som afskedshelsning åt
de belägrade. Orsaken till det brådstörtade återtåget var, utom
Stenbocks ankomst, äfven ingångna underrättelser att
Dalbönderne skulle upprifvit bron vid Quistrum, och att Stenbock
anstaltat om en brygga öfver elfven några mil ofvanför Bohus, hvilka
väckte hos fienden fruktan för ett anfall i ryggen och för
afskuren reträtt.

I outsäglig glädje omfamnade de belägrade sina befriare,
som prisade deras öfvermenskliga mod och ansträngningar. Hela
Bohus var en ruin, men iståndsattes redan samma år med
otrolig möda, för att sedan lyckligtvis aldrig mera behöfvas. Denna
var dess sista och hårdaste belägring och dess försvar derunder
var ett värdigt motstycke till den hjeltemodiga striden på
Kongahells gamla slott 1136. Enligt en af v. Börstel förd dagbok,
hade fienden under denna belägring inkastat i fästningen 2265
bomber, 600 tolfpundiga granater, 161 eldkulor, 79 korgar med
handgranater, 384 stora stenar, förutan oräkneliga kanonskott och
antändt flera minor, som gjort betydlig skada. Stor hade de
belägrades manspillan varit.

Efter Bohus befrielse företogo Svenskarne derifrån en
expedition till Oroust, hvarest en mängd fiendens båtar förstördes.
Det öfriga af året 1678 utmärktes af ett fiendens fruktlösa
försök till Göteborgs beskjutande och af rysliga härjningar, hvilka
vintern 1679 nådde sin höjd. Dalsland med Åmål och 18
socknar i Vestergötland förhärjades och brändes. Svenskarne inföllo
i Norge på lika sätt, och uti Februari 1679 lade Danskarne 30
byar och gårdar på Hisingen i aska. Marstrand och norra
Bohuslän, med Uddevalla skans, fortforo att vara uti fiendens
händer. Det var uti denna skans, som han vid sina ströftåg ägde
sitt förnämsta stöd, och det blef derföre med allvar påtänkt att
jaga honom derifrån. I denna afsigt ryckte Stenbock den 19 Juli
1679 in i Bohuslän, och kom följande dag till Uddevalla. Men
ehuru skansen i sig sjelf var en obetydlig befästning, såsom
uppförd endast af lös sten och timmer, samt saknande all vattentillgång
och utrymme för en större besättning, ägde den likväl af naturen
ett så fast och dominerande läge, att till dess intagande
erfordrades betydliga stridskrafter. Stenbock medförde derföre 45
kompanier soldater, 16 kanoner och 2 mörsare, och begynte den 29
Juli beskjuta det lilla fästet, som försvarades, såsom det
uppgifves, af 160 man, under en kapten <i>Skön.</i> Gyldenlöwe stod i
Tanum med 2,500 man, då han erhöll ilbud om skansens fara,
och inskeppade sig genast med 1000 man, för att skynda till
undsättning. Då Gyldenlöwe, som kom fram förr än de öfriga,
hvilka uppehöllos af motvind, fick syn på skansen, stod den i
ljusan låga, antänd af de belägrandes fyrbollar den 31 Juli <footnote>Man är icke öfverens om sjelfva dagen detta skedde. Hummerhjelm
uppgifver den 30. En sådan olikhet märkes äfven vid uppgifterna om dagarne för
de andra här omtalda krigshändelser.</footnote>.
Han sköt då Dansk lösen för att gifva kommendanten tillkänna
sin ankomst, och denne, som var på väg att gifva sig, repade
deraf mod, och nedstörtade det brinnande trävirket utför
skansberget; men branden fortfor ända in på natten, och omsvallade
berget likt ett eldhaf. Det var för Gyldenlöwe ingen möjlighet
att uppkomma till de belägrade, men deremot fattade han posto
på det gent emot liggande <i>Löfåsberget,</i> som helt och hållet
besattes om natten, då hans öfriga trupper anlände. Emot den
af eldskenet upplysta himmelen sågo Svenskarne de uppklättrande
fienderna och ville hindra dem att intaga den fördelaktiga
positionen, men blefvo afslagne med förlust af några dödade. Deras
eld emot skansen fortfor emellertid till följande dag, då de
upphäfde belägringen och började draga sig tillbaka. Härunder
varpade sig fiendens galerer fram uti hamnen och gåfvo eld på
Svenskarne, hvilkas tolfpundiga kanoner dock tvungo dem att
lägga ut igen. Gyldenlöwe förnyade väl anfallet till lands, då
han märkte huru en antänd krutvagn bragte de retirerande
Svenske uti oordning, men måste med förlust afstå ifrån försöket;
deremot lyckades han att påföljande natt insmyga
förstärkningsmanskap till de belägrade. Skansen blef således räddad och föll
icke under detta krig i de Svenskes händer, såsom det säges i
våra tideböcker, ty änskönt våra bibehöllo sin position vid
Uddevalla, ända till dess freden afbröt fiendtligheterna, måste de dock
lemna skansen i ro, och kommo sjelfva i trångmål, då i början
på Augusti några fiendtliga krigsskepp lade sig utanför stadens
hamn, och den Danska armén ständigt ökades genom tillstötande
förstärkningar. De oroades dertill från Quistrum, som fienden
occuperat, och ständiga skärmytslingar föreföllo, som kostade våra
ganska många, såväl gemene som officerare. Ibland dessa
småstrider var en, som hölls på <i>Herrestadshed</i> och som af våra
förlorades, den blodigaste. I fulla sex veckor stodo de båda
arméerna på detta sätt emot hvarandra vid Uddevalla. Den Svenska
var halft inspärrad och gjorde flera försök att förmå Gyldenlöwe
till ingående af vapenhvila, men förgäfves, hvaraf synes, att
öfvermakten var på fiendens sida. Omsider, sedan ordres dertill
ingått från fredskongressen i Lund, blåstes stillestånd den 11
September, och följande dag afmarscherade Svenska armén från
Uddevalla, och dermed afslutades Gyldenlöwsfejden. Den 26 påföljande
fastställdes freden i Lund, i kraft af hvilken den Norske
ståthållaren utrymde Marstrand, Uddevalla och Bohuslän.

Bohuslän hade, under de fyra år, som detta krig varade,
lidit otroligt. Genom utpressningar, plundringar och förödelser,
såväl af fiendens, som af våra egna trupper, blef det, ifrån att
vara välmående, alldeles utblottadt, så att «der fanns intet
fourage och litet bröd». Denna olyckstid, som allmogen trodde
förebådad af vissa järtecken, och ifrån hvilken den begynte en egen
tideräkning, lefver ännu i friskt minne under namn af <i>den stora
ofreden</i>, och vi kunna med säkerhet hänföra till densamma alla
gängse sägner om Norskarnes våldsamma framfart, likasom
berättelserna om här och der förefallna mindre krigshändelser emellan
Svenskar och Norrmän. Allmogens i länet sinnesstämning synes
icke varit gynnande för fienden; icke heller var Gyldenlöwes
skonslösa handlingssätt egnadt att påminna om det fordna
brödraskapet. Deremot lär han vunnit mera tycke hos presterna
härstädes. Pastor i Uddevalla <i>Jöns Colstrup</i> drefs af sitt onda
samvete att vid fredsslutet följa med honom till Norge <footnote>Colstrup blef i Norge pastor i Näs gäll och prost öfver Romerige.
Under Löwendahlsfejden åtföljde han den fiendtliga armén, förklädd som
öfverstelöjtnant. Under fälttåget i Norge tänkte Carl XII gripa honom, men han blef
underrättad derom, och räddade sig med flykten. </footnote>.
Pastor i Morlanda <i>Lars Dahl</i> gjorde honom ock sällskap. Men
presterskapet i Vikornes kontrakt lärer likväl mest gjort sig
skyldigt till förebråelsen för otrohet emot sin laglige konung,
hvarföre de ock, af fruktan för efterräkning, på riksdagen 1680
«nedlade för Kongl. Maj:ts thron den underdånigsta bön, att Kongl.
Maj:t täcktes i förgätenhet ställa och med ett nådesstreck
öfverstryka, hvad de i förledna ofredstid af frukt och tvång kunna
hafva begått», hvilket ock «Kongl. Maj:t lät så vida hos sig rum
finna, som de det sjelfva med ånger erkände» <footnote>Nafverstads Pastorsarchiv.</footnote>. Uti
Löwendahlsfejden 1711 — om det är oss tillåtet att gå berättelsen i
förväg — finna vi Vikornes prester lika vacklande uti sin
undersåtliga trohet och i hemligt förstånd med fienden. Åtminstone
anklagades derför pastorerne <i>Gädda</i> i Nafverstad, med sin son
<i>Gude</i>, <i>Quilldal</i> i Quille, <i>Borgdal</i> i Tanum och hans kapellan
<i>Elfstrand</i>, samt <i>Bager</i> i Näsinge. De båda sistnämnda voro till
och med arresterade. En krigsrätt nedsattes öfver dem i
Uddevalla; dock blefvo de af konungen, enligt orden, «från straff
befriade»; men den 70-årige Gädda fick, emot sin vilja, transport
till Linköpings stift <footnote>Då Svenska Kyrkoceremonierne skulle införas i Bohuslän tredskades
Vikarnes prester med deras antagande, och erhöllo derföre från sin Superintendent
ett bref, hvilket, såsom ett mönster för alla Consistorieskrapor, förtjenar anföras:

Ehrvyrdige och Höglärde Herr Præposite! Vyrdige och Vällärde Herrar
Pastores och Comministri!

Huru länge viljen J skjuta upp med edra invändningar och fåfänga enskyllningar 
till Uniformitetens inrättande, och tid efter annan slå i vädret alla trogna
förmaningar både mundteliga och skrifteliga, dem med de Svenska ceremonierna
och sjelfva språket i verket att ställa? Eder är öfversänd nya Kyrkolagen och
Ordningen, efter hvilken J böre eder strictissime hålla och icke en hårsmån der
öfver gå. J hafven så väl som alla andra af Clereciet både med lif och skriftelig 
ed, Eder till henne förbundit, och den, som deröfver går, han är en
menedare. Huru kan en sådan förestå församlingen, som Gud, Konungen och
Consistorium honom anförtrott? J lefven så länge efter edert godtycke och
egenvilligtvis blanden tillsamman det gamla med det nya, så att edra åhörare icke
snart veta, hvarvid de sig hålla eller tro skola. Kunnen J för allt sådant stå
Konungen och Consistorium till ansvar? — För Edert obstinata väsende hafver
jag mycket måst lida m. m.

Concl.  Och sannerligen den annorlunda lefver, han lärer afstå sitt embete
och en annan taga det. Här ditationeras icke längre. Detta jag på Hans Kongl.
Maj:ts vägnar ej kunnat oförmäldt låta.

Valete Carlstad den 23 Sept. 1689. <tab><tab> Erland Broman.

<tab><tab><tab><tab><tab><tab><tab><tab><tab> (Nafverstads Pastorsarchiv.)</footnote>.

År 1686 var det vid lifsstraff förbjudet att tala om krig
här på orten. I ett bref från generalmajor Lybecker säges, att
en gammal skepparenka i Strömstad, som sagt att det snart blir
krig igen med Dansken, skulle «hämtas till Göteborg, för att
undfå sin förtjenta lön».

Uddevalla återfick, kort efter kriget, sin stapelrätt, ehuru
denna inskränktes så, att den medförde få eller inga fördelar.
Kongelfs borgare erhöllo tillstånd att uppbygga sin stad på det
ställe, der den nu ligger. Strömstad, som lidit så mycket af
ofreden, åtnjöt ingen ersättning, men allmogen i lånet deremot
återfick sin undanhållna seglationsfrihet, som likväl snart ånyo
blef förvägrad, fastän dermed skedde ett ingrepp uti deras gamla
privilegier. Reduktionen drabbade länet strängt, men var så
mycket mera rättvis, som några de mäktigaste slägter, såsom
Hvitfeld, Stake och Ascheberg m. fl. hade, sedan landet
blifvit Svenskt, slagit under sig större delen af kronans egendom
härstädes. Indelningen pågick här 1685, då 400 tyska dragoner,
som konungen användt uti kriget mot Danmark, indelades uti
norra Bohuslän, och 2 kompanier af det så kallade fältmarskalk
Aschebergs eller enkedrottningens lifregemente uti det södra länet.
1720 sammanslogos dessa båda kompanier med de förstnämnda
till ett regemente. Båtsmansroteringen härstädes skedde 1682 <footnote><small>Äfven de under Carl XI:s tidehvarf så ryktbara, lika bedröfliga som
löjliga blåkullafärder och hexprocesser förehades här. Från Dalarne spridde sig
galenskapen hit. Sju trollpackor brändes på <i>Kåkenäs</i> i <i>Norums</i> socken. Ännu
vet man här berätta om den beryktade «kapten Elin», och hennes underbara
skinnbyxor förvarades på Tjörn till för omkring 50 år sedan, då de förstördes.</small></footnote>.
</chapter>

<chapter name="2. Löwendahlsfejden">
<h2>2. Löwendahlsfejden.</h2><footnote><small>J. A. Nordbergs konung Carl XII:s Historia.</small></footnote>

Återigen krigshändelser! — Berättelserna från den tolfte
Carls tid kunna icke vända sig omkring något annat ämne.

Under de första åren af Carl XII:s sednare krig med
Danmark, lemnades Bohuslän i fred; men år 1711 sammandrogo sig
olycksbådande moln vid dess horizont. Vid gränsen stod
Gyldenlöwes son, ståthållaren i Norge <i>Voldemar Löwendahl,</i> med sin
här, och med den plan, att genom ett infall i Bohuslän och,
om möjligt vore, genom eröfring af dess fästningar, draga
Svenska trupperne ifrån Skåne, och dermed underlätta de Danskes
infall i detta sistnämnda land. Den olyckliga vändning, det
utrikes kriget tagit, konung Carls frånvaro i Turkiet och rikets
utblottade tillstånd gåfvo anledning till fruktan, att denna plan
alltför lätt kunde bringas i verkställighet. I hast vidtog likväl
generallöjtnant <i>Burensköld</i> alla möjliga försvarsåtgärder. Under
öfversten baron <i>Bjelke</i> posterades 6 kompanier soldater vid
Vettelands bro; Quistrums pass och stränderne vid Saltkällan besattes,
och mindre truppafdelningar ställdes i Bullaren, Svarteborg och
Herrestad. Löwendahl, som under sommaren nöjt sig med att
genom utsända ströfpartier utplundra länets nordligaste härader
och jaga dess värnlösa allmoge blott och bar till fjellen, gick
den 11 Augusti 1711 öfver Svinesund med 10,000 man.
Öfverstelöjtnant <i>Weinholtz,</i> som med 200 man af Bohusläns gröna
dragoner sändes att observera honom, drog sig under fäktande
tillbaka till Bjelkes trupp; men denne, som ändå fann sig för svag
att försvara sin vigtiga position, uppbrände Vettelands bro och
retirerade till <i>Rabbalshede.</i> Under hotelse af mord och brand,
tvingade fienden allmogen att iståndsätta den uppbrända bron,
och fortsatte sin marsch, skyddad till venster af sina genom
Bullaren tågande truppafdelningar och till höger af en
skärgårdsflotta. Burensköld, som låtit sammandraga sina spridda trupper,
och till hvilkens förstärkning flera regementen skyndade, tågade
fienden emot, men då han hunnit till <i>Dingle</i> i Svarteborg den
15 Augusti, erhöll han rapport, att fienden tycktes vilja kringgå
Quistrum. Fruktande att genom en sådan rörelse blifva
kringränd, anträdde han, sedan han, oförsvarligt nog, qvarlemnat
endast 200 dragoner till Quistrumspassets försvar, återtåget till
Uddevalla, hvarest natt och dag arbetades på förskansningar, och
der några tusen man stötte till hans armé. Löwendahl, som af
en förrymd borgare från Uddevalla låtit inbilla sig, att Svenska
styrkan derstädes var alltför svag, och att förskansningarne voro
knappast halffärdiga, bröt sig utan möda genom Quistrum och
lägrade sig på Herrestadshed, för att följande dagar intaga
Uddevalla och gå rakt på Bohus; men Burensköld, som genom den
erhållna förstärkningen förlorat all fruktan för fienden, beslöt att
genom en öfverrumpling tillintetgöra denna hans plan, och kom
derföre tidigt om morgonen den 20 Augusti, som var en Söndag,
antågande i full slagordning till Herrestadshed. Men der fanns
ingen fiende. Underrättad af öfverlöpare om Burenskölds företag,
hade Löwendahl funnit rådligast att anträda återtåget några
timmar förr än denne framkom. Burensköld makade sig efter, —
makligt gick det, ty nära fjorton dagar förspildes på några mils
framryckande. Först sedan han hunnit Svarteborg, beslöts att
med mera ifver sätta efter fienden. Infanteriet kastade sitt
bagage in i Svarteborgs kyrka och forcerade marschen; kavalleriet
sprängde förut, för att hinna fienden och förmå honom att hålla
stånd, hvilket ock lyckades vid Tanum. Der gjorde Löwendahl,
som hela tiden undvikit strid, halt, och tycktes hågad att
leverera batalj; men då allt var redo att begynna densamma,
retirerade fienden ostörd och i god ordning, samt uppref efter sig
alla broar, som han passerade. Han intog sedan en fast
ställning vid <i>Blomsholm</i> i Skee, uti hvilken de Svenske ej vågade
angripa honom, af fruktan att blifva anfallne i ryggen af den
fiendtliga flottan, som låg vid <i>Kragenäs</i> <footnote><small>Kragenäs är beläget i Lurs socken.</small></footnote>. Således kom han
lyckligt hem till Norge igen, med allt sitt i Bohuslän gjorda byte,
och kunde berömma sig af att hafva gjort ett fälttåg i ett
fiendtligt land, utan någon enda mans förlust. Att så skulle
aflöpa, trodde likväl Löwendahl sjelf minst af allt, ända till dess
han återkommit öfver Norska gränsen, och visst är, att om
general <i>Mörner,</i> som stod vid <i>Eda skans,</i> fullgjort sin pligt och,
på Burenskölds råd, fallit fienden i ryggen vid Svinesund, hade
denne varit förlorad. Men Mörner förklarade sig icke vilja
företaga något, utan på regeringens egen befallning, och innan den
hann ankomma, var Löwendahl i säkerhet. Samtiden kastade
emellertid hela skulden på Burensköld, hvilket var orättvist, ehuru
långsamheten i hans rörelser kunde till någon del rättfärdiga detta
tadel. — Detta var Löwendahlsfejden.
</chapter>

<chapter name="Kung Carls ofred">
<h2>Kung Carls ofred.</h2><footnote><small>Nordberg l. c.</small></footnote>

Så kallar allmogen i Bohuslän fälttåget emot Norge 1716—
1718, hvarom den ännu har, efter sina fäder, så mycket att
berätta. Det är sannolikt, att ifrån år 1711 till 1716 detta
landskap icke oroades af några fiendtligheter, hvilket mindre bör
tillskrifvas general Burenskölds försvarsanstalter än Norskarnes egen
oförmåga till något anfallskrig, sedan dess egentliga krigsmakt
blifvit skickad till Danmark, och den käcke Löwendahl nedlagt sitt
ståthållarskap. Men detta lugn upphörde 1716, då konung Carl
den tolfte sökte, genom Norges eröfring, skaffa sig ersättning för
de länder, han förlorat på andra sidan Östersjön. Ifrån Bohuslän
och Dal inbröt general Mörner med 6,000 man uti detta rike,
under det konungen sjelf ifrån Vermland gjorde infall med 3,000.
Det blef nödvändigt att härunder söka bibehålla kommunikationen
med Sverige öfver Bohuslän fri och ostörd, och derigenom kommo
Svinesund och Strömstad att blifva i krigshistorien märkvärdiga
orter. Öfver det förra slogs en brygga, hvilken skyddades af
flera, å Svenska sidan uppförda, skansverk, bestyckade med
artilleripjeser ifrån Bohus’ fästning, hvilken numera, såsom för långt
aflägsen ifrån gränsen, ansågs obehöflig att längre hållas vid stånd.
Dessa skansar kallades <i>Sundsborg,</i> och konung Carl ernade
förvandla dem till en ordentlig fästning, men denna plan
tillintetgjordes likväl genom hans död. Äfven Strömstad blef följande år
försedt med befästningar, emedan konungen fann det nödvändigt
att hafva en befästad hamn vid Norska gränsen. Der uppfördes
trenne batterier, ett midt på torget, kalladt <i>Prins Carl,</i> det
andra på <i>Laholmen,</i> benämndt <i>Carolus,</i> och det tredje, <i>Prinsessan
Ulrika,</i> nordvest från staden, tillsammans bestyckade med tjugu
adertonpundiga kanoner. Deras anläggande och försvar uppdrogs
åt generalmajor <i>Johan Gjerta.</i>

Bryggan vid Svinesund var nyss fullbordad, då fienden,
genom en väl anlagd plan, sökte förstöra den, hvilket, om det
lyckats, utan tvifvel försatt armén i Norge uti en brydsam
belägenhet, serdeles som den egde sin tillförsel hufvudsakligast öfver
Bohuslän. Men ehuru fienden angrep bron ifrån båda hållen, utföll
försöket icke bättre, än att den officer, <i>Hamilton,</i> åt hvilken
befälet på stället var anförtrodt, eröfrade det ena af fiendens skepp
om 30 kanoner, samt tvang dess öfriga styrka, som bestod af en
kanonpråm och några galerer, att med förlust draga sig tillbaka
[den 22 Maj]. Nödvändigheten kräfde likväl, kort derefter, att
bryggan öfver Svinesund upprefs.

Men ibland krigshändelserna i Bohuslän 1716 har sjöslaget
den 27 Juni i <i>Dynekilen,</i> belägen omkring en mil norr om
Strömstad, vunnit en bedröflig ryktbarhet. Här låg en från Göteborg
ankommen Svensk transportflotta, rikt lastad med krigs- och
munförråd för armén i Norge, och skyddad af en galereskader under
Schoutbynacht <i>Olof Strömstjernas</i> <footnote>Olof Strömstjerna, herre till Vese gods på Stångenäs, var fiskarson ifrån
Käringön, for sedan till sjös, och kom i konung Carl XII:s tjenst, der han bragte
sig upp till Schoutbynacht. Han var en tapper buss, hvilket han visade, då han
1709—1716, nästan lemnad åt sig sjelf, skyddade Bohuslänska kusten för
Danskarnes infall. Han adlades 1715, och blef sedan vice amiral.</footnote> befäl. På denna transports
lyckliga framkomst berodde helt och hållet fälttågets utgång,
hvarföre ock fienden länge haft afsigter på dess borttagande; men den
var icke så lätt att åtkomma, både för dess starka betäckning
och synnerligast för dess läge uti den trånga, farliga Dynekilen,
hvilkens höga klippstränder, om de någorlunda bevakas, göra det
omöjligt för en fiende att der med våld intränga. <i>Tordenskjold,</i>
den odödlige Norske sjöhjelten, vågade likväl försöket — och
lyckades. De Svenske officerarne på convoyen bevistade ett
bondbröllop på <i>Dyne,</i> då plötsligt kanonsalvor kallade dem ifrån
bruddansen till slagtningens blodiga tummel. Gynnad af en strykande
vind, hade Tordenskjold med en fregatt, några kanonpråmar och
galerer, styrt midt in uti Svenska flottan, och gaf nu lag på lag.
Striden varade i fyra timmar, men aflopp så, att flera af de
Svenska skeppen skötos i sank, andra togos af Tordenskjold och resten
sprängdes i luften af våra egne, som icke unnade fienden dem.
Innan man hann sansa sig att besätta stränderna vid utloppet,
för att försvåra återtåget för fienden, var han redan i säkerhet
med sitt gjorda byte. Genom denna olycka råkade Svenska
armén i Norge uti största förlägenhet för proviant och ammunition,
och konung Carl såg sig tvungen att upphäfva detta års fälttåg.
Således hade Tordenskjold, genom sitt djerfva men väl lyckade
vågstycke, för den gången räddat sitt fädernesland.

Mindre lycklig var Tordenskjold, då han den 2 Maj 1717,
med en flotta af 21 segel, anföll Göteborg, för att uppbränna
dervarande Svenska skepp och magaziner, ty hans plan
misslyckades, och han förlorade dervid ett par galerer och mycket
manskap. Föregående vinter hade han sjelf anfört en transportflotta
till Norge, men lidit skeppsbrott uti skären, och dervid mistat
några tusen man, hvilka af våra gjordes till fångar. Han
hämnades sedan sin skada genom plundringar på Bohuslänska kusten,
hvilka Strömstjerna förgäfves sökte förbjuda honom.

Tordenskjolds missöde vid Göteborg hindrade hans samtida
plan att förstöra Strömstad, och gaf general Gjerta rådrum att
med yttersta ansträngning iordningställa försvarsverken derstädes,
hvilkas fullbordande var af så mycket större vigt, som en
transportflotta redan var ankommen till staden, en annan väntades och
fiendens kryssande i närheten väckte fruktan, att förledna årets
händelse i Dynekilen skulle återförnyas. Men den 4 Juli kom
den förfärliga sjögasten och lade sig vid <i>Salomonsholmen</i> utanför
Strömstads hamn med 3 örlogsskepp, 1 kanonpråm samt 9
galerer och skärbåtar, tillsammans bestyckade med 140 kanoner. Han
låg likväl några dagar stilla, och gaf Svenskarne tillfälle att laga
allt i ordning till ett värdigt emottagande af en sådan gäst.
Gjerta öfvertog sjelf befälet på Laholmen, öfverste <i>Budenbrock</i>
förde kommandot på Strömstads torg och öfverste <i>Rutensköld</i> i
batteriet Prinsessan Ulrika.

Natten till den 8 Juli — denna märkvärdigaste dag i
Strömstads annaler — halade sig Tordenskjold i största tysthet fram
under de Svenska batterierna. Klockan 2 efter midnatt gaf han
signalskottet till en förfärlig kanonad, som utan afbrott varade i
8 runda timmar. Våra blefvo honom häruti ingenting skyldige,
utan besvarade hans eld med lika häftighet, och hade dessutom
den fördel framför fienden, att kunna rigta sina skott med större
säkerhet. De fingo ock derföre den tillfredsställelse, att se den
fiendtlige kanonpråmen, efter några timmars förlopp, såsom redlös
bortsläpas ur slaglinien. Men emedan batteriet på Laholmen på
det häftigaste beströks af fiendens korseld, blefvo af dess fjorton
kanoner de tio omsider demonterade, och de återstående begynte
lida brist på ammunition, som var så bortskjuten, att man
nödgades hopsamla och begagna de kulor, fienden inskjutit i
batteriet. Då Tordenskjold märkte det, beordrade han sitt folk att
landstiga, för att taga batteriet med storm. Men Gjerta med
kung Carls grenadierer och Vesterbottningarne under öfverste
Clausen och öfverstelöjtnant Kagge läto fienderne ostördt nalkas på
20 steg, men gåfvo dem då en så mördande salva ur
handgevären, att de nästan mangrant föllo, och de redlösa galererne drefvo
hit och dit i hamnen, tilldess landvinden kastade dem till de
sina igen. Härunder märkte man en officer i en båt, med full
hals skrikande efter undsättning för dessa farkoster. Han fick
en salva och föll; — det var Tordenskjold sjelf, som nu sårades
af trenne muskötkulor, fastän lindrigt. Under hela affären hade
han rott af och an i den häftigaste elden, oupphörligt skjutande
med sin studsare efter general Gjerta, men utan att träffa.

Den misslyckade landstigningen afgjorde slaget; det var för
Danskarne förloradt, oaktadt de kämpat för segern med utmärkt
hjeltemod. Öfver 1000 af dem voro dödskjutne, 400, deribland
Tordenskjold sjelf och flera högre officerare, sårade, fartygen
läckskjutna, tågverket afslitet, med ett ord, fienden var så illa
tilltygad, att han med kapade ankartåg, i största oordning, måste
hasta från stridsplatsen.

Klockan var nu 10 på förmiddagen. Striden hade varat
i 8 timmar. Våras seger var fullständig, och glädjen deröfver
gaf sig luft uti de lifligaste fröjdebetygelser, särdeles hos de
goda Strömstadsboarne, hvilka upphäfde höga fröjdeskri och, efter
på torget hållet Te Deum, inbjödo sina tappra försvarare till en
glad afton uti sina sönderskjutna boningar, hvilka, enligt en
samtida berättares ord, «alla sågo ut som genomborrade fisksumpar».
Fienden hade nemligen riktat en häftig eld emot batteriet på
torget, men de flesta skotten hade förirrat sig i husen, så att
man uti dessa uppsamlade «öfver 200 stångkulor, inemot 300
länkkulor och en oräknelig myckenhet skrot» <footnote>Man finner ännu någon gång vid husreparationer i Strömstad kulor efter
Tordenskjoldska besöket. Orsaken att kulorna förirrade sig så vida omkring,
låg i de fiendtliga fartygens vaggning af sjögången.</footnote>. Föröfrigt lär
den skada Svenskarne lidit varit ringa, och uppgifves till icke
fullt 200 i döde och sårade. Att den var så obetydlig, förklaras
deraf, att fienden, genom skeppens vaggande rörelse, sköt för det
mesta antingen öfver eller under <footnote>Under affären hade en kruttunna i ett af batterierna blifvit antänd och
sårat många.</footnote>. De Danske vilja icke gerna
tillstå sin förlust vid detta tillfälle hafva varit så betydlig, som
ofvan är uppgifvet, men visst är, att Tordenskjold för denna
misslyckade affär miste befälet, som uppdrogs åt en <i>Rosenpalm.</i>
Carl XII deremot var högeligen nöjd med sina bussar, och
förklarade dem sitt nådiga välbehag uti en skrifvelse till Gjerta.

Dagen efter slaget lemnade Danska flottan alldeles
Strömstads farvatten, och general Gjerta fick tillfälle att ostörd reparera
batterierna. Men, efter erhållen förstärkning, återkom hon den
1 Augusti, och bombarderade staden i 3 dagar, dock utan att
någon af de inkastade 71 bomberna gjorde betydlig skada.
General Gjerta var emellertid högst bekymrad för den andra
transportflottan, hvilken låg vid <i>Grafverna.</i> Dess snara och lyckliga
framkomst var så mycket mer för honom af nöden, som den
sista affären medtagit nästan hela hans krigsförråd, men var icke
att hoppas, så länge <i>Starsund,</i> det södra inloppet till Strömstads
hamn, var spärradt af en fiendtlig eskader. Han måste således
vara betänkt på att göra detta öppet, och lät till den ändan,
natten till den 15 Augusti, ditföra 8 artilleripjecer, utan att hans
förehafvande bemärktes af fienderne. När desse då om morgonen
slogo reveljen, helsades de med så lifliga salvor, både från
batteriet och ur handgevären, att innan de väl hunnit i kläderna
var en mängd dödade och sårade samt en af galererna skjuten
i brand. Rådville genom det oförmodade besöket fingo de först
efter en half timmas förlopp sina stycken klara till skott, men
då var striden för dem redan förlorad, och de måste efter en
stunds skjutning, illa tilltygade, draga sig ur elden samt lemna
passagen öppen för Svenska transporten. Denna anlände straxt
derpå och blef, efter mycken möda, lyckligen bragt till
Strömstad. Derunder frestade väl Danskarne ännu en gång på att
borttaga den, men ett betäckt batteri öfvertygade dem om
fåfängan af detta och af alla vidare försök i den vägen. De gingo
då till segel och oroade sedan aldrig Strömstad, så länge kung
Carl lefde <footnote>En gång sedan, under konungens vistande här, visade de sig väl på
afstånd, men gingo sin väg, då Carl sjelf ernade dem ett besök.</footnote>.

Den 27 påföljande kom konungen sjelf till Strömstad. Som
hans ankomst inträffade samma stund, trupperne gjorde chorum
på torget, steg han af hästen och instämde, knäböjande, i den
heliga handlingen. Denna gång qvarstannade han här några
dagar <footnote>Carl XII vistades flera gånger i Strömstad. Han bodde då hos
borgmästare Kamp, i ett hus, hvilket först år 1840 blef nedrifvet.</footnote>, och vidtog åtskilliga anstalter till stadens ytterligare
befästande. Strömstad var Carl XII:s öga, och fick af honom röna
ovanliga ynnestprof. Dess bevarande från fiendens hand ansåg
han såsom ett nödvändigt vilkor för sina vapens framgång i
Norge. Hamnen var väl skyddad, men från landssidan deremot
var staden utan värn, hvarföre konungen äfven der lät uppdraga
en försvarslinea. Till vidare säkerhet posterades hans
grenadier-regemente uti Skee, Näsinge och Lomelands socknar, såsom en
förmur emot allt fiendtligt angrepp ifrån Norge, och för dessa
trupper upptimrades, ifrån gården <i>Åseröd</i> i Skee ända till
Svinesund, ett slags tvåvånings torn, omgifna af starka pålverk och
till en del bestyckade med nickhakar. Tornen, som stodo på
en fjerdingsvägs afstånd ifrån hvarandra, voro inalles 14, samt
hvart och ett besatt med ett kompani soldater, för hvilkas
tjänstgöring och förhållande, i händelse af anfall, ett särskildt
reglemente var upprättadt. Denna försvarskedja blef emellertid aldrig
angripen. Fienden höll sig inom sin egen gräns, och lät de
Svenske i ro göra sina vidlyftiga anstalter till följande årets
fälttåg.

1718 i Juli månad företogs den märkvärdiga transporten
af Svenska galererne landvägen ifrån Strömstad genom Skee och
Näsinge till <i>Idefjorden.</i> Den ryktbare svärmaren <i>Emanuel
Svedenborg</i> säges hafva uppgjort första planen till detta äfventyrliga
företag, hvarmed man hade för afsigt att rensa Idefjorden från
fiender, för att, dels vid infallet i Norge hafva ryggen fri, dels
lättare kunna framskaffa de nödiga materialierna till Fredrikshalls
belägring. Ingen kan göra sig begrepp om det djerfva i denna
plan och det kraftfulla i dess utförande, utom den, som med
egna ögon sett de naturliga svårigheter, som man härvid hade
att besegra. Det fordrades i sanning Carl den tolftes envisa
ihärdighet att icke låta afskräcka sig ifrån ett sådant företag,
då han såg dessa klippfyllda hålvägar, dessa klippbranter, dessa
träsk och grunda insjöar med sin dybotten, som måste passeras,
och dertill, vid vägens slut, en fiendtlig örlogsflotta, som visade
sina tandrader liksom till hånlöje öfver det underliga försöket.
Men kung Carl var ej den man, som lät afskräcka sig af
skenbara omöjligheter; transporten anbefalldes och gick lyckligt.
Fartygen släpades upp i <i>Strömsvattnet,</i> derifrån landvägen förbi
<i>Blomsholms</i> qvarnar till <i>Färingsjön,</i> så till <i>Prestvattnet</i> och öfver
<i>Näsingeslätten</i> genom ett bergpass till sjön <i>Lången,</i> hvarifrån de
drogos öfver bergåsar och träsk till <i>Elfsjön,</i> samt vidare öfver
<i>Pilegårdens</i> ägor till Idefjorden, uti <i>Trångstrandsviken.</i> Vägens
längd tillsammanlagd utgör nära två och en half mil, och ser
man der ännu lemningar efter kafvelbroar och risbäddar. Den
första transporten, som leddes, i närvaro af konungen sjelf, af
generalqvartermästare <i>von Dahlheim,</i> bestod af 2 galerer, 7 större
båtar och 1 slup, men sedan fortskaffades flera fartyg jemte
belägringsartilleriet samma väg, och i Augusti månad flöt en
betydlig Svensk galerflotta på Idefjorden <footnote>Den största af galererna, <i>Luren,</i> kunde ej framforslas på samma väg, som
de öfriga, utan måste föras ifrån Näsinge prestgårds ägor, öfver hemmanen
Negårds, Vestby och Östbys mark till sjön Lången.</footnote>. Den 7 Juli steg den
första galeren i konungens, hertigens af Holstein samt hela
generalstabens närvaro i vattnet, under soldaternas höga fröjdeskri;
men hurraropen tystnade, då fienden med 14 fartyg lade sig
framför Trångstrand, och med sin kanoneld hotade att omintetgöra
frukten af den otroliga mödan. Men kung Carl den tolfte var
med, och derföre fingo Danskarne betydligt stryk, med ringa
förlust på vår sida. Några dagar derefter förnyade de försöket,
men elden från våra vid <i>Hällsmörk</i> uppkastade batterier, samt
våra båtsmänners djerfhet tvingade dem att, efter ett par timmars
kamp, söka skydd under Fredrikshalls kanoner.

Den 30 Juli skummade åter Idefjordens böljor af blod.
Ifrån sina på <i>Skrifvareön</i> (en klippa gent emot Hällsmörk)
uppförda förskansningar, och understödde af flera krigsfartyg, öppnade
fienden en mördande eld emot de Svenskes batterier. Striden var
hård, och man ville på ingendera sidan gifva vika. Omsider
blefvo alla kanonerne på våra batterier demonterade, och
Danskarna kastade sig i sluparne, för att landstiga, men emottogos
med så lifliga muskötsalvor, att deras välfärd kräfde skyndsamt
återtåg. Följande natt förstörde de sjelfve sina batterier på
Skrifvareön och fattade posto längre mot norr.

Allt var nu i ordning för den tredje arméafdelningen, som
stod i Bohuslän, att inrycka i Norge. Bryggor voro slagna öfver
Svinesund, fiendens skansverk på andra sidan raserade och
transportflottorna framkomna; blott ett enda hinder var ännu i vägen:
— Idefjorden var ej rensad från fiender. Ett försök dertill hade
väl konungen gjort den 10 September, då han ock lyckades
förjaga Danskarne till Fredrikshalls grannskap och förlägga sin egen
galerflotta en half mil norr om Hällsmörk, men det oaktadt
innehade fienden ännu på sitt sätt det omtvistade herraväldet öfver
den trånga hafsviken och förhindrade alla konungens planer på
Fredrikshall. Carl beslöt då att våga det yttersta, för att
undanrödja detta hinder, och angrep fiendens flotta med sina galerer
den 3 November. Anfallet gjordes så snart det var stridsljust,
och en den förfärligaste kanonad rasade hela förmiddagen. Kung
Carl ledsnade slutligen vid det idkeliga skjutandet, hvarföre han
lät ro sig ut till sitt folk, och befallde äntring. Då flydde
fiendens högra flygel, men den venstra höll sig tappert till
middagen, då äfven den drog sig in uti Fredrikshalls hamn, hvarest
Danska skeppen blefvo liggande stilla sålänge konung Carl lefde.
Den 11 November ryckte Svenska armén öfver Svinesund.
Fredrikshall belägrades. Skansen Gyldenlöwe togs med storm den 27.
Den 30 stupade Sveriges väldigaste kämpakung för en från
fästningen afskjuten kula, som träffade honom under det han låg
öfver bröstvärnet och betraktade arbetet i löpgrafvarne.

Den fallne hjeltens lik fördes under korta dagsresor till
Sundsborg, Vetteland, Tanum, Rabbalshede, Bräcke och Uddevalla.
I sistnämnde stad qvarstod det öfver Julen och balsamerades,
samt fördes sedan vidare till Stockholm.
</chapter>

<chapter name="4. Fortsättning">
<h2>4. Fortsättning.</h2><footnote><small>Fryxells «Ber. ur Sv. hist.» Malmströms «Sveriges Politiska hist. från Carl XII:s död till 1772.»</small></footnote>

Fälttåget i Norge 1718, som väl med afseende på det
utblottade tillstånd, hvaruti Sverige sig då befann, äfvensom derå
att man hvar dag hade att befara ett Ryskt anfall på Stockholm,
må kallas ett af Carl XII:s oförvägnaste företag, fick genom sin
upphofsmans fall ett snöpligt slut. Ehuru belägringsarbetena för
Fredrikshall voro i det närmaste fulländade och man hade hopp
att snart få fästningen i sitt våld, stod det dock klart för en hvar
att det väl försvarade Norge, som dessutom från sjösidan hade
ymnig tillförsel af alla förnödenheter, ej dermed var intaget.
Svenska armén var äfven genom hunger, köld och umbäranden af alla
slag så försvagad, så väl manskapet som de fåtalige hästarne, att
öfverbefälet efter konungens fall ansåg rådligast att upphäfva
belägringen och anträda återtåget. Vid den krigskonselj, som då
hölls, beslöts äfven att låta fängsla Carl XII:s gunstling och
allrådande minister baron <i>Görtz,</i> hvilken så väl af folket som i
synnerhet af de högt uppsatte ansågs hafva förvållat landets då
iråkade exempellösa elände och förfall. Oskyldig häruti var han
visserligen icke; men oafgjordt är dock till hvad del det bör
tillskrifvas honom personligen och till hvad del konung Carls egen
verldsbekanta, storartade envishet. En öfverste <i>Baumgarten,</i>
åtföljd af en tillräckligt stark trupp utsändes för att gripa Görtz,
som okunnig om konungens död var på väg till Norge, för att
erhålla hans ratifikation på fredstraktaten med Ryssland.
Baumgarten mötte Görtz mellan <i>Tanum</i> och <i>Rabbalshede,</i> och under
åtskilliga svepskäl följde han efter till Tanums prestgård, der
middagsmåltid skulle intagas, lagande dock så att han dit framkom
något sednare än sin tillämnade fånge. Sedan Baumgarten, i
samråd med d. v. prosten på stället [Ödman?], lyckats aflägsna och
under bevakning sätta den Görtz åtföljande betjening, steg han
in till honom och tillkännagaf afsigten med sitt besök. Görtz
skiftade färg, knäppte med fingrarne, men yttrade blott: «nun ist
der König todt.» Han försökte ock att uppbränna några papper,
men hindrades i detta förehafvande af Baumgarten. Under
bevakning affördes han till Stockholm och, efter en brådstörtad, till
sina former lagvidrig process, som i efterverldens ögon fått
utseende af ett justismord, dömdes han till döden d. 9 Februari,
aflifvades och nedgrofs i galgbacken.

Men återvändom till lägret. — För att undvika den panik,
som i annat fall otvifvelaktigt skulle bemäktigat sig soldaterne,
beslöts att så länge som möjligt för dem dölja konungens
frånfälle, hvilket lät sig göra, alldenstund den sorgliga tilldragelsen
åsetts endast af en del af befälet. Man föregaf, hvad som i alla
fall syntes ganska troligt, att återtåget skedde för att ila till
hufvudstadens försvar mot Ryssarne och Skånes mot Danskarne.
Ett utfall af de belägrade afslogs af generalissimus arfprinsen
<i>Fredrik af Hessen,</i> och sedan armén fört undan sitt artilleri, sina
sjuka och så mycket af förråderne, som hästbristen medgaf,
afreste nämnde herre sjelf från Fredrikshall d. 7 December.
Följande dagen var hela Svenska hären öfver gränsen.

Sägner hafva funnits att Carl XII till sin efterträderska
ämnat sin syster Ulrika Eleonora, förmäld med förenämnde
Fredrik af Hessen. Systersonen genom äldre systern, hertig <i>Carl
Fredrik</i> af Holstein var väl lika nära arfsberättigad till thronen <footnote>Strängt taget var ingendera arfgill, ty arfsrätt kom ej i fråga för
konungadotter, utan i det fall att hon var «oförsörjd», d. v. s. ogift.</footnote>
som hon; men högdragen och stel till sitt sätt att vara blef han
af armén ej omtyckt. Som han dessutom, ehuru i lägret
tillstädes, ej egde något befäl, följaktligen icke det inflytande som den
mer populäre prinsen af Hessen, så fann han för bäst att från
armén afresa. En summa af 100,000 daler s. m. <footnote>200,000 Rdr Rmt.</footnote> till
krigskassans förstärkning hade just i de dagarne anländt, af hvilka
Carl Fredrik emottog för egen räkning 6,000 och arfprinsen
utdelade med sitt vanliga obetänksamma slöseri hela resten bland
det högre befälet. Det har blifvit påstådt att detta skedde för
att vinna medhåll åt Ulrika Eleonoras planer på kronan, men
visst är, att oaktadt denna gratifikation, som gafs under rubrik
af ersättning för de under fälttåget utståndna besvärligheter, satte
krigsbefälet sig ihärdigt emot prinsens och hans gemåls sträfvan
efter enväldet. — «Under många års samvaro med konungen hade
desse män haft tillfälle att tydligare och på närmare håll än
någon annan betrakta det för här, folk och rike förderfliga sätt
hvarpå envåldsmakten blifvit missbrukad, och lifligare än kanske
hos någon annan samhällsklass brann hos dem begäret att afskaffa
ett så vådligt statsskick, begäret att mot möjligheten af dylika
olyckor trygga fäderneslandet» <footnote>Ordagrant efter Fryxell.</footnote>.

Bland de först hemtågande tropparne var generalmajor
<i>Silfverhjelms</i> regemente. Det hade hunnit till Tanum när arfprinsen
af Hessen dit anlände, och denne sökte då öfvertala Silfverhjelm
att låta sitt regemente <i>obetingadt</i> hylla Ulrika Eleonora till
drottning. Men Silfverhjelm vägrade <footnote>Längre fram i tiden var dock han bland dem, som ifrigast arbetade för
suveränitetens återinförande.</footnote>. Sammalunda generalmajor
<i>Gjerta.</i> Då de sedan framkommit till Uddevalla (d. 14 Dec.)
infann sig Silfverhjelm hos arfprinsen, och föreställde honom med
klara och öfvertygande skäl nödvändigheten af enväldets
afskaffande och återinförandet af ett lagbundet statsskick, låtande
derjemte förstå att hären i annat fall kunde erbjuda regeringen åt
hertigen af Holstein. Af fruktan att genom vägran härtill gå
miste om kronan för sin gemål, helst öfversten <i>Carl Emil
Lewenhaupt</i> samtidigt reste från det ena regementet till det andra,
framställande för deras befäl samma åsigter, som Silfverhjelm
framburit, samtyckte Fredrik, fast ogerna, till suveränitetens afskaffande,
och förnyade sitt löfte härom inför den sedermera tillstädeskomne
general <i>Örnstedt.</i> Och några dagar derefter (d. 17 Dec.), då hela
öfverbefälet var samladt i Uddevalla, gingo de med general <i>Dyker</i>
i spetsen upp till arfprinsen och erhöllo der bekräftelse på det
enskildt till Silfverhjelm och Örnstedt gifna löftet; hvarefter
allesammans erkände och hyllade <i>Ulrika Eleonora</i> såsom Sveriges
regerande drottning.

Året 1719 ingick. Öfverbefälet i Bohuslän hade, efter
arfprinsens öfverresa till Stockholm, öfvertagits af fältmarskalk
<i>Rehnskjöld.</i> De troppar, som stodo till hans förfogande, belöpte sig
på sin höjd till 5,000 man, hvaremot den i Norge varande
Danska armén räknades till 15 à 20,000, af hvilka dock en del
blifvit sänd att angripa Vermland. Under vintern flyttades de på
Sundsborg befindtliga förråder till Strömstad. De stora kaserner
och magasiner, konung Carl låtit uppföra i denna stad, voro nu
dessutom uppfyllda med förnödenheter af alla slag, hvilka förra
året af brist på hästar ej kunnat från det inre landet
framskaffas, och alltså kommit för sent. Man afvaktade nu endast öppet
vatten för att afföra dessa kronans tillhörigheter till Göteborg eller
Uddevalla. Uti April månad ankom också för detta ändamål en
transportflotta under skydd af 7 galerer och 2 bestyckade pråmar.
Fjorton transportskepp voro lastade med kanoner och förråder af
alla slag och en del af dem hade redan afgått; men då en ny
afdelning skulle afsegla, orsakades ett dröjsmål derigenom att man
ytterligare ville medtaga några kanoner från strandbatteriet på
<i>Killingholmen.</i> Under tiden ankom Danska flottan i våra
farvatten och några dess örlogsskepp och galerer ankrade utanför
<i>Kosteröarne.</i> När återstoden af transportflottan skulle afgå, fann
den sin väg spärrad och nödgades återvända till Strömstad.
Generallöjtnant <i>von Essen,</i> som förde befälet i staden, inrapporterade
förhållandet till Rehnskjöld och amiral <i>Örnfeldt,</i> hvilka ock
hitkommo från Uddevalla. Då beslöts i hållet krigsråd att, på det
icke de på transportflottan inlastade förnödenheter skulle efteråt
komma fienden till godo och alldenstund de, för brist på hästar,
ej kunde landsvägen föras undan, skulle fartygen med innehafvande
last sprängas i luften eller på annat sätt förstöras, sedan likväl
soldaterne och kringboende allmoge fått af lifsmedlen taga så
mycket de behagade, hvilken plundring räckte i tre dagar.

När alla transportskeppen i Strömstads hamn väl blifvit
förstörda, redo officerare kring gatorna, utropande att alla, som tjente
Svenska kronan, skulle ofördröjligen begifva sig ur staden till
<i>Wettelandsbro,</i> «emedan fienden hade gått öfver Svinesund och
dess förtroppar stodo allaredan vid <i>Blomsholm,</i> trefjerdedels mil
ifrån staden». Då aftågade besättningen. Vällefnad och
omåttlighet, förorsakade af det öfverflöd hvari plundringen af
Strömstads magasiner så plötsligen försatt de af umbäranden och
ansträngningar medtagne soldaterne, hade en högst olycklig påföljd.
«Då» [1719] — skrifver prosten <i>Ödman</i> i Tanums kyrkobok
— «blefvo nästan oräkneliga af inqvarterade soldater och annat
krigsfolk, som många af dem på vägarne och marken funnos döde
liggande, i hoptals med de andre liken begrafne, att kyrkogården
på sistone ej räckte till de många främmande, utan måste de i
backarne här och der nedergrafvas.»

Först flera veckor derefter gick Danske konungen med 10,000
man öfver gränsen. Han kom, sade han, endast för att befrämja
freden, — ganska möjligt! ty slåss ville han åtminstone icke. För att
desto bättre befordra sin lofvärda afsigt förstörde han Sundsborg samt
alla de befästningar, kaserner och förrådshus i Strömstad, hvilka Carl
XII låtit uppföra. Svenskarne drogo sig småningom undan till
Quistrum, der Rehnskjöld ämnade med sin ringa styrka försvara
passet. Men Danske konungen lät landsätta en betydlig härafdelning
söder om nämnde ort, för att taga Rehnskjöld i ryggen, i följd
hvaraf denne fann för godt att vidare retirera till Uddevalla.
Flera gånger ville de retirerande Svenska trupperne hålla stånd
under marschen, men förvägrades af befälet, och då de vid
<i>Svinebacka,</i> söder om Quistrum, uppfört tvenne batterier, befalldes
de, vid ryktet om fiendens ankomst till <i>Svarteborg,</i> att lemna hela
förskansningen i sticket och skyndsamt begifva sig till Uddevalla.
Den Svenska styrka, som nu var samlad i denna stad, hade vuxit
till 8,000 man; var således föga underlägsen fiendens, samt
längtade att få pröfva sina krafter med hans. En morgon inträdde
generalmajor <i>Schwerin,</i> i sällskap med öfverstelöjtnant <i>Stockman,</i>
till Rehnskjöld och bad — med tårar i ögonen, säges det — att
få angripa fienden vid Quistrum, försäkrande sig hafva fått sådana
underrättelser om dennes belägenhet, att segren icke kunde blifva
tvifvelaktig. Men Rehnskjöld svarade härtill: «Min käre Schwerin,
det får nu intet gå som uti konung Carls tid; jag har från högre
ort befallning att spara manskapet och intet sätta det uti oträngda
mål i någon fara; kan således intet gifva bifall att våga en så
äfventyrlig sak». — Det säges ock att vid ett falskt rykte, att
Danskarne skulle gått öfver Quistrum och nalkades Uddevalla, en
del kanoner störtats i sjön, för att ej falla i fiendehand. Vi
känna ej tillräckligt alla förhållanden härvid, för att på en så
berömd anförare som fältmarskalk Rehnskjöld kasta misstankar för
feghet. Medvetandet om fosterlandets kritiska belägenhet torde
hafva inverkat på hans handlingssätt och förmått honom att ej
utan i yttersta nödfall blottställa dess armé. «Troligen», säger
Fryxell, «anade han eller visste, att Danska hären skulle i alla
fall snart nödgas aftåga. Detta blef också händelsen. Oaktadt
sin öfverlägsenhet vågade Danskarne ej angripa, så mycket
mindre, som Engelska regeringen förklarat sig emot hvarje dylikt
företag. Efter mer än en månads vistelse i det utsugna
Bohuslän, seglade Danske konungen och kronprinsen — ty äfven denne
var med — tillbaka till Danmark, och deras krigshär återvände
till Norge».

Ett värdigt motstycke till dessa bragder var det fasta
Carlstens uppgifvande. Här fördes befälet af en öfverste <i>Henrik
Danckwardt,</i> en man utan all beslutsamhet och mod, men
måhända orättvist kallad en förrädare, såframt man ej anser feghet
och förräderi vara ett och detsamma. I alla afseenden var han
likväl otjenlig att ställa emot en sådan fiende som
Tordenskjold. Det synes äfven som denne haft sig hans svaga karakter
alltför väl bekant, och på densamma grundat sina planer.
Tordenskjold, som nu återfått befälet, tänkte genom en lysande bragd
utplåna skymfen af sitt nederlag vid Strömstad. I detta afseende
kunde ingenting vara mera lockande, än en eröfring af det
ointagligt ansedda Carlsten. Ett försök dertill kunde ju åtminstone vågas,
och beslöts således af den djerfve sjöhjelten. Det säges att
Tordenskjold sjelf, förklädd till fiskare, skall hafva besökt Marstrand,
och utspionerat alla ställningar och förhållanden derstädes, hvilket
dock lemnas derhän, ehuru ett sådant vågstycke fullkomligt
öfverensstämmer med hans karakter <footnote>Han säges hafva besökt så väl staden som der liggande krigsskepp och
utbjudit fisk till salu, men hållit den så dyr, att ingen velat handla den,
hvarigenom han fick giltig anledning att bese sig öfver allt.</footnote>. Men den 10 Juli 1719 lade
han med sin flotta till vid Koön, som han utan motstånd tog
i besittning, och hvarifrån han bombarderade 9 i hamnen liggande
Svenska örlogsskepp och galerer. Men då han härmed icke
uträttade annat, än sköt en med krut lastad båt i sank, lät han
den 12 föra 2 fregatter och 2 kanonpråmar in i norra
hamngapet, ifrån hvilka en så häftig eld riktades emot de der belägna
utanverk, att de öfvergåfvos af sin besättning, hvilken inneslöt
sig i fästningen och lät Tordenskjold i ro sätta sig i besittning
af staden. Dessförinnan hade Svenskarne likväl sänkt sina
krigsfartyg i hamnen, men icke gjort det bättre, än att Tordenskjold
kunde upptaga och föra i säkerhet en fregatt och ett par galerer.
Följande dag sköto Svenskarne på staden och Danskarne inkastade
bomber i fästningen, men utan att från någondera sidan göra
skada <footnote>Lagerbrings m. fl:s uppgift, att ett torn vid detta tillfälle sprungit i
luften, är så till vida oriktig, som derom icke nämnes ett ord i
ransakningsprotokollerne rörande Marstrands uppgifning.</footnote>. De belägrade lära begärt lof att göra utfall, men
hvilket blifvit dem förvägradt. Men den 14 uppfordrade
Tordenskjold kommendanten att uppgifva fästningen genom två särskilta
skrifvelser, uti den förra af hvilka han understödde sin fordran
med en hotelse att i annat fall snart ansätta Carlsten med 20,000
man, och uti den sednare med ett löfte om en skänk af 3,000
dukater m. m. om slottet godvilligt uppgafs. Utan att likväl
lemna afseende åt detta löfte, blef Danckwardt af de fällda
hotelserna så förskräckt, att han redan följande dag begynte
dagtinga. Då gick den djerfve Tordenskjold, åtföljd endast af en
trumslagare, upp i fästningen och förmådde Danckwardt att
uppgifva densamma emot fritt aftåg för besättningen, med all
militärisk heder, flygande fanor och klingande spel, samt med en
månads proviant. Den 15 Juli öppnade Sveriges starkaste
fästning sina portar för fienden, utan att, under de 4 dagar den
varit belägrad, hafva lidit minsta skada till sina verk eller
förlorat en enda man af sin besättning. Krigsförråd och proviant
fanns der ock i öfverflöd och manskapets sinnesstämning var
god <footnote>Den uppgift att besättningen, som till det mesta bestod af Tyskar, gjort
uppror under belägringen, är ogrundad.</footnote>. Händelsen är i sanning obegriplig, och kunde lättast
förklaras genom ett förräderi, såframt icke Danckwardt sjelf
vederlagt denna beskyllning, genom att efter fästningens uppgifvande
qvarstanna i Sverige. Danskarne sjelfve gjorde löje åt sin lätta
eröfring, och Tordenskjold förärade de aftågande officerarne på
spe några qvinnoprydnader. Slutligen drog han upp ett rep,
sägande: «se der, bror Danckwardt, har du också en halsduk»,
— ett skämt, som, huru opassande det än var för en segrande
Tordenskjold, likväl visade, att han förstod tillbörligen uppskatta
förtjensten samt äfven inse den olycklige kommendantens blifvande
öde. Danckwardt häktades och dömdes af en krigsrätt den 5
September för sitt felaktiga förhållande att halshuggas och
begrafvas på afrättsplatsen, och «måste han så, på Galgabacken vid
Göteborg, med hufvudet umgälla sin snöda lättsinnighet, androm
slikom till skräck och varnagel». De officerare, som varit
öfverens med honom om fästningens uppgifvande, afsattes. —
Marstrands fall befordrade freden i Norden och upphöjde
Schoutbynachten Tordenskjold till vice amiral.

Djerf af sin framgång, angrep Tordenskjold, några dagar
efter Carlstens öfvergång, Elfsborg, men hans hopp att uti dess
kommendant <i>Lilje</i> finna en Danckwardt felslog, och han hade
varit för storordig, då han sagt sig skola taga Elfsborg lika så
lätt, som han rökte sin pipa. Hans bomber förvandlade väl hela
fästningen i en grushög, men Lilje hotade, det oaktadt, att
nedskjuta den första parlamentärbåt, som visade sig, och fick
ändteligen, sedan han förgäfves begärt undsättning af vederbörande i
Göteborg, som äfven fått hög befallning att vara landsförrädare,
hjelp af den ärlige öfverstelöjtnant <i>Stael v. Holstein,</i> hvilken,
genom ett på Hisingen i tysthet uppfördt batteri, dref fienden bort,
fråntog honom en del artilleri och fartyg, och sålunda räddade
Elfsborg. Sedan blokerade Tordenskjold Göteborg med några
galerer, men dessa borttogos af våra. Den Danske hjelten smög
sig likväl en natt helt obemärkt förbi Elfsborg, återtog sina och
satte eld på några Svenska galerer, hvilket skedde kort före
stilleståndet med Danmark af den 30 Oktober, som sedan
förvandlades uti en stadig, fastän ej hederlig fred den 3 Juni 1720.
</chapter>

<chapter name="5. Norrmännens inbrott 1788. Slaget vid Quistrum.">
<table o>
<td c><h2><small>5. Norrmännens inbrott 1788. Slaget vid Quistrum.</small></h2><td><footnote>Krigsrättens i Göteborg ransakningsprotokoller öfver affären vid Quistrum. Geschichte des Feldzugs in Schweden im Jahre 1788 von d. Prinzen Carl von Hessen. Jfr Granbergs Göteborgs Historia.</footnote>
</table>

Vi komma nu till det märkvärdiga prins <i>Carls af Hessen</i>
fälttåg i Bohuslän och den derunder förefallna bekanta affären vid
Quistrum, — tilldragelser, likaså ofta som oriktigt omtalda och
bedömda. Anledningen till denna fiendtliga handling af en makt,
med hvilken Sverige stod i nära vänskapsförbindelser, gafs
hufvudsakligast af en allianstraktat, hvilken Danmark, uppskrämdt af
Gustaf III:s hotande planer på Norge, år 1773 slutit med
Ryssland. Uti densamma hade Danska hofvet utfäst sig att lemna
sistnämnda makt 12,000 man hjelptrupper, ifall den angreps af
Sverige; och då nu detta helt oförmodadt inträffade 1788, yrkade
kejsarinnan <i>Catharina,</i> att dessa trupper skulle inrycka i Sverige
ifrån Norska sidan, hvarföre prins <i>Carl af Hessen,</i> i sällskap med
Danske kronprinsen, reste öfver till Norge, för att göra anstalt
derom och öfvertaga befälet öfver hären. Så uppgifves i officiel
väg orsaken till fälttåget i Bohuslän; det tör likväl hända, att
de hafva rätt, som påstå att hela kriget icke var annat än en
tillställning af Gustaf III, för att främja hans planer.

Om man icke kunde eller icke ville vidtaga några kraftiga
åtgärder till hindrande af Norskarnes infall i Bohuslän, må hvar
och en afgöra efter eget behag. Nog af: generalbefälhafvaren vid
vestra gränsen, baron <i>C. Hjertas</i> försvarsanstalter voro lika
otillräckliga för detta ändamål, som konung Gustafs not till Danska hofvet,
att han ämnade anse ett sådant inbrott såsom en öppen
krigsförklaring. Hjerta sammandrog några obetydliga corpser i Vermland
och Bohuslän; måhända kan han ursäktas dermed, att större
delen af Svenska armén stod i Finland. Den trupp, som gafs
Bohuslän till försvar, utgjordes af 346 man <footnote>Af Skaraborgs regemente; Bohuslänningarna lågo i garnison i Marstrand,
Elfsborgarne i Varberg.</footnote>, under befäl af
öfversten vid Bohusläns regemente, <i>Werner Tranefeldt,</i> och medförde
4 kanoner. Denna trupp ankom den 23 September till
Blomsholm, der hälften qvarstannade, och hälften afgick till Svinesund.
Följande dag gingo Norskarne öfver Idefjorden in i Sverige vid
<i>Krokstrand</i> i Skee socken, som bevakades af en pipare och en
trumslagare. Tranefeldt, derom underrättad, skyndar till
Svinesund och sedan tillbaka till Vettelandsbro, der han fattar posto.
Uttröttade af öfver fyra mils marsch, uthungrade och genomvåta,
genomvakade de stackars soldaterne natten härstädes, under ett
förfärligt oväder, väntande på fienden. Vid middagstiden den 15
framskymtade dennes röda uniformer i bergen omkring Skee
prestgård. Då utbredde Tranefeldt sin linie så vidt som möjligt,
stödjande dess ena flygel vid en skogslund, samt uppställde på något
afstånd trosskuskar och skjutsbönder, att föreställa reservtrupper,
allt detta i afsigt att dölja sin svaghet för den väl underrättade
fienden. Sedan uppref han bron och sände en parlamentär till
prinsarne, att fråga om deras högheters ankomst betydde krig eller
fred. De svarade med öfversändande af ett manifest, uti hvilket
Svenska folket försäkrades om deras fredliga afsigter m. m.
Tranefeldt, föga belåten med detta svar, sände en ny parlamentär att
yrka förklaring öfver manifestet, men erhöll genom denna
befallning att draga sig tillbaka, och icke onödigtvis uppoffra sin lilla
trupp. I detsamma gjorde Norrmännen en rörelse, för att kringgå
Tranefeldts högra flygel, samt begynte slå brygga öfver ån vid
Vettelands gård; men då, det oaktadt, Svenska truppen icke
ändrade ställning, och då ett förfärligt oväder med orkan och stark
åska utbröt, som gjorde alla skjutvapen för ögonblicket obrukbara,
inställde prinsen af Hessen anfallet, och kallade Tranefeldt till
samtal. Han infann sig, och förklarade sig, såsom Svensk man
och krigare, omöjligen kunna efterkomma prinsens uppmaning att
draga sig tillbaka, samt bad om fem dagars stillestånd, för att
inhemta förhållningsordres ifrån general Hjerta. Detta vägrades
honom; dock lofvade prinsen att icke företaga några
fiendtligheter den dagen, och drog, i följd deraf, sina trupper tillbaka till
Skee prestgård, dit högqvarteret förlades. Under natten fann
Tranefeldt rådligast att retirera till <i>Hustyft,</i> för hvilket han
visserligen icke kan tadlas, då fiendens samlade styrka uppgick till
6,000 man <footnote>När prinsen af Hessen sedermera fått till sig alla sina trupper, steg hans
armé till 9,542 man. Dessutom skulle 2,500 gå ombord på en flotta, men denna
blef hindrad att utlöpa.</footnote>. Den 27 ankom han till Qvistrum, sedan han
under vägen erhållit ordres att hålla stånd och «icke cedera någon
post, utan försvara fäderneslandet till sista man». Han fann här
för sig ett under arbete varande retranchement, hvilket
öfverstelöjtnant baron <i>Funck</i> begynt anlägga af eget godtycke, utan att
dertill vara anbefalld eller ens anmodad <footnote>Denna baron Funck var år 1785 af Toll på konungens vägnar utsänd att
spionera ställningar och sinnesstämning i Norge, hvilket han ock utförda till
dennes nöje, som i bref till Toll derom yttrar sitt välbehag, och försäkrar Funck
om den snart ledigblifvande öfverstelöjtnants-beställningen vid Bohusläns
Dragoner. Gustav. Papper. d. 3: 2 p. 19.</footnote>. Uti Quistrum har
naturen sjelf anvisat den allrayppersta försvarspunkt emot en
ifrån norr framträngande fiende. Skyddadt framtill och på ena
sidan af en djup ström med branta stränder, och på andra sidan
af höga, för hvarje annan än en jägarcorps otillgängliga klippor,
kan detta trånga pass ostridigt försvaras af en liten trupp emot
en ganska betydlig styrka. Men ett nödvändigt vilkor härvid
måste likväl alltid vara, att icke släppa fienden öfver strömmen,
hvadan man ock i fordna ofredstider, förmodligen under
Gyldenlöwsfejden, uppfört, gent emot bron, några skansverk <footnote>De hafva blifvit kallade <i>Carl XII:s skansar;</i> men äro troligen äldre än
från hans tid.</footnote>, ifrån
hvilka icke allenast denna och landsvägen på andra sidan, utan
ock några vad i strömmen kunde bestrykas. Men dessa
retranchementer blefvo nu förklarade för odugliga, och Funck lät,
oaktadt alla närvarande militärers föreställningar deremot, anlägga
sitt 1500 alnar söder om bron på ett ställe, derifrån denna icke
ens kunde ses, ännu mindre beskjutas. Härvid tyckes
ofelbarligen förräderi varit med i spelet, och Funcks öfriga
handlingssätt bringar dessa misstankar nära till visshet. Om han deruti
handlat efter hemliga ordres eller icke, är ännu obekant. En
enda man gillade likväl hans anläggning, och denne var —
öfverste Tranefeldt; och ifrån den stund detta skedde, kan icke
heller hans förhållande försvaras — såsom befälhafvare och
krigare nemligen. Ännu oklokare och besynnerligare handlade denne,
då han hvarken uppref Quistrums bro, hvilket enhvar inser hade
varit af högsta nöden, eller borttog de i vägen liggande
gästgifvarehusen, i skydd af hvilka fienden kunde passera strömmen.
Såsom skäl för att detta ej verkställdes uppgaf han sedermera,
att bron var för riket alltför kostsam att förstöra, och att det
hade varit omenskligt att göra gästgifvaren husvill.

Följande dagens förmiddag arbetade en samlad allmoge af
alla krafter på det anlagda retranchementet. Emellertid ryckte
fienden allt närmare. Under vägen hade han erhållit förstärkning
af trupper och artilleri samt lemnat en corps till besättning i
Strömstad, hvars kronoförråd af bränvin och spanmål förklarades
för god pris. Vid middagstiden den 28 rapporterades i Svenska
lägret, att fienden nalkades. Då flydde eller hemförlofvades
arbetsmanskapet ifrån det halffärdiga retranchementet, men
öfverstelöjtnant Funck steg till häst och red Deras Högheter i möte, för
att välkomna dem, eller, såsom han sjelf sade, för att begära
skyddsbref för sitt boställe <i>Bråland,</i> beläget nära Quistrum. Detta
utlofvades, och prinsarne visade honom till på köpet den nåden,
att förklara sig för någon dag vilja blifva hans gäster på nämnda
ställe. Förmodligen hade han försäkrat dem, att ingen fara var
att frukta vid Quistrum, ty prinsarne voro de förste, som, med
Funck vid sin sida, redo öfver dervarande bro. Prins Carl af
Hessen yttrade sjelf sin förvåning öfver, att denna ej var förstörd,
och att ingen sökte bestrida honom öfvergången. Han vidtog
dock flera försigtighetsmått, och lät på ömse sidor om bron
anlägga två batterier, hvartdera af fyra kanoner. En del af
trupperne sände han till <i>Åtorp,</i> på den venstra åstranden, der de
planterade 14 fältstycken emot den Svenska forskansningen, resten
följde honom öfver bron och ockuperade den så kallade
<i>Sörbygdsvägen.</i> Högqvarteret togs på Bråland, dit Funck ledsagade den
fiendtliga härföraren, och visade sig i allo såsom en fryntlig och
tjenstaktig värd. På hans förslag lät prinsen af Hessen inbjuda
Tranefeldt till aftonspisning på Bråland, men denne afslog det,
under förebärande af opasslighet. Följande dag den 29
September lät han likväl öfvertala sig att intaga middag hos prinsarne
på Bråland. Han lärer härmed haft för afsigt att söka utverka
stillestånd, annars hade det väl ej varit så tillbörligt att blifva
bordsgäst hos en fiende, med hvilken han, såsom Svensk man,
icke bort hafva delat andra rätter än krut och lod. Emellertid
under det han och prinsen af Hessen som bäst glamade öfver
bordet med hvarandra, beordrade den sednare sin armé att
angripa den Svenska truppen. Klockan 3 eftermiddagen var
måltiden slut, och Tranefeldt tog afsked af Deras Högheter, hvarvid
prinsen af Hessen yttrade till honom: «Gud gifve Ni förleden
natt hade retirerat, herr öfverste»! «Mina ordres måste jag följa,
såsom en ärlig soldat», svarade Tranefeldt, och for. Under ridten
till lägret mötte han Danske generalen <i>Mansbach,</i> hvilken, i
spetsen för ett par bataljoner infanteri och jägare, kom anryckande
utåt Sörbygdsvägen, och på Tranefeldts tillfrågan, hvarthän han
skulle marchera, svarade sig vara stadd på rekognoscering, samt
rådde Tranefeldt att draga sig tillbaka. Tranefeldt, märkande
huru det stod till, skyndade sig till sin trupp. Denna, som
genom tillkomna förstärkningar hade växt till något öfver 800 man,
gjordes i ögonblicket färdig till strid. Af dess åtta kanoner,
vändes sex emot fiendens batterier på andra sidan strömmen; de
tvenne öfriga riktades längs vägen åt det håll, derifrån man
väntade att Mansbach skulle komma.

Just som affären skulle begynna, anlände general Hjerta sjelf
till lägret, men ville icke öfvertaga befälet. Man öfverlade då
om hvad man borde göra. Öfverstelöjtnant <i>Frisendorf</i> rådde till
reträtt, och med anledning häraf lät Hjerta tre gånger slå appell,
för att få tala vid prinsen af Hessen, men fick intet svar. I
stället lät fienden uppfordra Tranefeldt att gifva sig och sin trupp
inom fem minuter till krigsfångar, hotande att i motsatt fall börja
kanonaden. Tranefeldt gaf ett nekande svar, men begärde
tillstånd att draga sig tillbaka. Han hade emellertid så punktligt
lydt sina ordres att icke lossa första skottet, att han låtit
general Mansbach utan allt motstånd omringa sig. Denne hade
nemligen, vägledd af en Norsk dräng från Quistrum, med sina
trupper klättrat uppför klipporna vid Sörbygdsvägen, gått förbi
hemmanet <i>Klefva</i> och på detta sätt kommit ned till landsvägen, söder
om Svenska förskansningen, som derigenom blef alldeles
kringränd <footnote>En röd flagg på berget visade fienden hvar han borde framkomma; det
sades väl att denna flagg var en vanlig vindflöjel, men andra vittnesbörd göra
det troligt, att hon var för tillfället uppsatt, af hvem, vet man ej.</footnote>. Klockan half 6 gaf fienden, med 12 skarpa skott från
sina batterier vid Åtorp, signal till striden. Svenska artilleriet
svarade med en liflig eld. Skjutandet varade till omkring
klockan 1/4 till 7 <footnote>Prinsen af Hessen säger, att under striden en ammunitions-kärra i
Svenska lägret sprungit i luften, men ransakningsprotokollerna upplysa, att det
endast var några patroner, som råkat af ovarsamhet antändas.</footnote>. Då frambröt general Mansbach och anföll
Svenskarne i ryggen med en häftig plutoneld, men desse gjorde front
och gåfvo honom några salvor. Prinsen af Hessen, som märkte,
att Svenskarnes kanoner icke beströko landsvägen, utan voro
rigtade åt batterierna vid Åtorp, beordrade i detsamma general
<i>Düring</i> att med dragonerne storma Svenska retranchementet.
Tranefeldt såg sig nu förlorad, och lät derföre slå chamad, då de
framryckande dragonerne genast gjorde halt och elden afstannade.
Frisendorf och kapten <i>Fock</i> sändes till fienden att göra accord, men
möttes under vägen af en Norsk kavalleriofficer, som, under
hotande sqvadroneringar med sabeln och grofva utlåtelser, fordrade,
att de, med den öfriga truppen, skulle gifva sig till krigsfångar.
«Detta är väl meningen», yttrade Frisendorf, «men vi vilja hafva
anständiga vilkor». «Åhja! derom är intet tvifvel», svarade
officeren, och dermed öfverlemnade Frisendorf, utan att dertill vara
befullmäktigad, den Svenska truppen såsom krigsfångar till fiendens
godtfinnande; — men hvad kunde han väl annat göra?

Under striden hade 20 kanoner dundrat emot hvarandra
öfver trefjerndels timme. Gevärselden hade icke heller varit svag.
Af våra voro hela 5 man ihjälskjutne, och på fiendens sida jemt
lika så många. Det kan man kalla att skjuta väl. Sårade voro
likväl 59 Svenskar och 17 Norrmän, ibland hvilka sednare en ung
officer <i>Tellequist,</i> som dog af sina blessurer och jordades på
valplatsen <footnote>Ett löjligt skryt af våra är, att Norrmännen fått några hundrade dödade,
dem de kastat i strömmen, för att dölja sin förlust.</footnote>.

De fångne officerarne emottogos på Quistrums
gästgifvaregård af prinsarne, hvilka, med några förbindliga ord för visad
tapperhet, gåfvo dem tillstånd att behålla sina värjor <footnote>General Hjerta blef icke förklarad för fånge, emedan han sades hafva
kommit, för att på konungens vägnar komplimentera Danske kronprinsen.
Öfverjägmästaren G. A. Gyllensvärd hade flytt ifrån hela tumultet hem till
Venersborg. Skall man tro traditionen, så lära de jordfasta stenarne på valplatsen vid
Quistrum bära ett skröpligt vittnesbörd om Svenska befälets visade tapperhet i
denna batalj.</footnote>. Emot
gifvet hedersord att icke vidare i detta krig tjena emot
kejsarinnan af Ryssland eller hennes bundsförvandter, frigåfvos såväl
officerare som manskap, med undantag af artilleristerne, 94 till
antalet, hvilka sändes till Strömstad såsom fångar. Soldaterne
fingo behålla sin enskilda egendom och munderingar, men lägret,
trossen och artilleriet, detta sistnämnda bestående af en haubitz
och nie sex- och trepundiga kanoner, förklarades såsom byte.
Detta allt utskeppades sedan, för att öfverföras till Danmark, men
borttogs vid Marstrand af Svenskarne, tillika med flera från
Strömstad afgångna båtar, förande lifsmedel, krigsförråd m. m. för
Norska arméns behof <footnote>Ibland bytet fanns äfven en kista med instrumenter, dem man trodde
vara tortyrredskap, hvilket väckte mycket uppseende. Utan tvifvel voro
de chirurgiska instrumenter.</footnote>. Som detta skedde sedan stillestånd var
slutet, gaf det anledning till en ganska tvistig skriftvexling emellan
de båda krigande makterne. För att få ett godt slut på denna,
bad Danske kronprinsen den Svenske konungen behålla kanonerne
såsom en föräring af honom, men Gustaf III nekade att
emottaga några dylika skänker, utan behöll dem jemte det öfriga
såsom ett rättmätigt byte. Prinsen af Hessen tvingade då
Uddevalla borgerskap att gifva sig en revers på 50,000 Rdr <footnote>Häraf skulle likväl Venersborg ansvara för 8,000 Rdr.</footnote> att
inlösa, så framt icke de tagne effekterna återställdes honom. Till
yttermera säkerhet medtog han någre af borgerskapet såsom
gisslan. Bytet blef likväl icke återlemnadt, men Gustaf III betalade
följande år dess åsatta värde, hvarefter Uddevalla återfick sin
gisslan och sin revers.

Efter slaget vid Quistrum ställde prinsen af Hessen sin marsch
på Uddevalla, sedan han förut ombesörjt att Långevallsbron i
Bullaren blifvit upprifven och dervarande pass besatt, för att
förhindra all militärisk kommunikation emellan Vermland och
Bohuslän. Uti Uddevalla uppvaktades han vid tullen af magistraten,
ehuru man kort förut ernat honom ett annat emottagande.
Innevånarne hade nemligen bildat sig till en fricorps till stadens
försvar, och till och med uppfört ett batteri straxt norr om
staden, samt fällt förskräckliga hotelser emot den fiendtliga armén,
för att i mandom och fosterlandskärlek icke visa sig sämre än
allmogen i Dalarne. Deras krigslust varade också ända till dess
fienden bröt sig igenom Quistrum, men då borttogo de
beskedligt sina kanoner, och deruti handlade de rätt förnuftigt. Vid
sin ankomst befallde prinsen borgmästaren <i>Åberg</i> att offentligen
anslå sitt manifest, men denne vägrade med en sådan
ståndaktighet att så afvika ifrån sin undersåtliga pligt, att hans höghet
sjelf rördes deraf och prisade hans redliga tänkesätt. Uti sin
berättelse om detta fälttåg försäkrar prinsen af Hessen, att
Uddevalla har synnerligast denne sin borgmästare att tacka för, att
det undgick de olyckor, hvilka annars oundvikligen äro krigets
följeslagare. Prinsen af Hessen var annars sjelf en furste af den
ädlaste karakter, som i allt bemödade sig att mildra de
olägenheter, hvilka närvaron af en fiendtlig armé måste medföra.

Den 4 October förlade prinsen af Hessen sitt högqvarter till
Ström, derifrån en del af hans trupper gingo öfver elfven till
lilla Edet, för att marschera rakt på Göteborg. Dagen förut hade
general Mansbach besatt Venersborg. Kongelf intogs vid samma
tid af general <i>Düring,</i> och det gamla Bohus fick ännu en gång
fröjda sig åt vapnens skrammel, då det besattes af hans trupper,
som tycktes vilja åter iståndsätta det. Till Kongelf ankommo
prinsarne den 8 October.

Hvad som vidare tilldrog sig under och i sammanhang med
detta fälttåg, tillhör egentligen icke Bohusläns häfder, hvarföre det
här endast i korthet må anföras <footnote>Vi hänvisa den läsare, som vill veta mera härom, till den utförliga
historien öfver detta fälttåg, uti Granbergs Göteborgs Historia och Beskrifning,
1 Delen.</footnote>.

Prinsens af Hessen planer med infallet i Bohuslän synas
otvifvelaktigt hafva gällt Göteborg, ehuru den lamhet, hvarmed
han bedref dem, är oförklarlig. I denna stad rådde emellertid
en gruflig förskräckelse öfver olyckan vid Quistrum. Man
väntade der hvarje stund att få se fienden utanför murarne, men
fann sig för svag att ens försöka något motstånd, emedan man
hvarken egde dugliga fästningsverk eller tillräcklig garnison. Man
talade äfven om ett förhanden varande förräderi, att spela staden
i händerna på fienden, hvilket dock lärer varit ett på allt för
lösa skäl grundadt rykte; men det vissa är, att man beredde sig
att, på fiendens uppfordring, uppgifva staden, då Gustaf III
genom sin oförmodade ankomst och sin vältalighet gaf sakerna ett
annat utseende. Dock torde han härmed föga kunnat uträtta,
om prinsen af Hessen haft allvar med sina planer på Göteborg,
och framför allt, om Gustaf icke haft Engelske och Preussiske
ministrarne på sin sida. Desse förklarade nemligen prinsen af
Hessen, att de icke längre ville anse hans trupper såsom Rysk
hjelpcorps, utan såsom en Dansk armé, och hotade, att ett
vidare framträngande uti Svenske konungens länder skulle ådraga
Danmark krig med England och Preussen. I följd häraf blef
genom Engelska sändebudet <i>Elliots</i> bemedling ett vapenstillestånd
på 8 dagar slutet i Kongelf den 9 October, derunder
Norrmännen skulle förblifva i ostörd besittning af Bohuslän och Dalsland,
men ej vidare framtränga. Hisingen förklarades neutral.
Stilleståndet förlängdes vid dess utgång till den 13 November, men
var ofta på väg att brytas, genom Svenske konungens förvållande,
hvilken sökte åstadkomma en uppresning ibland allmogen i de
occuperade provinserna, och borttog de ofvannämnde Danske
båtarne, under föregifvande, att stilleståndet angick endast
fiendtligheter till lands, m. m. Conventionen om ytterligare stillestånd
på 6 månader, med 40 dagars uppsägning, uppgjordes i
Uddevalla den 5 November, och garanterades af Engelska och
Preussiska hofvens ministrar. Prinsen af Hessen var då stadd på
återtåget. Redan den 19 October hade han lemnat Kongelf och
följande dag anländt till Uddevalla. Här hade en sammansvärjning
bildat sig, som hade till ändamål att försäkra sig om prinsens af
Hessen person. Den upptäcktes och flere, som utdelat vapen
ibland allmogen, blefvo arresterade. Ibland desse var en af sjelfva
hufvudmännen, en enthusiast, men för öfrigt en obetydlig person,
hvilken med stor sjelfförnöjelse yfdes öfver sitt danviksföretag, och
uppgaf vid förhöret, att han egde omkring 100 medbrottslingar,
som befunno sig dels i Uddevalla, dels i Göteborg. Då likväl
de från sistnämnda stad ankomna bref, hvilka öppnades af
vederbörande, icke innehöllo något derom, brydde man sig icke vidare
om saken; icke heller gjorde man den nye Scævola något annat
ondt, än qvarhöll honom någon tid i arrest, för att afkyla hans
patriotiska ifver.

Den 6 November bröt Norska armén upp ifrån Uddevalla,
och ankom den 9 till Blomsholm, hvarest den dröjde tre dagar,
för att tömma magasinerna i Strömstad och få den sist slutna
konventionen, om förlängt stillestånd, ratificerad. Den 12 gick
armén öfver Svinesund, och dermed ändades fälttåget 1788.

Aldrig har Bohuslän mindre lidit af någon ofred än af denna,
ty Norrmännen uppförde sig mera likt vänner än fiender. Dock
när prinsen försäkrar sina soldater hafva varit så granlaga, att de
hungrige återvände från den, i de öfvergifna bondstugorne,
framsatta maten, af fruktan att annars begå en stöld, går han väl
långt i sin beskrifning; ty säkert är, att man både provianterade
och fouragerade hos allmogen, ehvad någon var tillstädes eller ej.
De leveranser, som gjordes, blefvo ock till stor del aldrig betalda,
och den som ville hafva skyddsbref för sin egendom måste köpa
det utomordentligt dyrt. Ett sådant för <i>Åby</i> säteri kostade
ensamt 100 dukater. Men dylika olägenheter äro så obetydliga i
jemförelse med dem, som annars pläga orsakas af en fiendtlig
armé, att de knappt förtjena nämnas, och man kan derföre tryggt
påstå, att någon sådan aldrig i det land, den occuperat,
efterlemnat mindre smärtsamma minnen, än den Norska uti Bohuslän
1788. Denna oväntade mensklighet, jemte andra ovanligare
omständigheter med detta krig, hafva emellertid blifvit anförda,
såsom vigtiga bevis för det påståendet, att detta fälttåg varit rent
af en öfverenskommelse emellan Gustaf III och Danska hofvet.
Utan att direkte instämma häruti, måste man dock medgifva, att
den Svenske konungen hade endast detta krig att tacka för det
hans vidlyftiga planer lyckades, så mycket som de gjorde. Det
förutan hade han troligen aldrig kunnat reda sig ur den
brydsamma belägenhet, hvaruti han råkat genom sitt, emot
grundlagarne, företagna krig med Ryssland, hvadan han ock, då han
erhöll en not ifrån Danska hofvet, att det ernade uppfylla
traktaten af år 1773, uti ytterlig glädje utropade: «Jag är räddad!»
Ett försvarskrig öppnade nemligen för honom tillgångar, hvilka
annars förblifvit tillstängda. Så fick han ock derigenom det
yppersta tillfälle att <i>visa sig</i> såsom en annan Gustaf Vasa, och
tillrycka sig den honom så nödiga folkgunsten. Att han häruti
lyckades, bevisar bäst de gode Göteborgarnes förhållande, hvilka i
sin förtjusning gåfvo honom en guds namn, heder och värdighet
samt offrade honom guld och rökelse. För att visa sig erkänsam
för en sådan deras välvilja, såg sig konung Gustaf nödsakad att
gifva dem ett offer tillbaka. Dertill utsågos några embetsmän,
på hvilka deras hat och misstankar fallit. Ibland desse, som
sålunda uppoffrades för att tillfredsställa pöbelns ovilja, voro
öfverstelöjtnant Funck, öfverste Tranefeldt och öfverstelöjtnant Frisendorf,
hvilka ställdes under krigsrätt och afsattes af konungen, som, i
stället för att mildra, skärpt krigsrättens dom. Funck anklagades
för plägad gemenskap med fienden, Tranefeldt för ordresbrott, och
Frisendorf för att hafva godtyckligt bortgifvit Svenska truppen vid
Quistrum till krigsfångar. Den första dömdes, som det synes,
rättvist, den andre för hårdt, och den tredje orättvist.

Med dessa händelser sluta vi de historiska berättelserna om
det gamla Viken. Rörande de här ej upptagna krigshändelserna
år 1808, hänvisas till specialbeskrifningen öfver Strömstad.

*
</chapter>
<chapter name="Ivar Krabbes Förlänings-Bref på Bohus Slott och Län,
dat. Köpenhamn den 30 December 1648.">
<table o>
<td c><h2><small>Ivar Krabbes Förlänings-Bref på Bohus Slott och Län,
dat. Köpenhamn den 30 December 1648.</small></h2><td><footnote>Denna fornhandling finnes i Budstikkens 6:te årgång, afskrifven ur Danska Kansliets Norska Register N:o 8, Fol 176—82, och anföres här, såsom ett upplysande bidrag till Länets historia.</footnote>
</table>

Friderich III etc. etc. Gjöre alle vitterligt: at Vi af Vor
synderlig Gunst og Naade, saa og for Troskab og villig
Tjeneste, som Os elskelig <i>Iver Krabbe</i> til Jordbjerg, Vor Mand og
Tjener, den stormægtigste höjbaarne Fyrste og Herre, Herr
Christian den Fjerde, Danmarks og Norges Konning, Vor kjære Herr
Fader salig og höjlovlig i Hukommelse, saa og Os og Riget
hertil gjort og beviist haver og herefter Os og Riget troligen gjöre
og bevise maa og skal, have undt og förleent og nu med dette
Vort aabne Brev unde og forlene fornte. Iver Krabbe med Vort
og Norges Crones S1ot og Lehn Bahus, samt des tilliggendes
Bönder og Tjenere, Vist og Uvist, aldeles intet undertaget, at
skulle have, nyde, bruge og beholde indtil saa længe Vi
anderledes derom tillsigendes vorder. Og skal han være forpligt at
holde fornte. Slot udi en tryg og fast Slotslaug Os og Danmarks
Riges Raad til Troer Hænde, som en ærlig oprigtig
Riddersmands Mand eigner og bör og han med Æren forsvare vil, og
altid holde og have godt Folk paa Slottet og med sit fulde Tal
som han bör at holde der paa Slottet. Og skal han give Os
til en aarlig visse Afgift for al hvis visse Rente, som falder og
opbærges efter Jordbogen i fornte. Lehn, Tre Tusinde,
firesindstyve og sex gode enkende Rdlr. udi rede Pendinge og ingen
anden Vare, saa og sex Læster Smör, uden al Afkortelse, være
sig enten for Mageskifte-Gods, for öde og forarmede Bönder,
Herredsfogder, Delefogder, Tingskrivere, Gaarder, som ere udlagt
til Officerer, item andre privilegerede Personer, som med noget
af Vort og Cronens Gods forleent er, eller for Möller at lade
reparere, og ellers al anden Afkortning i nogen Maader. Og
fornte. Penge skal han aarligen paa hans egen Omkostning til
hver Philippi Jacobi Dag <footnote>Den 1 Maj.</footnote> levere ind i Vort Rentekammer Vore
Rentemestere til Hænde; og hvis fornte. Bahus Slots og Lehns
visse Indkomst over fornte. Afgift mere inddrage og belöbe kan,
maa fornte. Iver Krabbe njude og beholde sig selv til Bedste
og til at underholde sig, sine Svende og Slottens daglige Folk
og Tjenere med, saa og til Lön og Besolding paa en Prædikant
der paa Slottet, en Vagtmester, en Archeliemester, de som der
nu ere eller hvilke Vi dit forskikkendes vorder, item 6
Bösseskytter, og fyrretyve gode, forfarne og duelige Knegte, som der
aarligen paa Slottet skal holdes, og paa dennem aldeles ingen
Omkostning eller Afregning, saavelsom ej heller paa det andet
Folk, som der skal holdes der paa Slottet eller udi Lehnet, Os
noget afkorte eller tilregne i nogen Maader. Og skulle fornte.
Krigsfolk, Bösseskytter og Knegte, som der paa Huset ere
forordnede, dagligen og stedse holdes tilstede paa Slottet, saa de
ikke maae forskikkes nogensteds udi Lehnet udi Slottens eller
nogen anden Bestilling bruges, end som de bestilt ere. Og hvad
den aarlige visse Indkomst og Rente anlanger saavel af Draxmar
Kloster og Lehn, som af det andet Gods der under Slottet er
lagt og til des haver været gjort særdeles Regenskab fore, samt
hvis Ödegaarder, som herefter optages der i Lehnet og sættes
for Leding og Landgilde, eller hvis Gods, som herefter kan
lægges til Slottet og nu ikke i Jordbogen for Leding og Landgilde
er indskreven, det altsammen ville Vi Os selv til Bedste efter
godt og klart Regenskab alene fri forbeholdet have. Og maa
han sig til Bedste bruge og beholde al Avlen og Affödingen
og hvis anden Fordeel paa Slottens underliggendes Ladegaard <footnote>Castellegården.</footnote>
falde kan, og Os derimod paa samme Ladegaard og Avl aldeles
ingen Omkostning i nogen Maader tilskrive. Sammeledes ville
Vi Os fri forbeholdet have al hvis Fordeel, Nytte og Gavn som
sig aarligen tildrage kan af de Laxefiskende, der udi Lehnet ere
og Os og Cronen tilhörer, saavelsom al Indkomsten og Fordelen
af Teglovn; og skal Fiskeriet aarligen bruges Os til Gavn og
Fordeel, for den ringeste Omkostning nogenledes muligt er,
hvilket han og efter Villighet hafver udi Regenskab paa Vore Vegne
at indskrive. Medens hvad den uvisse Indkomst anlanger, som
sig der udi Lehnet aarligen tildrage kan, som er Stedsmaal,
Sagefald, Husbondhold, Drift, Forlöv, Römmings-Gods og
Vindfælder, deraf haver Vi naadeligen bevilget hannem den Femte
Part; de övrige Parter af samme uvisse Rente, saavelsom al Told,
Zise, Vrag, Oldengjæld og hvis som oppebærges for rodhuggen
Skov, ville Vi efter godt og klart Regenskab Os selv til Bedste
fri forbeholdet have. Desligeste skal han tjene Os og Riget af
samme Slot og Lehn med 4 gerust Heste, inden Riget paa hans
egen og uden Riget paa Vor Bekostning. Og ej heller skal han
tilskrive Os nogen Fortæring eller Omkostning paa sig selv, hans
Folk og Slottens Tjenere eller andre, hvor han eller de her udi
Riget eller udi Vort Rige Norge med Regenskaber, Skatter eller
i andre Vores Ærinder eller Bestillinger forreissendes vorder,
meden skal sig selv lönne, klæde og besolde, saavelsom Fogden,
Skriveren og andre Vores, Slottens, Ladegaardens og hans egne
Folk, og Os deraf aldeles intet i nogen Maade tilskrive, ei
heller tilstede dennem at have nogen Geneet der udi Lehnet,
undertagen Fogden sine Tiendepenge og Skriveren sin Skriverskjeppe.
I ligemaade skal fornte. Iver Krabbe være pligtig at have god
Tilsjun til Vor og Cronens Jord og Eiendom der udi Lehnet,
at intet med Uret derfra hævdes eller afvendes; og dersom han
kan formærke nogen Jord og Eiendom, lidet eller meget, at være
kommen derfra ved Uret, da skal fornte. Iver Krabbe tale det
ind igjen med Loug, Dom og Ret, saafremt han ikke selv vil
stande Os derfor til Rette. Han skal og ikke maae tilskrive
eller anmode Os nogen Flikkeri med Tag, Döre, Laase, Vinduer
eller andet sligt mere færdigt at holde paa Slottet eller
Laadegaarden, meden skal og være pligtig det selv ved Magt at holde;
mens naar Vi ville lade foretage eller bekoste nogen stor
Bygning der paa Slottet, da ville Vi dermed saaledes forholdet have,
at Lehnsmanden, naar han tilstede er udi Bygmesterens
Nærværelse, eller udi Mestersvendens Nærværelse, om Bygmesteren ikke
er tilstede, paa hver Löverdag Aften afregne med Arbeidsfolket
og Plitzfolkene, hvad de i næste forgangne Uge fortjent have,
og paa samme Afregning ved Dag og Mandtal klarligen afskrevet
af fornte. Bygmester eller hans Mestersvend tage underskrevne
Beviser paa, og samme Beviser aarligen med sit Regenskab udi
Vort Rentekammer indlægge. Skal han og have den geistlige
Jurisdiction og Præsterne der udi Lehnet udi Befaling og
Forsvar, og Præsterne, naar Behof gjöres til at Rette fordedige og
forsvare; og hvis den geistlige Rente og Stigtens Indkomst samt
Sagefald af Præsterne og Degne der udi Lehnet anlanger, skal
fornte. Iver Krabbe gjöre god Rede og Regenskab aarligen for
Vist og Uvist, aldeles intet undertaget i nogen Maader, Os alene
til Bedste, og ikke heller derfor tilskrive Os nogen Omkostning.
Skal han og have Indseende med Kirkernes Rente og Indkomst,
at den til Kirkernes Bedste, Nytte og Fremtarf nytteligen og
gavnligen anlagt og anvendt bliver, og Kirkernes Korn og anden
Indkomst aarligen ved Kirkeværgerne til hver Kirke lade sælge
og afhænde enten til Sognefolkene, om de det begjere og formaae
at betale, eller og til formuende Borgere udi Kjöbstæderne og
til ingen anden, og derfor aarligen særdeles god Rede og
Regenskap i Vort Rentekammer gjöre, hvoraf man kan erfare hvad
enhver Kirkes aarlig Indkomst og Forraad er, og at dermed
retfærdeligen omgaaes, som det sig bör. Han skal og frede
Skovene der i Lehnet og aldeles intet derudi lade hugge til Upligt
eller Skovskade i nogen Maader; ikke heller skal han tilstede
Præsterne eller Kirketjenere der udi Lehnet at maae hugge i
Kirkernes eller Præstegaardenes Skove uden til Præstegaardens
egen Bygning og Ildebrand, ellers ikke. Og holder Bönderne,
der til Lehnet liggendes er ved Norges Loug Skjel og Ret, og
dennem aldeles intet uforrette imod Lougen og Jordebogen, eller
med nogen ny Indfæstning eller anden usædvanlig Paalæg
besværge i nogen Maader. Han skal og aarligen til S:t Mortens
Dag fremskikke og lade levere til Proviantskriveren her for
Kjöbenhavn Slot hvis Kjöd, Kabellan, Smör, Tællig, Veed og anden
Vare, som hannem naadigst er befalet efter forrige derom
udgangne Missive, dateret Odense den 6 April 1632. Og der som
Vi naadigst haver forordnet, at Bönderne der udi Lehnet skulle
til adskillige Ladesteder udi Sönder Vigen og Nord Vigen udföre
Et tusinde fyrretyve og halffjerde Favne stor lang Bull-Veed: da
skal fornte. Iver Krabbe tilholde Bönderne, at de aarligen samme
Veed om Vinteren udföre, saa den kan ligge tilrede paa hver
sit Ladested, naar Skuder der opkommer, og skal Bönderne, som
dertil bör at have Indseende, flittig tage Vare paa, at det ikke
borttages eller forvendes, meden det til Skipperen levere udi visse
Favne-Maal og Tal, og gifve fornte. Skippere Seddel med, hvor
meget enhver haver at före, sa at udi alle Maade rigtigen
dermed omgaaes; des ligeste skulle de Bönder, som ere bestilte med
Indladninger at tilhjælpe udi Skuderne, som dertil ere forordnet,
flittig tage Vare paa og være tilstede, naar samme Skuder
ankomme, at de med det forderligste bliver tilladte, paa det de
ikke paa Ladestederne skulle opholdes dennem paa deres Næring
til Hinder og Skade. Og skulle Skipperne hver gjöre en Reise
om Aaret imod S:t Hans Midsommers Dag, for hvilken deres
Umage og Bekostning de maa beholde den tredje Favn, som de
her til Vores Behov leverendes vorder; og de Bönder, som ere
befalet og tilsagt at have Indseende med samme Veed at
anamme og levere fra sig, skulle have deres Gaarde qvit og frie for
Skat, Landgilde, Ægt og Arbeide, saalænge de betjene samme
Bestilling, og Vi naadeligen derom (ikke) anderledes tilsigendes
vorder, som er efterskrevne Bönder: Erich udi Hjön, Rasmus udi
Torp, Anders udi Egens, Niels udi Brache, Niels udi Brauig,
Morten udi Eigge, Laurids udi Fiskebech, Laurids udi Bjerg,
Jacob udi Orbjerg, Anders udi Ulffsröd og Laurids udi Bjerg,
hvilke fornte. Gaarde med deres Ödejorder skylder tilsammen
Smör 8 Pund 15 Mark, Rug och Meel 4 1/2 Tonde 2 Skjepper,
Bjug og Malt 29 Tonder, Spegelax 4 og Pendinge 5 Daler 15
ss. 1 Alb, hvilke fornte. Bönders Landgilde fornte. Iver Krabbe
aarligen udi hans Regenskab for Bahus-Lehn maa afkortes og
godtgjöres efter sædvanlig Taxt udi Vort Rentekammer; mens de
Bönder, som ere forordnede at være tilstede ved Ladestederne
og tilhjælpe samme Veed udi Skuderne at Indlade skulle vaere
frie for fornte. Veed at udgive, sa og al anden Tynge og
Besværing. Sammeledes skal han være forpligt, alt hvis derudi
findes befales at fremskikkes, kjöbes eller i andre Maader tilstilles,
til sin rette Tid, eftersom forskrevet staaer, at lade fremkomme.
Og haver Vi naad. for godt anseet at Skriveren herefter paa al
Udgiften udi Vore Regenskaber skal tage nöiagtig Qvitantz af
dennem, som samme Udgift paalyder, hvilke Qvitantzer fornte.
Iver Krabbe til Ydermeere Beviisning med egen Haand skal
undertegne, at samme Udgift og Kjöb hannem vitterligt er og
af hannem paa Vore Vegne samtykt, saafremt samme Udgift udi
Regenskabet paa Vores Vegne ellers skal passere og blive
godtgjort; hvorefter han sig underdanigst kan have at rette og for
Skade at tage Vare. Hvilken fornte. Iver Krabbes Afgift,
Regenskab. og Forretning skal begynde og angaae fra Philippi
Jacobi Dag Anno 1648, og endes til Philippi Jacobi Dag A:o
1649, og siden fremdeles Aar fra Aar forföljes, imeden og al
den Stund Vi hannem med samme Slot og Lehn naadeligen
forlene ville. Forbydendes alle og enhver, i hvo de helst ere
eller være kunde, ham herimod, som forskrevet staaer, at
hindre etc. etc.

Haffniæ den 30 December A:o 1648.

*
</chapter>
<chapter name="II. Allmän beskrifning">
<h2>II.

ALLMÄN BESKRIFNING.

<small>———</small></h2>
</chapter>

<chapter name="Förord">
<h2>Förord.</h2>

<big><big><big>S</big></big></big>åsom ett passande förord till Bohusläns egentliga <i>beskrifning,</i>
torde kunna anses en förteckning på de <i>vigtigare arbeten</i> om
Bohuslän, som vi hittills ägt. Vi förbigå likväl de redan citerade
källorna till dess <i>historia,</i> med undantag af den nästföljande,
såsom mindre känd.
</chapter>

<chapter name="Handskrifter">
<h2><small>Handskrifter.</small></h2>

<i>Bahusium, vel annotationes variæ rerum memoria
dignarum, qvæ in territorio Bahusiensi etc. acciderunt, tam in pace
quam in bello, præsertim in obsidionibus frequentibus Bahusii;</i>
af <i>Severin Persson Ström,</i> pastor i Karreby, död 1712.
Handskriften, hvilken förvaras på Gymnasii-Bibliotheket i Göteborg,
synes vara uppsatt i slutet af 1600-talet och sedan ökad med
tillskrifningar till år 1711. Den innehåller få, men intressanta
upplysningar om krigshändelserna i Bohuslän under Erik XIV, samt
under Bränne-, Hannibals- och Gyldenlöwsfejderna, till hvilka
sistnämnda Författaren var ögonvittne. Äfven finnes der, ibland
andra anteckningar, en påbörjad, men icke fortsatt uppränning till
en beskrifning öfver länet, och en historia öfver dess presterskap,
hvilken bestämdt synes hafva varit begagnad af Ödman.

<i>Qvistberg: Anteckningar om Bohuslän,</i> sammanskrifna i
sednare hälften af förra seklet, skola finnas på Kongl. Bibliotheket i
Stockholm, och lära röra endast länets ekonomiska förhållanden
den tiden. Ett par andra handskrifter i samma väg, men af
mindre värde, skola äfven finnas på samma ställe<footnote>C. A. Rydberg: Rapporter om folkskoleväsendet och fattigförsörjningen
i länet, förvarade i Landstingets arkiv, och med författarens benägna medgifvande
godhetsfullt öfverlåtne till undertecknads begagnande af Landstingets sekreterare,
hr Almén.<tab><tab><tab><tab>G. B—s.</footnote>.
<chapter name="Tryckta skrifter">
<h2><small>Tryckta skrifter.</small></h2>

<i>Peder Claussön: Norrigis og omliggende Öers Beschriffvelse.</i>
Kiöbenh. 1632. 4:o. 5:te kapitlet handlar om Bohuslän och
lemnar, på några qvartsidor, vigtiga upplysningar om länets allmänna
tillstånd, den tid det sammanskrefs.

<i>Jens Wolff: Norrigia illustrata</i> eller <i>Norges Beskriffvelse,</i>
Kphvn 1651. 4:o.

<i>Jonas Rameis: Norriges Beskrivelse,</i> Kjöbenh. 1715. Den
uppräknar kyrkorna och har på 4 qvartblad uppställt några länet
rörande historiska fakta, hämtade ur Sturleson och andra
författare. Den öfverflödar af de grymmaste fel, och är märkvärdig
endast derföre, att dess uppgifter äro verbotim afskrifna af Ödman.

<i>Joh. Ödman: Chorographia Bahusiensis</i> eller <i>Bahus-Läns
Beskrifning.</i> Stockholm 1746, 8:o, 377 sidd., en numera sällsynt och
af allmogen såsom ett orakel ansedd bok. Författaren sjelf kallar
den ”ett Herculeiskt arbete”, och säger sig användt 10 år derpå,
och likväl fått taga nätterna till hjelp <footnote>Pag. 377.</footnote>. Materialierna dertill äro
väl samlade uti kammaren, men det oaktadt äger arbetet förtjenst
i vissa afseenden, isynnerhet hvad den deruti uppställda <i>Series
Pastorum</i> angår.

<i>Pehr Kalm: Vestgötha och Bohuslänska Resa.</i> Stockh. 1746.
Författaren, en på sin tid fräjdad naturkunnig, har bekantgjort
en mängd naturhistoriska iakttagelser på kusten och i skärgården.
10 oktavblad innehålla en kort, allmän beskrifning, synnerligast
på inbyggarnes ekonomi i förra århundradet. Några
naturhistoriska och ekonomiska anmärkningar om länet finnas ock uti <i>Carl
v. Linné’s Vestgötha Resa.</i> Stockh. 1747.

<i>Johan Gothenius:</i> Han gjorde på 1760-talet åtskilliga goda
samlingar till en Bohuslänsk Historia, deraf han bekantgjorde några
i det af honom redigerade Göteborgska Magazinet.

<i>J. F. Hellberg: Afhandling om Hemmanen uti Bohus Län
och de Grund-Räntor, som af dem hittills utgått och ännu
utgöras.</i> Uddevalla 1827, 8:o, 60 sidd. Detta lilla, men grundliga
arbete är af stort värde, såsom upplysande de kamerala
förhållanden, dem länet äger olika med andra landskap i riket.

— — — <i>Försök till Beskrifning öfver Orousts och Tjörns
Häraders Fögderi.</i> Göteb. 1824, 8:o, 85 sidd., af samma författare.
Författaren behandlar häruti nästan uteslutande det ekonomiska
och statistiska.

<i>C. G. Brunius: Antiqvarisk och Arkitektonisk Resa genom
Halland, Bohuslän, Dahlsland, Vermland och Vestergöthland år</i>
1838. Lund 1839. Förf., sjelf Bohuslänning, uppehåller sig
mycket vid sin fosterbygd, och gör i åtskilliga dithörande ämnen
intressanta uppgifter och reflexioner. Isynnerhet sysselsätter han
sig med dess fornlemningar.

<i>L. Åberg: Bohusläns äldsta namn och bebyggare,</i> Lund 1838,
ett ungdomsförsök i disputationsform.

<i>Göteborgs och Bohusläns Calender för år</i> 1847 (af <i>S.
Henschen</i>). Uddevalla 1846. 8:o <footnote>För denna andra upplaga hafva dessutom begagnats:<br>
«Scriptores Rerum Sveciarum Medii Ævi» af Fant.<br>
«Norge i Middelalderen» af P. A. Munch.<br>
«Diplomatarium Norvegicum».<br>
«Diplomatarium Svecanum» af Liljegren och Hildebrand.<br>
«Norges gamle Love» af Kayser.<br>
«Topografiska uppgifter om Bohuslän» (af Topogr. Corpsen?).<br>
«Landshöfdinge-Embetets i Göteborgs och Bohusläns femårsberättelse för 1860».<br>
«Statskalendern» för 1865.<br>
«Göteborgs Handels- och Sjöfarts-Tidning» för 1865.<br>
«Inbjudning till Invigningen af Göteborgs Elementarläroverks nya hus» af
herr rektor Heurlin, innehållande äfven en af herr lektor Blomstrand med
diplomatarisk noggrannhet gjord afskrift af Marg. Hvitfelds testamente.<br>
«Om det bedröfliga tillståndet på de Kgl. och Hvitfeldska Stipendii-godsen
m. m.» af A. E. Holmberg.<br>
«Skandinaviens Hällristningar» af densamme.<br>
«Skuggspel, Tidsmålningar och Ungdomsbilder» af Emilie Flygare-Carlén.<br>
<tab><tab><tab><tab><tab><tab>B.</footnote>.

Uti antiqvariskt afseende förekommer dessutom åtskilligt om
Bohuslän uti tryckta skrifter och uppsatser af <i>Tham, Sjöborg,
Brunius, Liljegren, Åberg,</i> m. fl. De teckningar, de båda
förstnämnda meddelat, äro för det mesta alldeles oriktiga.
</chapter>

<chapter name="Landkartor">
<h2><small>Landkartor.</small></h2>

Den äldsta kända karta öfver Bohuslän är: <i>Tractus Norvegiæ
Suecicus, præfecturam Bahusiæ finitimæque Daliæ Provinciæ
partem exhibens, a Joh. Bapt. Homanno.</i> Norimbergæ 1729. Fol.

<i>Knape: Delineatio Præfecturæ Bahusiensis,</i> 1734, åtföljer
några exempl. af Ödmans Bah. Beskr. och är ett kuriosum.

<i>C. G. Forssell: Karta öfver Götheborgs- och Bohuslän,</i>
utgifven af <i>S. G. Hermelin</i> 1806, är visst icke felfri, men dock
ganska tillförlitlig.

<i>N. G. Werming: Karta öfver Götheborgs Skärgård och
närliggande trakter,</i> 1815, omfattar Hisingen och sydligaste delen af
Inland <footnote>Af samma hand finnes ock en karta öfver Kongelfs-trakten upprättad
1811. En öfver Uddevalla lär ock finnas. Bland nyare kartor märkes först och
främst en särdeles utmärkt öfver hela Göteb. och Bohuslän, i stort format, af
Topogr. Corpsen; en mindre dylik, två blad i oktavformat, utgifven af
Landqvist; en öfver Kongelfs stads område är utgifven af komitén för städernas
beskattning, och troligen finnas flera af Bohusläns städers områden kartlagda
genom nämnde komités försorg, hvarom jag dock ej har bestämd kunskap.
Planritningar öfver alla städerna i länet åtfölja Rudbecks «Beskrifning öfver Svenska
Städer».<tab><tab><tab><tab>B.</footnote>.

Då jag här nämner dem, hvilkas skrifter jag begagnat vid
författandet af det arbete, hvars andra del detta är, begagnar jag
tillfället att tillkännagifva den stora förbindelse, hvaruti jag står
till herrar öfverstelöjtn. och riddaren <i>P. P:son Reutersvärd,</i>
prosten och ledamoten af Kongl. Vetensk. Akad. <i>C. U. Ekström,</i>
kontraktsprosten <i>C. A. Thudén,</i> kronobefallningsmannen <i>J. F.
Hellberg,</i> m. fl., för de upplysningar de behagat meddela mig <footnote>De hvilka haft godheten med insända uppsatser och upplysningar bidraga
till förbättrande af andra upplagan skola hvar på sin plats i boken tacksammast
uppgifvas.<tab><tab><tab><tab>B.</footnote>.

Att i närvarande del något misstag, särdeles uti någon af de
många förekommande sifferuppgifterna, kunnat insmyga sig, är
lätt begripligt. Emot möjliga förebråelser derför reserverar jag
mig med orden i Lodfafners sång:

                      <poem>”Så god är ingen,
                       Att felet ej följer —
                       Och ingen så dålig,
                       Att till intet han duger”.</poem>

<tab><tab><tab><tab><tab><tab><tab><b>A. E. Holmberg.</b>

*
</chapter>
<chapter name="I. Natur">
<h2><small>I.

</small>Natur.</h2>
</chapter>

<chapter name="Landets allmänna skaplynne">
<i><big><big>B</big></big>ohuslän,</i> eller kuststräckan emellan Götaelf och Svinesund,
beläget med sin skärgård emellan 57°, 40′ och 59°, 7′ nordlig
bredd, samt 28°, 41′ och 29°, 55′ östlig längd från Ferro,
gränsar i vester till Kattegat, i söder till Vestergötland, i öster till
samma landskap och Dalsland, samt i norr till Aggerhuus stift i
Norge. Fasta landets längd från norr till söder utgör omkring
14 mil; största bredden från vester till öster 5 mil, samt den
minsta (från Saltkälleviken till gränsen mot Dalsland) 5/8 mil.
Länets arealinnehåll är beräknadt till 39 3/5 qvadratmil, eller
ännu närmare till 916,602 tunnland <footnote>Enligt Forssells Sockenstatistik öfver Sverige.</footnote>.

Bohuslän ligger för nära hafvet och äger en för ringa höjd
öfver dess yta, för att kunna få namn af egentlig bergsbygd,
ehuru det eljest tyckes i alla afseenden äga karakteren deraf.
Det liknar en sönderbrusten klippa, hvars spridda block blifvit
utan ordning kastade om hvarandra. Då man ifrån en högre
bergspets öfverser någon större del af detsamma, synes det
liksom sönderhackadt. Klippor äro strödda vid klippor, och
emellan deras branta väggar tränga sig i alla riktningar trånga,
bugtande dalar, ofta liknande hålvägar. Kusten, i en urtid liksom
söndersliten af hafsvågorna, delar sig uti en otalig mängd uddar
och näs, emellan hvilkas stupande branter smala hafsvikar djupt
inskära i landet och gifva detsamma ett besynnerligt utseende,
närmast liknande det som Norges stränder äga. Inuti dessa
vikar och längs med hela kusten ligga tusentals öar och skär
kringströdda, hvilkas höjd öfver vattenytan aftager, ju längre de
aflägsna sig från fasta landet, och hvilka sedan fortsättas under
hafsbrynet. Emellan denna skärgård och Bohusläns fasta land
råder ett, omisskänneligt syskontycke, och utan tvifvel har det
sednare, för en mängd af årtusen tillbaka, haft alldeles samma
utseende, som skärgården nu företer. Denna splittring visar
landet nästan öfverallt, men hufvudsakligast dess mellersta och norra
del. Endast den nordöstra delen, som gränsar till Dalsland, kan,
om man vill, anses såsom ett undantag härifrån. Landets yta
är der mera sammanhängande, och framträder mera bestämdt
såsom bergsbygd.

Bohuslän äger i allmänhet icke någon långsluttande strand,
utan vallen bryter tvärt ned i sjön; derföre finnas ej heller vid
stränderna några långa utgrund, utan hafvet äger under sjelfva
strandklipporna på de flesta ställen många famnars djup. Likväl
är att märka, att öarnes och näsens östra stränder äro betydligt
lägre och mindre stupande än de vestra. Landet med sina
klippor höjer sig i samma mån det aflägsnar sig från hafvet,
äfvenså blifver dess läge högre, ju längre det drager sig åt norr; så
att dess nordöstra del äger den betydligaste höjden öfver
vattenytan. Likväl öfverstiger denna föga 400 fot. Med undantag af
det inre af <i>Inland,</i> såsom södra delen af länets fasta land
kallas, ligger det öfriga landet lägre än 300 fot öfver hafsytan,
änskönt höjden af många bland de uppstigande klipporna
öfverstiger detta mått.

Med fästadt afseende på ofvananförda förhållanden, kan
uppgöras en naturlig indelning af landet, om en sådan nödvändigt
erfordras, uti: 1:o <i>Fjellbygden</i> eller de trakter, som närmast gränsa
till Norge och norra Dalsland; 2:o <i>Kustlandet,</i> innefattande det
öfriga af Bohusläns fasta land tillika med Hisingen, samt 3:o
<i>Skärgården.</i> Länets indelning i tvenne hälfter, den <i>Norra</i> och
<i>Södra</i> <footnote>Gränsen dem emellan går ifrån Uddevalla genom Koljefjorden, så att Lane
härad räknas till Norra Bohuslän, och Oroust samt Fräkne härader till Södra.</footnote>, är dock likaså naturlig och ännu lämpligare, samt
öfverensstämmer någorlunda med de gamles indelning af landet uti
<i>Viken</i> och <i>Elfsyssel</i> <footnote>Så till vida nemligen, att Lane härad, ehuru hörande till norra länet,
dock af gammalt räknats till Elfsyssel.</footnote>.

I följd af sin jordytas besynnerliga bildning eger Bohuslän
att framvisa den rikaste mångfald af belägenheter, utmärkta af en
storartad och ovanlig naturskönhet. Utländske resande <footnote>L. v. Buch m. fl.</footnote> vilja i
många trakter af mellersta och norra länet igenkänna vuerna
omkring Luzernersjön i Schweiz och i öfra Österrike, ehuru i mindre
skala. De mest romantiska nejder träffas i Uddevallas södra
grannskap, i Skredsviks, Foss’, Berffendals, Näsinge och Hogdals socknar;
hvilkas naturskönhet är så mycket mera ovanlig, som den på en
gång eger en vild och leende karakter. Utsigterna der äro
visserligen icke vidsträckta, men ögat mötes öfver allt af den
herrligaste omvexling af föremål, hvilka hvar för sig äro värdiga en
Berghs m. fl. pensel; och öfver det hela hvilar en underbar
ljusbrytning, hvilken är de Bohuslänska landskapspartierna alldeles
egendomlig. Men af en vild och storartad natur utmärker sig
framför allt Bullarens härad, der de mäktiga fjellen, skogarne och de
djupt liggande insjöarne förflytta åskådarens inbillning till de
bygder, der Ossians harpa ljöd. Ett mera vekt behag ega Götaelfs
omgifningar. Deremot eger landet ett ödsligt utseende i den
yttersta strandkanten och i skärgården; och den resande, som
tillryggalägger stora landsvägen igenom Svarteborgs, Quille och
Tanums socknar, lärer visserligen icke blifva intagen af dessa
nejders utseende.

<i>Hafvet,</i> som begränsar landet i vester och till en del i norr,
bildar många betydliga vikar och bugter, hvilka mer och mindre
djupt inskära i landet, och här kallas <i>fjordar.</i> De största af
dessa äro: <i>Hakefjord,</i> emellan Inland och Tjörn, som genom sin
fortsättning, <i>Halse-</i> och <i>Hafstensfjorden,</i> ingår till Uddevalla;
<i>Stigfjorden,</i> emellan Tjörn och Oroust; <i>Koljefjorden,</i> emellan sistnämnda
ö och Bokenäs; <i>Gullmaren,</i> fordom <i>Godmaren,</i> med herrliga
stränder, ingår emellan Bokenäs och Stångenäs, och delar sig vid sin
inre ända i tvenne mindre vikar, <i>Färlöfbugten</i> och <i>Saltkälleviken;</i>
<i>Brofjorden</i> inskär i Stångenäs; <i>Åbyfjorden,</i> emellan detta härad
och Sotenäs; mynningen af dessa båda vikar heter <i>Malmöfjord;</i>
<i>Sotefjorden</i> med <i>Bottnafjorden,</i> emellan Sotenäs och Quille, är
genom sina blindskär en fasa för seglaren, såsom den farligaste
hafsvik i Sverige; <i>Dynekilen,</i> i Vette härad, och <i>Svinesund,</i> som
bildar Bohusläns norra gräns. Sistnämnda trånga hafsvik, utmärkt
af den ovanligaste naturskönhet, eger, i likhet med de flesta af
de hafsvikar, som intränga i Bohuslän, en rigtning från SV till
NO, men kröker sig sedan tvert mot söder, och bildar då
<i>Idefjord,</i> som med en längd af 2 mil utgör en naturlig gräns mot
Norge. Med undantag af Sotefjord, äro alla dessa vikar smala
och inträngda mellan höga klippstränder, synnerligast vid deras
slut. Utom dessa må ock anmärkas: <i>Riföfjord,</i> emellan Askims
härad och Hisingen; <i>Elfvefjorden,</i> emellan nämnda ö och Inland,
samt <i>Sandnäsfjorden</i> <footnote>Fordom Sämsfjord, Sæheimsfjördr.<tab>B.</footnote>, som inskär i Tanum, med en rigtning
mot sydost, således motsatt den, hvilken de öfriga vikarne hafva.
Hafvet benämnes föröfrigt efter de öar eller stränder, som det
omgifver och begränsar; så hafva vi <i>Kosterfjorden</i> vid öarne af
samma namn; <i>Hafstensfjorden</i> eller <i>Hafstenssund</i> vid Tanum;
<i>Väderöfjorden, Malmö-, Käringö-, Hjerterö-, Marstrands-, Sälö-</i>
och <i>Danafjord</i> m. fl.
</chapter>

<chapter name="Sjöar och vattendrag">
Bohuslän eger ett stort förråd af insjöar, utan att likväl
kunna framvisa någon af betydande storlek. De flesta af dem
äro belägna i fjellbygden. Med få undantag ega de alla
karakteren af bergsjöar, djupt liggande emellan branta, höga
klippstränder, samt ega för det mesta sin utsträckning emellan norr och
söder. De betydligaste äro de båda <i>Bullaresjöarne</i> i Bullarens
härad, hvilka man origtigt betraktar såsom en enda sjö, på grund
deraf, att de förenas genom ett bredt vattendrag af endast några
hundra famnars längd. Tillsammans ega de 3 mils längd, men
en så obetydlig bredd, att de mera likna en elf, hvilket serdeles
gäller om den södra af nämnde sjöar, hvilken är 2 mil lång, men
på sina ställen blott några böss-skott bred. Rymden är för den
norra vid pass 1,386 och för den södra vid pass 2,310 tunnland.
De ligga i en rät linea med Idefjord, af hvilken de i en urtid
troligen utgjort en fortsättning. I denna hafsvik uttömma de sig,
och utfalla således i en rigtning, motsatt landthöjningens. <i>Nedra
Kornsjön,</i> på gränsen emellan Bullarens och Sörbygdens härader
och Dalsland, är halfannan mil lång, och faller genom Kynneelf
i södra Bullaresjön. <i>Kärn,</i> emellan Tunge och Sörbygdens
härader, med en längd af 1 mil, en bredd af 1/4 mil och rymd
motsvarande 1,400 tunnland, har sitt utlopp genom Quistrums å i
Gullmaren. <i>Örsjön,</i> i Inlands Torpe härad på Dalgränsen, är den
största färskvattenssamling i länet näst Bullaresjöarne, med hvilka
den täflar i naturskönhet. <i>Stora Hällungen</i> med rymd af 1,270
tunnland, i Inlands Nordre härad. Af mindre betydenhet äro:
<i>Borsjöarne, Öfra-</i> och <i>Mellan-Kornsjön</i> på Bullarens gräns,
<i>Strömsvattnet, Färingen</i> och <i>Lången</i> i Vette härad, <i>Sandsjöarne</i> i
Sörbygden samt <i>Grindsbysjön</i> på Oroust, af hvilka den sistnämnda
är den största. Föröfrigt finnes af småsjöar, eller som de här
kallas <i>«Kärn»</i> och <i>«Vättnen»,</i> en otalig mängd i fjellbygden och
på den bergsträckning, som genomstryker Inland.

Till Bohusläns vattendrag hörer till en del <i>Götaelf,</i> hvilken
utgör landets gräns mot Vestergötland. Denna delar sig, 2 mil
ofvan sitt utlopp, i tvenne armar, som omfatta ön Hisingen, och
af hvilka den öfra, som kallas <i>Nordreelf,</i> utfaller i Elfvefjorden,
och den nedra vid Elfsborg uti Riföfjord. Den södra armen,
hvilken vid sitt utlopp är 3,000 alnar bred, är den egentliga
segelleden, emedan Nordreelf, genom några i äldre tider vid Bohus
gjorda försänkningar, kring hvilka sedermera skett uppgrundningar,
är mindre tillgänglig, fastän dess ränna föröfrigt är både djupare
och bredare, än den södra elfarmens <footnote>Genom konungabref af den 23 Febr. 1854 befallde Kongl. Maj:t
undersökning af Nordreelf och kostnadsförslag för dess uppmuddring. Det sednare gick
till 326,850 rdr rmt, då förbättring af segelleden vid Kongelf var inbegripen.
Göteborgs Handels- och Sjöf.-Tidn. för d. 16 Maj nämnde år.<tab>B.</footnote>. Götaelf, hvilkens
sänkning från Venern till hafvet är 147 fot, bildar under sitt lopp
utmed Bohuslän ett fall af 9 fots höjd vid Ström i Hjertums
socken.

Landet är föröfrigt genomskuret af en oräknelig mängd åar
och backar; men få af dessa vattendrag äro så betydliga, att de
förtjena omnämnas uti en allmän beskrifning. Det ansenligaste
år <i>Quistrums-</i> eller <i>Örekilselfven,</i> som upprinner uti en mosse på
Ödesköldsmoar i Dalsland, genomskär Sörbygdens härad, der han
upptager <i>Hajumsån,</i> rinner derefter genom sjön Kärn, samt
utfaller, sedan han förenat sig med ett annat vattendrag,
<i>Munkedalsån</i> <footnote>Munkedalsån skall hafva sin källa helt nära Örekilselfvens, men förenar
sig med sistnämnda först efter flera mils lopp.<tab>B.</footnote>, i Gullmarfjorden vid Saltkällan. <i>Uddevallaån,</i> fordom
kallad <i>Befvirå</i> eller <i>Befi-á,</i> kommer ur Örsjön i Hjertums socken,
samt har tillopp äfven ur några småsjöar i Norr Ryrs socken <footnote>Men Örsjön har tillopp äfven ur smärre vattendrag i Forshälla socken,
hvadan somliga anse dessa som Uddevallaåns källor. Vid länegränsen kallas den
<i>Ris-ån.</i></footnote>.
Den faller i hafvet vid Uddevalla. <i>Kynneelf,</i> kommande från
sjön på Dalsland, rinner genom Korn och Bullaresjöarne åt
Idefjorden med sänkning af omkring 140 fot på en mil; dess
utlopp kallas <i>Kyrkeelfven.</i> <i>Vettelandsån</i> kommer ur några mossar
och småsjöar på gränsen emellan Skee och Enningedals socknar,
rinner genom Vette härad till Strömsvattnet, som i Strömstad står
i förening med hafvet <footnote>I Landsh.-Emb. femårsberättelser upptages Idefjorden som en ström,
under namn af Idefloden.<tab>B.</footnote>. <i>Källor</i> förekomma i Bohuslän i ett
jemförelsevis ringa antal, samt föra litet, ehuru godt vatten.
Under torra somrar måste man på somliga ställen hemta
dricksvattnet 1/4 mils väg och derutöfver. Genom brunnsgräfningar kan man
här högst sällan få något för menniskor tjenligt dricksvatten,
emedan det vanligen är lerblandadt och kalkaktigt. <i>Mineralkällor</i> äro
icke sällsynta uti norra trakterna, såsom vid Uddevalla och
Strömstad, i Skee och Tanum, på Bornö o. fl. st., och funnes troligen
i myckenhet, om de eftersöktes. De man känner, innehålla en
stor procent jernoxid, svafvelbundet väte, kolsyradt natron och
jordsalt.
</chapter>

<chapter name="Skärgården">
En otalig myckenhet öar, holmar och skär omgifver den
Bohuslänska kusten och uppfyller dess hafsvikar. De största af dessa
öar äro: <i>Oroust,</i> fordom <i>Ordost,</i> hvilken har 3 qvadratmils areal;
<i>Tjörn,</i> fordom <i>Thiórn,</i> af 1 qvadratmils storlek, och <i>Hisingen,</i> f.
<i>Hising,</i> hvilken bildas af Götaelfs båda armar och hafvet, samt
innehåller 1 1/2 qvadratmil, deraf omkring fyra femtedelar tillhöra
Bohuslän <footnote>Ödman räknar dock hela Hisingen till Bohuslän.<tab>B.</footnote>. Anmärkningsvärda äro ock i södra skärgården öarne
<i>Hönö, Öckerö</i> och <i>Björkö,</i> i de äldsta häfderna kallade <i>Eckeröarne</i>
(Eykreyjar), <i>Koö, Klöfverö, Mjörn, Lyrö, Hermanö, Skaftöland</i> och
<i>Flatö</i> m. fl., samt i norra skärgården: <i>Malmö, Hamborgö, Otterö,
Rösö, Kärnö, Koster</i> m. fl. Med undantag af Skaftöland, hvilken
ö ligger vid Orousts nordvestra strand, eger likväl ingen af dessa
öar en åttondedels qvadratmils vidd.

Utan att hafva genomrest någon del af den skärgård, som
bildar en naturlig skyddsmur för Bohusläns kust, kan man
svårligen göra sig ett sannt begrepp om utseendet af denna
märkvärdiga ösamling. Seglaren, som, kommande ifrån öppna hafvet,
nalkas denna kust, ser på afstånd endast en grå ödslig bergmassa.
Nalkas han närmare, ser han denna upplösa sig uti tusentals
kringströdda, större och mindre klippor, som, med en höjd af ett till
tvåhundra fot, uppstiga ur hafvet med stupande väggar.
Anblicken deraf är visserligen ödslig och afskräckande, men dock
storartad, och måste alltid väcka ett mäktigt och högtidligt intryck
på hvarje sinne, som i sig sjelft icke är småaktigt. Oftast
inskränkes synkretsen på alla sidor af dessa klippor, så att man
vore frestad att tro sig vara på en obetydlig bergsjö, i stället för
på hafvet.  På vestra sidorna sakna skären all vegetation, och
äro glattslipade af de hafsvågor, som under årtusen med otroligt
raseri brutit sig mot desamma. På de östra åter, der de äro
mera sluttande, träffar ögat vanligtvis en, ehuru sparsam, grönska,
och stundom om höstarne lysa de på detta håll purpurröda af en
viss växt (Statice Armeria Maritima), som i bergspringorna eger
ett älskadt tillhåll. Bestiger man de större skären, träffas ofta
en emellan klyftorna undangömd vegetation. Skärbandet ligger 1/4
till 2 mil ifrån kusten, men utanför detsamma fortsättas klipporna
ganska långt under hafsytan.  De märkvärdigaste delar af
skärgården äro <i>Kosterskären</i> och <i>Väderöarne</i>, utanför norra kusten,
och <i>Pater-Nosterskären</i> vid södra.

Anblicken af skärgården under en vestanstorm är rysligt skön.  
Den är då en enda ofantlig bränning. Längs skärbandet reser
sig en mur af skum, och då de vilda vågorna bryta mot
klipporna, slunga de tornhöga, fradgande vattenpelare i luften, hvilka
med ett förskräckligt dån nedstörta, för att lemna rum för andra.  
Utan hopp om räddning, finner då den seglare, som hit indrifver,
sin graf, och då stormen lagt sig, vittna nästan alltid vrakfyllda
stränder om sådana timade olyckor. För skärgården varna fyrarne
på <i>Vinga</i>, <i>Marstrand</i> och <i>Hållö</i>.  År 1850 uppfördes på
<i>Norr-Koster</i> två andra, en stillastående och en roterande, hvars sken
framblänker hvar tredje minut, hvilka vid sigtigt väder synas 5
mil till sjös.  Under åren 1866 och 67 kommer ännu en fyr
att uppföras på <i>Väderö-Bod</i>, hvarföre kostnaden är beräknad till
Rdr 109,000 rmt <footnote>Huruvida det är meningen att den tillämnade fyren på Väderöbod skall
ersätta de tvenne på Norr-Koster, eller om alla tre skola bibehållas jemte
hvarandra, känner jag ej.<tab>B.</footnote>. Ypperliga hamnar finnas mångenstädes på
kusten och i skärgården.

Af de många ingående hafsvikarne bildas på kusten en mängd
halföar och uddar.  Hela Inland, eller Bohusläns fasta land, är
på sätt och vis en stor halfö, äfvenså Näsinge pastorat, som
utgör länets nordligaste del. Men de märkligaste äro <i>Sotenäs,
Stångenäs</i> och <i>Bokenäs,</i> hvilka, belägna utmed hvarandra på mellersta
kusten, med två à tre mils längd, men med föga bredd, utskjuta
i hafvet. Från Stångenäs utsticker en mils lång udde,
<i>Herrenäset;</i> i Tanum, <i>Tanumsnäset</i> och <i>Raftönäset,</i> samt i Vette härad,
<i>Hogdalsnäs.</i>
</chapter>

<chapter name="Bergbildningen">
Bohuslänska bergsryggarnes utsträckning är dels emellan
nordost och sydvest, dels emellan norr och söder. Genom södra
länets fasta land stryker mot nordost en bred bergsrygg, den man
kan anse börjad på Hisingen, och hvilken ingår åt Dalsland, der
han genom <i>Kroppe-</i> och <i>Knipafjellen</i> fortsätter sin gång åt Kölen.
I norra länet gå på ömse sidor om Bullaresjöarne två mäktiga
fjellryggar från söder till norr, med någon dragning åt nordvest.
Den <i>Vestra</i> begynner vid Åbyfjordens inre ända på Stångenäs
och Sotenäs, samt fortsättes ända till Svinesund, der den
sammanstöter med en mindre bergsträckning, som kommer från
Hogdalsnäset. Den <i>Östra,</i> som är större och mindre afskuren af
dalgångar än den vestra, kallas vanligen <i>Kynnefjell</i> efter en del
deraf. Den har sin början vester om sjön Kärn i Tunge härad
och går öster utmed Bullaresjöarne och Idefjorden, inåt Norge,
samt är på sina ställen öfver 1 1/2 mil bred. Ansenliga
bergsryggar, gående mot norr eller nordost, finnas på gränsen mot
Dalsland, emellan vestra fjellet och kusten, på de större halföarne
och nordvest på Oroust.

Högsta punkten i Bohuslän är <i>Björnepiken</i> på <i>Löfveråsfjellet,</i>
i Näsinge socken vid Idefjorden. Den synes vara omkring 600
fot högre än hafsytan. Nära så höga äro ock <i>Dragonkullen</i> vid
Svinesund och <i>Ejdebratta,</i> på gränsen emellan Skee och
Nafverstads socknar, alla i vestra fjellryggen. <i>Grytstubberödfjellet</i> och
<i>Ekekullen</i> i Kynnefjell, <i>Hundskinnskullen</i> i Sörbygden på
Dalslands gräns, <i>Hästekullen</i> vid sjön Kärns södra ända. Dernäst
komma <i>Önneskymtarne</i> i Qville, <i>Lejdebergen</i> och <i>Smörkullen</i> i
Lane härad, <i>Vettebergen</i> på Oroust, <i>Blåkullen,</i> rätteligen kallad
<i>Brattön,</i> en klippö i Hakefjord, <i>Aleklättan</i> på Inland och
<i>Valberget</i> på Tjörn m. fl., hvilka endast med hänseende till
Bohusläns öfriga berg kunna kallas höga. I anseende till sina oftast
lodräta väggar och sin kringskäring af djupa dalgångar, synas
Bohusläns berg vara vida högre, än de verkligen äro.

För beredande af noggrann kännedom om jordarterna och
tillgängliga mineralier i länets särskilda delar, beslöt
Hushållningssällskapet år 1857 att låta genom sakkunnig man verkställa
<i>geologiska undersökningar</i> härstädes, efter enahanda plan, som egt
rum i andra delar af riket; hvarefter aftal träffades med en känd
vetenskapsman, herr <i>Elam Olbers,</i> om åtagandet af denna
förrättning; och har arbetet så fortskyndats, att år 1860 geologiska
kartor öfver samtlige häraderne af Inlands fögderi blifvit
fullbordade och nu äro, jemte tillhörande beskrifningar, i bokhandeln
tillgängliga. För detta ändamål blefvo af Hushållningssällskapets
medel under ifrågavarande tiderymd anslagna, tillsammans 5,970 Rdr.

Bohusläns berg höra utan undantag till urformationen och
bestå allmänneligen af granitartad gneis. Ren granit i fasta berg
förekommer endast i Tanums socken, der den intager en sträcka
af 3/4 mil; eljest finnas smärre granitmassor på flera ställen
inbäddade i gneisen. Ren gneis förekommer mindre allmänt, dock
bestå bergen på södra sidan af Borsjöarne deraf, då på den norra
sidan den granitartade gneisen är rådande. Bergen på Oroust
och flerestädes i södra skärgården, samt många af klipporna på
Hakefjordens östra strand, bestå af glimmerskiffer. Mycken sådan
finnes ock i Sörbygden. Främmande inlagringar träffas
flerestädes, såsom tälgsten i östra Bullaren, på Tjörn o. fl. st. Qvarts,
vanligen ganska hvit, finnes i rika gångar eller lös i stora block,
men användes aldrig; likaså fältspat, hvilken särdeles är ymnig
omkring Kongelf, der berget Rödakon hufvudsakligast består
deraf. Fältspat, glimmer, tälgsten och urlerskiffer ser man på
skären och strandklipporna utbredda öfver hvarandra i tunna,
vågformiga, olikfärgade lager, hvaraf bergen se ut, som de vore
ådrade med en pensel. Man behöfver endast se denna egenhet,
för att öfvertyga sig, att dessa lager vid sin daning varit mjuka,
och blifvit af någon påskjutande tyngd hoppressade till denna
form. Af öfvergångsformationen förekommer veterligen i länet
endast lösa stycken och sprickfyllnader, om man undantager några
ställen i norra skärgården, hvarest Syenit skall finnas utbredd
öfver gneisen. Gedigen krita, med inbäddade flintstycken, som
icke sällan föra petrificerade Echiner, finnes, ehuru sparsamt,
utspridd längs kusten, särdeles den södra. Stycken af kalksten
träffas ock på bergshöjderna. Åtskilliga kiselbildningar förekomma
här och der i bergspringorna, såsom granater i mängd uti
Klöfvedals socken på Tjörn, äfvensom i Lyse och Bro socknar på
Stångenäs, på hvilket sednare ställe de äro spräckliga. Qvartskrystaller,
hvita och ljusröda, finnas i Bullaren och Tanum, på Stångenäs
och Oroust, samt på holmar i Stifjorden m. fl. <i>Malmgångar,</i>
förande jern, äfven, såsom man förmodat, koppar och silfver,
förekomma väl här och der, men äro ej så rika, att något bearbetande
af dem kan komma i fråga.

De öfver nästan hela det öfriga Sverige kringspridda lösa
stenblock, eller s. k. Geschieben, förekomma högst sällan i
Bohuslän, utom på fjellen, der de likväl ofta äro af en ofantlig storlek,
och stundom befinnas hvilande på några obetydliga supporter. Det
hör till sällsyntheterna att träffa äfven mindre lösa stenar i
dalarne. Deremot äro vissa trakter af stranden, samt på fjellen
och bergshöjderna alldeles öfvertäckta af rullstenar. De af dem,
som ligga vid hafskanten, hafva utan tvifvel haft annan tillkomst,
än de man finner på bergen.
</chapter>

<chapter name="Jättegrytorna">
Uti de Bohuslänska bergen förekomma, till ett antal af flera
tusen, det slags märkvärdiga runda hålor, hvilka äro bekanta
under namn af <i>Jättegrytor.</i> Af aktning för det sunda förnuftet
böra vi hoppas, att ingen numera, såsom några fornforskare i
slutet af förra seklet, vill hålla dessa naturbildningar för
menniskoverk; men sättet, hvarpå de blifvit danade, torde ännu länge,
om icke alltid, blifva ett Erisäpple emellan geologerne. Väl
tyckes man nu hafva öfverenskommit om, att de blifvit utsvarfvade
af stenar, som blifvit satta i rörelse af vattnet, den tid detta
stod öfver de berg, i hvilka dessa hålor nu synas; men man
behöfver endast jemföra 20 à 30 jättegrytor med hvarandra, för
att finna orimligheten af detta påstående. Väl kan en af
strömmen kringvriden sten åstadkomma en urhålkning uti en klippa,
men skall väl ock en sådan sten, utan att afnötas, kunna borra
ett hål i hårda berget af hela 15 à 20 fot och derutöfver,
hvilket djup många jättegrytor hålla, under det de äro få fot breda?
Åtminstone skulle väl stenen, innan den hann utsvarfva ett
sådant hål, nötas något, och i följd deraf jättegrytan vara smalare
vid bottnen än uti mynningen, hvilket dock högst sällan är
förhållandet. Icke heller är det troligt, att en sten kunde på
djupet af en så trång håla sättas i våldsam rörelse af en ström,
som framströk öfver hålans mynning, 15 à 20 fot högt öfver
stenen; ty huru stark än hafsströmmen vore, skulle i alla fall
vattenmassan neruti hålan vara allt för ringa, för att kunna sätta
en större sten i omlopp. Dessutom finnas hundratals jättegrytor
på sådana ställen, der aldrig någon ström har kunnat vara
våldsam, äfven om hafvet gått der fram. Antagom det likväl,
antagom också att den svarfvande stenen icke undergått någon
nötning, han skulle då qvarligga på bottnen; men någon sådan
finnes knappt uti en af femtio jättegrytor, och det är i sådant fall
sannolikt, att han ditkommit <i>sedan</i> hålan var danad, isynnerhet
som jag ofta funnit kantiga stenar ligga under rullstenarne, eller
dem man förmodat hafva åstadkommit urgröpningen. Men
påståendet om dessa hålors småningom skeende ursvarfning måste
helt och hållet förfalla, då man ser dem anbragta på
brantstupande bergsluttningar, der ingen sten kunnat få fäste, äfven om
den med varsamhet ditlagts, och ursvarfningen i berget detta
oaktadt begynner flera alnar ofvan hålans egentliga mynning. Sådana
halfva ursvarfningar af 10 alnars höjd och hvilka icke sluta sig
i ordentliga hålor, men äro början till sådana, och likna inhuggna
nicher, finner man flera uti ett berg, som, nära gården
Sundshult i Nafverstads socken, stupar ned i Bullaresjön. Oftanämnda
åsigt vederlägges ännu lättare af några anomalier ibland
Bohusläns jättegrytor. På Tjörn i Prestegårdens utmark nedgår en
sådan i ett berg, men bildar nedtill en vinkel, och utgår nära
horizontelt ur bergväggen. På Sältebo, i samma härad, ligga
två dylika hålor helt nära hvarandra, en större och en mindre,
och endast vid mynningarne äro de skilda af ett smalt stenhvalf,
men icke nedtill. På Sotenäs vid Vegga är ock en stor
jättegryta, hvartill ena sidan alldeles felas, undantagandes att ett smalt
stenband ofvantill omgifver mynningen. Vid Tossene kyrka får
man dessutom se en jättegryta af oval form. Svårligen lär någon
förmås att tro, att dessa blifvit danade af en <i>småningom skeende</i>
svarfning, i thy fall skulle hålorna ovilkorligen alltid vara runda
och gå lodrätt ned, och framför allt måste de då hafva hela
väggar, emedan i motsatt fall den svarfvande stenen ofelbart
skulle, då hål blifvit nött på väggen, drifvits ut eller fastnat.
Sannolikare synes det deremot, att jättegrytorna hafva blifvit,
under en våldsam naturrevolution, måhända innan jordens yta var
fullkomligen stelnad, <i>ögonblickligen</i> tillskapade, möjligtvis genom
någon svarfning. Märkvärdigt är, att man uti nästan hvar och
en af dem finner liksom skrufgängor i deras väggar, äfvensom
att de talrikt förekomma på de högsta fjellen, så ock under
vattenytan. Uti många af dem finnas springådror med källvatten.
På sina ställen begagnas de af allmogen till offerkällor, och med
deras vatten tror man sig kunna bota sjukdomar. De kallas här
bergkittlar, och begagnas stundom att i dem barka läder.
</chapter>

<chapter name="Torfmossar och skogar">
Uti ett så starkt kuperadt landskap som Bohuslän, bör icke
sökas någon <i>slätt</i> af betydenhet. De som kunna få detta namn
äro icke annat än bergshöjdernas utplattade ytor. Den
utmärktaste af dem, ehuru ingalunda den största, är <i>Backamo,</i> i
Inlands Fräkne härad. Af dalarne, som med få undantag äro trånga
och krokiga, utmärker sig ingen genom större betydenhet. De
förnämsta äro <i>Tanumsslätten</i> i Tanum, <i>Solbergaslätten</i> i Inlands
Nordre härad, <i>Quilledalen,</i> som genomskär Hisingen, samt
<i>Sörbygdsdalen.</i> Märklig är den dalgång, i hvilken Bullaresjöarne
utsträcka sig. Afbruten af en höjd endast vid Svarteborg, går den
fram till Åby- och Gullmarfjordarne.

<i>Kärr</i> och <i>mossar</i> finnas i mängd, men af föga vidd, uti
fjellbygden, vanligen bevuxna med en gles tallskog, samt i
allmänhet saknande aflopp, hvilket gör dem otjenliga till odling.
På kustlandet finnas nästan inga kärrmarker. Huruvida
betydligare <i>torfmossar</i> <footnote>Theorien om torfmossarnes tillkomst genom en våldsam naturrevolution
räknar säkerligen icke numera många anhängare. Det synes uppenbart, att de
varit insjöar och vattengölar, som blifvit igenvallade af mossarter, serdeles
Sphagnum, hvilka under ett ständigt fortväxande förmultnat och genomträngts af
kalkaktigt vatten. Derföre förekomma i torfmossar på Tjörn o. fl. st. sjögräs, fräken
(Eqvisetum) och ett slags insjösnäckor (Helix), samt likaledes uti och under
torflagern redskap af sten, ben och koppar, serdeles pilspetsar, hvilka blifvit
ditskjutna, troligen efter sjöfågel, den tid der var öppet vatten. Uti en mosse i
Bottna socken i Quille härad hittades 1842, uti ett torflager, en pistolpipa och
några Danska silfvermynt från Fredrik II:s tid. Deras läge i mossen visade
tydligt, att de icke blifvit der gömda, utan att torflager bildat sig öfver dem sedan
den tid, då de der tappades. Uti en mosse i Grimethon i Halland ser man
tydligen huru ny torf bildar sig i gamla grafvar. Emot påståendet, att torfmossar
icke äro annat än småningom igenvallade färskvatten, strider ingalunda den
omständigheten, att man under torflagern och uti desamma finner kullfallna träd.
Sådana finnas på botten i hvarje skogssjö, från hvars stränder de lossnat,
utdrifvit och slutligen sjunkit, sedan de blifvit vattendruckna.</footnote> gifvas i fjellbygden, hvilket är att förmoda,
känner man ej med visshet, emedan något behof af deras
användande icke der föranledt deras upptäckande. På kustlandet åter
och på öarna förekomma de talrikt, ehuru ej till synnerlig
storlek; och beklagligen hafva de flesta af dem redan blifvit så
anlitade, att deras fullkomliga uttömmande på tjenlig bränntorf snart
nog inträffar, så framt ej den på observationer (se noten)
grundade förmodan är verklig, att, sedan det öfra torflagret blifvit
borttaget, det underliggande småningom, af en outredd kraft,
uppskjuter till det borttagnas höjd. Små torflager förekomma äfven,
serdeles på öarna, bildade uti håligheter på bergshöjderna, hvarest
utan tvifvel fordom varit vattensamlingar. Torfmossarne här föra
en myckenhet träd, hvilka dels äro temligen bibehållna, dels så
upplösta, att de utgöra en fin smutsmassa, som kan knådas till
en deg. De sålunda förekommande trädslag äro inuti landet mest
fura; men i närheten af hafvet vanligast björk, ek och al, samt
serdeles hassel, och på några alnars djup träffas nästan öfverallt
en myckenhet nötter. Ju mera trä finnes ibland torfven, desto mera
värderas han såsom bränsle. På de flesta ställen har torfven
så föga sammanhang, att den ej kan skäras, utan måste ältas
och knådas tillsammans. Lagrens mäktighet är högst olika, från
två till många fots djup; öfver tre alnars djup kunna mossarne
ej bearbetas, emedan bottnen då merendels uppstötes af vatten,
hvilket ofta sker på mindre djup.

Att länet i äldsta tider varit ända till strandlägget
öfvervuxet af grofva <i>skogar,</i> vittna de lemningar af träd, som årligen
upptagas ur torfmyrorna. Man har äfven historiska vittnesbörd
derom. Hakon Adalstensfostres skald, Guttorm af Sindre, qväder
om Vikens herrliga ekskogar, och flera af sagorna <footnote>Orvar Odds S. Svarfdæla. S. Landnama och några af Sturlesons Sagor.</footnote> beskrifva
Hisingen, Inlands stränder och de södra skären såsom skogbevuxna.
Men då med kristendomens införande vikingalifvet småningom
aftog, och folket nödgades lägga sig mera vinning om åkerbruk,
förminskades skogarne efterhand; så att man icke har skäl att
antaga, det desamma vid digerdödens utbrott, i medlet af 14:de
seklet, varit stort betydligare än nu. Och då de efter denna
folködande farsot fått tillfälle att åter uppväxa, skola, enligt en
bibehållen tradition, Skottar och andra främmande nationer, som
drefvo sillfiske under dessa kuster, gjort allt, för att åter utöda
dem. Likväl funnos ännu i början af 1600-talet härstädes
ypperliga skogar, äfven af ek och bok <footnote>Peder Clausen Norges Beskrivelse, Kap. V.</footnote>, men af dem återstå nu få
lemningar. Den nu varande skogsbygden innefattar ej mera än
en del af Vette och Tanums härader, Bullaren och Sörbygden,
samt det inre af Inland. Det öfriga fasta landet, tillika med en
del af Oroust, har visserligen äfven någon skog, men knappt till
husbehof, och Hisingen, skärgården samt den yttersta kusten äro,
med högst få undantag, alldeles nakna. Skogarne bestå af <i>gran</i>
och <i>furu,</i> äfvensom af <i>björk</i> och <i>al.</i> Ekskogar finnas fredade
endast vid herresäten. Af mindre allmänna trädslag förekommer
bok talrikt söder på Inland. Den har fordom beskuggat
Bokenäs, åt hvilket den gifvit sitt namn, men är nu derstädes nästan
försvunnen; deremot finner man den ännu vildt växande på Bornö
i Gullmarfjorden, under 58°, 23′, hvilken ö således är bokträdets
nordligaste växtställe i Sverige, hvarest den annars upphör vid 57
latitudsgraden <footnote>I Norge skall likväl finnas bok i Laurvig, under 59 latitudsgr.</footnote>. På denna ö finnes ock <i>ask,</i> af hvilket trädslag,
tillsammans med <i>lind,</i> en ansenlig myckenhet växer på
Herrenäset i Stångenäs härad.

Sista dråpslaget fingo Bohusläns skogar under sillfisket 1747
—1808, i anseende till den enorma myckenhet byggnadsvirke, som
åtgick till byggnader i skärgården, och bränsle till trankokerierna.
Inom ett århundrade, om samma hushållningsprinciper, som de nu
gällande, fortfara att följas, äro länets skogstillgångar alldeles
uttömda; ty raseriet att öda skog öfvergår här all föreställning.
</chapter>

<chapter name="Jordmånen">
Rådande <i>jordmån</i> på kustlandet och de större öarne är lera
och lermylla, utmärkt bördig och lättbrukad. Äfven i fjellbygden
är lerjorden den allmännaste, men antager der karakter af
hvitlera eller s. k. björklera, hvilken är mindre fruktbar. Sandjord
är rådande i Fräkne härad, och öfverhufvud taget på det inre
af Inland, samt omvexlar med lera och mojord öfverallt på
bergshöjderna. Skärgården och de hemman, som ligga ytterst
vid hafsstranden, hafva sand, hvilken, uppblandad med förruttnade
hafsalster, och merendels underbäddad af ett mergellager, är
utomordentligt bördig; så att de ställen, der den finnes, icke
öfverdrifvet blifvit liknade vid drifbänkar. Den svagaste jordmånen i
Bohuslän träffas i fjellbygden, och den bördigaste på Tjörn och
en del af Oroust, der lermylla och grålera hvila på en bädd af
skalmergel, som är utbredd öfver blålera. Hisingens och södra
Inlands jordmån, mera styf, är näst dessa öars den bästa.

Inga sandåsar af betydenhet finnas, men väl ansenliga
sandmoar på Inland samt i nordligaste delen af länet. Den sand här
finnes, är allmänt grå och fin, och landet lider en kännbar brist
på grus, hvarföre dess vägar, med få undantag, äro i bedröfligt
skick. Flygsand besvärar icke, emedan hafvet närmast stränderna
har dybotten, och föröfrigt, der sand finnes, hindrar strandens
beskaffenhet densamma att uppkastas och sammanföras i drifvor.
Likväl finnes flygsand i Vette härad, samt på några öar
derutanför. Lera, tjenlig till tegelbränning, träffas på ganska många
ställen, och är en stor förmån för orten.
</chapter>

<chapter name="De s. k. skalbergen">
Till Bohusläns största och egendomligaste märkvärdigheter i
naturhistoriskt hänseende höra ostridigt de s. k. <i>Skalbergen</i> eller
dessa mångenstädes i länet förekommande, i en urtid af hafvet
sammanförda, ofantliga samlingar af fossila snäckor. Dessa
skalberg, som högst sällan påträffas i det öfriga Sverige, men här
äro allmänna, kallas af allmogen <i>«Skälsands-bankar»,</i> då snäckorna
äro blandade med sand, och <i>«Skällers-bankar,</i> då de, såsom mera
sällan är fallet, ligga tillsammans med lera. Jordmånen i Orousts
och Tjörns dalar hvilar till en stor del på ett sådant utbredt
skällerslager, och mångenstädes på dessa öar finnas digra kullar
af skälsand sammanvräkta, serdeles under bergsbranter. De höga
Kapellbackarne vid Uddevalla bestå ofvanpå af dylika
snäcksamlingar, hvilka ock öster om nämnde stad, vid Kuröd och
Samneröd, äro hopförda i ganska mäktiga lager. Kapellbackarnes
snäckbäddar, hvilka blifvit mest observerade och undersökta, ligga
189 pariserfot, eller omkring 207 svenska fot <footnote>Enligt Hisinger 211 svenska fot.</footnote>, öfver
hafsbrynet <footnote>Om snäckbergen vid Uddevalla och på Oroust, samt om åtskilligt rörande
landhöjningen, förekommer en intressant afhandling af prof. C. Lyell, uti
Poggendorffs Annalen der Physik, 38 Bd.</footnote>. På Stångenäs och Sotenäs finnas till nära nog samma
höjd, fastän ej till samma digerhet, dylika snäckberg, hvilka ock träffas
i Tanum och Skee, äfvensom i Quille och på Hisingen m. fl. st. På
Vetteberget i Näsinge socken, ett af Bohusläns högre berg, minst 500
fot öfver hafsytan, således på en höjd, som halfannan gång öfverstiger
Kapellbackarnes, ligger, enligt de trovärdigaste intyg, ett mindre
lager fossila snäckor; och dylika förekomma icke allenast på
fjellryggen emellan Tanum och Bullaren, utan ock i Mo socken af
sistnämnda härad, vid gården Smeviken, på två mils afstånd från
närmaste hafsstrand, ifrån hvilken den är skild genom ofvannämnda
fjellrygg. Emedan dessa skaldjur tillhöra de arter, som endast
lefva i hafvet, är det uppenbart, att detta för många årtusen
tillbaka gått öfver de ställen, der de förra nu finnas. Men, då dessa
snäckberg bildades, var Bohuslän då en ständig hafsbotten, och
blefvo dessa skaldjur afsatta uti stilla vatten, eller hafva de vid
någon okänd naturrevolution blifvit sammanhopade af hafsvågorna,
som hvirflande stigit flera hundra fot i höjden? Den första
meningen hyllades af de utmärktaste geologer, Berselius, Brogniart
och Lyell m. fl., och bevisas deraf, att snäckorna ligga i
ordentliga lager m. m. Den sednare åsigten åter torde likväl icke vara
den oriktigaste. Såsom stöd för densamma kan anföras, att
snäckorna icke ligga i jemt utbredda lager, utan hopvräkta i kullar,
hvilka stundom äro hela 30 till 60 fot höga, då på samma plan,
några hundra alnar derifrån, ej finnes en enda snäcka. Man
finner äfven midtuti dessa bäddar stora rullstenar, ja, till och med
Geschieben, tydligen ditkomna på samma gång som snäckorna,
och hvilka ovilkorligen af någon våldsam kraft blifvit ditförda.
Likaså finnas de fossila snäckorna uti många kullar alldeles
söndermalna, på ett sätt, som uppenbart visar sig icke hafva skett
af den påliggande tyngden, utan tillkommit då de sammanfördes.
Är denna mening oriktig, må dess anförande här likväl ursäktas. Det
torde likväl ej kunna nekas, att en våldsam, vester ifrån kommande,
uppstötning af hafvet haft ett stort inflytande på bildningen af
Bohusläns jordyta. Den sönderslitna kusten och den splittrade
yta landet i allmänhet visar ända till Dalslands gräns, de
beundransvärda formationerna vid Hunnebo på Sotenäs och vid
Fjellbacka i Qville samt flerestädes tyckas vittna derom, likasom
också de här och der på strandklipporna förekommande lösa
hällar, hvilka flerestädes tydligen synas uppbrutna på sydvestra sidan
om de ställen, der de nu ligga, och hvilka redan af Kalm (pag.
125) förmodades genom en våldsam rörelse af hafvet blifvit
uppvräkta. Dock — detta må de lärde afgöra!

De fossila snäckor, som här äro omtalade, ligga dels i lager,
dels icke. Stundom finnas de alldeles hela, men vanligen mer
eller mindre sönderkrossade, samt alltid af kalkaktig beskaffenhet. Det
förtjenar ock anmärkas, att de flesta snäckbankar träffas vid
bergens östra sluttningar. Antalet af olika snäckarter i dessa
samlingar är räknadt till 50 stycken. De allmännaste äro: Balanus
Tulipa och B. Sulcatus, Saxicava Rugosa, Mya Truncata, Mytilus
Edulis, Fusus Murex Rumphicus och Corinthium Retieulatum.
I bankarne träffas en mängd taggar efter sjöborrar (Echini).

Till en oändligt yngre tid, än ofvannämnda bankar, höra
de ostron- och andra musselskal, som öfverallt påträffas under
jordytan i Bohusläns kustdalar. De förskrifva sig onekligen från
den icke alltför aflägsna tid, då dessa dalar utgjorde
fortsättningar af hafsvikarne, och gifva oss anledning att här anföra några
ord om <i>vattenminskningen</i> eller <i>landhöjningen</i> i Bohuslän.
</chapter>

<chapter name="Landhöjning">
Den gamla tron att vattnet minskades, hvilken varit på
modet alltsedan Dalins och Celsii tider, är genom resultaten af
de sednaste geologiska forskningarne vederlagd. Dessa hafva bragt
till oemotsäglig visshet, att hafvets vattenmassa är densamma;
men att landet af en inre, oförklarlig kraft höjer och sänker sig
vågformigt. Denna våglika landhöjning iakttages äfven i
Skandinavien. Sveriges östra kust höjer sig årligen märkbart öfver
vattenytan; Skånes södra stränder åter, i likhet med norra
Tysklands, sänka sig under densamma; men i mellersta Halland skall
landhöjningen ånyo observeras, och sedan fortgå uti Bohuslän
och längs Norska kusten. Denna <i>landvåg,</i> om det tillåtes att
skapa detta ord, eger således en ganska betydlig utsträckning;
men hvad Bohuslän vidkommer, finner man, att under det
detsamma i sin helhet alltmera uppskjuter öfver hafsytan, det likvisst
finnes flera punkter deraf, som dels höja sig långsammare än
andra därstädes, dels alldeles icke höja sig. Men innan detta
närmare bevisas, torde det icke vara ur vägen att fästa
uppmärksamheten derpå, att det är nödvändigt att skilja emellan
<i>upplandning</i> och <i>landhöjning,</i> hvilket man så sällan iakttagit vid
undersökningar om den sistnämnda.

Upplandningen, eller vikars och stränders uppgrundning och
slutliga höjning öfver vattenytan, härleder sig ifrån den mängd
hafsväxter, serdeles tångarter, så ock sand och ler, som
hafsvågorna dit inkasta, äfvensom ifrån de jordpartiklar, hvilka af
vattendragen utföras och der qvarstanna. En sådan upplandning är
på Bohusläns kust och i skärgården ganska märkbar, och man
behöfver endast slå en gärdesgård öfver en grund hafsvik, för att
hindra de under hög sjö dit inkastade ämnen att åter utflyta, så
skall man inom några tiotal af år finna samma vik förvandlad i
en bördig äng. De flesta af de dalar, som ligga i närheten af
hafvet, äro icke annat än sådana igenvallade hafsvikar, således har
t. ex. <i>Brodalen</i> tydligen varit en fortsättning af Brofjorden,
<i>Fidjehedar</i> af Trälebergskilen, <i>Berffendalen</i> af Åbyfjord och
<i>Hoglandadalen</i> på Tjörn af Brevikskilen, m. fl. Från denna upplandning
härleda sig de allmänna föreställningarne om en utomordentligt
stor landhöjning i Bohuslän, och ålderstigna personers, serdeles
lotsars, påståenden, att på många ställen, der i deras barndom
varit 18 à 20 fots vatten, nu knappast är 4 à 5. Men att
använda dessa bevis för en sådan upplandning, såsom solklara
bevis för landhöjningen, hvarmed förstås sjelfva landets och bergens
fortfarande upplyftning öfver vattenytan, hvilket man ofta gjort,
inses lätt vara oriktigt. </chapter><chapter name="Klippornas olika höjning">Att emellertid en landhöjning egt rum
och ännu i dag eger rum i Bohuslän, kan omöjligen bestridas;
men likaså visst är, att denna fortgår med olika hastighet i olika
delar af länet, och att stundom i en trakt en punkt märkbart
höjer sig öfver den andra. Så försäkras af gamla personer stället,
der Tegneby kyrka står, hafva höjt sig under deras tid, så att
hon nu kan ses ifrån flera ställen, derifrån hon i deras ungdom
endast framskymtade med takåsen. Likaså ligger vester om Hede
gästgifvaregård i Tanum ett berg, hvilket trovärdiga personer
påstå hafva märkbart höjt sig under den tid de minnas. Hvar och
en af dessa punkters uppskjutning går således hastigare, än den
omgifvande traktens, annars hade den naturligtvis ej kunnat
iakttagas. Men skären och stranden lemna säkrare bevis för en
partiel landhöjning, och ett förträffligt vattenmärke är
<i>Gudmundsskäret</i> vid Fjellbacka i Qville. Denna klippas historiska märkvärdighet
är redan i första afdelningen, sid. 130, omnämd. När presten
Gudmunds skeppsbrott der timade, omkring 1532, lärer, om vi kunna
tro traditionen, detta skär stått under vatten. Kalm berättar oss,
att han hört af en gubbe, att i dennes barndom, omkring 1670,
deraf synts blott så mycket att man derpå kunde ställa en hatt;
men att det 1742 stod en aln öfver vattenytan, hvilket ock
Ödman i förbigående omnämner. År 1843, den 5 April, afvägde,
på förf:s begäran, herr fanjunkaren N. Ekstrand detsamma, då dess
öfversta topp befanns nära 4 fot och 9 verktum öfver vattnets
antagna medelhöjd, och dess areal ofvan sistnämnda utgjorde 1,701
qvadratalnar. Detta skär har således, hvad man med visshet vet,
höjt sig öfver 2 fot på ett århundrade, och, hvad man ej har
skäl att neka, öfver 5 fot på 3 sekler. Deremot har ingen af
skärboarne hvarken sjelfve kunnat märka, eller af sina fäder hört
omtalas någon förändring i vattenytans förhållande till de öfriga
kring Gudmundsskäret liggande klippor. Granska vi längre mot
söder, finna vi på Stångenäs, i närheten af Lyse kyrka, en
samling af förstörda ättekullar, hvilka, genom de derstädes gjorda
fynd af brända ben, bevisa sig tillhöra bränneåldern, hvilken vi
på intet skäl kunna utsträcka öfver år 800. Den af dessa
kullar, som ligger närmast stranden, är med sin fot belägen endast
6 fot öfver vattenytan; den har ej gerna kunnat vara anlagd
närmare vattnet, än den är, för att icke vid hög flod blifva
bortsköljd; alltså har den punkt, på hvilken dessa kullar äro belägna, alls
icke, eller på sin höjd blott ett par fot, höjt sig öfver vattenytan
under det sednast förflutna årtusendet. Två mil söder derifrån,
på <i>Gullholmen,</i> försäkra åter trovärdiga personer sig förmärka en
klippornas höjning, serdeles hvad <i>Skifverskär</i> och <i>Gullskär</i>
beträffar, hvilket framtiden kan med bestämdhet afgöra, sedan på dem
inhuggits vattenmärken. Det förra nemligen, som för 60 à 70 år
sedan skall stått under vatten, står nu med sin öfversta spets
16 tum öfver hafvets medelhöjd; på Gullskär är insatt en
beläggningsring, och punkten, der denna är fästad i klippan, är, enligt
en mätning år 1834, 7 fot 5 tum öfver vattnet. Det söder om
hamnen härstädes af prof. C. Lyell sistnämnda år inhuggna
vattenmärke, visar ännu ingen förändring i sitt förhållande till
hafsytan. Söder härifrån är Tjörn belägen, hvilken icke synes
underkastad någon betydlig uppskjutning på det sednast förflutna
årtusendet. Vid Svanvik å nämnda ö ser man nemligen, ibland en
mängd ättekullar från bränneåldern, en, hvars bas är belägen 10
fot öfver vattenytan, och det är sannolikt, att den aldrig legat
lägre. Samma förhållande visar sig vid Gunneby, också på Tjörn.
Men straxt söder ut, vid Marstrand, ådagalägga de år 1770 af
kapten Cronstedt i glimmerskifferklippan <i>Tupplåret</i> och på
<i>Bagareholmen</i> inhuggna vattenmärken, att klipporna der höja sig. Dessa
märken blefvo ingalunda, såsom man föregifvit, anbragta, för att
visa vattnets lägsta, utan dess medelhöjd under kanalarbetet i
Albrechtssund. Nu stå de 10 tum öfver dagligt vatten, liksom år
1834; men d. 12 Aug. 1804 <footnote>Vettensk. Akad. handlingar för år 1806. Der omtalas ock ett af C. G.
Forsell år 1804 vid Bredbogen i Väderöhamn inhugget märke, som förf. likväl
ej sett.</footnote> stod märket vid Tupplåret icke
fullt en half fot deröfver. Uti Stigfjorden har ett skär, <i>Brunko,</i>
tillika med flera klippor, i mannaminne stigit i höjden. Härvid
bör likväl anmärkas, att ingenting är så vanskligt som att
bestämma vattnets verkliga medelhöjd vid Bohusläns stränder, der
östanvinden sänker sjön flera fot, och vestanvinden höjer den ännu
mera, och der således vattenhöjden, vexlande i hvarje ögonblick,
bestämmes af rådande vinden och strömdraget. För att utfinna
medelhöjden, måste man derföre rådfråga fiskare och lotsar, och
desse äro ej sjelfve ense derom, utan utvisa densamma oftast med
flera tums skilnad, än öfver, än under. De nu befintliga
vattenmärken och alla blifvande, som, utan årslånga observationer,
anbringas på Bohusläns klippor, äro och blifva, liksom alla
mätningar deraf, endast på ett <i>ungefär.</i> Äfven de här omnämnda
mätningar kunna icke heller göra anspråk på fullkomlig noggrannhet;
ty det är mycket möjligt, att t. ex. vattnets medelhöjd blifvit vid
Marstrand utmärkt en eller två tum högre än vid Fjellbacka <footnote>Någon mossrand, hvilken på Östersjöns berg säkert utmärker vattnets
medelhöjd, gifves icke på de Bohuslänska klipporna. I dess ställe skulle kunna
begagnas klotångens öfversta vidfästningsställe, som ligger helt nära det dagliga
vattnets yta.</footnote>
o. s. v. Likväl äro de så pass tillförlitliga, att man deraf kan
bevisa, <i>att Bohusläns progredierande höjning öfver vattenytan
fortgår med olika hastighet på olika ställen af länet,</i> så att då t.
ex. Gudmundsskäret vid Fjellbacka och Skifverskär vid Gullholmen
höja sig omkring två fot på ett århundrade, höjer sig Tupplåret
och Bagareholmen vid Marstrand endast omkring fjorton tum på
samma tid, samt vissa delar af Stångenäs och Tjörn alldeles intet.

Ordentlig ebb och flod kan sällan iakttagas vid stränderna;
endast vid vindstilla flödar vattnet en eller två gånger om dygnet,
men på olika timmar; merendels stiger det då kl. 10 f. m. och
faller kl. 4 e. m. Vattenhöjden beror af vindarne och
strömsättningen. Vid sunnan- och vestanvind, serdeles om de med
häftighet förena långvarighet, stiger vattnet ända till 5 à 6 fot öfver
sin medelhöjd. Högsta flod gifver VNV vind, stundom nära 7
fot. Högsta flod i mannaminne inträffade Annandag Jul 1806,
då vattnet steg mer än 7 fot öfver medelhöjden. Vid östanvind
deremot faller vattnet ut flera fot. Strömsättningen är lika
obestämd som häftig. Ofta förändrar den direction flera gånger om
dagen, och stundom går strömmen på hafsbotten inåt land, då
</chapter><chapter name="Vindar och Klimat">
den på ytan går utåt, och tvertom. Hafsströmmen påstås annars
genom sin förändrade riktning förutsäga den blifvande vinden.
Når det derföre t. ex. länge blåst nordan, men vattnet med
häftighet begynner flöda från söder, kommer säkert sunnanvind.
Utanför skären är strömmen ytterst våldsam, mången gång så, att
ett på ett snöre fästadt blylod af 5—8 skålp. vigt deraf hindras
att sjunka till botten. Hafvets botten, lika ojemn som landet,
består emellan klipporna af dy, lera och sand; utanför skären
finnas stora grund. Vattnet, som till färgen är grönt och emot
storm svartblått, är det saltaste på Sveriges kuster; det
allrasaltaste är omkring Kosteröarne och Strömstad, der det håller nära
3 procent salt, då det vid Marstrand endast eger 2 1/2. Ofta
under vår- och sommarnätterna lyser hafvet af ett gnistrande
fosforiskt sken, så att kölvattnet liknar en väg af eld. Fiskaren
spår då gerna väderskifte. Detta sken tros orsakas af en mängd
oändligt små insekter, som uppehålla sig på vattenytan. Det bör
dock ursäktas, om i denna punkt någon skulle finnas klentrogen.

Om det kan sägas, att någon <i>vind</i> är rådande i Bohuslän,
så är det <i>sydvesten,</i> hvilken är våt och stormig och företrädesvis
kallas <i>utanvind,</i> hvarunder man likväl äfven inbegriper <i>vestan.</i>
<i>Östan,</i> serdeles <i>nordosten,</i> kallas <i>landvind</i> <footnote>Dessa namn äro troligen ett minne af de forntida benämningarna på
åtskilliga väderstreck; ty sydvest kallades «utsudur», nordvest «utnordur», nordost
«landnordur» och sydost «landsudur».<tab>B.</footnote>. Under vackra vår- och
sommardagar säges vinden följa solen, så att den om morgonen
är östlig, sedan sydlig och på eftermiddagen vestlig. Höst- och
vintertiden medför alltid sydvesten regn, dimma och mildväder,
östan merendels snö, men nordan och vestan klart och
vackert väder.

<i>Klimatet</i> på öarna och stranden är betydligt olika det, som
råder i skogsbygden eller det inre af fasta landet. Om de förra
ställena kan man utan öfverdrift säga, att der gifves endast tvenne
årstider, <i>höst</i> och <i>vår.</i> Vårvärmen infinner sig vanligen sent, och
denna årstid saknar här alldeles det behag, som på andra ställen
åtföljer honom, och har alltid något höstlikt med sig. Sommaren
är blåsig och kall genom de rådande hafsvindarne. Det inträffar
som oftast, att i öfvergången emellan våren och sommaren, eller
omkring Pingsttiden, blåser en häftig, iskall hafsvind, hvilken
medför en mängd saltpartiklar, högst menliga för de utspruckna
träden, hvilkas löf deraf svartna och affalla. Efter en sådan storm
kan man på fönsterrutor, hela milen från stranden, finna fästade
fina saltkristaller. Hösten kan anses begynna i slutet af
September månad, och dess början är årets vackraste tid, med mild och
ren luft; men i slutet af Oktober blir allt förändradt. Ständiga
och förfärliga sydvest-stormar rasa, åtföljda af nederbörd och en
tryckande dimma. Vintern liknar i allo efterhösten. En kort
vinterknäpp plägar väl infinna sig i början af December, men
varar endast få dagar, då sydvesten med regn och dimma
återkommer, endast för några dagar afbruten af en frostknäpp. Den
egentliga vinterkölden varar från medlet af Januari, då ock
snöfall plägar inträffa, till Mars månads början. Slädföre hörer på
strandbygden till sällsyntheterna, emedan af 10 snöfall de 9
åtföljas af häftig vind, som hopar snön i drifvor, och merendels
gör vägarne bara. Dessutom qvarligger snön nästan aldrig en
vecka. Det öppna hafvet tillfryser högst sällan, och om det sker,
kan det stundom af en stark utanvind brytas upp på få timmar.
De smala fjordar åter, som gå djupt in i landet, tillfrysa lätt och
ligga länge, emedan de genom sitt läge skyddas emot vindarnes
inverkan. Denna egenhet i klimatet härrör af grannskapet med
hafvet, hvilket under årstiderna mindre förändrar sin värmegrad än
luften. Klimatet uti det inre af Bohuslän eger den olikhet med
strandbygdens, som landets större aflägsenhet ifrån <i>öppna</i> hafvet
och dess högre läge och mindre uppodling kunna verka.
Årstidernas karakter är der mera tydligt bestämd. Fastän vårvärmen
ej kommer tidigare, är den likväl mera verkande än på stranden.
Sommaren är i dalarne het och på höjderna sval, luften ren och torr.
Den dimma, som höst och vinter står vid hafvet, är här mindre
besvärlig. Vintern infinner sig tidigare och är jemn och skarp.
Då det regnar å stranden, snöar det och fryser ofta här, och
slädföre brister intet år. Någon gång händer det, att snön
qvarligger i fjellbygdens djupa skogsklyftor ända till Juni månad,
såsom det skedde i Bullaren 1838.

<i>Lufttemperaturens medeltal</i> har under de senaste 5 åren
var + 7,69, alltså 1° 99′ högre än hvad Stockholms
medeltemperatur utgör, och 0,40 högre än Lunds, ehuru denna ort
är belägen två grader sydligare.

Någon bestämd regntid gifves icke i Bohuslän,
undantagandes efterhösten. Somrarne äro allmänneligen torra, och det regn,
som då faller, är merändels åskregn, hvilket likväl sparsamt inträffar,
troligen emedan de ständiga hafsvindarne hindra de elektriska
dunsterna att kondensera sig vid stränderne. Omkring 14 dagar
före Midsommar plägar strandbon vänta sig ett stort regnflöde,
den s. k. <i>Pingstaflommen</i> eller <i>Botolfsmesso-blötan,</i> som dock
mången gång låter vänta nog länge på sig. I anseende till
jordmånens beskaffenhet och andra naturförhållanden är emellertid
stark torka mindre menlig for Bohuslän än för mycken väta.
</chapter>

<chapter name="Jordskalf m. m.">
Ovanliga <i>naturtilldragelser</i> hafva, hvad man känner, högst
sällan inträffat här. År 1673 kändes en stark jordbäfning öfver
hela länet. Den skedde i Maj månad. [Ström]. Änskönt de
från hafvet kommande stormarne ofta äro förfärligt våldsamma,
äro de likväl sällan orkanlika. År 1736 den 6 November gick
dock en häftig orkan, åtföljd af jordbäfning, öfver fjellbygden,
samt åstadkom mycken skada; ibland annat kullkastade den
Nafverstads kyrktorn. Enligt anteckningar i åtskilliga kyrkböcker,
förspordes öfver hela länet natten till den 22 December 1759
våldsamma jordstötar af ett par minuters uthållighet, och åtföljda
af ett starkt susande ljud i luften. Då remnade flera kyrkmurar,
och stora jordfall skedde vid Götaelf, hvilken var tillfrusen, men
uppsprang med dån och slungade isstycken högt i luften.
Lindrigare jordstötar hafva försports i mannaminne. År 1853
kändes en temligen stark jordstöt i grannskapet af Uddevalla; på
Torp var den så stark att möbler rubbades. Den 18 Januari
1859 straxt efter kl. 6 e. m. inträffade i Strömstad under
sydveststorm ett jordskalf. Uti en del hus erfors det såsom en
stark körning med en tung, hastigt framilande vagn; i en annan
del såsom dånet från en flammande eldsvåda; på några ställen
rörde sig taflor och speglar på väggarne, och åtskilliga hus
skakades, så att barn nedföllo från sina stolar. I andra hus
kändes deremot jordskalfvet alls icke, hvadan dess invånare blefvo
ganska förvånade, då de af förskräckta, springande grannar
underrättades om det passerade. Någon stund efter den verkliga
skakningen hördes ett groft, doft buller, hvilket af en del
personer tillskrefs den rasande stormen. Tid efter annan har man
förmärkt Typhoner eller uppstigande vattenpelare, uti det inre af
hafsarmarne, äfvensom på norra Bullaresjön, hvilken insjö icke
sällan röjer ett oroligt lynne. Starka åskväder höra till
sällsyntheterna och afhöras blott någon gång i fjellbygden.

Erfarenheten intygar, att hafvet, genom den sälta det
meddelar åt luften och genom sina friska vindar, som, med
undantag af årets sista månader, rensa atmosferen ifrån skadliga
dunster, utöfvar ett välgörande inflytande på hälsotillståndet i dess
tillgränsande trakter. Derföre är ock detta sistnämnda i
Bohuslän ganska godt, hvartill ock torde bidraga vinddraget emellan
bergen, landets brist på kärrmarker och sumpiga trakter, derur
skadliga dunster kunna uppstiga, och ett i allmänhet godt
dricksvatten. Rödsoten, som annorstädes plägar skörda så många offer,
är här nästan alldeles okänd. Frossfebrar hafva väl förr varit
allmänna på kusten, men hafva numera upphört. Nerffebrar
deremot gå årligen på strandbygden, men äro af lindrig art; endast
vid sina besök i fjellbygden, der de mera sällan afhöras, orsaka
de en större dödlighet. Om inkommande farsoter skulle i
skärgården anställa större förödelser än annorstädes, såsom händelsen
var med kolerans härjningar år 1834, bör sådant mera
tillskrifvas befolkningens osnygghet och oordentliga lefnadssätt, än
atmosferens osunda beskaffenhet. Veneriska smittan, hvilken ännu för
omkring trettio år sedan var skärgårdens allmännaste sjukdom,
är väl numera minskad, dock lärer icke den blifvande generationen
undgå följderna af detta onda. En härmed befryndad sjukdom,
öppna bensår, Radesygen, är gängse längs kusten, men tros af
allmogen sjelf härröra af för mycken ätning af saltad fisk.
Största dödligheten inträffar här vid brytningen emellan vinter och
vår. På landet är emellertid de dödas antal, i förhållande till
de föddas, mindre, än uti de flesta rikets landskap, och
folkökningen således i starkt tilltagande.

Att här lemna en noggrann förteckning öfver den lefvande
naturens alster inom länet, ligger lika mycket utom min förmåga,
som utom min plan med detta försök. Äfven om ett sådant
register kunde uppställas, skulle det föga intressera läsaren,
hvarföre här hänvisas till de vetenskapsmäns <footnote>Dessa äro Hrr S. Nilsson, B. Fries, C. U. Ekström, C. J. Sundevall,
S. Lovén, A. Retzius, J. E. Areschoug, Wahlberg, v. Düben, A. Malm m. fl. I
äldre tider Linné, Kalm och Helberg.</footnote> skrifter, hvilka uti
såväl zoologiskt som botaniskt hänseende anställt lika så trägna
som rikhaltiga undersökningar uti Bohusläns skärgård och
strandbygd. Likväl kan i förbigående omnämnas de vilda mammalier,
som här förekomma, samt de sällsyntaste af foglarne och fiskarne.
</chapter><chapter name="Vilda däggdjur">

<i>Lodjur,</i> här <i>Göpa</i> kallad, träffas i skogsbygden. Detta djur
går ofta i varggrop, men praktiserar sig alltid ut igen, förmedelst
sin skicklighet att som en katt gå uppför stolpen.

<i>Vargen,</i> här benämnd <i>Gråben,</i> är ganska allmän och
tillfogar isynnerhet fjellbygdens allmoge stor skada på boskap. Vid
Kyndelsmessotiden kringstryker han i stora flockar äfven på
kustlandet, samt går någongång öfver isen in på öarne. Han är då
otroligt djerf. Besynnerligt att varg sällan fälles i skallgång,
och att han nästan aldrig synes till om somrarne. Mången af
allmogen hyser den tro, att vargarne denna årstid samla sig hos
Finnarne, under hvilkas befäl de stå, och för hvilkas visthus de
vintertiden utsändas att proviantera, på samma gång de hafva
uppdrag att skada menniskorna. Denna fördom är ganska
gammal, ty äfven våra hedniska fäder trodde vargen hafva gemenskap
med onda makter. De fångas i varggårdar, gropar och fällor
eller s. k. vargstockar <footnote>Dylika vargstockar, som helst uppsättas uti trånga bergpass, eller på
smala näs emellan två insjöar, bestå af ett pålverk, på hvilket är en öppning,
der en tung stock är uppgillrad, som nedfaller och krossar det djur, som frestar
på lockbetan, hvilken vanligen består af färskt kött. En sådan vargstock
byggdes 1840 på hemmanet Norrnäs i Nafverstads socken, af en bonde ifrån Dal,
som, utom annan ersättning, betingade sig den första fångsten i fällan. Så begaf
det sig att en käring i trakten, oaktadt flerfaldiga förmaningar, ej kunde besegra
sin köttsliga lusta, utan företog en nattlig expedition till vargstocken, för att
eröfra det till lockmat utlagda fårlåret; men försöket aflopp icke bättre, än att
gumman om morgonen satt död i vargstocken. Detta var den första fångsten;
men Dalbonden afstod alla sina anspråk derpå. Af käringens tragiska äfventyr
kunna vi likväl hämta en lärdom, och det är den: att det i våra dagar är
vådligare att lägga ett fårlår i Vikens skogar, än det var i kung Frodes tid att
dersammastädes hänga en armring af guld på allfareväg. (Saxo Gramm. Lib. V.)</footnote>. Luder nyttjas här sällan till deras
utrotande.

<i>Räfvar</i> förekomma ännu talrikare än förenämnda odjur, och
finnas äfven på större skär. I skogsbygden tagas de mest i grop,
på andra ställen uti sax.

<i>Hvita Räfven</i> eller <i>Fjellrackan</i> skjutes här någon enda
gång. Han kommer då troligen med drifis ifrån nordligare trakter.

<i>Mårdar,</i> här <i>Skogskattor</i> benämnda, finnas veterligen endast
uti Bullarens och Inlands Torpe härads skogar. De äro mycket
sällsynta och fångas i snara.

Af <i>Vesslor</i> finnes så väl den större arten, hvilken här är
känd under namnet <i>Risselvessla,</i> som den mindre eller <i>Hermelinen.</i>
Deras tillhåll är mest i stengärdesgårdar. Allmogen tror att de
mjölka kor och håller deras bett och andedrägt för giftiga.

<i>Råttor</i> ha ej i mannaminne funnits på Kosteröarne. Det
har gifvits exempel att badgäster från aflägse orter, på sina
segelturer medtagit sand från dessa öar, i hopp att dermed kunna
utrota sina hemma varande råttor. På Kalms tid funnos dessa
skadedjur ej heller på Oroust; men nu trifvas de der lika
förträffligt som annorstädes.

<i>Ekorrar</i> finnas sparsamt.

<i>Uttern</i> är numera sällsynt i skären, emedan han flitigt
förföljes af skytten; allmännare träffas han i insjöar och åar
uppe i länet.

<i>Björnen,</i> de nordiska skogarnes kung, brummar ännu någon
gång uti Vette, Bullaren och Sörbygden, samt uti de skogar,
som skilja Inlands Torpe och Fräkne härader. För några
årtionden sedan var han ganska allmän, men är genom täta
skallgångar nära utrotad. Stundom går han ut åt skärgården.
Förliden vinter sköts en björn på Flatö vid Oroust, och icke
längesedan en dylik öster på Stångenäs, äfvensom en annan ihjälslogs
i Hakefjord, under det han var stadd på en sjöresa emellan
Inland och Tjörn.

<i>Gräfsvinet,</i> som här kallas <i>Gräfling,</i> är icke sällsynt, hvilket
deremot är förhållandet med <i>Igelkotten</i> eller <i>Pinn-son,</i> såsom han
här benämnes.

<i>Bäfvern,</i> äfven kallad <i>Bjur,</i> byggde ännu i medlet af förra
århundradet sina konstmässiga hus vid Bullarens fjellsjöar och i
nejden af Qvistrum, men är nu utdöd. Dock skulle kunna hända,
att han kunde ännu träffas på förstnämnda ort.

<i>Haren,</i> som här kallas <i>Pjett</i> och <i>Springare,</i> finnes till stort
öfverflöd, synnerligast i fjellbygden.

<i>Hjortar</i> och <i>Rådjur</i> funnos, enligt en anmärkning uti en
tidning af år 1789, i Fräknes skogar ännu sistnämnda år, men
hafva nu alldeles försvunnit, likaså <i>Elgar,</i> som funnos här 1740.
Det har dock stundom händt att någon individ af hjortslägtet
förirrat sig ända hit. Så vistades 1865 en sådan i Gullbringa skog,
hvilken der blifvit så tam, att han åt ur händerna på folk.
Det är troligt att Hjertums sockens fordna namn, Hjartheimr
eller Hjartarheim, hjorthem, syftar på den mängd hjortar der förr
funnits, och hvarå de många hjorthornen i den närbelägna
Vesterlanda kyrka äro ett intyg.

Af <i>Skälhundar</i> eller <i>Skälar</i> förekomma i ymnighet i
skärgården tvenne arter, <i>Gråskälen,</i> på Bohuslänska <i>Kroknos,</i> och
den mindre <i>Kubbskäl;</i> ungarne få namn af <i>Fjordnackar.</i>
Sommarmorgnarne finner man dem talrikt på de yttersta skären; man
ser dem ock stundom i Götaelf, ända till en mil uppom Kongelf.
Jagten efter skälar idkas endast af någon liebhaber, men är
ganska lönande. Deras kött kan äfven den fattigaste på intet vilkor
förmås att förtära.

<i>Hvalar</i> af större art visa sig någon gång i den norra
skärgården. Att de äfven stundom visat sig i den södra, ja till
och med derstädes gått till stränderna, vill synas af de
hvalfiskkäftar, som vid flera herresäten, dock mera förr än nu, qvarstå
som grindstolpar. Speciellt vet man att 1760 i Februari månad
icke färre än 3 stycken af dessa bålstora hafsdjur drefvo i land,
den ena vid Mollösund; den var var 54 alnar lång, svansens
bredd var 7 alnar och han lemnade 120 tunnor späck. Den
andra, som dref i land på Tjörn, var 30 alnar lång och gaf 70
tunnor späck. Den tredje af oantecknad storlek, dref in till
Gullholmen. Ehuru det ej egentligen rörer Bohuslän torde det här
äfven tillåtas att erinra om den hvalfisk af 24 alnars längd,
som år 1865 styrde kurs rakt mot land vid Frölunda straxt
söder om Göteborg, der fångades af några bönder, samt af herr
bruksp. J. Dickson inköptes för rdr 1,500 rmt och förärades
till Göteborgs museum. <i>Springhvalen</i> är vissa år icke sällsynt
och visar sig ofta i flock. <i>Späckhuggaren</i> hör äfven till de
mindre sällsynta Hvalarter i Kattegat. <i>Tumlaren,</i> af allmogen
<i>Marso</i> kallad, är ganska allmän. Man brukar spå regn, då han
slår sina löjliga kullerbyttor i vattenbrynet.
</chapter>

<chapter name="Foglar, Amfibier, Fiskar">
Af <i>Foglarnes</i> klass finnas i Bohuslän de flesta af dem, som
träffas inom samma latitudsgrad i det öfriga Sverige. Isynnerhet
öfverflödar här af sjöfogel. Af sällsyntare arter, som nyligen
blifvit här anmärkte, må nämnas: <i>Kornlärkan</i> (Emberiza Miliaria)
och <i>Lappska Mesen</i> (Parus Sibericus) <footnote>Båda skjutna på Oroust af Kammarjunkaren W. v. Wrigt.</footnote>, <i>Bendel Korsnäbben</i>
(Loxia Bifasciata) <footnote>Skjuten på Oroust af Hr Ferd. v. Wrigt.</footnote>; <i>Gråa Hackspetten</i> (Picus Canus), en i Sverige
sällsynt fogel, är ofta sedd och skjuten på Oroust. Märkligt är
att <i>Gula Sädesärlan</i> (Motacilla Flava) och <i>Hussvalan</i> (Hirundo
Urbica) äro ganska sällsynta och aldrig träffas i skärgården, utom
någon gång under flyttningstiden, och det högst sällan. Till
sällsynta, men här funna vattenfoglar, hörer <i>Hvita Storken</i>
(Ciconia Alba), hvilken man funnit i sednare tider oftare än förr
besöka dessa kuster. <i>Rördrommen</i> (Ardea Stellaris) blef 1841
skjuten på Oroust. <i>Rödhufvade Dykanden</i> (Fuligula Ferina), en
ibland Sveriges sällsyntaste foglar, ses ibland uti
Paternosterskären. <i>Stellers And</i> (Fuligula Stelleri) finnes här hvarje vår
ibland Ahlfogeln, som af fiskaren kallas Galdust. <i>Islommen</i>
(Columbus Glacialis) är blott, enligt hvad man vet, en enda gång
fångad i Orousts skärgård, på fiskbackor.

Utom grodor äro <i>amfibier</i> i Bohuslän mindre allmänna än
annorstädes. Sällsyntast här äro af ormarne <i>Espingen</i> (Vipera
Chersea) och <i>Svarta Huggormen</i> (V. Prester); likväl finnas de.
Den sednare har jag sett i Nafverstads socken. Den allmänna
Huggormen är ganska sällsynt på stranden, men träffas ofta uppe
i landet. På Tjörn finnes den nyligen i vår Fauna införda
<i>Åkergrodan</i> (Rana Arvalis).

Med högst få undantag finnas alla Svenska fiskarter i
Bohuslän, hvars vatten, såväl de salta som de färska, äro utmärkt
fiskrika. De mest sällsynta arter man träffat i skärgården äro
Squalus Canicula och Scopelus Borealis. Den i sednare tider
så eftersökta och noga beskrifna Amphioxus Lanceolatus finnes,
men endast vid Väderöarne. Ibland rara insjöfiskar är <i>Rödingen</i>
(Salmo Salvelinus), hvilken finnes uti den lilla Hogsjön i
Bullaren, samt <i>Nissögat</i> (Cobitis Tænia), som tages i Ramtvets kärn,
i Mo socken af nämnde härad. Måhända bör äfven nämnas, att
Rudan är så allmän, att den träffas i de flesta torfgrafvar, och
är allestädes af den form, som fått namn af <i>Damruda</i> <footnote>Ödman, icke nöjd med att på prosa hafva uppräknat några af Bohusläns
fiskar, qväder om dem alla i följande lysande poem:

<poem>Thet har then store Gud Bahus-Län ock hvart Härad
Bland annat af sin Nåd mäst all slags fisk förärat;
<tab>Tänck uti Gulmars fiol, som går åt Saltkiäll opp
<tab>Fins allehanda fisk, som tijt plä ha sitt lopp.
Ther fångas skön stor Lax i vijken när vid Dynge,
Som heter Gulmars bärg, till 3 Punds svåra tynge.
<tab>I Ramdal vid Rödshell ock ut för Gunnarby,
<tab>Stutz- Klinger- Skafverö man fångar Laxen kry.
Laxöre vet man ock i thenna Fiolen liustra;
Ja Mackril med Dörg, Not, at mången man plär smystra:
<tab>Man får ock Mackril-Stör, som vägt halft annat pund:
<tab>Stor Sill, som gifva plär god smak i Bondens mund.
Vassbuk ock Cabliau, små Torsk ock tämlig Långer:
Helgsflundror, Gråseg nog ock Rocker många gånger,
<tab>Rödspotter, Tungor med samt Flundror tas i Garn:
<tab>Skiön Hvitling, Huller ock, som fiskas af små barn.
Tre slag af Snylter fins, Lijrbleijor ock Knorrhanar,
Förgiftig Fiärsing man här titt med kroken manar:
<tab>Små Simpor, Ulcker gå samt Konger i hvar Fiol:
<tab>Ål, Ålekuser här plä komma fullt om bol.
Qvabbsuger, som på rygg ock sijdor taggar drager:
Blekfisk ell’ Håfkatt then, ehuru han är mager
<tab>Så har han för sin mun en flaska full af bläck,
<tab>Ock åttafaldig stiärt, som doger äta kiäck.
Horngiäler, Musslor, tänck, bor liufligt Ostror smaka,
Krabbtasker, Krabber små man plär ur fiolen raka,
<tab>God Hummer, Kupungar ell’ Snäcker tämlig små
<tab>Neijeögon, Råcker, Håf, ell’ Haij man här kan få.
Så när jag hade glömt the sköna Kålier våra,
Samt Torsk bå stor ock små, som icke äro svåra
<tab>At locka fram med krok, the förre aldrabäst,
<tab>Om vintern smaka hälst, tå man dem får som mäst.
Tanteyer ock Pigghvarf, Smörbolter ock Hafkuser,
Svärdfisk til 16 Pund Åbuker ock Tangmuser,
<tab>Hustör, Lax-Stör, Hafmus, hvars lefver är rätt skön,
<tab>Silf-fisk, som glittrar väl, men ger ey fiskar-lön.
Flatbuk en liten fisk ock Sten-Sill månd här simma:
Men märck än mera til, om jag får lycka rimma,
<tab>Om fyrahanda fisk, som äga friskt varmt blod,
<tab>Bå Hvalfisk, Marsvin ock stor Otter, som ha mod.
Säl eller Siöhunden han är af them den fierde,
Som för sitt sköna skinn bör hållas i stort värde,
<tab>Mer mins jag icke til, thet får nu bli här vid,
<tab>Then mera vet än jag, han säge til i tijd.</poem>

Att salig Prosten i Tanum häruti kallar Ottern och Skälen m. fl. för fiskar,
får tillskrifvas hans licentia poëtica; att han äfven förstod begagna sig af
licentia prosaica, synes af pag. 41, der han på den flinthårdaste prosa anför, att ett
slags änder (Stockänder) växa i Norge på träd!!!</footnote>. Om
<i>insekterna</i> härstädes känner man föga, emedan veterligen ingen
entomolog här anställt några undersökningar.
</chapter>

<chapter name="Sällsyntare växter">
Vegetationen i Bohuslän är uti kustdalarne ganska yppig
och mera sydländsk, än man har orsak att vänta sig. Den
botanist, som vill något afvika ifrån den sed, som de
vetenskapsmän, hvilka hittills besökt Bohuslän, synas vedertagit, att
nemligen endast rikta sin uppmärksamhet åt skärgården, och i stället
efterse hvad det inre af landet har att uppvisa, skall utan tvifvel
finna sin möda rikligen belönad. Fjellbygdens Flora, liksom dess
Fauna, har aldrig, hvad man känner, blifvit granskad, icke en
gång af den nitiske Kalm. Att den emellertid icke är fattig,
finner hvar och en, som besett denna trakt, äfven om man der,
i anseende till fjellens jemförelsevis obetydliga höjd, icke kan
vänta sig några sällsyntare fjellväxter. Ibland sällsyntare växter,
som förekomma i Bohuslän, torde böra anmärkas: Ligustrum
vulgare (växer på flera ställen i skärgården), Veronica polita, Circea
lutetiana, Scirpus rufus, Sc. glaucus, och Sc. maritimus (Skaftö,
Halleskär m. fl.), Schœnus fuscus, Sch. setaceus (Oroust och
Tjörn), Calamagrostis balthica (Resö), Arundo stricta (Myckleby),
Holcus mollis, Melica uniflora, Bromus racemosus, Triticum
junceum (Vrångö), Tr. rigidum (Hisingen), Asterocephalus columbaria
(Bullarn), Alchemilla alpina (Tjörn, Hönö), Plantago coronopus
(Öckerö), Ilex aquifolium har växt på Sotenäs, men är icke längesedan 
borttagen; Lithospermum officinale, Hippoglossum maritimum
(i skären utanför Tanum och Qville), Pulmonaria maritima (Grötö),
Myosotis versicolor (Qville Prestgård), Lysimachia numularia,
Primula elatior (Nafverstad), Lonicera periclymenum, L. cærulea,
Ribes nigrum, Hedera helix, Eryngium maritimum, Angelica littoralis 
(Buskär i södra skärgården), Imperatoria Ostruthium
(Hermanö), Ligusticum scoticum (vid Strömstad, Skaftö, Väderöarne
o. fl. st.), Helosciadum inundatum, Anthriscus cerefolium, Statice
limonium (Tanums strandklippor), Asparagus officinalis (Uddevalla),
Allium ursinium, Al. arenarium (Tjörn, Skaftö), Ornithogalum
spathaceum (Thorsby boklundar), Rumex maritimus, R. nemorosus,
Triglochin maritima (Orousts skärgård), Epilobium parviflorum,
Epilobium roseum (Mjörn), Pyrola media, Monotropa hydropithis 
(Nafverstad), Dianthus deltoides glaucus (Hornborgs slätt i
Qville, Stordal på Tjörn), Saponaria officinalis, Silene armeria,
Cerastium tetrandrum, Cer. brachypetalum, Spergula subulata, Sp.
ciliata (Öckerö), Sagina stricta (Grundsund), Sedum Anglicum
(Tjörn, Koön), Euphorbia palustris (talrik i södra skärgården),
Prunus avium (Bornö), Sorbus aria (Thorsby, Skaftö), Rubus
candicans, R. corylifolius, R. cæsius paniculatus, Potentilla rupestris
(Gerumsfjellet), P. Norvegica (Hogdal), Papaver argemone (Edets
skär), Chelidonium glaucium (Tistelöarne, Hamborgö), Ajuga alpida 
(Nafverstad), Thymus chamædrys, Latrea squamaria och
Digitalis purpurea (Qville, vid gränsen mot Svarteborg), Crambe
maritima (Buskär, Koster m. fl.), Coronopus depressius, Cochlearia
danica, C. officinalis (Otterö, Musö m. fl.), Lunaria rediviva
(Uddevalla), Erysimum hieracifolium (Buskär), Cardamine hirsuta,
Geranium prantese (Nafverstads kyrka, Öckerö), G. palustre (ibd.),
G. molle (Grötö), G. dissectum (Thorsby), G. rotundifolium (Skaftö)
Malva sylvestris, Malva moschata (utanför Tanum), Spartium
scoparium (Strömstad), Lathyrus sylvestris, L. intermedius (Musö),
Pisum maritimum (norra skärgården), Vicia dumetorum
(Danaholmen), Trifolium procumbens (Svinesund, Grötö), Tr. flliforme
(Domsö), Tr. fragiferum (Grundsund), Hypericum pulchrum, H.
montanum, Hypochæris radiata (Tjörn), Hieracium boreale
(Nafverstad), Carduus nutans (Marstrand), C. acaulis (Grundsund),
Eupatorium cannabinum (vid Bullaresjön), Artemisia maritima
(södra skärgården), Onopordon acanthium (Varholmen), Filago
minima (Mjörn), Cineraria palustris (i torfmossar flerstädes),
Tussilago petasites (Stångenäs), Senecio viscosus (Skaftö), S.
aquaticus (Qvistrum), Inula Helenium (Oroust), Pyrethrum
Parthenium (Koön), Orchis Morio (Tingvall i Nafverstad socken),
Malaxis monophyllos, M. paludosa (Svinesund), Carex maritima,
Carex distans, Carex riparia, Carex montana, Carex ornithopoda
(här och der på kusten och i skären), Myriophyllum
verticillatum, Myriophyllum sessiliflorum (Bottna), Najas marina
(Strömstad), m. fl. Dessutom finner man här växande flera
sällsyntare pilarter samt <i>Idegranen</i> (Taxus Baccata), här kallad
<i>Balind,</i> hvilken träffas så väl här och der på stranden, som på
de större holmarne i norra skärgården, likväl sparsamt <footnote>Bohuslän är Idegranens egentliga växtställe i Sverige, och att den här
är ursprungligen vild och icke i en forntid hitplanterad, synes vara utom allt
tvifvel, att dömma af de ställen, der dessa träd finnas. Herr professor S.
Nilsson har visat, att dessa träd ansetts heliga af Brons-folket, d. v. s. den nation,
som begagnat de hos oss funna brons-saker, och i följd deraf förmodat, att någon
upplysande tradition derom ännu skulle vara i behåll. Men oaktadt de
noggrannaste efterfrågningar har författaren ej kunnat komma någon sådan på spåren.
Ej heller begagnar allmogen dessa träd till någon sorts vidskepelse, men väl till
medicin. Det enda, som här ännu kan påminna om Idegranens fordna betydelse,
är dess namn Balind (icke Barrlind), måhända Bals eller Baldurs Lind. Namnet
kan icke gerna komma af Barr, emedan detta ord icke finnes i allmogens
dialekt. Heliga träd träffas annars flerestädes i länet, men äro mest Rönnar, Ekar
och Furor.</footnote>.

*
</chapter>
<chapter name="II. Inbyggare">

<h2>II.

Inbyggare.</h2>

Bohuslän var år 1860 bebodt på landsbygden af 133,285,
och i städerne af 8,013 menniskor, eller tillsammans 141,298,
hvilka dividerade med länets areal, circa 39 qvadratmil, göra 3,715
personer på qvadratmilen; näst Malmöhus län är alltså
Bohuslän den tätast bebyggda provins i riket, hvilket må väcka
förundran, då man ihågkommer att fem sjettedelar af landet
upptages af berg och ofruktbara trakter.

<table>
<td>Häraf <td>komma <td>på <td 3>Inlands fögderis 8,<small>89</small> qvadratmil <td><sp>. . . .</sp><td r>34,083.
<td c>„ <td c>„ <td c>„ <td>Orousts och Tjörns <td>fögderis <td r>4,<small>74</small> <td c>qv.-mil <td r>27,930.  
<td c>„ <td c>„ <td c>„ <td>Sunnervikens <td c>„        <td r>11,<small>18</small> <td c>„ <td r>39,120. 
<td c>„ <td c>„ <td c>„ <td>Norrvikens   <td c>„        <td r>12,<small>35</small> <td c>„ <td r>32,152. 
<td c>„ <td c>„ <td c>„ <td>Uddevalla    <td c>stad     <td 2>              <td r>4,392. 
<td c>„ <td c>„ <td c>„ <td>Strömstads   <td c>„        <td 2>              <td r>1,683. 
<td c>„ <td c>„ <td c>„ <td>Kongelfs     <td c>„        <td 2>              <td r>997. 
<td c>„ <td c>„ <td c>„ <td>Marstrands   <td c>„        <td 2>              <td r>941. 
<td 7 r>Summa <td r><over>141,298.</over>
</table>
</chapter>

<chapter name="Inflyttade främmande racer">
Inbyggarne i norra länet kallas <i>Håttar</i>, och deras land
<i>Håttebygden</i>. Utan tvifvel härleder sig denna benämning ifrån
fornnordiska ordet <i>Hátt</i> (läs Hått), som bemärker hög, liksom dess
ättling <i>Haut</i> i Fransyskan, och har af befolkningen söder ut
blifvit gifven åt Norr-Bohuslänningarne derföre, att dessa bodde <i>högre
upp</i> i norr. Detta kan bevisas dermed, att Håttarne aldrig
benämnas så af några andra, än af sina södra grannar, hvarföre
Hått är synonymt med <i>Nord-</i> eller <i>Nolhått</i>, äfvensom dermed att,
huru långt man än kommer upp i norra Bohuslän, <i>undantager</i>
sig folket ifrån Håttarne, likasom Romarne ifrån Barbarerne, men
gifver Håttenamnet åt inbyggarne i det härad, som i norr stöter
till dess eget. Emedan man ej känner detta namns betydelse,
anses det vanligen som öknamn.

Först i en sednare tid införlifvade med Sverige, hafva
Bohuslänningarna bibehållit sin Norska anstrykning, och blott föga
öfverträdt den af ålder emellan dem och deras östra och södra
grannar uppdragna gränslinien i lynne, seder och dialekt <footnote>Det gamla grannhatet är ock till stor del bibehållet. Ännu talas om
Götaelfs Norska och Göta eller Svenska sida, och med Baggenamnet torde
Vestgöten ännu några århundrade helsa Bohuslänningen.</footnote>.
Deremot vill man här och der på kusten igenkänna vissa slägter af
en främmande race, bland hvilka de isynnerhet i norra länet
bosatte så kallade <i>Skråfhåttarne.</i> Dessa, som sägas hittills icke gerna
ingått andra slägtskapsförbindelser än sinsemellan, utmärka sig
genom ovanligt reslig växt, mörklagdhet och starkt utstående
ansigtspartier; och några gissa, att de äro af Celtiskt ursprung, troligen
på den grund, att traditionen förmäler dem, vara afkomlingar af
de Skottar, som i äldsta tider här drefvo sillfiske. De kunna
emellertid, så framt man nödvändigt vill göra dem till
utlänningar, härstamma från hvilket annat folk som helst, då man afser
den lifliga förbindelse, som härstädes från urminnes tider egt rum
med nästan alla främmande nationer. Hvad som mest talar emot
nämnda gissning, är Skråfhåttarnes mörklagdhet, något som
ingalunda utmärker den Celtiska racen. Man har ock visat, att Tjörns
befolkning leder sina anor från en Celtisk koloni. Hvad som
föranledt just detta antagande, är förf:n obekant. Det är visserligen
sannt, att Tjörbon i ett och annat afseende är ganska olik den
öfriga Bohuslänningen; men detta torde böra tillskrifvas hans
egenskap af öbo, och den sorgfällighet, hvarmed han hittills afhållit
sig ifrån all gemenskap med sina grannar. Om hans ursprung
ifrån Celterna gifves ingen historisk underrättelse, icke en gång
en sådan, som kan hemtas af fornlemningar eller af traditioner,
språk och seder, hvarföre det synes väl förhastadt att antaga
denna mening, förrän den blifvit närmare motiverad. Deremot
böra vi fästa vår uppmärksamhet vid befolkningen på Malmö, en
större ö, belägen utanför Sotenäs, till hvilket härad den räknas.
Inbyggarne derstädes, hvilka ända till våra dagar med största
vedervilja betraktat hvarje slägtförbindelse utom sig sjelfva, äro i
allmänhet mindre resliga än annorstädes i länet, samt ega ganska
fula ansigtsdrag, och äro kända för en ytterlig enfaldighet, som
ock ådragit dem det allmänna öknamnet: <i>Malmöbarnen,</i> och ett
slags förakt af de kringboende. Deras uttal är gnällande, och en
tradition i grannskapet, för hvilkens ålder förf:n likväl ej vill
ansvara, säger, att deras stamföräldrar kommit till Malmö, drifvande
på ett isstycke. Man har sålunda någon anledning att der söka
en främmande koloni.

Den gamla Bohuslänska stammen qvarlefver oblandad i
fjellbygden och öfverhufvud taget i det inre af landet. En sträfvare
ansigtsbildning, en ädlare själsnatur, bättre bibehållna traditioner,
åldriga bruk och en hop fornnordiska ord i dialekten bära
vittnesbörd, att befolkningen der räknar sitt ättartal ifrån det gamla
Vikens frejdade söner. På stranden synas tydligen främmande
inympningar, och södra skärgårdens bebyggare härstamma ifrån det
folk, som från alla rikets kanter äfvensom från utlandet
ditströmmade under sista sillfisket, och hvaraf en stor del qvarstannade,
när denna näringskälla blifvit förstörd.

Bohuslänska männen äro af reslig, smärt och stark
kroppsbyggnad, med manliga och uttrycksfulla, fastän grofva, anletsdrag.
Qvinnorna äro ock resliga, men just icke välformade,
undantagande på Tjörn, och vackra ansigten äro sällsynta, utom i
skärgården och på de ställen, der befolkningen icke ursprungligen är
ren Bohuslänsk <footnote>I allmänhet kan anmärkas, att folket norrut är mörkare och mindre
vackert, än uti södra Bohuslän.</footnote>. Uddevallatrakten har väl haft rykte för sina
vackra qvinnor, men denna heder torde numera böra uteslutande
tilläggas sjelfva staden. Befolkningen är i allmänhet lika mycket
mörk- som ljuslagd, men blåa ögon äro det oaktadt allmännast,
utom på Fräkne, der bruna ögon synas vara de rådande. Högst
sällan finner man ibland allmogen någon rödhårig.
</chapter>

<chapter name="Folklynne">
Märkligt nog anmärkte man redan i äldsta tider en olikhet
i lynnet hos Norr- och Söder-Bohuslänningen (Vikverjen och
Elfvegrimen), och denna olikhet undgår ännu icke den uppmärksamme
iakttagaren. Vid hvilken jemförelse som helst, måste den förre
vinna, hvilket tillsvidare vare nog sagdt. En utmärkt liflighet
karakteriserar Håtten, äfvensom folket i Fräkne och Torpe
härader, hvilket i allo eger stor likhet med inbyggarne i norra länet;
men ehuru denna liflighet är ett grunddrag i det allmänna
folklynnet härstädes, så framstår den likväl icke så skarpt på öfriga ställen
i södra Bohuslän. På Tjörn samt hos fiskare och strandsittare i
södra skärgården saknas densamma alldeles. Man anser sig, och det
icke utan grund, kunna förklara denna skiljaktighet dermed, att
inbyggarnes i norra Bohuslän hufvudsakligaste födoämne är
hafrebröd, hvilket åt kropp och sinne skall gifva den spänstighet och
lätthet, som södra länets korn- och bönoätare ej vinna.
Hafrebrödet tillskrifver man ock den lust och drift till arbete, samt
den förmåga att utan missnöje kunna umbära och försaka, som
Håtten eger framför dem i söder.

I öfrigt bär den äkta Bohuslänningens lynne stämpeln af
hans hemlands natur. Det är friskt och lefvande, men brutet och
ojemnt. Han är ännu till själen den gamle Vikbon, egande sköna
dygder vid sidan af stora fel. Han är öppen, redbar, utmärkt
gästfri, hjelpsam och arbetsam, samt älskar sin hembygd ända till
öfverdrift; men äfven lättsinnig, högmodig, obändig och
stridslysten, samt tarfvar kraftfulla embetsmän, om han skall hållas inom
skrankorna. Ej heller kan han frikallas ifrån beskyllningen för
egoism. Det oaktadt finnes i hans karakter något öfvervägande
godt, för hvilket endast den af fördom intagne kan vara blind.
Bohuslänningen står i detta afseende mycket öfver sina
grannar, och det gynnsamma omdöme, som den vidtbereste och
opartiske Kalm <footnote>Bohusl. resa, pag. 259.</footnote>, för jemt hundra år sedan, fällde om inbyggarne
här, är ännu icke föråldradt, hvad folket i Vette, Bullarens och
Sotenäs m. fl. härader vidkommer. Hvad åter befolkningen i
södra skärgården angår, så kan den ej frikallas från de
karaktersfel, som alltid äro öboerna medfödda; och om man hos
fiskarena och strandsittarne i södra skären skulle märka en mera
iögonenfallande frånvaro af ädlare drag, så bör man beklaga, men
ej fördömma dem. De äro Svenska nationens parias. Härkomne
af en dålig race, utan all undervisning och sedlig uppfostran,
kämpande med armod och uselhet ifrån vaggan, hafva de aldrig
lärt sig känna lifvet och menniskan på den bättre sidan.
Förtryckta och utsugna af alla, värnlösa offer för det lumpnaste
månglareintresse, och med ett hem, som, genom ofta timande
skeppsbrott, är en ständig skådeplats för det menskliga lidandet,
för hvars intryck vanan gör dem slutna, äro de endast betänkta
på medel att uppehålla sitt eget usla lif, och kunna med lika
likgiltighet höra nödropen från den skeppsbrutne som fiskmåsens
skri. Men — det är icke deras egen skull! Lemnad åt sig sjelf,
och ohjelpligt såld åt nöden, blir menniskan alltid djurisk <footnote>Besynnerligt att samma känslolöshet utmärkte fiskaren för ett par hundra
år sedan. Uti Tossene pastorsarkiv finnes ett bref från Marg. Hvitfeldt, deruti
hon hotar använda det svåraste straff, om ej fiskarena och strandsittarne
upphörde att i hafvet utvräka liken af skeppsbrutna, sedan de plundrat dem.</footnote>.

Allmogens <i>sätt att vara</i> är på kustlandet ganska hyfsadt,
och på flera ställen, särdeles i trakten af Uddevalla, vida mer,
än man hade rättighet att vänta. Fjellbygden står i detta fall
vida efter; men på de ställen i skärgården, der bebyggarne
utbytt fiskarens yrke emot sjömannens, har en större hyfsning på
några år vunnit insteg, ehuru denna icke alltid hinner längre
än till ytan. Hvad Bohuslänningen med skäl kan tadlas för,
är dess brist på renlighet inom hus, hvilken i vissa härader
öfvergår all föreställning. Detta fel ligger isynnerhet qvinnorna
till last, hvilkas karakter föröfrigt är lik männens. I fjellbygden
träffas riktiga amazoner, och den allmänneliga kärleken
karakteriserar nästan öfver allt Bohuslänskorna.

Allmogens <i>upplysning</i> är i allmänhet ganska klen. Det
förstås, att äfven här finnas de, som i kunskaper och själsodling
kunna tåla jemförelse med hvilken Svensk bonde som helst; men
deras antal, i förhållande till folkmängden, är temligen litet.
Massans bokliga vetande är på många ställen inskränkt till
katekesens innehåll, hvilken de, såsom en complexus af all litteratur,
kalla «boken», ungefär af samma orsak som de förnäma damerna
kalla fransyskan för «språket». Om uti några få härader en
större upplysning gjort sig gällande, så utgöra dessa endast
undantag. Jemförelsevis ganska få kunnaa skrifva. Orsaken är
icke någon tröghet och oskicklighet hos folket sjelft, tvärtom har
detta både kunskapsbegär och en förträfflig fattningsförmåga, utan
den ligger deruti, att skolväsendet <i>hittills</i> ingenstädes i riket, med
undantag af Lappmarken, stått på sämre fötter än i Bohuslän.
Denna allmänna okunnighet, som måhända hittills varit ursäktlig,
men hädanefter, i den mån skolväsendet förbättras, på intet
vilkor blifver det, är här så mycket skadligare, som i folkets lifliga
lynne ligger en lätthet för intryck och ett nyhetsbegär, hvilka
göra detsamma till offer för hvarje andeligt bedrägeri, som
bringas å bane. Allt nytt, allt ovanligt i religiös väg anslår med
en förunderlig hastighet Bohuslänningen, särdeles fjellbon, —
ett fenomen, hvilket föröfrigt uppenbarar sig hos alla bergsfolk.
Detta visade sig redan i Carl XI:s tid, då hexerioväsendet,
hvilket vi torde böra förklara på samma sätt, som den Småländska
predikosjukan i våra dagar, knappt var begynt i Dalarne, förrän
Bohuslän var inveckladt deruti; ock i vår tid ådagalägges
ofvanframställda sanning tillräckligt af den framgång läseriet — med
förlof! — härstädes haft och har. Här har man redan alltför länge
kunnat få faktisk upplysning öfver 2 Tim. 3: 6, huru «hus ur
hus qvinnfolk föras fångna, som med synder betungade äro»,
fastän man måste vara ifrån vettet eller hedern, för att kunna gilla
det; och norra Bohuslän skulle kunna lemna ganska fula bidrag
till de andeliga febrarnes historia, <i>ville</i> man blott taga kännedom
af dem! Lyckan i olyckan är likväl, att, förmedelst det lätta
folklynnet, yrseln lika lätt, som den uppkommit, äfven upphör,
när den verkande orsaken aflägsnas, hvadan det onda lika lätt
kan afhjelpas, som förekommas. Det är med Bohuslänningen som
med biet: han svärmar ej längre, än visen är tillstädes.

Under sådana förhållanden, som ofvananförda, är naturligt,
att större delen af allmogen är ganska vidskeplig och
fördomsfull; ty bristande upplysning och förvirrade begrepp om en högre
verldsordnings samband med eller inflytande på menniskan och
hennes öden följas gerna åt. Isynnerhet kan detta tillämpas på
invånarne i fjellbygden, hvilka, förmedelst sina aflägsna och
enstaka bostäder, sakna den beröring med andra, som utgör ett
hufvudvilkor för upplysningens spridande, och hvilka således, af
okunnighet och förmedelst sitt för det underbara stämda lynne,
med förkärlek bibehålla de sällsamma begrepp och bruk, som till
dem öfvergått i arf ifrån deras fäder under en mörkare tid.
Visserligen hafva de sistförflutna decennierna mycket förändrat,
om just icke förädlat, folkets åsigter i thy fall; dock finnes
deraf tillräckligt i behåll. Sägner om jättar, troll och
bergtagningar m. m. icke allenast fortlefva öfverallt, utan omfattas
ofta såsom trosartiklar, och de qvarlefvor af en mera historisk
folksaga, som ännu kunna uppletas, äga alltid en omklädnad af
det underbara. Dylika underbara traditioner finner man fästade
icke blott vid vissa ställen, utan ock vid åtskilliga bohagsting,
isynnerhet af dyrbarare värde, såsom kannor, bägare och smycken
m. m. af silfver, hvilka förmälas vara i en forntid af något
underväsen gifna åt slägtens stamfader, alltid öfvergå till äldsta
arfvingen och anses såsom ett palladium, hvilket man för intet
pris skulle kunna förmå innehafvaren att afyttra.
</chapter>

<chapter name="Vidskepelse">
Att här i detalj upprepa alla i Bohuslän förekommande
vidskepelser och fördomar vore visserligen i sin ordning; men
jag måste tillstå, att jag med dem äger en helt oredig
bekantskap, emedan presten alltid är den siste, som kommer under
fund med dem. Några kunna likväl uppgifvas, af hvilka man
kan sluta till de öfriga. Ödman anför (pag. 77) ett på hans
tid gängse bruk ibland allmogen i fjellbygden, att vid
Kyndelsmessan dricka «Eldsborgs skål», hvilket tillgick på olika sätt. Det
ena sättet, hvarpå denna libation förrättades, var följande:
matmodern lade en dyna på golfvet emellan tvenne upptända ljus;
på denna satte sig en i sender af husets medlemmar och drack
Eldsborgs minne ur en trädskål, fylld med öl, hvilken sedan
kastades, förmodligen med tänderna, öfver hufvudet. Hvälfdes då
skålen upp och ned, vid det hon föll till golfvet, troddes den
drickande dö det året, i motsatt fall blefve han vid lif <footnote>Dylika offer och spådomar af den kastade offerskålens ställning äro ännu
brukliga hos åtskilliga Finsk-Asiatiska folk.</footnote>. Det
andra sättet, som synes hafva varit det ursprungliga, och hvilket
ännu i mannaminne nyttjats i Tellemarken <footnote>Der brukade matmodern, under det hon slog ölet i elden, säga:
<poem>«Saa høg min el
Og ikkie høgare og heitare hel».</poem>
Se vidare Annaler för Nord. Oldkynd. år 1839, pag. 187, 188, der åtskilligt
härom förekommer.</footnote>, var att matmodern, före
gryningen Kyndelsmessodagen, uppställde sitt husfolk framför ugnen,
i hvilken eld var uppgjord, och lät det dricka Eldsborgs skål ur en
ölskål och bita af en smörgås, allt under knäböjande och
frammumlande af några ord, hvarefter återstoden af förtäringen
inkastades i ugnen såsom ett offer, igenom hvilket offer man trodde
sig kunna afvärja eldsvåda det året. Denna vidskepliga sed,
hvilken man vill påstå ännu skall iakttagas af några gamla i fjellen,
är eller har varit måhända en lemning af våra hedniska fäders
«Alfablot» eller offer åt Alferne. «Eldsborg» kan då vara en
förvridning af Alf-bæjar, d. ä. gårdens Alf eller skyddsande, åt
hvilken således libationen anställdes. Danska arkäologer vilja
deremot i denna sed se en lemning efter en fordom i Norden
gängse eldsdyrkan, men måhända med mindre sannolikhet.
Emellertid betraktar allmogen i vissa fall elden såsom helig och
använder den ofta på ett fördomsfullt sätt, såsom t. ex. innan
barn är döpt, då den alltid måste brinna på spiseln. När ko
kalfvat och första gång derefter föres till vatten, slås eld öfver
henne. Vid mältning kastas en eldbrand i maltet. När man
blir «kramad» eller hastigt sjuk, slår man tre gånger omkring
sig med en eldbrand. När qvinna besväras af mjölk, kastar man
deraf i elden. När man inkommer i ett grafölshus nypes i
ljuslågan, innan man helsar, och när kreaturssjukdom går, ledes
kreaturen öfver brinnande ved, som är antänd af «nödeld», d. v.
s. sådan eld, som anskaffas genom gnidning af två trästycken.

Thorsdagen anses i skogsbygden af de äldre helig eller snarare
förbannad. Den dagens afton förrättas inga gröfre hushållssysslor,
och framför allt få spinnrock och väfstol ej låta höra sig. I
allmänhet anses Thorsdagen såsom ogynsamma för vissa företag.
Tjenstefolk träda då ej gerna i tjenst, och flera undvika gerna att
då hålla bröllop och barndop, till och med spår man ondt om
de barn, som då födas. Denna fördom härleder sig troligen ifrån
tiden för kristendomens införande, då de nya lärarne framställde
hednagudarne såsom onda andar, och inpreglade hos folket en
afsky för allt, som påminde om deras dyrkan, hvadan en sådan
fästades vid Thorsdagen, hvilken bar namn af den mest dyrkade
ibland afgudarne. Signerier och sympatikurer öfvas mycket,
fastän i största hemlighet. Märkligt är, att allmogen uti norra
länet tillskrifver jordfynd af stenredskap och dylikt en magisk
förmåga att bota sjukdomar hos kreatur, stundom ock hos
menniskor <footnote>Samma vantro råder i Norge, se Urda I: pag. 19 o. f.</footnote>. Fyndet hänges då om halsen på den sjuke, som ock
måste intaga afskrapade smulor deraf och ibland bultas dermed.
Äfven ättehögarnes mull begagnas af många till botande af värk
och skador, serdeles fulslag. Vid barndop måste alltid silfver
eller stål vara fästadt vid lindan, för att hindra trollen att
bortbyta barnet under akten <footnote>Silfver och stål hafva ock barnaföderskor på sig, så länge de hafva «hedna
hud», d. v. s. icke äro kyrktagne. Den spånad, de under denna tid tillverka,
hålles för lycklig att binda fiskredskap af. De som göra barnsängsvisiter måste,
när de inkomma, taga med handen på ugnen. Förmodligen står sistnämnda bruk
i sammanhang med det bekanta ordspråket om barnaföderskor: «att de rifvit ner
ugnen», som säkert har någon, fastän okänd, historisk grund.</footnote>. På några ställen följer en brödbit
med, som sedan gifves åt en hund, i tro att denne skall i
barnets ställe få de detsamma tillernade sjukdomar. Hafvande qvinna
tillåtes ej hålla barn öfver dopet. Barnets första kläder göras af
något gammalt, och när det får konvulsioner under
tandsprickningen, afrifvas desamma och kastas i elden. Detta bruk iakttages
både i fjellbygden och på öarne, förmodligen äfven flerstädes. På
förstnämnda ort göres vid lindandet, vid hvarje hvarf, korstecknet
öfver barnets bröst. Detta tecken glömmer man der ej heller att
göra öfver baktråget, på det degen ej må förgöras, och vid
Jultiden ser man det hos folk af gamla verlden med krita
uppdraget öfver alla dörrar, för att mota trollen, som då tros öfverallt
snoka efter att få litet i vesten; äfven vid Påsken korsas på husen
och nämnes Jesu namn. Öfver sjuka ritas kors med en knif, som
sedan sättes i sängen. Kors ritas ock öfver hofven, då hästar skos,
och när de frånspännas, läggas skacklarna gerna i kors öfver
hvarandra. På Tjörn råder en löjlig farhåga för att små barn
berömmas, och framför allt med ordet «vacker»; utsäges detta ord,
frammumlar modern en kyssningsproposition, som är mer eller
mindre högljudd, i mån af den felandes stånd. Detta skall
förekomma våda, i händelse den berömmande skulle ega en «ond
tunga». För onda ögon är man lika rädd <footnote>Alldeles samma vidskepelse herrskar i södra Italien, t. o. m. f. d.
konungen af Neapel var rädd för onda ögon.<tab>B.</footnote>, och tror Engelska
sjukan, här kallad «Horskef», komma deraf, att en lösaktig person
ser barnet naket, hvadan man ock på sina orter knyter en tråd
om barnets arm, på det detsamma, äfven då kläderna aftagas, icke
må vara alldeles oklädt. Vid bröllop lagar bruden att hon får
se brudgummen, innan han ser henne, annars tror hon sig ej
komma i spetsen för den husliga regeringen. Samma mål vinnes
ock, om hon i brudstol kan få sin fot längre fram på golfvet
än brudgummens, och svara högre än han; derunder glömmer hon
likväl icke att så mycket möjligt tränga sig intill honom, att ej
något «ondt öga» må kasta sin blick emellan dem, hvaraf skall
följa oenighet m. m., att förtiga en mängd oskadliga löjligheter,
hvilka, likasom de här anförda, för det mesta tillhöra
fjellbygden <footnote>Såsom t. ex. att strö linfrö i kyrkogårdsporten, för att hindra de dödas
genfärd; att vid flyttningar först inkasta katten uti den nya bostaden; att när
man köpt kreatur draga det vid svansen tre gånger rundtomkring, innan det
införes i ladugården; att sticka bort tandvärk uti träd, och bota fulslag genom att
låta en förstföding bita tre gånger öfver det värkande stället; att spotta tre
gånger för sig, anser man stundom högst nödvändigt, för att afvärja allt mehn,
såsom t. ex. vid qvinfolks möte, vid hvirfvelvindar, vid hästars afselning, om de
då skaka sig, äfvensom då man går öfver ställen, der hästar tumlat sig. Man
spottar ock ibland uti baktråget och bryggkaret, på det intet ondt må komma
dit m. m. En vederstygglig sed, den vi vilja hoppas aldrig återförnyas, har
varit bruklig här, att nemligen vid boskapsfarsoter, eller då man eljest har olycka
med kreatur, begrafva ett sådant lefvande. Sådana offer lära brukats i
hedendomen; men hvad säga väl mina läsare, om jag försäkrar dem, att här i Bohuslän
begrafdes ännu på 1830-talet, för ofvannämnde orsak, en lefvande häst af en
— — — — ståndsperson! — Fiskaren har ock en mängd fördomar, såsom att
man får god vind, om man sätter en stulen sked i rorkulten; att ingen fångst
blir, om man först mötes af en qvinna, när man beger sig till sjös, eller om
ordet «katt» råkar nämnas, då man går. Icke heller tros den hafva lycka i
fiske, som någonsin dränkt kattor. Olyckligt är också att taga fiskredskapen på
ryggen inne i stugan. «Den som sjunger när han ägnar, får gråta när han drar».
Olyckligt är att hafva rönnträd i båten, ty deraf blir motvind och dålig fångst
(Flygrönn = Mistel är deremot nyttig för jägare och skattgräfvare). Nyttigt är
då man beger sig till sjös, att rita tre kors på stugeväggen. Möter man hund,
då man vill sätta hummerkupor, må man gerna vända hem igen. Får man, då
man först lägger ut, se en skäl för-ut, blir motvind både bort och hem; synes
han åter åt sidan eller akter-ut, kan man vänta sig god vind m. m.
</footnote>.
</chapter>

<chapter name="Seder och bruk">
Af andra här iakttagna bruk, hvilka ej kunna komma under
samma kategori, som de ofvannämnda, kan anföras följande,
hvarförinnan vi likväl böra fästa uppmärksamheten dervid, att dessa
seder och bruk icke uteslutande äro allmänna öfver hela länet,
utan det, som iakttages i det ena häradet, kan vara okändt i det
andra o. s. v.

Högtiderna, serdeles Jul och Pingst, firas med gästabud inom
slägten, äfven kallade «gillen» (af Isl. Gjalda = sammanskjuta).
I fjellbygden hållas då s. k. «Kastöl», ett slags subskriberade
nöjen, och roar man sig der så godt man kan med dryckjom,
älskog, slagsmål; dans och lotteri- eller kortspel. Dessa «kastöl»
(de gamles Samburdaraul) skilja sig ifrån lekstugor deruti, att
endast de, som af tillställarne utses, hafva tillträde dertill, och
bevistas således endast af «en utvald societet». Begagnandet af
julhalm och thy åtföljande förlustelser är nu urmodigt, deremot
iakttager man öfverallt den vackra seden att då utsätta
sädeskärfvar till föda åt småfoglarne. Att rida «Staffansske» och sjunga
Staffansvisa Annandag Jul, har förr brukats, men förekommer
numera ganska sällan; när så sker, skola hästarne vattnas uti en
källa, som ligger i en annan socken. I några härader låter man
en mängd mat, serdeles brödhögar, qvarstå på bordet julen öfver,
till Trettonde- eller Tjugondedagen, då ungdomen med en
ringdans kring bordet dansar julen ut. Påskafton firas i större
delen af länet med vårdeldar eller skott; men på öarne iakttages
denna sed Midsommarsnatten, af hvilken eldarne fått namn af
«Midsommarsvakor» <footnote>Att tända vårdeldar Påskafton i stället för Midsommarsnatten har, enligt
äldre personers berättelse, först på en sednare tid kommit i bruk i Bohuslän.
Det är högst sannolikt, att Midsommarsvakorna äro lemningar efter våra
förfäders dyrkan af Baldur (Solguden), till hvilkens ära Baldursbålet tändes
Midsommarsnatten. (Jfr Nilssons Scand. Urinvånare 4:de häftet.) Det förtjenar ock
uppmärksamhet att högsommaren kallas i norra Bohuslän <i>Håbaln,</i> hvilket ord
förmodligen är detsamma som Hög-Baldur (af forn. Há = hög), d. v. s. då solen
står högst på himmelen.</footnote>. Vid Midsommar bindas kransar, som
upphängas i stugtaket <footnote>Vanligen bindas dessa kransar af 9 slags blommor, samt förvaras sedan
noga, för att som ett kraftigt läkemedel gifvas åt sjuka kreatur.</footnote>, och husen «majas», d. v. s. utsiras med löf
och granris utvändigt öfver dörrarne, hvilket ock sker vid
gästabud. Majstångsdansar blifva alltmera sällsporda, ty i samma mån
som ungdomens nöjen förlora stämpeln af oskuld och sedlighet,
dväljas de ej längre under Guds öppna himmel. Logarne äro
numera under sommaren den Bohuslänska ungdomens danssalonger,
och de andra årstiderna hållas de förderfliga lekstugorna i den
sämre allmogens hus.

De egentliga och största gästabuden hållas vid bröllops- och
begrafningstillfällen, isynnerhet vid förstnämnda. Såsom öfverallt
i vårt land, äger allmogen här lust för kalasande; men bristande
tillgångar och måhända ståndspersonernas inflytande hafva i
sednare tider minskat gästabudens långvarighet. Ett sådant
hålles vanligen i tre dagar, men stundom varar det åtta.
Undfägnaden dervid är, undantagandes på Tjörn, mer än riklig, och
gästerna aflägga lysande prof på nordisk kraft uti fatet och
bägaren. Den första måltiden är den förnämsta och består af 4 till 7
rätter, endast på Tjörn af tvenne, men supandet är öfverallt lika
omåttligt, och utländska dryckesvaror, såsom kognak, äfven vin
m. m., felas nästan aldrig. Få flera ställen brukar man låta en
del af maten qvarstå på bordet natt och dag i den med lakan
och bandfestoner klädda stugan, och gästerna sitta merändels
dagen igenom omkring detsamma, rökande, supande och drickande.
Vid dylika gästabud bjudes hela slägten och grannarne, som
medföra sina barn, huru små de än äro, hvaraf händer, att gästernas
personal uppgår stundom till 100 och deröfver; men dessa kalas
kosta likväl tillställaren mindre, än man skulle förmoda, emedan
ifrån hvarje hus, som bjudes, anländer till gästabudsgården s. k;
Fon eller Forne (af Isl. Forn = offer), bestående, af en mans
börda fint bröd, kakor och andra bakverk; dessutom måste vid
bröllop de yngre karlarne på de flesta ställen gifva en gåfva i
penningar från 3 till 10 rdr och derutöfver, hvilket bär namn
af brudskänk. På några orter underrättas gästerna vid
bjudningen om, huru länge gästabudet varar, derefter «Fornets» <footnote>Fornet består merendels af 6 stora brödbullar och 2 ostar, utom det finare
bakverket eller «kleningen». Den som öfverlemnar fornet, trakteras rikligen och
återsändes med halfannan brödbulle och en half ost af hvad han sjelf medfört.</footnote> och
«Brudskänkens» värde lämpas; på andra åter, såsom på Tjörn, är
en starkt kanelkryddad risgröt, som af värdinnan inbäres, en
höflig, men aldrig oförstådd påminnelse till gästerne att packa sig
bort; hvilket ock genast efter grötens förtärande verkställes under
tacksägelser och hurrarop. Vid gästabuden går alltid värden i
skjortärmarne, till tecken att han rår sig sjelf, såsom herre i
huset, men befattar sig med intet, utan uppdrager sina åligganden
åt en marskalk, här kallad kökemästare eller förstyre (fornn.
forstióri = anförare), hvilken utses ibland slägtens närmaste, och
måste, utom andra dygder, äga en bepröfvad strupe, för att vara
den siste, som sviker i bägaren, och framför allt vara en skicklig
talare, särdeles vid bröllop, för att på ett rörande sätt lägga
gästerna på hjertat offret till prest och klockare, der detta är
sedvanligt. Till officianterna vid dylika tillfällen hörer ock
«tappereraren», hvilken vanligen är en torpare, och har till embete att
tappa dricka uti «pipskålarne» eller ett slags med pip försedda
och med allahanda figurer utsirade träskålar af flera kannors rymd.
Det stötande bruket att vid gästabud, till och med under
måltiden, hafva hatten på hufvudet, råder ännu på Tjörn, och var
för icke länge sedan allmänt i fjellbygden, der det likväl nu till
stor del aftagit. Dock äfven der det är rådande, hålles hufvudet
blottadt, då någon ståndsperson är närvarande.

Hvad Bohuslänningens seder vid högtidligare tillfällen, såsom
bröllop och graföl m. m., angår, så äro dessa, såsom alla andra
bruk, skiljaktiga i olika härader. Den som friar till en
hemmadotter, anmäler gerna sina ömma begär genom en böneman,
hvilken, i händelse af ja, erhåller af bruden en mindre gåfva, som
hon sjelf förfärdigat. Förlofning sker ej med ring, utan genom
andra gåfvor, ibland hvilka en psalmbok, med inpressade förgylda
hjertan och tänkespråk eller, hos de förmögnare, med graverade
silfverplåtar på permarne, intager första rummet. På Tjörn,
hvilken ö i allo står ett århundrade efter det öfriga länet i bildning,
är vedertaget det mot all sedlighet stridande bruk, att psalmbokens
gifvande medförer, med målsmännens minne, samma rättigheter
som den presterliga välsignelsen. «Går-an-teorien» var således der
praktiskt omfattad, redan långt förr än den framblixtrade från Nya
Elementarskolans rektor och antände Upsala Dom-Kapitel. De
ståtliga och bullersamma kyrkobröllopen hafva på en sednare tid
blifvit högst sällsynta. Vigseln förrättas dels hemma, dels i
prestgården. I sednare fallet färdas brudparet och större delen af
sviten åkande, men spelmännen och brudriddarne, eller, såsom de i
fjellbygden kallas, «småsvennerne», äro alltid till häst, och böra,
bruden till ära, genom en halsbrytande ridt, sätta lif och lemmar
på spel <footnote>De härleda sig ifrån forntidens brudriddare, som under våldsfrieriets
tider beväpnade sprängde framför brudskaran, för att utspeja om något försåt
till brudens bortröfvande var i fråga, och i så fall försvara henne.</footnote>. Dessa småsvenner, hvilka tagas af den raskaste
ungdomen, äro vanligen prydda med färgade fladdrande band om
hattarne, samt likadana lösknutna halsdukar, och, utom deras
åliggande att konvojera brudparet, tillhörer dem att hemta
brudgummen och presten, när bröllopen hållas hemma, samt äfven på flera
ställen, såsom i Sörbygden, passa upp vid bordet, då de behålla
hattarne på sig. Vanligen samlar sig den manliga delen af
brudskaran först i brudgummens hem, der de på stående fot
trakteras, och följa honom sedan till brudhuset. Ett stycke från detta
sistnämnda göres merendels halt, och småsvennerna eller
smådrängarne, såsom de ock kallas, rida fram för att hemta
välkomstdrycken, som är öl och förtäres under bar himmel. Mötes någon
under vägen, skall han hafva traktering. Nästan allmän är den
seden, att, om brud och brudgumme vistas i samma hus, de om
bröllopsdagen skiljas åt, på det hemtningsceremonien ej må
underlåtas. Brudens klädsel är flerfaldig. Vanligen, särdeles norrut,
drager hon på den svarta siden- eller bombasinsklädningen en börda
brokiga band, silfversmycken, spännen, perlband och artificiella
blommor, som här benämnas «plymmar». Kronan, betäckande hela
hufvudet, är högst sällan af myrten, utan af måladt papper och
bladgull m. m. På andra ställen åter får den sköna nöja sig
med den anspråkslösa bindmössan och den vanliga
helgdagsklädseln. Den hvitklädda vigselpallen, utstofferad med band och
blommor, inbäres af små flickor under full musik. Pell brukas
somligstäds, på andra ställen alls icke; men i taket af den hvitklädda
stugan är alltid uppsatt en sorts baldachin af silkedukar, öfver
det ställe der vigselpallen placeras, samt öfver brudparets plats
vid bordet. Genast efter vigseln förfogar man sig till
middagsbordet. På Tjörn sitta brudgum och brud vid hvar sitt bord,
den sednare omgifven af sina två brudfrämmor; men annorstädes
sitta de tillsammans. Hvarje rätt inbäres under full musik, om
det skall vara väl; de ankommande gästerna visas ock samma ära,
hvarjemte presten och öfrige honoratiores också helsas med skott,
såväl vid ankomsten som vid afresan. På sina ställen bär
brudparet silfverpenningar uti sina skodon. De tillfalla den gosse och
flicka, som äro utsedda att afdraga de sednare, hvilket förtroende
räknas såsom en stor utmärkelse. När brudparet är gånget till
sängs, intränga — åtminstone på Inland — gästerna i
brudkammaren under spel och sång, och måste då brudgum och brud
sittande i sängen undfägna dem, den förre med brännvin den
sednare med vin. I några socknar iakttages en, såsom det synes,
ganska gammal sed. Andra bröllopsdagen aflägsnar sig bruden;
brudgummen klagar då för gästerna, att hon blifvit bortröfvad,
samt uppmanar dem söka efter henne; då hon igenfinnes, är hon
iklädd sin brudskrud och återföres med stor ceremoni. Detta är
hennes installering såsom husmoder, i kraft hvaraf hon straxt med
egen hand undfägnar gästerna med brännvin och bröd, då hon
också på en tallrik uppbär brudskänken. Vid samma tillfälle
plägar ock kökemästaren öfverantvarda brudgummen sitt embete, med
ett tal efter omständigheterna. Annars när brudskänken upptages,
ställa sig brudgum och brud, jemte förstyret och brudfrämman,
vid ett bord, der ett fat är framsatt, på hvilket ligger en stor
utsirad brödbulle. Derefter framträda vederbörande och offra sina
håfvor på bullen, hvilka, sedan de af brudfrämman blifvit räknade
för hvar och en serskildt och beloppet högt tilkännagifvet,
stoppas under brödbullen i fatet, hvarefter gifvarena med handtag
tackas af brudparet och erhålla traktering af vin och toddy. I
södra skärgården bruka bröllopsgästerna sista gästabudsdagen begifva
sig upp på något närliggande högre berg, för att under skjutande
och stormande glädjeyttringar dricka «Flipp» (Eng. Fleap), en starkt
rusgifvande dryck, bestående af brännvin, varmt öl, sirup, ägg,
muskott och peppar; någongång uppreses vid samma tillfälle en
sten till minne af festen. Föröfrigt firas bröllopen med dans,
musik och lekar, ibland hvilka sednare gåtlösningar äro
företrädesvis omtyckta. Äfven finner man ännu här och der bibehållen
den gamla seden att dansa kronan af bruden, hvilket tillgår så,
att flickorna hålla bröllopsqvällen en ringdans omkring bruden,
som med förbundna ögon sätter kronan på en af dem, hvilken
sedan tros blifva först gift af de närvarande. På vissa orter är
brudhuset fritt från gäster hvarje natt, hvilka då inqvarteras hos
grannarne. Desse sednare åligger det ock att rikligen undfägna
de förra. När de nygifta hafva eget hem, följer gerna ett stort
hemkomstöl på bröllopsgästabudet.

Vid begrafningar iakttager allmogen icke några serdeles
anmärkningsvärda bruk. Äfven då samlas slägt och grannar till
gästabud, ty kalasande är ett uttryck af sorg, såväl som af glädje.
Vid likets utbärande ur huset läses några böner och sjunges en
psalmvers, hvilket sednare äfven plägar ske, när det framhunnit
till kyrkogården, dit såväl män som qvinnor beledsaga detsamma.
Svepningen är ytterst enkel, men kistorna alltid snygga, mest
svartmålade, och öfverskrifna med bibelspråk. I många härader
nyttjas aldrig likpredikningar, uti andra åter anses dessa såsom ett
oeftergifligt vilkor för den aflidnes sällhet i en annan verld.
Efter jordfästningen, som alltid förrättas på Söndag, igenfylles
grafven af de närmaste slägtingarne på manssidan, under det en
psalmvers afsjunges. En egen sed, som på många ställen i södra
länet brukas vid dessa tillfällen, bör icke förgätas. Liket inflyttas
i stugan, antingen natten före begrafningsdagen, då ock de
närmaste slägtingarne vaka och läsa öfver detsamma, eller, som
vanligast sker, följande morgon; på kistlocket öfver likets hufvud och
bröst ställas två ljus, hvilka hållas brinnande till dess den döde
utbäres. En måltid hålles i samma rum, äfven om liket redan börjat
undergå förruttnelse; knappast finnes något vämjeligare än detta
bruk. Efter måltiden, för hvilkens öfvervaro likets inflyttning
uppenbarligen synes ske, aftages locket på kistan, samt den fina,
ofta utsydda duk, som höljer den dödes anlete, hvilket är en
signal för de närvarande att i korus falla in i en anständig gråt.
De tända ljusen äro sannolikt en lemning efter det katolska
bruket att sätta vigljus i handen på den döende och döde. På Tjörn
och några andra orter plägar djup sorg hos männen uttryckas
genom en orakad haka och dåliga kläder. De sitta ock då en
tid bortåt vid gudstjensterna på det aflägsnaste rummet i kyrkan.

Barndop och kyrkotagningar afgå mindre omständligt. De
förrättas antingen i prestgården eller i kyrkan, sällan hemma;
likväl uteblifver hos de förmögna sällan gästabudet, när modren
tillfrisknat. Märkligt är, att, då man på ena orten aldrig nog länge
kan uppskjuta barndopet, kan man på den andra aldrig nog
brådska dermed, och ibland måste barnet, innan det är en half dag
gammalt, bäras till presten, äfven uti den strängaste vinter, och
ofta öfver en eller ett par mils väg. Denna sednare oförnuftiga
sed, som lär hafva sin grund i den galna tron, att satan har
makt med barnet, innan det är döpt, kostar årligen många
nyfödda lifvet, och borde på det allvarligaste motverkas.
</chapter>

<chapter name="Lefnadssättet">
Med undantag af gästabudstillfällen, då den största
omåttlighet råder, lefver Bohuslänningen ganska tarfligt. <i>Hafrebröd</i> i
norra länet, i Fräkne och Torpe härader och på en del af Oroust,
samt <i>kornbröd</i> på de öfriga orterne, jemte mjölkrätter, potatis,
sill och fisk, utgöra de hufvudsakligaste födoämnena. Hafrebrödet,
eller det s. k. flatbrödet, som bakas af ojäst deg, tunnt som
papper, är, oaktadt det begrepp man gör sig om dess kärfhet,
välsmakligare och mera lättätet än kornbrödet. Det har ock den
fördelen, att det kan gömmas i flera år, utan att skadas, samt
har, såsom förut är anfördt, ett välgörande inflytande på kropp
och sinne <footnote>Det tros, att den, som vant sig vid hafrebröd, icke gerna i längden kan
fördraga annat bröd. Brist derpå menas hafva varit orsaken till den stora
dödligheten ibland de Norska hjelptrupper, som deltogo i Spanska successionskriget.
Pontoppidans Danska Atlas, 1 d., p. 316.</footnote>. <i>Kafring</i> är ett slags sura knallar, bakade af
hvarjehanda gröfre mjöl. Men egendomligt för Bohuslän är <i>skrifbrödet,</i>
hvilket består af en papperstunn kaka af korn eller ädlare säd,
hvarpå utklenas en smet af hvetemjöl och ägg, hvilken under
gräddningen «skrifves» eller utristas med ett, i form af en kam,
utskuret trästycke. Detta är högtidsbrödet och ganska
välsmakligt, men den som sett huru det tillredes, torde svårligen kunna
förmås att förtära det. Kornbrödet är dels tunnt som hafrebröd,
dels tjockt och mjukt. Orousts och Tjörns qvinnor äro bekanta
för sin skicklighet i brödbakning. Deras «gästabudskakor» hålla
ofta öfver qvarters tjocklek, men äro likväl väl genomgräddade.
Bönor äro en hufvudföda flerstädes i södra Bohuslän; mjöl deraf
blandas med kornet i bröd, och förvällda bönor i mjölk eller s.
k. «mölebönor» äro en hvardaglig rätt, som väl är bastant, men
inverkar menligt på de ätandes rörlighet. Soflet består
hufvudsakligast af fisk och sill; kött och fläsk är helgdagsföda. De
längre årstiderna äro måltiderna väl många: <i>otta, frukost</i> (äfven
kallad dagvard och dule), <i>middag, yktemat</i> (äfven merafton) och
<i>qvällsmål.</i> Ottan och yktematen gå lätt af, men de andra tre
målen äro mera bastanta.

Mindre tarflig är allmogen hvad fluida angår.
Brännvinssupandet, särdeles i skärgården och i ett par härader i norra
länet, har stigit till en fasaväckande höjd. Väl är
husbehofsbränningen här jemförelsevis mindre än på andra orter, men
lönnkrögare, pluraliteten af landthandlare och salteriidkare, icke
allenast ombesörja tillhandahållandet af denna vara, utan finna ock
sin uträkning vid att få allmogen och fiskaren rätt försupna.
Snart sagdt hvarje fiskläge är en öppen krog, och någon
förbättring är förgäfves att hoppas, så länge ej en del af
polistjenstemännen opereras för starren <footnote>Detta förhållande måtte dock nu väsendtligen ändrats, alldenstund år 1860
ingen person på landsbygden, med undantag af en enda i Inlands fögderi, och
denne på kort tid, sig till utminuteringsrätt af spirituosa anmält. (Se
Landshöfd.-Emb:ts femårsberättelse för 1860, Göteborgs- och Bohuslän sid. 21, men
huru det låter förlika sig med den nedanföre på samma sida i förenämnde verk
befintliga tabell, behöfver upplysas.)<tab>B.</footnote>. <i>Konjak</i> och dylikt träffas
ofta i hvardagslag i de nordligaste häraderna, i anseende till den
lifligare kommunikationen med Norge, der sådana varor erhållas
för ett ringa pris, samt i skärgården, dit de lurendrejas.
Kaffedrickningen är bland qvinnfolken så allmän, som brännvinssupandet
bland männen, äfven i torp- och backstugan. Men
Bohuslänningens älsklingsdryck är <i>«Uddevallaren»,</i> en blandning af kaffe och
brännvin eller konjak, och hvars namn hänvisar på dess första
hemort. Denna dryck, äfven kallad <i>«Gök»</i> eller <i>«Halfva»</i> m. m.,
paraderar vid alla tillfällen, i glädje och sorg, under helg- och
hvardag, och förtäres med begärlighet — i tysthet sagdt —
äfven af det vackra könet på sina ställen <footnote>I Bullaren, och förmodligen flerstädes i fjellbygden, är det icke sällsynt
att om söndagarne se bondgummorna röka tobak, under det de vänta på presten.
Tobaksrökning hör föröfrigt mera till högtiderna än till hvardagarne.</footnote>. <i>Flipp</i> i skärgården
är förut omtald; den härleder sig ifrån sillfisketiden. Det <i>Öl,</i>
som här brygges, är just ingen Braunschweiger Mumma.
</chapter>

<chapter name="Musik och dans">
Med sin liflighet äger Norr-Bohuslänningen en medfödd lust
och fallenhet för musik, hvilka icke så tydligt framstå hos folket
söderut, som derföre gerna ser «Håttespelmän» vid sina gillen.
På sina sjöresor medför gerna Håtten sin fiol, och om han just
icke är någon Ole Bull, så utmärker han sig likväl för sitt
lifliga föredrag och sin nitälskan för konsten. Hans musik är ett
uttryck af hans eget lynne, glad och lefvande. Föröfrigt har
hvarje socken i länet sina ständiga barder. Det musikaliska
instrument, som här allmännast nyttjas, är <i>Fiol,</i> af Håtten kallad
<i>Fela</i> (af det gamla Fiddla) <footnote>Spelman kallas ännu i England Fiddler.<tab>B.</footnote>, och om han är god, <i>Bålfela.</i>
Klarinett höres mera sällan. För sång deremot tyckes folket i
allmänhet icke äga någon lust. Utom i skogarne af vallhjonen,
och på stranden af fiskare, som draga vad, höres sällan någon
sång ute. Emedan orgelverk endast finnas i städerna och i ett
par landskyrkor, men uti de andra ersättas af bondklockare, som
låta höra alla stämmor utom vox humana och, aldrig examinerade,
extemporera melodierna till hvarje vers, kan kyrkosångens
beskaffenhet lätt inses. Dans deremot älskar Bohuslänningen med
passion, och rör sig deruti i allmänhet med ledighet och behag.
Sjelfva ålderdomen tvekar icke att i svängande lust påminna sig
gladare år, och hinner sällan så långt i stadga, att den
fördömmer ungdomens glädje, sedan den sjelf vuxit ifrån densamma.
De mest omtyckta dansar äro: <i>Vals, Polska, Galopade,</i> eller,
såsom den ock kallas: <i>«Skottsk-»,</i> eller <i>«Hoppservals».</i> Polskan,
liknande «Jössehärads-polskan» i Vermland, dansas på ett för
Bohuslänningen eget sätt, utstyrd med hvarjehanda luftsprång <footnote>En sannskyldig virtous tillhör det att under dansen, stödd på sin skönas
armar, kasta båda fötterna i taket.</footnote>,
vridningar och stampningar m. m., samt går i Håttebygden med en
rasande fart, som mer än en gång vållat blodstörtning och döden,
men är, det oaktadt, behagfull och skön att åse, såsom det
omisskänneligaste uttryck af det raska folkets vighet och lefnadslust.

På några ställen i södra skärgården har den löjliga
<i>Menuetten</i> bibehållit sin rang af högtidsdans; karlarne hafva derunder
hattarne på. Galopaden hörer företrädesvis till skogsbygden.
<i>«Engelskan»</i> eller <i>«Tremänningen»</i> dansas gerna af de sjöfarande. Men
Bohuslänningen äger också en egen nationaldans, <i>Fiskardansen,</i>
hvilkens namn angifver stranden och skärgården såsom dess
hembygd. Med undantag af «Väfva Vadmal», är denna den enda
dans, som föreställer en yttre handling. Den afbildar dörjning
på is, och utföres af tre personer, af hvilka en (fiskaren)
figurerar emot de båda andra (fiskköparne). Den figurerandes
krumsprång och gester skola föreställa huru han hugger hål i isen,
agnar kroken, rycker på dörjen och drar upp fisken, under det
han slår armarne och klagar öfver köld m. m., samt spörjer den,
emot hvilken han figurerar, hvad sorts fisk han åstundar. Då
denne besvarat frågan, erhåller han af den dansande en kindpust
eller en s. k. «munfisk»; kan han då afvärja slaget och i stället
traktera den förmente fiskaren med ett sådant, så måste denne
försöka sin lycka emot den tredje i leken. Träffar åter slaget,
måste den, som erhållit det, fram att figurera på samma sätt.
Denna dans, hvilken då den utföres af öfvade personer, är löjlig
att påse, föranleder ofta ledsamma uppträden, emedan «fiskarne»
icke sällan äro så dugtiga, att näsa och mun springa i blod, och
ett allmänt slagsmål blir ofta sista turen i fiskardansen. På
kustlandet brukas en annan dans, <i>Sexlingen,</i> hvilken troligen
äfven är egendomlig för Bohuslän. Den utföres af tre par, hvilka
korsvis löpa om hvarandra på ett sätt, som lättare låter sig ses
än beskrifvas. Dansen går i början sakta, men sedan med en
stormande hastighet. Musiken dertill är en sammansättning af
menuett och polska. Bohuslän torde ock numera vara den enda
provins i riket, der <i>Hallingen</i> dansas. Denna solodans, hvilken
egentligen lär förskrifva sig från Hallingdalen i Norge, utföres
af en karl och fordrar mycken styrka och vighet; till densamma
hörer att dansa på händerna, kasta hjul, samt att, sittande på
ena hälen, med det andra benet framsträckt, hastigt och efter
takt omskifta ben, hvilket är det svåraste partiet i hela dansen.
Den dansas likväl sällan.

<i>Ringdansar</i> finnas i allmänhet af flera slag, utan att dock
egentligen höra till danslekar. De tillgå i allmänhet så, att
sällskapet dansar i en stor ring och inom denna dansa flera par.
Reglorna för dessa pars bildande äro omvexlande. Under dansen
afsjunges ett slags polska. Orden och melodierne äro flerahanda.

De förr af allmogen så älskade Lekar, af hvilka vi till de
flesta kunna söka en historisk anledning, hafva på sednare tiden
blifvit alldeles aflagda. Endast vid ståndspersonernas julnöjen
träffa vi dessa gamla, roliga bekanta; men ingen af dem är nog
märklig, för att här kunna beskrifvas.
</chapter>

<chapter name="Klädedrägt">
Numera äger Bohuslänningen ingen gemensam
<i>Nationaldrägt,</i> om man äfven i några härader, som mera bibehållit den
gamla enfalden, hvilken icke alltid bör förblandas med råheten,
skulle finna lemningar efter en sådan. På kustlandet synes
mannens helgdagsdrägt fordom bestått af en lång tröja, af blått eller
svartbrunt vadmal, likadana knäbyxor med silfverspännen, ljusblå
strumpor och långskaftade stöflor, en randig ylleväst, en kulört
halsduk och en svart hatt med breda bård. På Kalms tid voro
qvinnorna i Vette härad, och förmodligen äfven annorstädes i
länet, på helgdagarne klädda uti kjortlar och tröjor, af helst röd,
ibland grön och blå färg. Somliga hade utanpå tröjorna röda
lifstycken, utsydda på bröstet med gula rosor, och på ryggen,
från lifstyckets midt till nedra kanten, prydda med fyra
tvärfingersbreda gula lister <footnote>En lemning af denna drägt träffas ännu på Hisingen, der en del qvinnor
bruka tröjor under ett lifstycke.</footnote>. Till denna brokiga drägt, som
fullbordades med en hvit, stärkt mössa af fint linne och ett
förkläde af samma slag, skola ock, enligt berättelse, hört skor med
höga, färgade klackar och silfverspännen, samt röda eller blå
strumpor med insatta och färgade sidenkilar m. m. De sköna
i städerna lära vid samma tid icke visat sig på gatan utan att vara
behängda med en svart kåpa, som räckte till midjan och alldeles
betäckte ansigtet, endast lemnande en liten öppning för ögonen.
Naturligtvis har detta Spanska bruk alldeles försvunnit, sedan de
sköna promenera lika mycket för att ses, som för att se.
Allmogens nuvarande drägt är mångfaldig, så till ämne som snitt.
I skärgården och på stranden bära männen blå sjömansdrägt.
Annorstädes, isynnerhet i fjell- och skogsbygden, äro rockar
allmännast, hvilka hos de äldre äro grå, hos de yngre blå, men
äfven på stranden synes rocken vid högtidligare tillfällen. I några
socknar söder om Uddevalla äro ock svarta frackar komna i bruk.
På Hisingen har man bibehållit skörttröjor eller s. k.
Vestgötajackor. Knäbyxor ser man endast någon gång nyttjas af de
äldre. Fiskarens arbetsdrägt, om han äger någon, består af vida
skinnbyxor, en grof vadmalskavaj, en sydvesthatt och ett par
stöflor, hvilkas skaft kunna uppdragas långt öfver knäna.
Qvinnfolken kläda sig mestadels i helklädningar, mera sällan i kjortel
och tröja med eller utan skört. Lyxen i kläder har stigit till
en beklagansvärd höjd, isynnerhet i länets mellersta trakter och
på norra kusten. Här kanske mer än någonstädes i det vestliga
Sverige, har den moderna upplysningen (sic!) kommit allmogen
att glömma, att den är aktningsvärdast när den kläder sig i sitt
hemväfda tyg, på fädernevis. Finare kläden uttränga hos
ungdomen på kustlandet det hedervärda vadmalet, och fåfängan
insveper qvinnoformerna allmänt i alla slags utländska tyger; till
och med sidenklädningar frasa i kyrkdörrarne sommartiden. De
kringstrykande Vestgötahandlandernas mördande kredit, sjöfarten,
den lifliga förbindelsen med städerna, i synnerhet Göteborg, samt
ståndspersonernas exempel, äro de yttre orsakerna till en sådan
yppighet, och deras skadliga inverkan är så mycket svårare att
motverka, som man hos Bohuslänningen upptäcker ett anlag att
gerna vilja lefva och föra sig öfver sina tillgångar. Härvid
måste man dock rättvist loforda Tjörns och Hisingens öboar, som
hittills bibehållit en berömvärd tarflighet i sin klädsel; hvilket,
hvad de sistnämnda angår, är så mycket märkligare, som de hafva
Göteborg i sitt grannskap. Vill man anse denna flärdfrihet
härleda sig af brist på hyfsning, begår man ett groft misstag,
emedan denna tillvitelse med intet skäl kan göras Hisingsbon.

Utom i klädedrägt visar sig icke yppigheten skadlig hos
Bohuslänningen. Visserligen vill han gerna pråla äfven i andra
bohagsting, såsom i vackra hästar och åkdon, i dryckeskäril af
silfver, i sängkläder och framför allt i sängtäcken, af hvilka man på
sina ställen finner hos en förmögen bonde ända till 30 à 40
stycken; men ett sådant öfverflöd har likväl föga menlig inverkan,
åtminstone icke en sådan, som angifves i den stickande folksagan
om den flitige tomtegubben, som fick af den tacksamma
bondhustrun en grann klädning, och hvilken sagas innehåll är detta:
Tomten drog klädningen på sig, begynte med ny ifver att sikta
mjöl, men då han såg sin vackra drägt deraf nedsmutsas, kastade
han sikten, blåste dammet af tröjärmen och qvad:
<poem>«Junker är granner,
Han sig neddammar;
Han siktar aldrig mer».</poem>
</chapter>

<chapter name="Fornåldriga namn. Dialektiken">
Ovanligare, äkta fornåldriga namn, hvilka man i Bohuslän
finner af den närvarande generationen bibehållna, men som med
densamma också otvifvelaktigt dö bort, äro:

<i>Ahl, Alf, Ambjörn, Amund, Anund, Arne, Arngrim, Asbjörn,
Asmund, Björn, Börje</i> (Birger), <i>Bryngel, Brynjolf, Brynte, Bål,
Ejnar, Esbjörn, Eskil, Gude</i> (Gauthe), <i>Gullbrand, Gunnar,
Guttorm, Halfvard, Helge, Holger, Håkan, Ifvar, Inge, Ingel</i> (Ingiald),
<i>Ingemar, Ingemund, Juel, Kjell, Relf, Reor, Rolf, Rutger, Sigfrid,
Sigmund, Sigurd, Sivar</i> (Sigvald), <i>Stenar, Svante, Svening,
Sämund, Thol, Tolle, Thor, Thorbjörn, Thorger, Thorkel, Thorsten,
Trond, Tufve, Vettle, Verland, Åke</i> m. fl. mansnamn, och <i>Agnes,
Amborg, Barbro, Gunhild, Hartvig, Inger, Ingrid, Ingeborg,
Ingegerd, Olug, Ragnhild, Sigrid, Svenborg, Thora, Thorborg</i> och <i>Åsa</i>
m. fl. qvinnonamn.

<i>Bohusläns dialekt</i> utmärker sig genom en stor rikedom af
egna ord och ordböjningar, och genom raskhet och hårdhet i
uttalet; ju längre man kommer i norr, ju lifligare är detta sednare,
— ett lefvande uttryck af folklynnet. Munartens väsendtligaste
kännetecken är <i>ett begär att sluta hvarje öppen stafvelse och att,
oaktadt penultimas eller antepenultimas accentuering, lägga
tonvigt äfven på sista stafvelsen uti det ord, som slutar satsen eller
meningen, och om detta är enstafvigt, fördubbla dess vokal,</i>
hvilket begär isynnerhet röjer sig i Håttebygden. Meningen, t. ex.:
«Jag skall gå till staden och köpa hvete», uttalas: <i>Je ska gå te
staan å köbba hvedde.</i> Håttespråket är det mest karakteristiska,
och, såsom man kan sluta af den mängd fornåldriga ord, som
det bibehåller, säkerligen det, som minst afvikit ifrån Bohusläns
äldre munart. Det är derföre isynnerhet med hänseende till
detsamma, som följande anmärkningar öfver ordens uttal äro uppsatta:

<i>A</i> uttalas inuti ordet mest som ett lent <i>å,</i> och i slutet af
ett ord, som <i>e,</i> t. ex. <i>Pånne Flåske</i> (panna, flaska).

<i>E</i> mellan vokal och <i>l</i> eller <i>n,</i> samt framför <i>r</i> i ändelser,
ljuder såsom <i>a,</i> t. ex. <i>Affseanne, Östar, Unnar</i> (afseende, öster,
under); men framför <i>l</i> och <i>r</i> inuti ett ord, stundom som <i>ö,</i> t.
ex. <i>Stjörna</i> (stjerna), <i>Sjöl</i> (sjelf), <i>Hjölp</i> (hjelp).

Att i sammansatta substantiver utmärka sammansättningar
genom ett inskjutet <i>e,</i> t. ex. Prestegård, Svarteborg, Karreby m.
fl., är en lemning från fornspråket, hvilken här är allmänt gängse. I
fordna tider hette anförda orden Prestagardr, Svartuborgar, Karaboer.

<i>I</i> uttalas merendels (utom i enstafviga ord, och deraf
härledda) såsom ett kort <i>e,</i> t. ex. <i>Blevved</i> (blifvit).

<i>O</i> ljuder som <i>u,</i> dels då det, med negativ bemärkelse,
sättes framför adjektiver, t. ex. <i>Usnäll</i> (osnäll), — dels inuti vissa
ord, t. ex. <i>Kruna</i> (krona), — samt uti enstafviga öppna ord, t.
ex. <i>Sku, Ku, Su, Bru, Bu</i> (sko, ko, so, bro, bo). Dessa
enstafviga ord bilda stundom en egen pluralis, t. ex. <i>Sku,</i> pl. <i>Skonnar;</i>
<i>Su,</i> pl. <i>Synnar;</i> <i>Ku,</i> pl. <i>Kynnar</i> och <i>Kynn</i> o. s. v. Uti plurala
ändelser på <i>or</i> och <i>on</i> ljuder <i>o</i> som <i>e,</i> t. ex. <i>Flåsker, Sösken</i>
(flaskor, syskon). Men föröfrigt i slutna stafvelser, och äfven i
de öppna, der det rätteligen bör uttalas som ett kort <i>å,</i> ljuder det
som ett tungt <i>o,</i> t. ex. <i>Komma, Foggel</i> (fogel), stundom ock såsom <i>ö.</i>

<i>U</i> uttalas ofta såsom tungt <i>o,</i> t. ex. <i>Krokka, Omgänge</i> (kruka,
umgänge). <i>Ju</i> efter litt. liqvid. ljuder som <i>y,</i> t. ex. <i>Lyd</i> (ljud).

<i>Y</i> uttalas stundom som <i>u</i> och <i>ö,</i> t. ex. <i>Udarst</i> (ytterst),
<i>Öra</i> (yra) <footnote>Här har anmärkts, att de anförda orden udarst och öra ej skulle vara
något afvikande uttal af y, utan serskildta provinsord, det sednare förekommande
både i Vermland och Vestergötland.<tab>B.</footnote>.

<i>Å</i> ljuder i vissa slutna stafvelser såsom <i>a,</i> t. ex. <i>Manga</i>
(många), och har stundom ett bredt ljud, liknande <i>åö,</i> t. ex.
<i>Dåöna</i> (dåna).

<i>Ö</i> uttalas i alla med <i>för</i> sammansatta ord såsom <i>a,</i> t. ex.
<i>Farskräckt</i> (förskräckt), och har oftast ett eget bredt diftongljud af <i>uö.</i>

<i>D</i> höres merendels icke, då det slutar en stafvelse, eller
begynner en, hvars föregående är öppen eller lyktar med en littera
liqvida, t. ex. <i>Bre, Smia, Honnar</i> (bred, smidja, hundar); men
låter som <i>t</i> efter littera muta, t. ex. <i>Lagter</i> (lagd).

<i>F</i> höres stundom icke, när det i samma stafvelse föregås af
<i>l,</i> t. ex. <i>Söl</i> (silfver), <i>Sjöl</i> (sjelf).

<i>G</i> i adjektiva ändelsen <i>ig</i> låter som <i>ätte,</i> t. ex. <i>Knorrätte</i>
(knorrig) <footnote>Häremot har anmärkts att ändelsen ätte eller et är en från ändelsen ig
alldeles serskild och förmodligen en lemning af den gamla ändelsen på ot, t.
ex. i stackot. (Båda anmärkningarne af hr amanuensen Eichorn, som till denna
nya upplaga lemnat flera värdefulla bidrag.)<tab>B.</footnote>; utalas ock flerstädes, då det står emellan tvenne
vokaler, såsom Engelsmännens w; höres någon gång alls icke, t. ex.
<i>Dråå</i> (draga). Öfvergår ofta i uttalet till <i>fv</i> eller <i>u,</i> t. ex. <i>Stöfva</i>
(stuga), <i>Sau</i> (såg).

<i>K</i> ljuder ofta som <i>g,</i> t. ex. <i>Kågga</i> (kaka), och när det
följer på <i>s</i> har det ett hårdt ljud, såsom uti <i>skatt,</i> t. ex. <i>Sken;</i>
detsamma gäller om t. ex. <i>Skön</i> (sjön).

<i>L</i> uttalas i allmänhet bredt, ungefär som <i>dl.</i>

<i>N</i> höres nästan aldrig uti feminina artikeln, hvarken den
bestämda eller obestämda, t. ex. <i>E gomma</i> (en gumma), <i>Dåse</i>
(dosan); samma är förhållandet uti feminina ändelser af adjektiver
på <i>en,</i> t. ex. <i>Gala</i> (galen), men uti maskulina artiklarne är det
hörbart. Deremot utgår i pluralis ändelsen <i>arne,</i> t. ex. <i>Gobba</i>
(gubbarne), då man likväl oftast säger <i>Gommera</i> (gummorna).

<i>P</i> inuti och i slutet af stafvelsen uttalas vanligtvis såsom
<i>b,</i> t. ex. <i>Öbben</i> (öppen).

<i>R</i> ljuder hårdt. <i>Rd</i> låter ungefär som <i>dl,</i> t. ex. <i>Gäle</i>
(gärde).

<i>Sv</i> uttalas som <i>schv,</i> t. ex. <i>Schvebba</i> (svepa).

<i>T</i> inuti ett ord, då det följer på en öppen stafvelse, ljuder
som <i>d,</i> t. ex. <i>Hvedde,</i> (hvete), stundom äfven i slutet af ord.

<i>W</i> uttalas på samma sätt som i Engelskan, ungefär som <i>oä.</i>

Att mycket härvid vore att tillägga, och en mängd
undantag att göra, är naturligt, men underlåtes, för att undvika
alltför stor vidlyftighet.
</chapter>

<chapter name="Egendomliga ord">
Af egendomliga ord i Bohusläns dialekt upptages endast
de, hvilka antingen icke finnas i skrifspråket, eller äga en annan
bemärkelse än den de i detta hafva; således förbigås här alla de, som
uppkommit genom rådbråkning, t. ex. <i>Abekatt</i> (af Advokat), o. s.
v. Det torde ock vara nödvändigt anmärka, att många af dessa
ord icke äro allmänna öfver hela länet och kunna förekomma
mera sällan. Som de icke alltid uttalas lika på alla ställen, äro
de så stafvade, som om de tillhörde ett skrifspråk, och deras
uttal kan finnas i det närmaste efter ofvan framställda reglor <footnote>De förut här och der upptagna provinsord förbigås här, såsom redan nämnda.</footnote>.

<i>Ackel,</i> ankel, fotled.

<i>Adall,</i> dålig, (fornn. ódæll).

<i>Aija,</i> interj. vanligen aija-mej!
ve mig!

<i>Aj aj,</i> i flera bemärkelser, ofta
som tecken till förundran
eller medlidande.
<i>Allmäktigt,</i> ganska mycket
(fornnord. Allmikla).

<i>Ambösten</i> (andpusten), andtruten.

<i>Ampig</i> (uttalas ampätte), säges
om personer, som äro vid
dåligt lynne.

<i>Anda opp,</i> småblåsa, om vinden.

<i>Andöfva,</i> hålla båten med rodd
emot ström och vind, så att
den hvarken skrider fram eller
tillbaka (fornn. Andbæfi).

<i>Anglättig,</i> öppen för vinden.

<i>Anka på,</i> ångra, kommer
förmodligen af danskans «Anker»,
klagomål.

<i>Anskrämmelig,</i> ful.

<i>Ansqvättig,</i> smutsig, säges på sina
ställen äfven om den, som är
lättskrämd och om flickor, som
gerna vilja gifta sig.

<i>Anstygg,</i> vederstygglig (af fornn.
Andstygd, vedervilja).

<i>Ansöls,</i> bakvändt (fornn.
Andsælis).

<i>Anters,</i> i fjol, året före fjolåret.

<i>Antura sej,</i> gyckla med
grimaser och åtbörder.

<i>Anvarsla,</i> omvårdnad (fornnord.
Andvari).

<i>Anvirke,</i> medel för ett arbetes
utförande, isynnerhet daglig
kost (af fornn. Annvirki).

<i>Apa,</i> hägra.

<i>Axur,</i> hvad som vid sädens
afbergning spilles på åkern och
sedan upphemtas.

<i>Backelej,</i> förlägenhet, egentligen
en sjömansterm, när seglen
slå sig bakut.

<i>Ballstyrig,</i> okynnig, tredsk
(fornnord. Balldstyrugr).

<i>Balsa,</i> gå, i snö eller dy, djupt
ned; balsa ned, sjunka ned.

<i>Belåten,</i> utledsen.

<i>Besvedd,</i> för mycket liflig
(måhända af fornn. Bisa vid, som
bemärker: ifrigt, fast utan
besinning gripa sig an med
något).

<i>Betel,</i> träns i Betsel.

<i>Bicka</i> (fornn. Bikkja), hynda,
deraf Messingbicka =
byracka, Frubicka = knäracka och
Argbigga = grälaktig hustru.

<i>Birhan,</i> tunntapp.

<i>Blek,</i> säges om hafsytan, då hon
står spegelklar under vindstilla.

<i>Blidfällen,</i> godsinnad.

<i>Bläster,</i> blåsväder.

<i>Bolek</i> (danska Bolig), hushåll,
åbyggnad.

<i>Bragder,</i> norrskenets strimmor;
har möjligen slägtskap till ett
i Jemtland brukligt ord,
Bragel = under, mirakel.

<i>Bref,</i> kungörelser.

<i>Bremme,</i> kall hafsvind
(måhända af fornn. Brim = hafvets
svallning).

<i>Bringebär,</i> hallon.

<i>Bro,</i> i sammansättningar, t. ex.
farstubro, trappa.

<i>Brunna,</i> stark solhetta (fornn.
Bruni = brand).

<i>Bryta sig,</i> kräkas.

<i>Bråte,</i> allehanda mindre dyrbart
husgeråd, skräp.
<i>Bråthaf,</i> störtsjö, egentligen de
vågor, som vräka sig öfver
skären (af fornn. Briótr =
skär).

<i>Bråtålt</i> (egentligen Bråtvulet),
skräpigt.

<i>Bräcke,</i> brant, stenig backe
(fornnord. Brekka).

<i>Bubansa,</i> göra oväsende (kanske
af tyskarnes Popanz = buse,
julbock).

<i>Burka,</i> bytta utan öron.

<i>Buska,</i> sätta granrisruskor på
sjöarne, till vägkänning
under vintern.

<i>Bå,</i> t. ex du har ej bå till det
= behöfver icke göra det,
vill kanske säga detsamma
som bud, befallning.

<i>Bål,</i> förträfflig, båld (lat.
validus).

<i>Bålle,</i> rund träskål (fornn. Bolli).

<i>Bäfvelref,</i> kolik (af fornn. Beli
= mage och Rifa = slita).

<i>Bälja,</i> böla, råma, äfven
storgråta.

<i>Bängslig,</i> yr, ostyrig, deraf
Bängla, vara ostyrig.

<i>Bärma,</i> bottenjäst.

<i>Bö,</i> blindskär (fornn. Bodi).

<i>Böla,</i> sädes- eller mjöl-lår.

<i>Böling,</i> invånare (af bo),
nyttjas endast i
sammansättningar, t. ex. <i>Brastadböling,
Vallböling.</i> Deraf kommer
<i>Utböling,</i> en menniska från
främmande ort, men hvilket ord,
i likhet med romarnes hostis,
fått en ond bemärkelse.

<i>Bösta,</i> bulta (fornn. Beysta).

<i>Dagel,</i> dagvard, frukost.

<i>Dalp,</i> grop på vägar om
vintern, deraf <i>Dälpig.</i>

<i>Difla,</i> motsäga.

<i>Dott,</i> spjäll öfver skorstenen, som
det brukas på vissa stugor.

<i>Dram,</i> sup (norskt ord).

<i>Drila,</i> söla, vara långsam (fornn.
Dríla), deraf <i>Drul.</i>

<i>Drita</i> (fornn. Drita), göra sitt
tarf, beslägtadt med eng. dirt,
smuts.

<i>Dröppia,</i> idisla.

<i>Dudda,</i> gissa. Märkeligt nog
betyder det franska ordet
douter, som dock anses komma
af lat. dubitare, då det
begagnas i formen «je me
doute», äfven ana, gissa.
Troligen keltiskt ord.

<i>Dumpejagt,</i> otuktigt sällskap,
oanständig dans.

<i>Däla,</i> planka.

<i>Däla,</i> få eller hafva jufver (om
suggor), Holländska dill, spene
hos suggor. Irländskan har
Deala, Deil, jufver, det
sednare äfven spene. Alltså
keltiskt ord (v. Möller).

<i>Dätta,</i> imperf. Datt, perf, Duttit
(fornn. Detta), falla.

<i>Efterbalsare,</i> efterklifvare, en
enkas andre man. Se i föreg.
vid Balsa.

<i>Enka</i> (fornn. Einka), den ende,
t. ex. <i>enka nån,</i> någon enda.

<i>Enröjen,</i> envis, af underligt
lynne.
<i>Fansera sig,</i> förlusta sig, svänga
om, stoltsera.

<i>Fantasi,</i> spöke.

<i>Fante,</i> upptågsmakare, tok
(fornnord. Fantr).

<i>Fanteskåg,</i> pojkstreck.

<i>Fela,</i> fiol (eng. Fiddle).

<i>Fessla,</i> fiesk.

<i>Filla,</i> trasa (isl. <i>Fila,</i> tunnt täcke,
gael. och irl. <i>Fill,</i> svepa, veckla
in, <i>fillead, filleogs plaid,</i> schal,
täcke, <i>fillead-beg,</i> kilten eller
kjorteln af den irländska
drägten) (v. Möller), keltiskt ord.

<i>Fimma,</i> fin flygsand.

<i>Finnskott,</i> fistulösa sår.
(Allmogen tror att finnarnes
trollskott gå till verldens ända,
och den som då träffas af
dem får fistulösa sår. Dessa
brukar man bota dermed att
man emot solen vrider en
nyckel öfver det sjuka stället.

<i>Fjöl,</i> bräda arbetad till något
ändamål, t. ex. kakspade att
skjuta in kakorne i ugnen med
(fornn. Fjöl).

<i>Fjöse,</i> fähus (fornn. Fiós).

<i>Flake,</i> flyttbar stängsel. (Oroust
och Tjörn.)

<i>Flate,</i> jemn åkerteg.

<i>Flomme,</i> störtregn.

<i>Fly en något,</i> öfverlemna.

<i>Flåg,</i> häftig smärta (fornn. Flóg).

<i>Flåg,</i> utskjutande klippbrant, t.
ex. Borgsflog. I Wales <i>fflochen</i>
(subst.), klyft, bråddjup; <i>ffloch,</i>
(adjekt), tvärt afbruten,
stupande (v. Möller), keltiskt ord.

<i>Flått</i> (af flå), huddragare.

<i>Flättare,</i> strykande vind.

<i>Flöw,</i> käpp, hvarmed tunnbröd
vändas.

<i>Frack,</i> dugtig (fornn. Fracki).

<i>Freke,</i> grind utan krokar. Irl.
och gael. <i>Fraigh,</i> afskrankning,
afdelning, väg, hylla; gränsen
af ett land. (v. Möller.)

<i>Fråskäll,</i> folkskygg, nyttjas mest
om barn. Kommer troligen
af «skilja sig ifrån».

<i>Funagård,</i> rudera efter gammal
stengärdesgård.

<i>Funntidd,</i> säges om kor, som
gå gall.

<i>Fyr,</i> spis (af fornn. Fyr, eng.
fire, eld).

<i>Fyr,</i> fästman, <i>hålla fyr,</i> leka.

<i>Fyrtunna,</i> skörask.

<i>Fådja,</i> göra narr af, begapa,
äfven göra sig till narr, adjekt.
<i>Fådig.</i> Irl. <i>Fot</i> (adjekt.),
vaksam, påpasslig, <i>Fotachd,</i> fråga,
förfrågan (v. Möller).

<i>Fådisam,</i> rolig, narraktig.

<i>Fång,</i> konvulsioner, kramp.

<i>Fälen,</i> rädd.

<i>Fälnad,</i> förskräckelse, rysning,
(fornn. Fælni), deraf Åfälsam,
en som lätt blir förvånad.

<i>Fälleshamn</i> (fælleds Have, danskt
ord), gemensam betesmark.

<i>Fönnan,</i> samling af får.

<i>Förträffeligt,</i> högst uselt.

<i>Föryn</i> (fornn. Fyrn, vidunder),
ett neutrum, som tillägges
personer och ting, merendels
i ond mening, t. ex. det var
en föryn till björn.

<i>Gagn, till gagns,</i> ganska betydligt.

<i>Gapa,</i> skrika, föra oljud.

<i>Gassma,</i> göra narr åt någon,
kanske beslägtadt med fr.
Gassé, en oförskämd menniska.

<i>Gattna,</i> tycka om.

<i>Gaw,</i> snabb, häftig.

<i>Gemen,</i> nedlåtande.

<i>Genedig</i> (tysk. gnadig),
nedlåtande.

<i>Gett, höra gett,</i> få spörja, t. ex.
någons död (fornn. heyra getit).

<i>Gief,</i> behaglig, deraf <i>Mungief,</i>
välsmaklig (af fornn. gæfr,
mjuk, len).

<i>Giena,</i> genskjuta.

<i>Gilja,</i> hålväg, skogspass. Isl. <i>gil</i>
eller gjöll, bergsklyfta, ihålig
klippa. Irl. <i>gilaid, gjolaid,</i>
liten trång dalgång,
bergsklyfta. (v. Möller.) Keltiskt ord.

<i>Gill,</i> ståtlig (fornn. gildr).

<i>Gjöna,</i> skämta, gyckla (Oroust).
<i>Gjåna,</i> bete sig som en narr.
<i>Gjån,</i> tok, narr (gotl.). Fornisl.
<i>ginn,</i> bedräglighet,
talträngdhet. Irl. <i>Geoin,</i> åtlöje; tok,
narraktig person. <i>Gean,</i>
förlöjligande, förebråelse. Gael.
<i>gean,</i> glad, glädtig. <i>Gean,</i>
glädje. Alltså keltiskt ord,
(v. Möller).

<i>Glanna,</i> titta.

<i>Glannas,</i> säges om solen, då
hon går ned eller <i>står i
glanning.</i>

<i>Glasatt,</i> för ro skull

<i>Glaset,</i> fenstret (aldrig med
obestämd artikel).

<i>Glashagen,</i> kallas täppan
utanför fönstret.

<i>Glisa,</i> småskratta.

<i>Gly,</i> göra narr åt.

<i>Glyhund,</i> spefogel (af fornn. Glyr,
gapskratt).

<i>Gre,</i> lätt utredd, t. ex. en
garnhärfva (af fornn. greidr).

<i>Grejer,</i> allehanda småsaker, som
mest äro till besvär.

<i>Grop,</i> dike.

<i>Grufva,</i> det inre af spiseln.

<i>Grym,</i> ful.

<i>Grätten,</i> snarsticken, rättare
grinig, särdeles som det utan
tvifvel kommer af
fornnordiska ordet græta, gråta.

<i>Gu’ bäre mig!</i> Gud hjelpe mig.

<i>Guppad</i> (af gump), stubbsvansad.

<i>Gåle,</i> afskrankning för
småkreatur, kalfkette.

<i>Gäl,</i> hylla.

<i>Gäta,</i> valla kreatur (fornn. gæta).

<i>Gö,</i> lie.

<i>Gö,</i> skälla (om hundar), fornn.
Geìja, som har imperf. gó.

<i>Gökstam,</i> häpen, förbluffad.

<i>Hadde,</i> grepe på kittel (fornn.
Hadda).

<i>Hadder,</i> sådana bannor, som man
måste tåla och tiga.

<i>Haggård,</i> gärdesgård af sten eller
ris.

<i>Halebred,</i> axelbred.

<i>Haler,</i> skuldror.

<i>Halla,</i> luta (fornn. halla).

<i>Hamma,</i> städa, göra snygg.
<i>Hamm,</i> utmark.

<i>Hams,</i> struntprat.

<i>Han,</i> händig.

<i>Handval,</i> skaftet på slagan.

<i>Happ, happel,</i> lyckträff, äfven
otur (fornn. Happ, häraf eng.
to happen och happy).

<i>Har,</i> hög, skarp (om kölden).

<i>Harsten,</i> brynsten.

<i>Hejl,</i> lycka.

<i>Hemmane,</i> torp, lägenhet.

<i>Hiller,</i> bergshåla (fornn. Hellir).

<i>Hobba,</i> maka åt sig, gå
baklänges (om hästar).

<i>Homma,</i> betyder lika med föreg.

<i>Hufvespräck,</i> hufvudvärk.

<i>Husbonde,</i> kallar hustrun i norra
Bohuslän sin man.

<i>Hvalna,</i> förfrysa (om menniskor).

<i>Håga, Hågsa på,</i> öfverväga,
påminna sig (fornn. Huga).

<i>Hål,</i> hungrig, utsvulten.

<i>Hålamen! Hålamen å santa!</i>
äro nu svordomar. De lära
ursprungligen lydt: Ola min
och sancta (neml. Sunniva?).
Att så der sätta min efter
substantivet brukas ännu i
«far min», «mor min», m. fl.
talesätt. I fornnordiskan
förekom det ganska ofta i
förtrolig stil, såsom Arne min,
Halvard min o. s. v.

<i>Håling,</i> vallhjon.

<i>Håssa,</i> strumpa (fornn. Hosa,
tysk. Hosen, som dock
betyder byxor).

<i>Håsseförfött,</i> vidbundna strumpor.

<i>Håvåll,</i> solf (i väf).

<i>Häfta,</i> förstoppning.

<i>Ija,</i> vattnets återlopp, när något
hindrar dess fortflytande.

<i>Jacksel,</i> oxeltand.

<i>Jolmig,</i> grumlig.

<i>Jorta,</i> idisla, på Oroust <i>jörtra,</i>
på Island <i>iórtra,</i> i
Ångermanland <i>gjerta;</i> irländska <i>giorr,</i>
sluka, svälja, <i>ger,</i> idissling,
fornisländskan har <i>gjör,</i> föda,
mat. (v. Möller.) Keltiskt ord.

<i>Kale,</i> gubbe, (fornn. kall).

<i>Kalla,</i> frossa (sjukdom).

<i>Kafhändt,</i> skefhändt.

<i>Kafring,</i> ett slags sura knallar
af gröfre mjöl.

<i>Karfve,</i> korg (fornn. karfva).

<i>Kallvättne,</i> källsug i åkern.

<i>Karm,</i> ram kring taflor och
dylikt.

<i>Karv,</i> kummin.

<i>Kenätt,</i> vidrig, t. ex. vinden
(fornn. kenióttr).

<i>Kjas,</i> smek (fornn. <i>kias</i>).

<i>Kjesa,</i> löpa för bromsen (om
nötkreatur).

<i>Klef,</i> brant bergvägg (fornn.
<i>keyf</i>).

<i>Kleppera,</i> slå felt.

<i>Klett,</i> bergsklint (fornn. <i>klettr</i>),
irländska <i>cleith,</i> gaeliska <i>cleit,</i>
kulle, höjd, klipphöjd, <i>cleithe,</i>
topp, <i>cleithack,</i> klippig,
cleithadh, klipprygg. Lettiska klints,
klippa. Keltiskt ord (v.
Möller).

<i>Klocka,</i> lifkjortel utan ärmar,
kolt; eng. <i>cloak,</i> gael. <i>cloca,</i>
irl. <i>cloka</i> (v. Möller), keltiskt
ord. Härifrån bör härledas
Kolbein Klockas (el. Klacke)
tillnamn, se i föreg. p. 68 och följ.

<i>Klofva,</i> klyfta mellan två berg,
vanligen med rinnande vatten,
deraf flera ortnamn.

<i>Kläpp,</i> krokstake, hvarmed
fångad fisk uppdrages.

<i>Klöpp,</i> spång öfver en bäck eller
å (fornn. klöpp).

<i>Knippelskär, Knippel,</i> fröhus på
linet.

<i>Knipplingar,</i> skabb.

<i>Knart,</i> äfven <i>grönling,</i> omogen
frukt.

<i>Knurr,</i> liten gränd (i städer).

<i>Knott,</i> mått i mjöl, små mygg.

<i>Knött,</i> hvirfvel, hvarmed dörren
stänges.

<i>Knöttefell,</i> små skälmstycken (af
fornn. knittr, knep).

<i>Knöttepar,</i> har lika bemärkelse.

<i>Kockel, Kockelbom,</i> åkertumla.

<i>Kock,</i> tupp, franska coq.

<i>Kolf,</i> kläpp (i kyrkoklockor).

<i>Kollbytta,</i> stäfva.

<i>Korta,</i> litet nystan.

<i>Kox,</i> skål med ett öra.

<i>Krampa,</i> merla.

<i>Krapp,</i> trång (af fornn. kreppa,
trångmål).

<i>Krega,</i> bringa i trångmål,
klämma (trol. af fornn. kroeka,
klappa in).

Kråta, grand.

<i>Kräppa,</i> ett pass (af krapp, se
ofvan).

<i>Kunt och klar,</i> redebogen.

<i>Kurra</i> eller <i>Prejelskurra,</i> remen
som förenar slagskaftet med
slagan. Irländskan har <i>cor,</i>
vrida, sno; <i>cor,</i> (subst.)
vridning, snoning; <i>corchathbar,</i>
(af cor och chatbar, hjelm)
hjelmbandet, hjelmfästet;
gaeliskan och irländskan <i>corrach,</i>
boja, fjettrar, handklofve. (v.
Möller.) Keltiskt ord.

<i>Kvad,</i> våd (af tyg).

<i>Kylla,</i> upptända ljus, eng. <i>to
kindle,</i> af kyndel (candela),
ljus.

<i>Känning,</i> bekant.

<i>Kännspak,</i> en som lätt
igenkänner folk (af fornn. spak,
spekingr, en klok man).

<i>Kåg,</i> mindre båt, som ej gerna
går i qvaf.

<i>Kåpa,</i> gardin, omhänge.

<i>Köf,</i> andtäppa (fornn. kóf).

<i>Köf,</i> grötmyndig person.

<i>Köfve,</i> skrubb, liten kammare.

<i>Laddar,</i> gamla, utslitna skor.

<i>Ladufiske,</i> nattskojerier.

<i>Laring,</i> vindkåre på sjön.
Fornnord. Hlér, hafvets namn i
Skalda; gaeliska <i>Lear,</i> haf
(Ossian), irländskans <i>Lear,</i>
haf. (v. Möller.) Keltiskt ord.

<i>Lemstrad,</i> stött, stel efter
strapatser.

<i>Len,</i> töväder.

<i>Lenfällen,</i> eftergifvande till
lynnet.

<i>Lexa,</i> torfva, som uppvältes af
plogen; gael. och irl. hafva
Leac, flat sten, skifva. (v.
Möller.) Keltiskt ord.

<i>Lid,</i> backe, (fornn. hlíd).

<i>Lika,</i> betyder någon gång: göra
lik; äfven behaga, som i
fornnordiskan och engelskan, t. ex.
hann likadi storilla, han tyckte
mycket illa derom: I like it,
det behagar mig. Stundom
betyder det ock förbättra sig.
Brukas ofta impersonelt.

<i>Limme,</i> sopqvast, af fornnord.
Lim, ris.

<i>Limme,</i> en bundt lin af 32
bruer.

<i>Lockelse,</i> namnam.

<i>Lomme,</i> ficka.

<i>Lubber,</i> en sorts nattmössa af
bomullstyg.

<i>Lunka,</i> kylslå.

<i>Luntelig,</i> tokrolig.

<i>Lysseklybba,</i> rätteligen
Ljusklippa, ljussax.

<i>Länsa,</i> grof käpp med jernspets,
att dermed pröfva isens styrka.

<i>Låta,</i> blåspipa.

<i>Låta på någon,</i> träta, vara
ovettig.

<i>Lö,</i> plur. <i>Lör,</i> lie.

<i>Löa,</i> rås (om drägtiga kor).

<i>Löser, det löser icke,</i> det tjenar
ej till något.

<i>Ma, Maden,</i> fuktig sidländt äng,
plur. Mader.

<i>Manera sig,</i> beqväma sig.

<i>Mark,</i> mask, deraf <i>Markunge</i>
(egentl. Maskunge), vacker,
vän flicka, smeknamn
motsvarande ungefärligen <i>hjertegryn.</i>

<i>Markåt,</i> allehanda flygfä (af äta?).

<i>Matgömme,</i> tina.

<i>Maxel,</i> form, sätt och vis, t.
ex. Tjörbomaxel, Tjörnboarnes
vanliga bruk.

<i>Me, meja,</i> låta sitt vatten.

<i>Me, taga me,</i> taga afskärningar,
säges om fiskare, då de vilja
finna sina fiskställen (af fornn.
Mid, fiskegrund).

<i>Me på någon,</i> lura på (fornn.
Mida, sigta på).

<i>Milda,</i> töa.

<i>Missdäling,</i> dverg, ynkerygg.

<i>Mist,</i> dimma, eng. mist.

<i>Mjäla,</i> tala, fornn. mæla.

<i>Molig</i> (Oroust, af more sig),
rolig, treflig.

<i>Morris,</i> gäst, som ej är
slägtinge (Oroust), gael. <i>Muirn</i>
eller <i>Måirn,</i> vördnadsfullt och
hjertligt bemötande, <i>Muirnach,</i>
gästfri, <i>Mordhail</i> (dh stumt),
samling, sällskap; irl. <i>Muirn,</i>
<i>Muirne,</i> tillgifvenhet. (v.
Möller.) Keltiskt ord.

<i>Mucken,</i> unken, förskämd.

<i>Mufva,</i> liten höstack.

<i>Mufva,</i> sätta höet i stackar.

<i>Munflänga,</i> betsel.

<i>Munkåt,</i> fritalig.

<i>Muta,</i> fälla fjädrar.

<i>Måfve,</i> fiskmås, tysk Meuve.

<i>Mök,</i> gödsel (fornn. Myki).

<i>Mön,</i> mycken, <i>Moa,</i> många, <i>Möe,</i>
mycken.

<i>Nackekank,</i> bakre delen af
hufvudet.

<i>Nedrig,</i> nedlåtande.

<i>Närvåne,</i> grannskap.

<i>Nöra,</i> torrved.

<i>Nöra</i> (verb.), göra upp eld.

<i>Om, vara om,</i> vara sanning,
vara verkliga förhållandet.
Irländska <i>Omhna,</i> adjekt.
sannfärdig, ärlig; substantivet bör
vara <i>Omhn.</i> (v. Möller.)
Keltiskt ord.

<i>Ona sig,</i> (med negation) <i>han
kan icke ona sig,</i> stilla sig,
hålla sig stilla, t. ex, om en
sjuk, en förespänd häst.
Irländska <i>on,</i> stillhet (laziness),
<i>ond</i> (adjekt.), overksam, slö.
(v. Möller.) Keltiskt ord.

<i>Orka,</i> bestämdt arbete, särdeles
af tyngre beskaffenhet (fornn.
<i>orka</i>).

<i>Orne,</i> fargalt.

<i>Pabel,</i> butelj.

<i>Packa,</i> klappa, bulta på dörren.

<i>Pen</i> (danskt ord), snygg; deraf
<i>kyrkopen,</i> sprättaktig och

<i>Pentelif,</i> snörlif,

<i>Petentlig,</i> sipp.

<i>Pilt,</i> kallas i norra länet hvarje
hemmavarande ogift son eller
bror.

<i>Pixnodig,</i> sprättaktig.

<i>Planka,</i> åkerteg.

<i>Plats,</i> backstuga med tillhörande
täppa.

<i>Post,</i> mindre bro öfver bäckar
och diken.

<i>Pregel, prejel</i> (af prygla eller
tvärtom), den egentliga
slagan, slagdängeln.

<i>Prejelskurra,</i> remmen med
hvilken slagan fästes vid skaftet.
Se kurra.

<i>Pråse,</i> dank, uselt ljus.

<i>Puls,</i> nattman.

<i>Purgas!</i> interj. förlåt (tyska
vergebe).

<i>Påbredsla,</i> täcke.

<i>Qwi,</i> inhägnad del af åkern, som
skall trädas, hvarest får och
svin insläppas (fornn. Qui,
som betyder en inhägnad plats
i allmänhet och en
kreatursgård isynnerhet).

<i>Qvinsle,</i> lekan, hvarpå fiskrefven
uppvindas.

<i>Qvitta ett,</i> vara likgiltigt.

<i>Qväddebröd,</i> hvetebröd.

<i>Qvällhuk, sitta i qvällhuk,</i> hålla
sqvallertimma i skymningen.

<i>Rafyria,</i> tillflykt (af refugium?).

<i>Ragatre!</i> en ed.

<i>Rasp,</i> refjern.

<i>Re, Skågere,</i> draglinor, hvarmed
hästar spännas för harfven
och dylikt.

<i>Rissla,</i> afhuggen gren af löfträd
(fornn. Hrisla).

<i>Rist,</i> kyrkogårdsport.

<i>Rista,</i> skaka (fornn. Hrista).

<i>Ronsa,</i> gunga (af fornn. Runsa,
vara ostadig?).

<i>Rumstera,</i> med ifver och buller
söka efter något.

<i>Rundväling,</i> oklufven ved eller
sågblock.

<i>Runga,</i> darra (om liflösa ting).

<i>Russeltimma,</i> ledighetsstund,
kommer af <i>Russla,</i> t. ex. <i>han
russlar bra,</i> han står sig
godt, betyder äfven slösa och
rumla.

<i>Rykta,</i> röra om en brasa.

<i>Rypa, sofva rypa,</i> hvila sig i
skymningen.

<i>Råk,</i> stor spricka i isen.

<i>Råne,</i> fargalt.

<i>Rämmen,</i> fan. (Isländskan har
<i>Reimr,</i> bullrande, som t. ex. thar
er reimt, det är larm, buller,
säges serdeles om ett ställe,
der man tror att spöken
finnas. Gaeliskan har <i>Ramais,</i>
en ohyfsad, stojande person.
<i>Ramaireachd,</i> bullersamt
uppförande. Irländskan har <i>Reimh,</i>
taskspelerska. Valesiskan har
adj. <i>Rhemp,</i> förtrollad, galen.
<i>Rhemp</i> (subst.), galenskap,
öfverdrift, och <i>Rhempis,</i> stoja,
bullra. Engelskan har <i>«to
romp»,</i> bullra, stoja.
Bretonskan har <i>Ramps,</i> jätte (v.
Möller), alltså keltiskt ord.

<i>Röla,</i> se Russla.

<i>Sagte,</i> i sanning, visserligen.

<i>Saktfärdig,</i> saktmodig, äfven
långsam i motsats mot
Fortfärdig.

<i>Saltsätt,</i> pl. <i>Saltsätter,</i> saltkar.

<i>Sejd,</i> handskära (fornn. Sigd).

<i>Sendrefven,</i> olustig, trög.

<i>Sija,</i> säga.

<i>Sissare,</i> liten sax.

<i>Skadfallen,</i> bräcklig.

<i>Skammel,</i> tröskel, pall.

<i>Skam ta’n!</i> Fan tage honom!

<i>Skepa,</i> v. säges om nötkreatur,
då de gå baklänges.

<i>Skidgård,</i> trägärdesgård, fornn.
Skidgardr.

<i>Skilja,</i> «hvad skiljer dig?» =
hvad fattas dig?

<i>Skoff,</i> bordslåda, af <i>Skufva,</i> se
detta ord.

<i>Skopa,</i> sköte, t. ex. «hafva säd
i skopa».

<i>Skrapp,</i> berömlig.

<i>Skrott,</i> död kropp af djur,
särdeles magra; äfven bön- och
ärtskidor; äfven kärnhuset i
ett äple, som bortkastas
sedan allt det andra af frukten
förtärts. Se vidare «skruten»
och «skrydal». Keltiskt ord.

<i>Skruten, Skrydal, Skryter,</i> adj.
mager, svag af ålderdom.
Gaeliskan har <i>Sgruit,</i> subst.
gammal, svag person.
Irländskan har <i>Sgruta,</i> subst.
gammal man; <i>Sgrutach,</i> adj.svag,
mager, usel, och <i>Sgrutach,</i>
subst. ålderdomsvärk, gikt.

<i>Skråe,</i> stackare.

<i>Skråf,</i> förträfflig, förekommer
endast i sammansättningar, t. ex.
<i>Skråfkarl, Skråfhåtte,</i> m. fl.

<i>Skräppa,</i> v. skryta af skrapp,
berömlig, båda af fornnord.
<i>Skrapi,</i> en som för sig öfver
sitt stånd.

<i>Skufva,</i> skjuta fram och
tillbaka.

<i>Skygga</i> (skygge, af skugga),
lider, utbyggnad på uthus,
kallas <i>Långskygga,</i> då den finnes
på husets långsida, och
<i>Hängskygga,</i> då den är på gafveln.
<i>Skå, på skå,</i> på sned, i lutande
ställning.

<i>Skådda,</i> dimma.

<i>Skålla,</i> lysa, synas, t. ex. «det
skåller rödt». (Fornn. Skolla).

<i>Skåta,</i> skotta.

<i>Skäcka,</i> göra grimaser, särdeles
för att göra narr af någon
i dess närvaro.

<i>Skäl,</i> snäckor (på Tjörn), eng.
shells.

<i>Skälvis,</i> en som har redigt
uttal; motsatsen är <i>Oskälvis,</i>
svårförstådd.

<i>Skänka,</i> undfångna.

<i>Skära,</i> skata; fornn. Skiör eller
Skær.

<i>Skära,</i> större sax (fornn. Skæri).

<i>Skörepåk,</i> stake, hvarmed
eldbrasan ryktas.

<i>Sköta,</i> skarfva (fornn. Skeyta).

<i>Slabat,</i> förkläde.

<i>Sli,</i> slem.

<i>Sloa,</i> hafstrakten utanför skären,
der bottnen är jemn.

<i>Slågård,</i> trägärdesgård af två à
tre tvärstycken, som sitta
horizontelt fastgjorda vid i
jorden nedsatta käppar.

<i>Slåk,</i> vattenrännan vid en
sqvaltqvarn (fornn. Slog, urhålkadt
spår).

<i>Slätt,</i> dålig.

<i>Smock,</i> öfverdrag, tuta,
plåsterlapp (fornn. <i>Smockr</i>).

<i>Smutt,</i> skrubb.

<i>Små, vara små,</i> vara sjuk,
äfven vara harmsen.

<i>Smålåten,</i> krasslig.

<i>Skoftande,</i> subst. hastig
vändning eller rörelse (måhända
af fornn. <i>Skoppa,</i> ränna
omkring).

<i>Snackvölen,</i> som gerna låter tala
vid sig.

<i>Sno sig,</i> (af fornn. <i>Snua</i>),
skynda sig.

<i>Snyllen,</i> flat, snopen.

<i>Snära sig</i> (af snar), skynda sig.

<i>Soll,</i> eller <i>Mjölkesoll,</i> mjölk med
brödbitar uti.

<i>Spa,</i> v. grafva trädgårdssängar.

<i>Spann,</i> ämbare.

<i>Spjellfante,</i> galning.

<i>Sparäka,</i> skofvel i fähus.

<i>Sporröl,</i> den undfägnad, som
erhålles när brudgummen
hemtas till brudhuset.

<i>Spröte,</i> spännare i väf.

<i>Spänna,</i> sparka.

<i>Späre,</i> spishylla.

<i>Stabbla, stabbla upp,</i> uppstapla,
af stabbe.

<i>Stack,</i> underkjortel (fornnord.
Stakkr).

<i>Steka,</i> grädda bröd.

<i>Stickebädd,</i> bättre sängtäcke.

<i>Stora på något,</i> lita för mycket
på en sak, deraf <i>Högstolig,</i>
högmodig.

<i>Stur,</i> trög, nedstämd (af fornn.
Stur, bedröfvelse), deraf

<i>Stura,</i> vara ogin, och

<i>Sturing,</i> stagnation, t. ex. i
handel.

<i>Stäk,</i> stolt.

<i>Stötl,</i> för kort (fornn. Stuttr);
nyttjas äfven om personer.
som äro hvad man kallar
korta om hufvudet.

<i>Subba,</i> sopa.

<i>Subblig,</i> osnygg, båda af fornn.
<i>Subb,</i> orenlighet.

<i>Svada,</i> eller <i>Bergsvada,</i> sluttande
bergplan.

<i>Svale,</i> förstuga (fornn. Svalir).

<i>Svanedotten,</i> snö, som faller i
April, den sista snön.

<i>Svepa, Svepa likt,</i> hafva
äktenskapstycke med någon.

<i>Svepa,</i> dank.

<i>Svett,</i> utrunnen blod.

<i>Svinsa,</i> svänga sig, nyttjas
endast om personer.

<i>Sygvöln,</i> sjuklig.

<i>Sytsam,</i> håglös, trög
(förmodligen sittsam af sitta).

<i>Säuga,</i> gifva dyningar (om
hafvet efter storm); deraf
<i>Rännsåug,</i> dyning, som äfven
kallas Dödsjö. Isländskan har
<i>Sægr, Soegr,</i> ett skaldenamn
på hafvet. Irländskan har
<i>Sugh,</i> våg. (v. Möller.)
Keltiskt ord.

<i>Sövöln,</i> sådan.

<i>Säfva,</i> stilla sig (om sinnes
rörelser; af fornn. Sefa, hof,
måtta).

<i>Sällebot,</i> förtjenstfull gerning,
barmhertighetsverk (fornnord.
Sálubot, själabot).

<i>Säug,</i> fiskråk.

<i>Sänna,</i> brynsten, kallas ock
<i>Harsten.</i>

<i>Sätta,</i> lyda, sätta tro till, t. ex.
«han sättar icke», han lyder
icke; «han är icke att sätta»,
icke att sätta tro till (fornn.
Sæta).

<i>Sätting,</i> halfskäppemått.

<i>Sö,</i> får (fornn. <i>Saudr</i>).

<i>Sö,</i> soppa (fornn. <i>Sod</i>).

<i>Söjle,</i> således.

<i>Söka,</i> anfalla, lagföra, skälla
(fornn. <i>Sækia</i>); deraf
<i>Närsöken,</i> påflugen.

<i>Sölkorf,</i> allahanda gryn- och
blodkorf.

<i>Tappsegen,</i> utmattad.

<i>Taskbok,</i> plånbok, af <i>taska,</i>
ficka.

<i>Temmelig,</i> dålig.

<i>Teng,</i> vidunder (fornn. Teikn).

<i>Testads,</i> isynnerhet.

<i>Teste, Tiste,</i> hank, ögla eller
ring, som fäster tistelstången
vid oket. Irländskan har <i>Taist,</i>
fäste, ring. (v. Möller.)
Keltiskt ord.

<i>Tjank,</i> enspännarelass af hö eller
säd.

<i>Tikopp,</i> det dagsverke, som
torpare och backstugusittare
årligen skola utgöra till pastor.

<i>Tilka,</i> töa.

<i>Tillikes,</i> i sender, t. ex. «två och
två tillikes».

<i>Tillveterlig,</i> lämplig.

<i>Tjosta,</i> vara andfådd.

<i>Titt,</i> på färde (fornn. Titt), «hvad
är titt?»

<i>Tone,</i> instängd gård (af fornn.
<i>Tun</i>).

<i>Torkekläde,</i> handduk.

<i>Torna,</i> Thordön, åskväder.
<i>Trabelt,</i> besvärligt af fornn.
<i>Trafali,</i> besvär; franskans
<i>Travait,</i> spanskans <i>Trabajo.</i>

<i>Tranjuter,</i> tranbär.

<i>Trutna,</i> svälla ut (fornn. <i>Trutna</i>).

<i>Träf,</i> läktare.

<i>Tröde,</i> tålamod.

<i>Tunnbröd,</i> det bohuslänska
hafrebrödet, som bakas utan
jäsning.

<i>Turre,</i> gallhöna, hermafrodit.

<i>Tuta,</i> gråta, lipa.

<i>Tvära,</i> visp.

<i>Tvihak,få tvihak,</i>  säges om
fiskare, då fisken hugger på
dörjens båda krokar.

<i>Ty,</i> räcka till, det tyr, det lider
till slut (om döende).

<i>Tyssling,</i> lingon.

<i>Tåka,</i> dimma, uttalas ofta <i>Tåga</i>
och Taua.

<i>Täfva,</i> flicka.

<i>Täpa,</i> sakta röra vid, <i>Täpa till,</i>
försöka, bjuda till.

<i>Töja sig, ge töj,</i> vidga,
förlänga sig.

<i>Tös,</i> flicka.

<i>Ug,</i> respekt, anseende.

<i>Ulf,</i> vilda djurs bo.

<i>Ulk,</i> ett redskap till
ostrontägt.

<i>Unan,</i> sjelfsvåldig.

<i>Uränne,</i> drift, godt gry, t. ex.
«det är uränne i den karlen»
(af fornn. Urrædi, god
uppfattningsförmåga.

<i>Utegårds,</i> oäkta.

<i>Utspigga,</i> ebb, lågt vatten.

<i>Utvissne,</i> något oerhördt.

<i>Vaffredag,</i> eller <i>Våffledag,</i>
Vårfrudag, Marie bebådelsedag,
är i Bohuslän en termin för
afflyttning och tillträde af
egendomar. <i>Våfflor</i> äro ett
slags bakverk, som anses
uteslutande tillhöra denna
högtid; de hafva formen af en
rektangel, 5 à 6 tum lång,
3 tum bred, indelad genom
på längden och tvären gående
upphöjningar i en mängd små
rutor.

<i>Valla</i> (Oroust), våga, fördrista
sig.

<i>Vanföding,</i> missfoster.

<i>Var,</i> försigtig (fornn. Var).

<i>Vannespänn,</i> ämbar.

<i>Vaska,</i> skölja kläder.

<i>Veckovill,</i> en som ej har reda
på dagarne i veckan.

<i>Vel,</i> dumheter.

<i>Vela,</i> en halffåne.

<i>Verjold,</i> bergelig (fornn.
Vergioldr).

<i>Vevära,</i> näring, utkomst (fornn.
Vidværi).

<i>Vibel,</i> skrock, vidskepelse.

<i>Vissle, den vissle,</i> den lille,
minste i kullen, måhända af
fornn. Veslr, en stackare.

<i>Vonn,</i> ond.

<i>Vräka,</i> fälla hår (om nötkreatur).

<i>Vånråden,</i> rådvill (fornn.
Vandradr).

<i>Vånsett,</i> oviss, af fornn. Ván,
förmodan.

<i>Väcka till,</i> spritta till.

<i>Väffs,</i> geting, eng wasp.
<i>Väggpanka,</i> vägglus.

<i>Väle,</i> matstrupe.

<i>Välsas,</i> smeka (om kärt folk).

<i>Värdskap,</i> mindre gästabud.

<i>Värka,</i> lärka.

<i>Värme,</i> vårdad eld.

<i>Vätt,</i> vante (fornn. <i>Vöttr</i>).

<i>Vätte,</i> vårdkas (fornn. Víti).

<i>Vättne,</i> damgöl, der kreatur
vattnas.

<i>Ykt,</i> hvilostund, egentligen i
skymningen (af fornn. <i>Eykt,</i>
ett tidsrum af 3 timmar).

<i>Yktemat,</i> aftonvard.

<i>Yta,</i> betala skatt, säges äfven
om bien, då de svärma
utanför kupan och om personer,
som yfvas.

<i>Yxna,</i> verb. säges om löpska
nötkreatur (fornn. Yxna).

<i>Åhalla,</i> ett tidsord, som
utmärker ett nära slut på någon
tilldragelse, t. ex. «Åhalla
middag», då det led till slutet
af middagen, som ännu
varade.

<i>Åkläde,</i> ostickadt sängtäcke
(fornnord. áklædi).

<i>Åmlätt,</i> glåmig, bleknad (fornn.
Aumlegr).

<i>Åtgerning,</i> bot för sjukdom
(fornn. átgierd).

<i>Ända,</i> uttalas: «änna», mycket,
alldeles.

<i>Äkra,</i> igenlagd åker.

<i>Ärtekyrka,</i> upprest ställning,
hvarpå bönor och ärter torkas.

<i>Ässla,</i> ärna, villfara någons
önskan (fornn. Ætta).

<i>Ödläggsam,</i> slösaktig.

<i>Överdrifven,</i> af bästa slag.

<i>Öfverlång,</i> långsam.

<i>Ör,</i> yr, deraf

<i>Öra,</i> yra, och

<i>Öresjuka,</i> hetsig feber med yrsel.

<i>Örr,</i> al, <i>Örrskog,</i> alskog,

<i>Örja,</i> strypa.

Flera dylika ord kunde nämnas, men det torde vara mer
än nog med det urval, som här blifvit gjordt.

*
</chapter>
<chapter name="III. Ekonomi">

<h2>III.

Ekonomi.</h2>
</chapter>

<chapter name="Hufvudnäringar">
Bohuslän har ifrån äldsta tider ägt två hufvudnäringar, hvilka
ömsevis tagit företrädet af hvarandra. Dessa äro <i>åkerbruk</i> och
<i>fiske,</i> af hvilka likväl det förra varit beroende af det sednare; ty
då detta var öfverflödigt rikt, försummades jordbruket, hvilket åter
med fördubblad ifver tillgreps, då fisket slog felt. I början af
11:te århundradet var fisket landets vigtigaste näringskälla, och
sädesbehofvet hemtades ifrån Vestergötland emot utbyte af sill och
andra hafsprodukter, hvarföre ock en allmän nöd uppstod i Viken,
då denna byteshandel afbröts genom krigsoroligheter. Vid tiden
straxt före digerdöden, synes åter, af de stora i skogarne
igenvallade åkerfälten, att jordens odling varit ganska högt uppdrifven,
fastän densamma genom nämnda farsots förfärliga härjningar åter
råkade i ödesmål. I slutet af 1500-talet prisas länet såsom ett
utmärkt kornland <footnote>Af Peder Clausen.</footnote>; men genom det utomordentliga sillfisket den
tiden, genom de förödande krigen i följande seklet, samt genom
det förnyade sillfisket i sednare hälften af sistnämnda århundrade,
synes jorden åter kommit i lägervall; så att landet årligen måste
förses med spannmål ifrån Pommern, Liffland m. fl. af Sveriges
landskaper på andra sidan Östersjön <footnote>I Kongelfs stads besvär d. 20 Aug. 1682 till kommissionen säges, «att
landsorten var alltid så fattig på säd, att den årligen måste köpa sädeskorn till
såning och en del till sitt uppehälle»; hvarföre staden begär erhålla sådan från
Skåne och Vestergötland. Se äfven Carl XI:s bref till Landh. öfver Göteb. och
Boh.-län d. 12 Febr. 1692, i Stjernmans samlingar.</footnote>. Förhållandet var nära
detsamma till år 1808, då sillfiskets upphörande tvingade
Bohuslänningen att lägga håg och krafter på det nästan alldeles
förstörda jordbruket. Sedan den tiden har länet blifvit otroligt
uppbrukadt. Serskildt hvad de trakter angår, som stöta till hafvet,
kan sägas, att odlingen icke högre kan uppdrifvas, emedan
jordlapparne derstädes äro uppbrutna ända till klipprötterna; kunde
man endast dertill lära sig att af desamma draga den nytta, som
</chapter><chapter name="Åkerbruket">
kan dragas! Men äfven i skogsbygden, der jordbruket också på
visst sätt — så otroligt det än kan förefalla mången — varit
beroende af fisket, och dessutom eftersatt för skogshandteringen,
hvilken näringskälla numera är nästan uttömd, har odlingsfliten
under de sistförflutna 60 åren gjort förvånande
inkräktningar. Der är på flera ställen folkstocken nu en half gång större
än 1805, och äger för närvarande en bättre utkomst än då. Uti
goda år afyttrar länet minst 100,000 tunnor säd <footnote>Nu, 1866, långt mera.</footnote>, det mesta
hafre, dernäst korn, och anses den spannmål, som härifrån
kommer, vara vigtigare än den Skånska. Ibland yttre orsaker till ett
sådant lika hastigt som lyckligt förändradt förhållande, är ock att
allmogen lärt sig inse den stora nytta för åkerbruket, hvilken laga
skiften medföra, och derföre ifrigt sökt och söker tillegna sig
densamma. Till landets uppodling har ock den starka
hemmansklyfningen betydligt bidragit, ehuru denna nytta äfven härstädes
fullkomligt motväges af de olägenheter, för hvilkas medförande
hemmansklyfningen så rättvisligen tadlas. I synnerhet märkas dessa
olägenheter på stranden och öarne, der hemmanen, oaktadt deras
obetydliga areal, äro klufna uti oändligt små lotter <footnote>Landshöfdingens femårsberättelse säger: «Hemmansklyfningen fortgår i
ungefärligt förhållande till folkmängden; men med undantag af vissa orter,
synnerligast i skärgården, synes olägenheterne deraf, med afseende å besutenheten i
allmänhet, här i länet vara mindre än flerestädes. Vid jemförelse af
hemmantalet med det samfällda antalet af brukningsdelar visar det sig, att i medeltal
fem à sex åboer äro att beräkna på hemmanet. Härutinnan förete sig dock
betydliga skiljaktigheter. Så exempelvis i vissa skärgårdsorter förekomma ända
till 100-delar af hemman; men dessa äro gemenligen att anse föga
annorlunda, än som bostadslägenheter för fiskare, hvilka sysselsätta sig med jordbruk
såsom binäring».<tab>B.</footnote>.

Om man undantager fjellbygden, är jordlegan öfver allt i
länet ganska hög och hemmanen högt uppskattade. <i>Panthemman</i>
kallas i Norra länet sådane jordstycken, vanligast utmarker, som
på viss tid skattefritt innehafvas af en person, emot en till
ägaren lånad penningsumma. När kontraktåren äro ute, återfår
förpantningsinnehafvaren sina penningar oförminskade, och jordägaren
sin mark uppodlad; räntan af penningarne anses emellertid såsom
arrendesumma.

Uti norra Bohuslän och i det inre af Inland är hafre
hufvudsädet, korn deremot på Oroust och Tjörn samt i de södra
och vestra trakterna af Inland, äfvensom på Hisingen och
kringliggande skärgård. Uti norra länet, der allmogen är mindre
vidhängsen gamla vanor än i södra, vinner <i>rågsädet</i> alltmera
förtroende, fastän det ännu på långt när icke är så betydligt som
det borde och kunde vara. <i>Korn</i> sås der, med undantag af på
Sotenäs och strandhemmanen, obetydligt, <i>blandsäd</i> något mera,
men <i>bönor</i> och <i>ärter</i> högst litet. <i>Hvete</i>-sådden är så ringa, att
den knappt förtjenar omnämnas; den tillhör nästan endast
ståndspersonernas landtbruk, hvilket kan sägas om hela länet. På
ofvanuppräknade orter i södra länet, der kornet är hufvudsäde,
sås obetydligt <i>råg,</i> men deremot en myckenhet <i>bönor.</i> Med
undantag af några socknar på Oroust nyttjas der högst litet <i>hafre,</i> utan
den sämre jorden besås med <i>blandsäd. Potatis</i>-odlingen har öfver
hela länet, isynnerhet i närheten af hafvet, med hvarje år
tilltagit, en följd af hemmansklyfningen. Andra rotväxter odlas ej.
<i>Lin-</i> och <i>hamp</i>-odling idkas jemt så mycket, som tillräckligt är
att fylla allmogens egna behof; likväl är densamma i stigande.

Allmännast kan utsädet pr tunnland antagas vara för hvete
och råg 3/4 t:a, korn 1 t:a, hafre 1 1/2 t:a, blandsäd 1 1/4 t:a,
ärter och bönor 1 t:a, potates 6 t:r och lin en half tunna.

Af vårsäd kan medelafkastningen tryggt antagas vara 5 à
6:te kornet, af höstsäd 10:de, änskönt denna stundom på sina
ställen gifver ända till 25:te, och af potatis 8 à 10:de.

Det är väl jordmånens beskaffenhet och klimateriska
förhållanden, som i första rummet borde föreskrifva jordens
brukningssätt; men detsamma bestämmes oftast lika mycket af folkets olika
behof, åsigter och vanor; och som dessa icke äro desamma öfver
hela Bohuslän, så är ock nämnda brukningssätt skiljaktigt i
länets olika trakter. Öfver hufvud taget, använder Bohuslänningen
icke nog flit i sitt yrke som jordbrukare, utan är benägen att
glömma, det jordens skötsel är hans hufvudnäring, och der så
tillfälle gifves, står hans håg gerna ifrån åkern till sjön och
skogen. Dessutom upptäckas tvenne hufvudbrister uti hans
skicklighet som jordbrukare. Den första är, att åker och äng stå i den
största disproportion till hvarandra. Han inser ej vigten af den
gamla regeln, att ängen är åkerns moder; på många ställen är
den sednare ända till ytterlighet förstorad på den förras
bekostnad, och detta misstag i landthushållningen är i ett årligt
stigande. Det andra felet ligger deruti, att allt för litet af åkern
trädas. På de flesta ställen sker detta med en tiondedel deraf,
och annorstädes, såsom på Tjörn, en del af Oroust och här och
der på Inland, trädas af allmogen ingen fotsbredd. Man vill
väl ursäkta denna uraktlåtenhet med den knappa ägovidden och
brist på flyttbart stängsel; men knuten ligger likväl deruti, att
farfars farfar icke brukade träda sin jord <footnote>Man måste likväl lemna de yngre bönderna det rättvisa vitsord, att de
på de sednare åren vinnlagt sig om ett förbättradt åkerbrukssätt.</footnote>. Följden deraf är
emellertid, att åkern, som får bära många års skördar utan att hvila,
blir öfverlupen af ogräs och utmattad. När på de orter, der
trädning är alldeles obruklig, jorden ändteligen blir så utsugen, att
den icke gifver någon afkastning, lägges den till linda, eller, som
det här heter, «lägges öde» — ett väl passande uttryck, ty sedan
bonden afbergat sista sädesskylen, öfverlemnar han åt åkern sjelf
besväret att förvandla sig till äng, hvarigenom densamma, särdeles
om den äger styfvare jordmån, råkar i process med sig sjelf,
och derunder verkligen är «ödelagd», tills efter några års förlopp
gräset får makt öfver ogräset. På dikning har allmogen hittills
varit ganska njugg, men, efter ståndspersonernas exempel, börjar
han nu aflägga den gamla fördomen, att dikning ej är till annat
tjenlig, än att onödigtvis förspilla jorden. På Oroust och Tjörn
torde likväl icke några ordentliga diken bli synliga i detta
århundradet; de man icke kan undgå att upptaga, förses vanligen
å ömse sidor med en alns bred gräskant, för att om möjligt
hindra vatten att nedrinna uti dem. Emellertid är den
Bohuslänska åkern af ingenting i så stort behof, som af dikning,
emedan de trånga dalar, i hvilka den är belägen, gerna blifva sjuka
af det från höjderna nedströmmande vattnet, hvadan ock landet
alltid lider mera uti våta än uti torra år <footnote>Emedan af brist på diken, åkerns botten aldrig blir torr, besväras han i
många kustdalar af ett förtretligt ogräs, <i>Strandrör</i> (Arundo Phragmites).
Allmänna ogräs härstädes äro för öfrigt: <i>Qvickrot</i> (Triticum repens); <i>Prestkål</i>
(Sinapis arvensis), ibland bönor och korn; <i>Löksa</i> (Bromus secalinus), ibland höstråg,
samt <i>Svimring</i> (Lolium temulentum), som trifves ibland all vårsäd, men
synnerligast ibland vårrågen. Redan Peder Clausen omtalar denna växt, såsom en pest
för Bohusläns åkrar, men nämner den oriktigt Ægilops. Dess frön orsaka yrsel,
om de förtäras i större mängd blandade i mjöl eller i malt.</footnote>.

Till gödningsämne begagnas föga annat än spillning och
torf, hvilken sednare på sina ställen uppbrytes i utmarken,
hvarigenom denna blir oduglig till betesmark. På Inland och äfven
annorstädes plägar grästorfven vid åkrarnes nedre bräddar afskäras
och användas till gödning. De tångarter, dem hafvet så ymnigt
uppvräker på stränderna, anses för det mesta alldeles odugliga
till gödningsämne, änskönt den Halländska strandbons åkrar kunna
faktiskt vederlägga denna åsigt. De rika skal-mergeltillgångar, som
öfverflöda i länet, blifva endast på få orter, der ståndspersonerna
nyligen gjort början och visat nyttan deraf, använda på
jordbruket, utan begagnas i stället till — vägfyllnad. Sedan sillfisket
upphört, har man ifrån grusdammarne vid de förstörda
trankokerierna upphemtat och till gödning användt sillgrums, hvilket
åstadkom en otrolig fruktbarhet för några år, men sedan, säges
det, hafva de åkrar, som dermed göddes, blifvit sämre än förut.
Att genom påkörning af sand på lerjord och lera på sandjord,
mekaniskt förbättra sin jord, har ej allmogen härstädes lärt sig;
men väl söker den flerestädes, isynnerhet i södra länet, att genom
påkörning af torf hvart 3:dje år öka matjorden. Väsendtligheten
af den derigenom beredda nyttan draga många i tvifvelsmål.

Om så medhinnes, hvilket dock sällan sker, höstplöjes all
jord, utom den som ämnas till bön- och ärtsäde. Trädet plöjes
efter behof 2 à 3 till 4 gånger och gödslas starkt. Der
trädning icke är bruklig, sås höstrågen uti de afbergade
potatisåkrarne. På Oroust och Tjörn nyttjas mycken vårråg, hvilket säde
för omkring ett århundrade sedan var allmänt i länet, men har
nu på öfriga ställen blifvit alldeles aflagdt, såsom onekligen det
minst lönande af alla; den sås efter potatis utan föregången
gödning. För kornet gödslas, så framt det ej sås efter råg, korn
eller potatis, och plöjes merendels två gånger i södra länet, men
blott en gång norrut. Hafre och blandsäd utsås vanligast i
höstplöjningen utan föregående gödning. Bönor sås oftast på stubben
och plöjas ned, då nedmyllningen af allt annat säde sker endast
med harfven. Här och der har man börjat lägga bönor i fåra,
och kupa dem. Till potatis gödslas och redes jorden bäst, i
synnerhet på de orter, der man förmenar odlingen af denna rotväxt
ersätta bristen på trädning.

Dessa anmärkningar öfver allmogens brukningssätt af sin jord
äro visserligen allmänt gällande för hela länet, men röra i
synnerhet de södra fögderierna, der kornet är hufvudsädet, och der
inbyggarne onekligen, äfven hvad jordbruket angår, stå efter de
öfriga, ehuru der är den bästa sädesbygden. Såsom ett ytterligare
bevis derpå, må följande märkvärdiga åkerskiftning anföras, såsom
bruklig på vissa orter i nämnda trakt:

<table>
<td>1:sta <td>året <td 2>korn eller potatis med gödning.
<td>2:dra <td c>„  <td>korn eller råg utan d:o
<td>3:dje <td c>„  <td 2>bönor, ärter eller korn uti påkörd jordtorf.
<td>4:de  <td c>„  <td>korn                  <td v3>utan gödning.
<td>5:te  <td c>„  <td>blandkorn
<td>6:te  <td c>„  <td>blandkorn eller hafre
<td>7:de  <td c>„  <td 2>korn eller potatis med gödning.
</table>

Genom denna omgång får jorden således icke gödsel mer än
hvart sjette år (förf. talar här i allmänhet). Föga annorlunda är
förhållandet, der man regelmessigt alternerar med korn och bönor
på leran, eller norrut, der man emellan hvarje gödning skiftar
jorden åt många hafreskördar.

<i>Nyodlingar</i> af utmark brytas om hösten, hackas andra året
och besås vanligen med hafre. Den skadliga <i>flåhackningen</i>
nyttjas endast understundom uti fjellbygden och der torfmossejord
finnes. Uti skogsbygden, der så ske kan, brukar man det
oförnuftiga <i>svedjandet,</i> eller, såsom det här kallas, <i>kasning.</i> Den
växtliga skogen nedhugges på hösten, hvarefter den får ligga och torka,
likväl ej längre än till följande året, då den antändes och råg
utsås i askan. (Stundom fälles och brännes kas på samma år.)
Skördarne efter ett sådant säde blifva visserligen utmärkt gifvande,
samt betet ett par års tid på sådana svedjeland godt; men
besinnar man den oerhörda mängd växtlig skog, som på detta sätt
förödes, och vidare tager i betraktande de årliga skogseldar, som
derigenom uppkomma, emedan tidsförbudet för svedjandet aldrig
här iakttages, så måste man förundra sig öfver, att ej
vederbörande långt för detta utfärdat ett absolut förbud emot ett sådant
riksförderfligt odlingsbruk uti en ort, som hotar att efter några
decennier blifva alldeles skoglös. Braut-Anunds och Olof
Trätäljas tider äro ju längesedan förgångna. Men så är det alltid: —
för ögonblickets vinst uppoffrar man århundradens nytta!
</chapter>

<chapter name="Åkerredskap och bergningssätt">
Vidkommande allmogens <i>åkerredskap</i> bör nämnas, att man
ännu i mannaminne på många ställen i södra länet körde med
klumpiga plogar af endast trä, dragna af 3 à 4 par dragare.
Dessa hafva nu vikit för plogar af samma konstruktion som den
s. k. Vermlandsplogen, hvilka dragas af ett eller halftannat par
dragare. Uti några härader i södra länet fordras, utom den som
styrer plogen, en särskilt person att hålla i tömmarne och sköta
konversationen. Årder brukas här icke. <i>Harfven</i> äger alltid
jernpinnar, antingen krokiga eller räta; i förra fallet kallas hon
<i>krokharf,</i> och är väl ett tungt, men förträffligt redskap, som
ersätter bristen på årder. <i>Välten</i> är merendels för liten i sin
genomskärning, hvadan han, på samma gång han är för lätt, går
för tungt; för att afhjelpa den förra och öka den sednare bristen,
är han på några orter försedd med säte för den körande. Men
<i>hackan,</i> som varit Bohuslänningens älsklingsinstrument, är ännu
på Oroust och Tjörn allt i allom; med den göres snart sagdt
halfva arbetet, och hon är det yppersta åkerbruksredskap, i
synnerhet för lathundar, emedan hon kan begagnas som hvilostaf.
Några andra åkerredskap än dessa, samt spaden och klubban,
finnas ej hos allmogen, och endast på få af ståndspersonernas gårdar.

Hvad <i>bergningssättet</i> angår, så aftages säden med lie, utom
ärter, som stundom upptagas med händerna. Utom på de större
gårdarne, upptages potatis med spade. Säden bindes genast, och
ställes till torkning uti hel- eller halftrafvar, de förra af 32, de
sednare af 16 kärfvar. Tjugu heltrafvar kallas «ett tjog säd», och
efter antalet af tjog beräknar bonden afkastningen af sitt
åkerbruk. Någon gång sättes rågen i små runda skylar, som förses
med hatt. Bönor och ärter torkas på krakar eller s. k.
ärtkyrkor, d. ä. ställningar uppresta i form af en takresning eller
kägla. Säden, i likhet med höet, inköres på sprötkärror. Här
brukas, dock allmännast i fjellbygden, äfven ett slags slädar,
under hvilka ett par mycket små hjul äro fästade, och som passa
väl till den ojemna marken, men kunde inrättas ändamålsenligare.
Med dessa fordon, som kallas «hjultrom», införes säden direkte på
logarne, hvilka äro så anlagda, att man kan köra in på dem.
Kärror hafva först i en sednare tid kommit i bruk. På Tjörn
t. ex. är deras bruk icke mer än 70 år gammalt <footnote>1780 fanns på Tjörn intet hjuldon. Då prosten Klefverström, som
erhållit detta pastorat, anlände dit i sällskap med några konsistorialer från
Göteborg, måste han hålla sitt inträde i församlingen, åkande i släda midt i Maj
månad nämnda år.</footnote>. Förut,
liksom ännu i dag af mången hårdnackad reformfiende, nyttjades
endast slädar vid hö- och sädesbergningen, samt vid körslor af sten
och skogsprodukter. Vagnar begagnas nästan aldrig vid
jordbruket, och äro härstädes högst sällsynta körredskap.
</chapter>

<chapter name="Ängsskötsel">
Med <i>ängskötseln</i> står illa till. Ängens obetydlighet, i
förhållande till åkern, är förut omnämnd. Den bästa ängsmarken
är uppbruten till åker, och den qvarvarande är vattensjuk och
mosslupen; en olägenhet, öfver hvars årliga tilltagande man klagar,
men som man gör föga eller intet för att afhjelpa. Det är
endast på få ställen, som allmogen börjat följa ståndspersonernas
föresyn, att med odling af klöfver och timotheigräs förbättra sitt
höbol; dock är att hoppas, att, sedan den en gång väl gjort
början och funnit nyttan deraf, odlingen af foderväxter blir både
allmännare och betydligare. En allmän anmärkning är, att ängarne
i Bohuslän äro hårdvallsängar. Kärr- och myrängar finnas, med
få undantag, endast i skogsbygden, och äfven der sparsamt.
</chapter>

<chapter name="Boskapsskötseln">
I närmaste sammanhang med jordbruket står <i>boskapsskötseln.</i>
Om dess äldre tillstånd i länet har man den upplysning, att den
varit mycket betydligare än nu, och produkterna deraf ibland
landets vigtigaste afyttringsartiklar <footnote>«Ligeledes har de (inbyggarne i Viken) hvert Aar at sælge Slagteqvæg,
Tælg og Huder». Ped. Claus. kap. V. Bohuslänsk ost var förr i stort rop.

Boskapsskötselns fordna förhållande till åkerbruket upplyses af 1659 års
räntepersedels-värdering, enligt hvilken en ko anses lika god som 1 1/8 tunna
malt eller råg.</footnote>. Den är ännu ganska
ansenlig i skogsbygden, der vidsträcktare betesmarker finnas, och der
en större jordareal gjort, att ängen, oaktadt den framskridande
odlingsflitens verkningar, bibehållit en mera naturlig proportion till
åkern. Derifrån afyttras årligen en mängd slagtkreatur, särdeles
till Norge, dit de af uppköpare föras. I det öfriga länet kan
ladugårdens afkastning icke sägas vara större, än som åtgår till
eget behof. Härifrån får dock Hisingen undantagas, der man, i
anseende till den lätthet, hvarmed ladugårdsprodukter afsättas i
det närliggande Göteborg, lagt sig mera vinning om denna
vigtiga gren af landthushållningen. <i>Mulbetet,</i> som uti skogsbygden
är tillräckligt, är på kustlandet och öarna mestadels för knappt,
så att man till och med på sina ställen får ombesörja kreaturens
utfodring hemma under sommaren. De gårdar, hvilka ligga
närmast hafvet, hafva på holmarne i skären något sommarbete för
sina får och sin ungboskap.

Allmogens <i>hästar,</i> hvilkas antal är så mycket ansenligare,
som bonden sällan nyttjar oxar vid sitt jordbruk, äro icke stora,
men ihärdiga och snabba. I allmänhet vill Bohuslänningen gerna
skryta af sin häst, och utfodrar honom derföre väl. År 1856
inköptes af länets Hushållningssällskap fyra Norska hingstar, till
arbetshästracens förbättrande, af hvilka en stationerades i hvartdera
af Norrvikens, Sunnervikens och Inlands fögderier. (Den fjerde
i Göteborgs fögderi.) Dels af sjukdomar, dels af missväxt på
foder förorsakades att sällskapet nödgades afstå härifrån och försälja
de återstående kreaturen. Det har nu i stället sökt förmå
enskilda jordegare att tillhandahålla allmänheten sådana mot låga
språngafgifter. Till detta ändamål har det anslagit 12
hingstpremier, hvardera å 150 rdr årligen. Likaså i fråga om
hornboskapen; 1856 inköptes 6 tjurar af Ayreshire-race, som stationerades
i Norrvikens, Sunnervikens och Inlands fögderier samt å öarne
Oroust, Tjörn och Hisingen. Kort derefter inköptes ytterligare
tvenne racetjurar, som stationerades i norra delen af länet. Men
härmed gick det precist som med hingstarne. Sällskapet anslog
då medel till 20 tjurpremier, hvardera å 75 rdr årligen.
<i>Nötkreaturen</i> äro af vanlig medelmåttig race; på Hisingen finnas de
bästa mjölkekor i länet. Allmogens <i>får</i> äro af grofullig sort, och
emedan väfnad ej är här någon särdeles näringsgren, har man
icke varit betänkt på afvelns förbättring. Kreaturen gå ute om
hösten så länge som möjligt, till och med på sina ställen under
vintern, så länge marken är bar, för att föda sig med ljung o.
d. För rofdjurs skull följas de i fjellbygden af vallhjon och af
dertill öfvade hundar af stora s. k. Dahlboracen. Hvad fåren 
beträffar, få de högst sällan gå ovallade, utom då de beta på
skären eller i gärdet. År 1847 anlade Hushållningssällskapet trenne
<i>Schäferier;</i> men 1853 dogo i det ena af dem de flesta fåren och
äfven de andra tvenne schäferierna hemsöktes af sjukdom, hvadan
1858 dessa anläggningar öfvergåfvos och de återstående djuren
försåldes. En dyrköpt erfarenhet! I stället har sällskapet sökt
vinna ändamålet på annan väg, medelst införskrifning af
springbaggar af ädlare race, till croisering med de inhemska fåren, för
hvilket ändamål sällskapet år 1860 anslog en inköpssumma af
1,500 rdr. <i>Svinkreaturen</i> äro af en medelmåttig sort, som väl
trifves på orten, och afveln deraf är betydlig. Den borde likväl i
skärgården vara större, än den för närvarande är, emedan den
mängd fiskråk, som nu vanligen utan nytta förspilles, är för dessa
kreatur en begärlig föda. Fordom, då de fredade bok- och
ekskogarne lemnade en rik ollonskörd, underhöllos flere dylika än nu.
Hos de fattigare är grisen vilkoret för deras medborgerliga
existens, emedan den vanligen måste betala deras utskylder.
<i>Getter</i> finnas till högst obetydligt antal; på skären och
strandklipporna skulle sådana med största fördel kunna underhållas. Af
<i>fjäderfän</i> äger allmogen föga andra än <i>gäss</i> och <i>höns.</i> Åt de
sednare egnas på Oroust och Tjörn synnerlig omsorg.
Vintertiden hysas hönsen i allmogens egna boningsrum, och näppeligen
finnes der någon backstuga, som ej jemte innehafvaren
herbergerar några sådana djur. Äggförsäljningen från denna ort är ock derför
betydlig. <i>Änder</i> finnas hos några få, men <i>kalkoner</i> endast hos
ståndspersoner.

Antalet af kreatur i Bohuslän är beräknadt (1842) till 16,662
st. hästar, 1,064 st. oxar, 38,587 st. kor, 21,467 st. ungboskap,
65,590 st. får, 13,600 st. svin och 384 st. getter, hvilken
beräkning naturligtvis är på ett ungefär.

Till afhjelpande af den öfverklagade bristen på <i>djurläkare</i>
inom länet, hvaraf behofvet icke ensamt af den å stat anställde
länsdjurläkaren kunnat fyllas, hafva <i>fem</i> sådana läkare blifvit af
hushållningssällskapet förordnade, af hvilka de fyra för hvartdera
af Bohusläns fögderier och den femte för Göteborgs fögderi
(hvartill den Bohuslänska delen af Hisingen äfven räknas), hafvande
hvardera af läkarne en fast lön af rdr 375 årligen.

<i>Landtbruksmöten</i> hafva regelmässigt hållits hvarje år,
omskiftande å olika ställen i länet, dervid profplöjningar samt
utställningar af kreatur, äfvensom af jordbruks- och slöjdalster, egt
rum, premier tilldelats dem, som deraf funnits förtjente, och
öfverläggningar hållits i landtbruket rörande ämnen. Till
bestridande af kostnaderne dervid har hushållningssällskapet årligen
anslagit 1,000 rdr. År 1860 inställdes dock landtbruksmötet i
anseende dertill att allmänna Svenska landtbruksmötet då hölls i
Göteborgs- och Bohuslän, men i stället anvisades det vanliga årliga
anslaget af 1,000 rdr till bestridande af kostnaderne för
utställningsföremålens transport till och ifrån mötesplatsen.

Hushållningssällskapet har dessutom uppdragit åt en s. k.
<i>länsagronom</i> att, emot särskildt arfvode af 1,500 rdr, under
resor i länet vid lämplig tid af sommaren, lemna råd och
upplysningar åt jordbrukare, som sådant begära, i till landtbruk och
ladugårdsskötsel hörande ämnen, synnerligast <i>grunddikning</i> och
ängsvattning. Den förra har i vidsträcktare mån än förut blifvit
verkställd på länets större egendomar och äfven af allmogen på flera
ställen börjat användas.
</chapter>

<chapter name="Fisket">
<i>Fisket,</i> som förr varit hela landets hufvudnäring, kan nu
betraktas såsom sådan endast för skärkarlen och strandsittaren.
Ungefärligen åtta tusen menniskor skola uteslutande deraf hämta
sitt uppehälle; men såsom en vigtig binäring idkas det af all i
närheten af hafvet boende jordbrukande allmoge, ofta på bekostnad
af dess egentliga yrke. Det delar sig i fyra slag: <i>sillfiske,
storfiske, makrillfänge</i> samt <i>hummer-</i> och <i>ostrontägt.</i>
</chapter>

<chapter name="Sillfisket">
Det periodiska <i>sillfisket</i> i Bohuslän är rikskunnigt. Dess
rikedom sista gången, likasom det lif och den rörlighet, som då rådde
i vår skärgård, öfvergick all föreställning. Menniskoboningar och
kostbara förädlingsverk prydde nästan hvarje klippa i de inre södra
skären, som deraf fingo utseende af den lifligaste stad. Tusentals
menniskor fyllde stränderna och fjordarne med sin verksamhet, sin
glädje och sin — lastfullhet <footnote>«Bohuslänska kusten var då ett första Kalifornien i alla hänseenden».
<tab>(Skuggspel, Tidsmålningar etc. af Emilie Flygare-Carlén.)</footnote>. Nu är allt förändradt; endast
sorgliga rudera efter de otaliga byggnaderna qvarstå på de öde
skären, och en dyster stillhet, afbruten endast af sjöfogelns skrän
eller årtagen från någon ensligt framglidande fiskarbåt, hvilar nu
öfver den hafsyta, der det mest rörliga lif förr rådde. — Dock,
för menniskovännen är denna företeelse skönare än den förra!

Om naturen af den sill, <i>fetsill</i> kallad, som i så otroliga
stimmar tidtals besöker våra stränder, gifvas tvenne åsigter; den ena,
stödjande sig på vetenskapliga undersökningar, är, att fetsillen
födes i Kattegatt och Nordsjön, samt är af samma art, som den
sill här årligen fås, hvadan följer den konklusion, att man bör
låta <i>lottsillen,</i> såsom sillynglet här kallas, vara i fred, ty då blifver
deraf fetsill, och icke, såsom nu är fallet, årligen med finmaskade
vader bortsopa tusentals tunnor deraf. Men just för denna
konklusions skull svaras härtill <i>Nehej!</i> af herrar handlande,
fisksaltare, fiskköpare och fiskare m. fl., hvilka påstå, att fetsillen
är en egen, ifrån all vid Skandinaviens kuster befintlig sill, <i>skild
art,</i> och hitkommer ifrån Ishafvets och Nordsjöns aflägsnaste
trakter. Tillämpningen af detta deras påstående blir, att man med
en inkommen sillstim kan förfara så oförnuftigt och förödande man
behagar, eftersom densamma icke är stationär, utan endast
tillfälligtvis snokar hit, och framför allt, att staggen och lottsillen
utan skada kunna bortrensas, såsom varande af mindre värde och
en — märk väl! — <i>alldeles egen sillart</i> (!), hvars tillvaro icke
eger det ringaste inflytande på ett egentligt sillfiske. Till stöd
för denna indrägtiga mening anför man alltid fiskarenas
utsago, — i sanning ett ovedersägligt vittnesbörd! Det finnes
ingen i sitt yrke så okunnig menniska, som den Bohuslänska
fiskaren. Han vet ju knappt, <i>om</i> saltsjöfisken leker? Han tror ju,
åtminstone på vissa fisklägen, att sillyngel <i>«stiftas»</i> (omedelbart
skapas) i sjön hvart tredje år! — och detta oaktadt sillen årligen
leker på hans kust, fastän på ett sådant djup, till och med 18
famnar, att han ej kan åtkomma den. För öfrigt vet fiskaren
nog att vittna i sitt eget intresse, såsom under det s. k.
<i>Trangrumsväsendet,</i> då samma personer, som ett par år förut
med hand å Bibel besvurit sin öfvertygelse om grumsets
skadlighet, togo på sin salighetsed, att detta var nyttigt för sillen <footnote>Se Trangrums-akter.</footnote>.

Och med sådana vittnesbörd vill man kullkasta resultaten af
Sveriges mest frejdade naturforskares opartiska och på
vetenskapliga grunder anställda undersökningar! Men hela detta påstående
om fetsillens och lottsillens skilda arter synes tydligen uppgjordt
och med all gevalt omhuldadt i och för sistnämnda eller småsillens
fångande, hvilken för några individer är en god rikedomskälla.
Man hade nemligen annars att frukta, att ett förbud t. ex. kunde
utfärdas emot fångandet af allt sillyngel, och dymedelst — ett
stationärt sillfiske beredas äfven här, såsom i Norge, England och
Holland. Nu bortsopas den ena sillyngelstimmen efter den andra,
så snart den ger sig upp från djupet. Vid Fjellbacka togs 1842
emellan 70 à 80,000 tunnor, deraf 9/10-delar icke öfversteg 6
tum i längd. «Det var en egen art», hette det; «den hade icke
blifvit större». Men hur kommer det då till, att denna art
aldrig har någon mogen råm och mjölke, såsom hvarje annan
aflingsför fisk? «Det kommer sig deraf, att han icke fortplantar
sig som andra djur, utan «stiftas» af vår Herre omedelbarligen,
eller ock lägger han af bagaget vid polarisarne, för att vara desto
ledigare vid sin sydländska excursion» (!!!) — Jaså! — men skulle
det måhända icke sannolikare komma sig deraf, att denna sill icke
är fullvuxen?

Efter någon tid torde den satsen icke mera bestridas, att
all sill, som tagits och tages i Bohuslän, verkligen är af en och
samma art, samt född i Kattegatt eller dess granskap, och att
lottsillen icke är annat än sillyngel. Detta hindrar icke, att ju
sillen, i likhet med nästan hvarje annan fisksort, periodiskt i större
stimmar tränger in på stränderna ifrån djupet, der hon annars
har sitt tillhåll. En sådan periodisk sillens «landstötning», för att
nyttja en allmän term, har, enligt historiska vittnesbörd, flera
gånger inträffat på Bohuslänska kusten; men om den, såsom mången
med vigtig min försäkrar, precist skall inträffa 50 år efter den
förra periodens slut, lemnas derhän.

Underrättelserna om Bohusläns äldre sillfisken äro högst
sparsamma; likväl kan man genom dem vägleda sig till något ljus <footnote>På Peder Clausens tid gick här ännu en tradition om ett i äldsta tider
här inträffadt sillfiske, hvilket blifvit förderfvadt genom trolldom, nemligen
genom en kopparhäst, som nedsänkts i hafvet.</footnote>.
Sturleson förmäler, att omkring år 970, då Gunhildssönerne
regerade, var en hård tid öfver hela Norska väldet, hvartill bidrog,
att fisk felades vid stränderna; deraf kan slutas, att den tiden
icke gafs något betydligt sillfiske i denna skärgård. Derutaf att
folket i Viken råkade i nöd genom Olof Haraldssons förbud år
1020, att utföra sill till Sverige, synes, att sillfisket här då var i flor.
Huruvida det stora Skånska sillfisket, som varade ifrån slutet af
1100-talet (då sillen stod så tjockt i Öresund, att man kunde
ösa upp henne med händerna <footnote>Se företalet till Saxo Grammaticus. Den hedersmannen är likväl känd
för att skära till i växten.</footnote>) till slutet af 15:de århundradet,
äfven sträckt sig till Bohuslän, känner man väl icke bestämdt,
men det är dock ganska sannolikt. Med visshet vet man, att
omkring år 1300 <i>«Sild ok Fiska komo ijfrigt til landa»,</i> såsom ock
1314, enligt ett af hertig Erik Magnusson då urfärdadt
tillstädjelsebref för borgarena i hansestaden Campen, att emot en viss
afgift idka sillfiske på hans kuster <footnote>Brefvet dat. Opslo erast. S. Laurentii MCCCXIV. Afgiften var 6
penningar sterling för hvarje Tysk läst sill, som fångades. Dessutom medgafs att
under de tio år detta fördrag var ämnadt att gälla, skulle de fiskande i landets
skogar få hugga ved till sitt behof och då de gjort sig förfallne till brott, skulle
de straffas efter norsk lag; men undkom den brottslige, skulle han vid norska
auktoriternas reqvisition afstraffas genom rådets i Campen försorg.<tab>B.</footnote>. Men i förra hälften af
det 16:de seklet var sillen borta, tills den återkom år 1556. Då
lärer inträffat det rikaste sillfiske, som här någonsin varit. Hvarje
skär bebyggdes, flera tusen menniskor hitflyttade, och ifrån
utrikes orter infunno sig årligen tusentals skepp, för att emottaga
fångsten <footnote>Den med detta sillfiske samtida Peder Clausen säger ibland annat, att på
8 till 9 mil, vid den yttersta strandkanten i Bohuslän, voro otaligt många hus
och bodar, af 2 till 3 våningars höjd, och bodde otaliga menniskor vid alla
fjordar, äfvensom vid alla vikar och sund, på öar, holmar och fasta landet, så långt
som sillfångsten kunde idkas. Af samma orsak kommo hvart år många tusen
skepp ifrån Danmark, Tyskland, Friesland, Holland, England, Skottland och
Frankrike, till att köpa och utföra sill, hvaraf de alla fingo nog, och förde den sedan
omkring till vidt aflägsna länder m. m.</footnote>. Endast ifrån Marstrand, enligt en samtida
anteckning <footnote>Den Norske Sou. 1 del. Stadens grannskap måste likväl häruti vara
inbegripet.</footnote>, utskeppades härunder årligen 50,000 läster sill (600,000
t:r). Detta varade till år 1587, då dess plötsliga upphörande,
förebådadt, enligt folktron, af en fångad sill af underlig skapnad,
bragte en mängd menniskor uti yttersta elände. Sedan gick
sillen icke till i någon särdeles myckenhet, förr än omkring år 1660,
då hon åter landstötte, men på långt när icke så talrik som förr.
Hon hade nu varit borta omkring 73 år. Fisket drefs nu af
endast länets inbyggare, hvilka derigenom blefvo ganska förmögna;
men det afbröts 1675, då det Nordiska kriget började. Sedan
visade sig sillen tidtals, i synnerhet 1727, men man saknade folk
och redskap, för att begagna sig deraf; omsider hitkom hon 1747
och blef här till 1808, då hon åter försvann.

Detta sillfiske lefver ännu i friskt minne. Det var
ofantligt rikt, men öfverträffades dock af det åren 1556—1587. Störst
var detsamma emellan åren 1786—1799; sillen kunde då köpas
för ett par skilling tunnan, och man var villrådig, huru man
skulle använda den myckenhet, som fångades, ehuru man sökte
förädla den på alla möjliga sätt. Den mesta åtgick till
trankokerierna, hvilka år 1783 voro 328 stycken, med tillsammans
1092 kittlar och tillverkade årligen omkring 11,000 fat tran.
Men vid 1787 mångfaldigades dessa, så att man ett år
tillverkade omkring 120,000 fat tran. Räknar man i medeltal 20
tunnor sill till hvarje fat tran, som dock är väl litet, finner man,
<table>
<td>att endast till trankokerierna åtgingo <td r>2,400,000 <td>tunnor.
<td>Då insaltades minst <td r>400,000 <td c>„
<td r>Transp. <td r>2,800,000 <td c>„
</table>
<table>
                                     <td r>Transp. <td r>2,800,000 <td>tunnor.
<td>röktes                                             <td r>4,000 <td c>„
<td>pressades till Pilchards                           <td r>4,000 <td c>„
<td>utfördes färsk till kringliggande orter           <td r>50,000 <td c>„
<td>förtärdes af folket i skärg. och i öfr. länet     <td r>80,000 <td c>„
<td>Högsta årliga fångsten steg således till omkr. <td r>2,938,000 <td>t:r <footnote>S. k. mättunnor af 80 kannors rymd, som då nyttjades i skärgården.</footnote>.
</table>
</chapter>

<chapter name="Trankokningen">
Trankokningen tilltog sedan, men saltningen aftog. Efter
1796 började fisket att aftaga, i anseende dertill, att
sillstimmarne, mindre talrika än förut, inkommo allt senare på hösten,
och således voro inne den för deras fångande otjenligaste tiden.
Förut var fisket afslutadt vid julen, nu tog det först då sin
början, ja ännu senare. Man försökte väl använda isnotar, men
utan framgång, förmodligen emedan man ej förstod att riktigt
handtera dem. År 1808 upphörde sillfisket alldeles. De kostbara
förädlingsverken, hvilka uppstått liksom genom ett trollslag,
raserades. Rikedomen lemnade rum för ett tryckande armod; endast
en ting blef qvar efter sillfisket — skärgårdens moraliska förderf.

Om orsakerna till detta fiskets upphörande är man icke
ense. En del, det förstås! påstå, att dertill icke alls gåfvos
några yttre orsaker, utan att sillen, tillfölje af en «outredd
naturkraft», frivilligt drog hem igen — till Ishafvet. Det är
visserligen ganska sannolikt, att sillen, i likhet med mången annan
fisk, periodiskt besöker grundare vatten; men det är ännu vissare,
att en sådan periodisk uppstimning kan i förtid, genom yttre
orsaker, afbrytas, såsom förhållandet nu utan tvifvel varit. De
som icke vilja neka detta, tro, att sillen dels blifvit utfiskad, dels
skrämd af bullret i skärgården, isynnerhet af det idkeliga
skjutandet i Kattegat i början af detta århundrade, och dels att hon
skytt för den mängd grums, som ifrån salterierna och
trankokerierna utvräktes i hafvet. Troligen äro dessa båda sista meningar
hvar för sig lika riktiga. Huruvida just sillstammen alldeles
borttogs, lemnas derhän; men då den ej ostörd fick leka, och
ynglet ej skonades, skulle naturligtvis mängden deraf i tidens längd
förminskas; och fåfängt är hoppas, att numera få någon stationär
stor sill, så länge man bortsopar småsill-stimmarne med vader,
så finmaskade, att sillungen, om han ej är större än en tum,
måste följa med. Hvad åter bullret angår, så känner enhvar
fiskens i allmänhet, och särdeles sillens, fruktan för allt sådant.
Man brukade, för att upptäcka sillstimmarne, nattetid slå ett slag
med åran mot båten, då i ögonblicket all i närheten varande
sill gjorde en häftig rörelse, som orsakade ett sken, «sillblixt»,
hvilket tillkännagaf för fiskaren, hvar stimmen stod. När nu
sillen förskräcktes af ett så svagt ljud, hur skulle den då icke
förskräckas af det förfärliga oväsende, som orsakades af många tusen
menniskors rop och skriande, af arbetet i verken och
handtverkstäderne, och framför allt af det dagliga skjutandet från de i
skären liggande så ut- som inländska krigsskepp? Stojet i
skärgården hördes af seglaren långt ut i sjön; hvad verkan skulle
det icke då haft i vattnet, som är en bättre ljudledare än
luften? Men af alla uppgifna orsaker till sillens aflägsnande, kan
ingen hafva varit mera verkande än trangrumsets utkastande i
sjön. Skrädet af millioner tunnor sill utvräktes årligen från
trankokerierna och salterierna i sjön, och långt utanför skären mötte
seglaren liksom stora flytande holmar deraf, af den
vedervärdigaste stank. Derigenom blef vattnet alldeles förpestadt, och det
är naturligt, att sillen skulle sky derför. Men hvad värre var,
der grumset sjönk, förtärde det all vegetation på hafsbotten;
hvilken likväl är ett nödvändigt vilkor, såväl för fiskens underhåll,
i anseende till i hafsgräset vistande smådjur, såsom ock för dess
råmläggning. Ännu efter nära fyratio år är den botten alldeles
naken, der grumset till någon större mängd legat; sådana ställen
kallas af fiskaren för <i>dödbottnar,</i> och finnas i mängd i södra
skären. Fråga om grumsets skadlighet, såväl för sillen, som i
anseende till deraf befarad uppgrundning af segelleden och
hamnarne, väcktes redan i början af sillfisket, och vite stadgades för
dess utkastande i hafvet; år 1783 anbefalldes till och med, att
de trankokerier, som voro så belägna, att grumset derifrån icke
kunde undanskaffas och nedgräfvas på land, skulle bortflyttas.
Men då begyntes en af de märkligaste strider emellan det egna
intresset och den allmänna nyttan; dock, som vanligt, segrade
det förra <footnote>Alla undersökningsprotokoller, vittnesintyg m. m., rörande trangrumset,
finnas samlade uti en numera sällsynt bok, <i>Trangrums</i>-akter, som trycktes på
trankokeri-ägarnes bekostnad.</footnote>. Undersökningsmännen mutades, vittnen köptes, och
till de lärde åtföljde stora presenter de små sillgrums-burkarne,
och hufvudsumman af allt blef, att både de lärde och de olärde
svuro på, att grumset, i stället för att vara menligt för sillen,
tvärtom vore för densamma högst nyttigt, såsom ett begärligt
födoämne!!! Trankokerierna fingo nu stå qvar, likväl med
åliggande att hålla täta grusdammar; men i bottnen på dessa
anbragte man hål med luckor, som uppdrogos, då dammen blef
full, och grumset drefs ut i hafvet, lika bra som förut <footnote>Men hörom ock andra parten! «— — — resultatet af den stora
uppståndelsen, som sjelf utgjorde en lång och dyster mellanakt under sillens
aflägsnande, blef slutligen det, att trangrumset hvarken bidragit eller kunnat bidraga
till det onda man påbördade det, något som äfven synes bestyrkas af det
förhållande, att sillen snart nog i oändlighet förökade sig.» («Skuggspel, tidsmålningar
etc.» af Emilie Flygare-Carlén, 1 D. sid. 202.)<tab>B.</footnote>.

Alla förhoppningar att återfå det stora fiskafänget hafva
sedan år 1808 felslagit, och alla försök dertill misslyckats. Ingen
beräknad nytta vanns med det år 1812 gifna statsanslaget, stort
50,000 rdr, till sillfiske på djupet, emedan man icke förstod sig
på att idka detta; en och annan gifves, som tror sig känna
närmare orsaker dertill. — — — —
</chapter>

<chapter name="Redskapen">
Sillfisket i Bohuslän, som fordom idkades af alla nationer,
och, enligt en gammal sägen, isynnerhet af Skottar, har sedan
år 1666 bedrifvits endast af Svenskar. Äldsta sättet att fånga
sill var med garn. Notarne eller Vaderna kommo först i gång
omkring 1760, då regeringen utfäste premier för deras nyttjande.
De hade vanligen öfver 100 famnars längd <footnote>De allra största vaderna voro sammansatta af 48 dukar, hvardera af 3
famnars bredd, — således vadens hela längd 144 famnar.</footnote> och omkring 12
famnars djup. Linorna vid hvarje arm voro flere hundra famnar
långa. Vaden utlades så långt som möjligt kring stimmen, och
drogs, sedan sillen med buller blifvit indrifven deruti, till land
förmedelst tvenne vindspel. Uti en sådan vad voro vanligtvis 12
till 18 delägare, af hvilka en, «vadkungen», förde befälet.
Stundom förenade sig flera vadlag om en fångst, sammanbundo
vaderna och tillspärrade hela vikar, då all sill, som fanns derinne,
med mindre vader upphämtades. Uti lyckligaste fall kunde med en
vad fångas ända till öfver 1,200 tunnor i ett enda kast.
Fångsten fördes genast på båtar till förädlingsverken, och vaden drogs,
så länge sill fanns på stället. Men ofta förtog snålheten
visheten, och man instängde så mycken sill i vaden, att varpet ej
kunde dragas i land, och den stockade sillen dog, samt blef
sedan liggande på hafsbottnen att förruttna; på detta sätt gingo
hundratusendetals tunnor sill årligen förlorade, och fiskplatsen
förderfvades af den ruttnade sillmassan. Då, likasom nu, gällde
ingen strandrättighet, utan der åtelen var, dit församlade sig ock
örnarne, deraf blodiga uppträden dagligen förorsakades vadlagen
emellan.

Här gifves visserligen ännu hvarje vinter ett sillfiske i
länet <footnote>Det är märkligt, att den sill, som nu tages här, vanligen fås i norra
skärgården, omkring Fjellbacka, då likväl under det stora sillfisket södra skärgården var
dess hufvudstation. Derstädes voro också nästan alla förädlingsverken anlagda.</footnote>, men detta är vanligen högst ringa, och lönar sig endast
så tillvida, som sillen, hvilken mest försäljes färsk, står i högt
pris. Om man använde drifgarn, skulle likväl en ganska
ansenlig mängd sill fångas, emedan talrika stimmar årligen
genomstryka Kattegat, och äfven ingå i fjordarne, särdeles vid
lektiden <footnote>Seglare försäkra, att i rännan emellan Bohuslän och Jutland står sillen
ständigt så tjockt, att den kan kännas med lodet. Finns det ingen sill i
Kattegat, herrar sillfiskare?</footnote>. Annat är deremot förhållandet med det förderfliga
småsillsfisket. Det är oftast rikt gifvande. 1842 fångades, såsom
ofvan är anfördt, omkring 80,000 tunnor <footnote>Häraf var likväl en ganska liten del aflingsför. Om den större delen,
som ej kunde användas till föda för menniskor, fått gå i fred, hvilken mängd
skulle icke uppkommit af den nu förstörda, då hvarje mogen sill lägger 50,000
ägg årligen!</footnote>. Fångsten nedsaltas
till så stor del, som dertill är tjenlig, och bringar mången
enskild man stor rikedom, under det att det förstör alla utsigter
till ett för riket förmånligt fiske. Ingen må föreställa sig, att
ett sådant sillfiske, som detta, gagnar hela skärgården, — nej,
endast några få vadlag. Tvärtom lider den öfriga fiskaren deraf,
ty den fisk han fångar, blir derigenom oafsättlig, och sill kan
han ej taga, eftersom han icke förmår hålla sig dyr redskap.

Äfven till dessa sillfisken nyttjas vader; men dessa äro icke
så stora som de gamla, af hvilka väl numera knappt ett par
finnas i behåll. De äro omkring 80 à 90 famnar långa och 6
dito djupa; men hvad de förlorat uti storlek, har blifvit ersatt
uti täthet. De äro så fint maskade, att de hålla ända till 40
hvarf på alnen, hvaraf följer, att äfven det allra finaste yngel
måste blifva qvar i dem. Sådant yngel, <i>stagg</i> kalladt, hvilket
om notarnes maskor vore större, kunde gå igenom och tillväxa,
säljes vid rikare småsillsfisken till svinföda och gödsel — en
dråplig hushållning! Det torde derföre icke misstyckas, om man
vågar framställa den önskan, att ett visst mått för notmaskans
storlek, som borde vara allraminst en tum från knut till knut,
måtte af vederbörande fastställas, och ett absolut förbud utfärdas
mot nyttjandet af mera finmaskade notar <footnote>Ännu i vår driftige fiskeri-intendents, friherre E. J. E. Ugglas berättelse
om fisket vid Bohusläns kuster under 1864 finna vi att «någon inskränkning i
bruket att vid sillfisket begagna finmaskiga vader icke kunnat förmärkas. Dock
har i Göteborgs skärgård användning af det ändamålsenligare redskapet, sättgarn,
vunnit insteg och förtroende».<tab>B.</footnote>.
</chapter>

<chapter name="Regeringsåtgärder till fiskets befrämjande">
De åtgärder, regeringen tid efter annan vidtagit till sillfiskets
befrämjande, må korteligen anföras. De vittna alla om en
berömvärd omsorg för vidmakthållandet och uppdrifvandet af denna
näringskälla; och om de icke alltid medfört beräknad nytta, så
var det ingalunda regeringens skull. De vigtigaste författningarne
äro: Reglementet för sillfisket, af år 1666, som tillåter endast
Svensk medborgare att befatta sig dermed <footnote>Denna och följande författningar igenfinnas i Stjernmans Samlingar och
Modées utdrag af Kongl. Förord.</footnote>; 1667 års Oktroj för
sillfiskets inrättande på Holländska viset, samt viss tullfrihet för
infördt salt och utförd sill; 1731 och 1745 års privilegier för
några enskilda bolag att försöka sillfiske på djupet. 1735
nedflyttades alla rotebåtsmän till stranden, och försågos af kronan
med båtar och fiskredskap, fastän allmogens klagomål, på
riksdagen 1739, gjorde detta företag om intet. 1752 erhöllo alla, som
ville nedsätta sig på kronans grund i skärgården, för att idka
sillfiske, skattefrihet derför och fritt byggnadsvirke. 1754 utkom ett
nytt reglemente för fisket. 1756 utfärdades amnesti för alla till
utrikes ort olofligen afvikne Svenskar, hvilka ville nedsätta sig i
skärgården, med utfästadt löfte om tomter, till evärdelig egendom,
och hus på kronans bekostnad; samma år förbjöds allt skjutande
längs kusten, såväl från skepp som fästningar, den tid sillen gick
in i skären; och premier af 3 daler s:mt (5 rdr rmt) utfästes
för hvarje tunna sill, som saltades, ehvad hon var fångad på
djupet eller vid stränderna; premiet minskades 1758 till en daler pr
tunna, och utdelades icke längre än till 1766, i anseende till den
stora balance, hvaruti premiefonden råkat, genom för stora
utbetalningar. Premier voro ock utsatta för nyttjandet af sillvader,
och förhöjdes 1771 till 120 daler s:mt för de största, och 70
daler för mindre, af 26—30 lisp. vigt. För rökt sill, som
exporterades till medelhafstrakterna, erhölls halfannan daler, och för
den, som gick till Nordsjön, en daler s:mt för tunnan i belöning.
Uti fiskeristadgan af 1766 förbjöds vid 100 dalers bot allt
utkastande af sillråk i hafvet, hvilket förbud skärptes år 1771, och,
såsom ofvan är nämndt, utsträcktes år 1783 äfven till
trangrumset. Hvad verkan detta förbud medförde, är förut berättadt.
Staten fortfor emellertid att skydda och uppmuntra sillfisket; ifrån
år 1752 till år 1787 hade den derpå uppoffrat 635,000 rdr, och
det är denna uppmuntran, man har att tillskrifva den stora höjd,
till hvilken detta fiske steg efter sistnämnda år. Ständernas
förskott år 1812 till sillfiske på djupet, vet man, blef utan nytta;
det bestämdes åt ett bolag, för hvars räkning sillbuyser inköptes
i Emden, men hvilka måste åter försäljas, sedan de ej fingo
utföras.

Innan vi lemna sillfisket, låtom oss framkasta den
besynnerliga frågan: Hafva de periodiska sillfiskena varit gagnande för
Bohuslän? Att desamma, genom orsakad liflig rörelse uti handeln,
varit för riket högst nyttiga, kan väl ingen neka, — men för
Bohuslän? Ja, för dess köpmän, för förädlingsverkens egare och
synnerligast för de sistnämndes bokhållare, hvilka snart sagdt blefvo
millionärer, var sillfisket oändligt båtande; men för länet i
allmänhet, för allmogen, för skärkarlen är det det största straff, som
Gud kan sända, ett sodomsäpple, som under ett gyllene skal
döljer ett gift, hvars förderfliga verkningar fortfara att kännas genom
decennier. <i>Ett sådant sillfiske förstör i grund länets jordbruk.</i>
När sillen kommer, kastar mannen plog och hacka, för att skynda
få del i den lofvande förtjensten, lemnande åt qvinnan jordens
brukande, hvilket då blifver ansedt såsom en usel binäring. När
fisket upphörer, är jorden förderfvad af vanskötsel, och kan på
en lång tid af år icke komma sig igen. Också bevisa nio
exempel af tio, att den allmoge, som deltagit uti ett sillfiske, icke
mera duger till jordbrukare, emedan han derunder gerna vänjer sig af
med den ordentlighet och tarflighet, som drifvandet af sistnämnda
yrke, mer än något annat, erfordrar. <i>Och när sillfisket upphörer,
störtas härigenom skärgården uti det yttersta armod och elände.</i>
Inkomsterna, så länge fisket är i flor, äro rika och lättfångna;
men tänkom blott på skärkarlens medfödda lättsinne, för att finna
</chapter><chapter name="Sillfiskets efterkänningar">
hans hushållning. Han lefver i ordets bemärkelse endast för
dagen, och så länge förtjensterna äro goda, går han i sus och dus,
utan att låta sin omtanka gälla några andra än stundens behof.
Men så beprisade förtjensterna än voro under sillfisket, räckte de
likväl icke till att betäcka depenserna för de fiskandes och de vid
förädlingsverken anställda arbetarnes svirrande lif, utan desse måste
borga sig fram, och som hypotek ställde de icke den sillstimmen,
hvilken stod inne i skären, utan den som skulle komma följande
år; — men sillen kom icke, och de armas hus, båtar, redskap,
kläder — allt bortslogs under auktionsklubban, för att gälda
skulden <footnote>Låtom oss dock hoppas att, med en stigande upplysning och deraf
följande sedlighet, denna målning blott skall passa in på flydda tider!<tab>B.</footnote>. När fisket upphörde, qvarstannade dessutom de fattigaste
(d. v. s. pluraliteten) af den mängd främlingar, som blifvit
hitlockade af hoppet att i Bohusläns skärgård finna ett annat Kalifornien,
och ökade eländet, hvarutur södra skärgården ännu, efter en tid
af 57 år, icke förmått resa sig. Men den största förbannelse,
som det så beprisade sillfisket sprider öfver länet, är <i>den
ytterliga osedlighet, som derunder går i svang, och hvilken sedan
fortplantas på flera generationer.</i> Det tygellösa lefverne, som under
det stora sillfisket 1747—1808 fördes i skärgården och på stranden,
öfvergår allt begrepp. Våldsgerningar, otukt, svordomar och det
gräseligaste fylleri öfvades dag och natt. Från morgon till qväll
raglade fiskaren och arbetaren i huset, på bryggan och i båten,
och nätterna firades de afskyvärdaste orgier, — och huru kunde
förhållandet väl vara annorlunda? Hit samlades ju många tusen
arbetare af båda könen ifrån alla landsändar — för det mesta
afskum —, hvilka för vanära eller oduglighet icke kunde stanna i
sin hemort; ingen polisuppsigt gafs, eller ens kunde gifvas, och
de sjelfva, uti hvilkas händer den var anförtrodd, neddrogos
oemotståndligt uti de rasande lasternas hvirfvel. När sedan fisket tog
slut, då stannade det allrasämsta packet qvar, och vidmakthöll
det moraliska dödstillstånd, uti hvilket en del af skärgården ännu
befinner sig. Alldeles samma styggelse hafva äfven äldre tiders
sillfisken medfört <footnote>På osedligheten i skärgården under sillfisket 1556—1587 göra tvenne
samtida, Peder Clausen och författaren till «Den Norske Son», en förfärande
skildring. Den sednare säger: «I Marstrand og Egnen deromkring paa 10
Miile samle H—r och Skielme sig ved Micheldags Tiider, naar Gud giver sin
Velsignelse. Der er H—s rette Mynstringsplads, og hver H—e giver Tolderen
en Daler, som er noksom bekiendt af alle, som handle derpaa». Uti samma
skrift (Norske Son), hvilken tagit anledning och namn af en uti Aggerhuus år
1581 född vanskaplig gris, som ansågs vara ett förebud till Guds straff öfver
Norges synder, förklarar han grisens hvita hud beteckna «det store H—i, som
især ved Sildefångsten bedrifves», samt påstår, att det snabellika horn, hvilket
stod ifrån grisens näsa, böjdt öfver ryggen, skulle betyda, att «Landets og især
Marstrands Synder skal straffes og komme tilbage, ligesom Hornet bøjes over
Ryggen». Förklaringen, skrockfull, lemnar dock ett historiskt vittnesbörd. Peder
Clausen säger om de äldsta sillfiskena: «Att Menneskenes store Utaknemmelighed
mod Gud og hans gode Gavers mangfaldige Misbrug, som ogsaa det ugudelige
og uskikkelige Levnet de derhos førte, har været Aarsag til at samme ophørt»;
och om det 1556—1587 varande yttrar han ibland annat, att «Indbyggerne i
Vigen vare saa onde imod andre, som søgte derhen for at fiske, at de med Hug
og Slag, Skielden og Banden overfoldte dem, saa at ingen inden eller udenlandsk
kunde sikker fiske iblandt dem, med mindre de vare saa stærke og mange i
Følge, at de kunde gjøre Modværge; ja, stial Garnene tillige med Fiskene fra
mange, og rygtede saavel deres egne, som andres Garn om hellige Dage, naar
de kunde stiæle sig dertil. Foruden det ugudelige Levnet, som de Strandsiddere,
der paa den Tiid boede, øvede med Drukkenskab, H—i og Skiørlevnet, Mord og
Slagsmaal, samt andre grove Laster». Till punkt och pricka inträffade 200 år
derefter samma målning på samma sak.</footnote>. Man må derföre icke förundra sig om man
hör hvarje förståndig Bohuslänning yttra: «Gud låte aldrig sillen
komma!»

Sillfisket steg 1864 till 7,374 tunnor, motsvarande
ungefärligt försäljningsvärde af rdr 39,760 rmt.
</chapter>

<chapter name="Storfisket">
<i>Storfiske</i> är för närvarande förnämsta fisket för Bohuslän
söder om Qville. Dermed menas det fänge af torsk, långor,
helleflundror (här «qved» kallade), rockor och gråsej <footnote>Gråsejen gick för omkring 25 år sedan i ovanlig myckenhet till i norra
skärgården, men har sedan försvunnit, såsom fiskarena tro, bortskrämd genom
de ångbåtar, som gå emellan Göteborg och Norge.</footnote>, som ifrån
våren till Oktober månad idkas på Jutska refvet, vid Skagen och
under Lindesnäs. Den redskap, som härvid nyttjas, är de s. k.
<i>storbackorna,</i> en grof långref af olika längd, med omkring 3
famnars afstånd emellan hvarje krok. Ändarne af denna ref äro
försedda med ankar och vakare, och känsorna med barkbitar, för
att hålla krokarne ifrån bottnen. Till agn nyttjas koljor, hvilka
tagas på backor, lika konstruerade som storbackorna, men mycket
smärre, och agnade med musslor eller, i brist deraf, med småsill.
De farkoster, hvilka nyttjas vid detta fiske, äro dels oviga
däckade <i>skutor,</i> byggda på kravell, af öfver 20 alnars köl, tacklade
med trenne master, på två af hvilka de föra råsegel och på
aktermasten mesansegel; dels s. k. <i>sjöbåtar,</i> byggda på klink,
hvilka, med 10—15 alnars köl, vanligen äro däckade samt
tacklade med klyfvare, fock, stor- och mesansegel. Skutorna föra
10—12 mans besättning, göra vanligen 14 dagars resa, och gå
derunder stundom hela 30 milen till sjös. Sjöbåtarne deremot
äro bemannade endast med 8 man, gå sällan utom Skagen, och
återkomma efter 8 dagars resa. Backorna utläggas på
eftermiddagen och dragas följande dag, då vädret det medgifver. Under
ledigheten sysselsätter sig besättningen med dörjfiske. Den
fångade fisken har man hittills vanligen brukat nedlägga orensad och
osaltad uti ett särskildt dertill inrättadt rum, hvaraf händt, att han
varit halfrutten då han kommit i land, och måst vattenläggas innan
han saltats, hvarigenom han förlorat sin goda smak. Utom der
särskild öfverenskommelse gjort undantag, plägade fångsten delas lika
emellan hvarje delägare i båtlaget; men behållningen deraf har hittills
vanligen varit liten eller ingen. Vanligen förskotterade salteri-idkarne,
med hvilka årsackord om fisket uppgjorts, båtens utredning och
proviantering, och till gäldande häraf åtgick i det närmaste hela
fångsten. Med storfisket sysselsätta sig ock många bönder, som bo nära
hafvet; de äga deraf en ansenlig behållning, hvilken äfven kunde
blifva fiskarens, om han förmådde sjelf anskaffa sig utrustning,
hvilket på få ställen är förhållandet. Torsk och smärre långor
m. m., som beredas till «kläppfisk» eller opackad kabeljo, klyfvas
och vattenläggas innan de saltas. De större långorna saltas icke,
utan torkas, sedan de blifvit utspjelade, hvadan de fått namnet
«spillångor». Helleflundrorna användas mest färska. Rockor
saltas och torkas. Det hufvudsakligaste felet vid storfisket ligger
deruti, att fisken icke allmänt på engelskt eller norskt sätt
slagtas och saltas om bord, då han kunde blifva en god handelsvara;
men fiskaren, som bonden, lemnar ogerna sina gamla ovanor.
År 1856 stiftades af enskilda personer, förnämligast genom
bedrifvande af kapiten <i>C. F. Höglund, ”Göteborgs och Bohusläns
Aktie-Bolag för Storsjöfiske”,</i> med ändamål att förbättra
fiskerihandteringen i skärgården och förnämligast att införa en
ändamålsenligare saltningsmetod. Många svårigheter ställde sig här i
vägen, bland hvilka fiskrarnes öfvertygelse om den gamla
metodens förträfflighet ej var den minsta. Bolaget utrustade tvenne
större fartyg, «Doggeren» och «Jedderen», till storsjöfiske med
saltsättning om bord, och då förnämsta svårigheten att vinna
skärgårdsfolket för de tillämnade förbättringarne låg deruti, att den enda
saltningsmetod de kände till, laksaltningen, var oanvändbar i öppna
sjön, upprättades ett salteriverk vid <i>Brömsegården</i> <footnote>Beläget på södra sidan om Marstrand, å Klöfverön.</footnote>, dit från
utrikes ort en kunnig person införskrefs, för att meddela
undervisning i den s. k. torrsaltningsmetoden. Ingen tack hade bolaget
för sina bemödanden af den svenska allmänheten, som alltjemt
föredrog den efter gamla sättet beredda, halfruttna varan.
Bolaget bar sig alltså icke; men dess verksamhet fortsattes dock till
1864, då det försålde sina båda fartyg till enskilda personer.
Dess hufvudsyfte vanns likväl; ty fiskrarne hade under tiden lärt
sig inse den nya metodens företräden. Förnämsta orsaken härtill
var att de norska fiskhandlarne, hvilkas affärer tagit den
utsträckning, att det inhemska fisket icke förslog till exporten, började
vända sin uppmärksamhet på den Bohuslänska varan, hvars
utmärkta godhet hos dem gjorde sig gällande till den grad, att
de blefvo betänkte på att inrätta sitt fiske efter svenskt mönster,
till hvilket ändamål de både togo svenska fiskare i sin tjenst och
förskrefvo fartyg och fiskredskap från Bohuslän. Bohuslänska
fiskrarne, hvilkas fiskeriexpeditioner på sednare åren utsträckts
ända till norska finnmarkens skärgård, ihågkommos äfven vid de
norska fiskeriutställningarne med hvarjehanda belöningar; så att
om storsjöfisket nu är på bättre fot än för 10 år sedan, har
man näst det förenämnda aktiebolaget att derför tacka grannriket.
Fisklägen, der storsjöfiske idkas, äro <footnote>Se baron E. J. E. Ugglas berättelse om fiskerierna vid Bohusläns kuster
under år 1864.<tab>B.</footnote>: <i>Åstol, Dyrön,
Klädesholmen, Tjörnökalf</i> med <i>Ropekullen</i> och <i>Handsvik, Flatholmen,
Skärhamn, Säbykile, Kyrkesund och Herrön, Limhall, Engviken,
Mollösund, Edshultshall, Björholmen, Böklåfva, Käringön, Hellviksstrand,
Gullholmen, Södra Grundsund, Stocken, Råön, Rågårdsvik</i> och
<i>Fiskebäckskil;</i> dessa längs Tjörns och Orousts kuster. Nordligare
ligga <i>Smögen, Hasslesund, Veijeren, Grafverna, Tången, Näset,
Malmön, Stora</i> och <i>Lilla Kornö, Hunnebostrand</i> och <i>Bovallsstrand.</i>

Antalet fartyg och båtar vid dessa fisklägen har utgjort 125,
med besättning af 1,205 man.
Fångsten har utgjort (1864):
<table>
<td><tab><tab>Långor<td c>st.<td r>426,103.<td>
<td><tab><tab>Torsk och lubb<td c>„<td r>236,980.<td>
<td><tab><tab>Rockor<td c>„<td r>47,127.<td>
<td><tab><tab>Koljor (till beredning)<tab><tab><td c>tjog<td r>19,942.<td>
<td><tab><tab>Tran<tab>häraf<td c>k:r<td r>22,392.<td>
<td><tab><tab>Lefver<tab>„<td c>t:r<td r>487 <td><sup>3</sup>/<sub>4</sub>.
<td><tab><tab>Rom <tab> „<td c>„<td r>141 <td><sup>5</sup>/<sub>12</sub>.
</table>
<table>
<td>Hvaraf sammanlagda försäljningsvärdet uppgått till<td>Rdr<td>rmt<td r>365,295.
<td>Hvari värdet af den i Norge försålda fisken
ingår med ett belopp af<td c>„<td c>„<td r>100,013.
<td>Fördeladt på antalet båtar och besättning visar
denna summa en inkomst pr båt af<td c>„<td c>„<td r>2,922.
<td>pr man af<td c>„<td c>„<td r>303.
</table>
Hvarvid märkes, att storfisket hittills endast omfattat högst 5
månader af året.
</chapter>

<chapter name="Makrillfisket">
<i>Makrillfisket</i> drifves ifrån början af Juni till medlet af Juli
månad, då denna fisksort i större stimmar nalkas norra
skärgården. Fiskarena tro, att han injagas i Kattegat af de häftiga
vestanvindar, som då vanligen inträffa; men det sannolikaste är,
att han frivilligt under lektiden besöker dessa farvatten. År 1841
utfästes premier af regeringen för detta fiskets idkande tidigare
på året, likasom för användandet af drifgarn dervid. Nu nyttjas
endast <i>dörj</i> eller en handref, försedd med tvenne krokar, och
som, under ihållande segling och kryssning, drages efter båten,
hvarföre detta fiske är ett af de angenämaste, men tillika det
osäkraste. Träffas en större stim, och är vinden strykande,
kunna åtta man på en dag fånga ett till två hundra tjog
makrill; men mången gång händer, att de icke erhålla flere, än
några stycken. Makrillen, utomordentligt glupsk, griper efter allt
slags agn, men vanligen begagnas vid dörjning hans eget kött
dertill. Om hösten tages han inne i fjordarne med vad
(hvilket redskap ock begagnas vid vårfångsten, men endast i norra
länet, hvarest makrillfisket kan anses vara hufvudfiske). Den är
då fet som lax och nedsaltas, men qvarstannar inom länet, i
anseende till den obetydliga fångsten. Vårtiden är denna fisksort
mager och torr i köttet. Den mesta, som då tages, föres färsk
till Göteborg och andra städer. Alla, som äga sjöbåtar,
sysselsätta sig med detta fiske. Vid samma tid och på samma sätt
fångas <i>horngäddan,</i> hvilken fisk väl i glupskhet, men ej i godhet,
kan mäta sig med makrillen; och är fångsten deraf olika i olika
år, men dock i allmänhet obetydlig. Makrillfisket steg 1864 till
70,770 tjog, värderade till 67,770 Rdr rmt.
</chapter>

<chapter name="Hummer- och ostronfisket">
<i>Hummer-</i> och <i>ostrontägt</i> idkades med fördel redan för
halftannat århundrade sedan. År 1686 erhöll rådmannen i Uddevalla
Anders Kock & komp. uteslutande rätt till detta fiske, emot
vilkor att hvarje år, ifrån hösten till våren, fylla hofvets behof af
ostron, emot 12 daler s:mt tunnan. Sedermera erhöllo flere af
konung Carl XI samma rättighet; och då landshöfdingen von
Schönleben sökte bibehålla Kock vid dess privilegium, afslogs det,
och hummer- och ostronfisket frigafs åt alla, som ville idka det
(enligt konungabrefvet af d. 18 Juli 1698). Hummern afyttrades
förr till holländarne, hvilka årligen till den ändan seglade till
Strömstad, hvilken stad af detta fiske och denna handel hufvudsakligast
ägde sitt bestånd i förra århundradet. Numera har ett engelskt
kompani öfvertagit hummerhandeln, och hitsänder årligen huckertar,
hvilka äro så inrättade, att hummern kan uti dem föras lefvande
till England. Under resan dör visserligen en mängd deraf, men
handeln lärer likväl löna sig, äfven om vid framkomsten endast
en tiondedel af den uppköpta lefver (?). Denna handel drifves
efter äkta köpmannaprinciper. Hummern, som räknas efter tjog,
måste vara 8 tum lång, för att vara gild; är han det minsta
mindre, räknas två för en; men om han är öfver 8 tum, får
fiskaren dock icke räkna sig det till någon fördel. Har hummern
förlorat en klo, räknas han ej för mera än en half, huru stor
han än må vara, och för att efter behag kunna drifva dessa
prejerier, lära kompaniets agenter på hvarjehanda sätt tvinga
fiskarena att förbinda sig till ett högt vite, om de till någon
annan än dem försälja en enda hummer. Hafva då några
engelska köpmän rätt att stifta lagar för svenska undersåter, eller
förbjuda oss att äta vår egen hummer? <footnote>Bohuslänningarna borde sjelfva exportera sin hummer. I Hamburg
kostar en sådan 1 specie svenskt. I England betalas för tjoget 3 rdr 33 sk.
rmt. (1850.)</footnote>

Hummern fångas uti ett slags mjärdar af spjelar,
öfverdragna med ett groft nät, och med ingång i båda ändarne. Till
lockmat användes död fisk. På de fångade humrarne, som
insläppas i sumpar, sammanbindas klorna, för att hindra dem knipa
ihjäl hvarandra. De som mest sysselsätta sig med hummertägt,
äro invånarne på Koster och några fisklägen i Qville, på Sotenäs,
Oroust och Tjörn. Hummerfisket gaf 1864 rikare fångst än
under flera föregående år. Den mindre än vanligt stormiga
väderleken under hösten, hvarigenom fisket mera obehindradt kunnat
bedrifvas, har visserligen bidragit härtill, men hufvudsakligast bör
det tillskrifvas att mera hummer funnits att tillgå; ett förhållande,
som ofelbart måste uppstå derigenom, att hummern under de
sednare åren, genom en noggrannare tillsyn å fiskeristadgans
efterlefnad, långt mera än tillförene fått vara fredad under sin lektid <footnote>Se, angående detta och följande, baron Ugglas berättelse.<tab>B.</footnote>.

<i>Ostronfisket</i> idkas med fördel, såväl omkring Kosteröarne
och flerstädes i norra skärgården, som uti Stigfjorden, af både
fiskare och bönder. Efter bottnen, på hvilken de tagas, kallas
ostronen ler- eller bergostron, af hvilka de sednare äro smakligast,
och komma de bästa ifrån Stigfjorden, Kosterfjorden och
Sandnäsfjorden. Utom under hetaste sommaren, då de äro mindre
välsmakliga, tagas de året om, hvilket allmännast sker med «ulk»,
ett redskap, liknande en harka, vid hvilken är fästad en notkasse.
Det mesta af ostronfångsten åtgår i länet och i Göteborg; det
öfriga, som upphandlas af kringresande uppköpare, sändes till
Stockholm och öfriga städer uppe i landet. Äfven vid ostronfisket
har gjorts större fångst än under föregående år; men anledningen
härtill är beklagligen icke att söka i ostronens större tillväxt,
alldenstund fisket fortfarande bedrifves lika oklokt som tillförene,
utan härrör deraf att de i förening med en större konsumtion
rådande höga priser å artikeln lockat flere personer att idka fisket.

Angående hummer- och ostronfisket är stadgadt: 1:mo att
fiske efter hummer ej må idkas från och med den 1 Juli till
och med den 1 September och fiske efter ostron må ej idkas
från och med den 1 Maj till och med den 1 September. 2:o
må vid ostronfiske, ostron icke fångas, som i diameter och bredd
icke hålla en och en half decimaltum, utan skola, när ostron af
mindre storlek än nu nämndt är vid sådant fiske upptagas,
desamma genast åter utkastas på stället, der de upptogos.
<table>
<td>Hummerfisket <td>inbragte <td>1864 <td r>16,140 <td>tjog <td>värda <td>Rdr <td>rmt <td r>58,206.
<td>Ostronfisket <td c>„      <td c>„  <td r>1,420  <td>träd <td c>„   <td c>„ <td c>„ <td r>11,880.
</table>
Sammanlagda värdet af hafsfisket steg år 1864 till rdr
582,806 rmt.
</chapter>

<chapter name="Småfisket">
Under vackrare vinterdagar sysselsätta sig fiskarena och
strandsittarne med <i>småfiske</i> vid stränderna, af småtorsk, koljor,
hvitling, skäddor m. m. Detta idkas äfven de andra årstiderna
af skärkarlens hustru och barn, samt af dem, som af brist på
ett och annat icke kunna deltaga i ett mera lönande fiske.
Inkomsterna deraf äro ganska ringa, och beräknade endast till
uppehälle för dagen. I lyckligare fall kan likväl något af fångsten
afyttras till på landet boende ståndspersoner och bönder. De
redskaper, som begagnas till småfiske, äro endast dörjar;
farkosterna äro antingen jullar, eller ock s. k. hvässingar, af 6 alnars
köl. Till småfisket kan ock räknas skäddefisket, som sker med
grofmaskade sättgarn, och äfven koljefisket, med de förut
omtalade koljebackorna <footnote>På Skagen upphandlas en betydlig mängd fisk, särdeles skäddor, som
sedan försäljes i Göteborg och annorstädes på kusten. Under år 1863 gick värdet
af sålunda inköpt fisk till rdr 94,500 rmt.

I Landsh.-embetets femårsberättelse för 1860 förekommer följande yttrande
i fråga om skärgårdsallmogens superi: «Det är särdeles glädjande, att detta
tillstånd väsendtligen förändrats. Efter det den nya bränvinsförsäljningslagen trädt
i verksamhet, har i de flesta landsorter af länet, och synnerligast i de från
städerna mera aflägsna skärgårdsorterna, tillfälle till dryckenskap försvunnit, och
derigenom hafva ordning och sedlighet märkbart främjats».</footnote>.

<i>Laxfisket</i> är obetydligt och idkas med någon fördel endast
uti Gullmarfjordens inre vikar, vid Edets forsar och vid
Strömstad. Dertill användas dels bottengarn, dels vad m. m.

<i>Ål-ljustring</i> på grunda vikar och <i>torskhuggning</i> om hösten
och vintern äro mera att anse såsom sysselsättning för nöje, än
för utkomst.

<i>Insjöfisket</i> i Bohuslän är i alla afseenden så obetydligt, att
det ej kan nämnas ibland näringsfång, oaktadt länets färskvatten
äro ganska fiskrika. Endast af någon torpare eller
backstugusittare idkas det som näringsfång.

Det vigtigaste staten i en sednare tid vidtagit, till de
Bohuslänska fiskeriernas upphjelpande, är onekligen det vid riksdagen
1840, på landshöfding Edenhjelms motion, beviljade anslag till
premier för förbättrad fiskredskap m. m., hvilket otvifvelaktigt skall
i framtiden medföra ganska stor nytta. Samme ädle man
utverkade äfven ett statsanslag till betäckande af de förluster på båtar
och fiskredskap, som fattige fiskare lidit under de sednaste åren;
men huruvida denna undsättningshjelp uppfyllde sin bestämmelse,
lemnas derhän. Visst är emellertid, att, oaktadt det var
föreskrifvet, att endast sådana <i>fattiga fiskare, som genom lidna förluster
voro urståndsatte att vidare drifta sitt näringsfång,</i> skulle vara
berättigade till ersättning, så fingo, genom kyrkorådens välvilja,
många besutna och förmögna bönder sin förlorade fiskredskap
ersatt, då deremot mången egentlig fiskare blef utan. Men äfven
de ibland fiskarena, hvilka härvid kommo i åtanka, blefvo föga
hulpne, emedan hjelpen lemnades i kontanta penningar, som för
det mesta blefvo ett ögonblickligt rof för deras fordringsegare,
måhända också af några användes till ett par dagars vällefnad.
Det torde derföre icke vara ur vägen att uttrycka den önskan,
att, i händelse framdeles någon dylik undsättning skulle lemnas
Bohusläns fiskare, man dervid iakttoge: 1:o att ingen utom fattiga
<i>fiskare</i> komme deraf i åtnjutande, och 2:o att desse icke sjelfve
erhöllo penningarne, utan att för dem inköptes nödig fiskredskap,
hvilken ansåges såsom statens egendom, som på intet vilkor finge
säljas, pantsättas eller i mät tagas. Endast med iakttagande häraf
vinner staten ändamålet med sin uppoffring.
</chapter>

<chapter name="Skogshushållningen">
<i>Skogshushållningen,</i> eller skogsutödningen, är ännu första
binäringen i fjellbygden och en del af Inland, men denna
näringsgren måste naturligtvis upphöra, i samma mån skogarne utrotas.
Dessa sednare räcka likväl ännu till att uppfylla länets behof af
byggnadsvirke och ved. Göteborg eger sin vedtillgång
hufvudsakligast ifrån Inland, derifrån ock något, ehuru obetydligt, virke
afsättes utom länet. Ifrån de norra orterna har hittills en
myckenhet trävaror afgått om vintrarne till Fredrikshall; men de
ansenliga exporter deraf, som årligen afsändas ifrån lastageplatsen vid
Saltkällan, komma ifrån Dalsland. Till kolbränning förbrukas en
myckenhet skog. Tjärubränning idkas af någon enda i fjellbygden.
Innan kort finnes ingen skog mera i Bohuslän.
</chapter>

<chapter name="Sjöfarten">
<i>Sjöfarten</i> utgör för länet en vigtig näringsgren. Sedan
fisket aftagit, hafva många af inbyggarne uti skärgården och på
stranden egnat sig deråt, emedan de finna det vida mer lönande
att med egna båtar föra frakter, såväl till in- som utrikes ort,
än att sysselsätta sig med det osäkra fisket <footnote>Detta förhållande är icke nytt. År 1490 den 4 Dec. utfärdade Norges
rikes råd från Oslo följande skrifvelse: «Vi hafva betraktat och betänkt den
allmänneliga och förderfliga sed, som mångenstädes äger rum här sunnanfjells, emot
vår beskrifna lag och privilegier, i så måtto att landsboar och bokarlar hafva
och bruka sina egne och stora skepp, med dem de fara och segla utrikes med
sparrar, bord, läkter, salt och andra varor, hvilket detta rikes inbyggare är till
en stor och förderflig skada i så måtto, att landtbönder icke kunna taga vård
om och sköta deras åker och äng och annor stycke, som till landets uppehälle
skall bidraga. Och derföre ligga många gårdar öde och gånga igen med skog
och ödemarker, att deras ägare, så väl andeliga, som verldsliga personer, måste
umbära deras landskyld. Ty hafvom vi nu alla endrägteliga samtyckt och
stadfäst, att inga landtbönder skola hädanefter hafva eller bruka sådana förut
beskrifna resar eller stora skepp utrikes, utan allenast små båtar på tre eller fyra
läster, sig till gagn här inom riket. Sammalunda bjudom vi ock strängeliga,
att inga utländska män skola hädanefter hit in i riket segla eller fara och bruka
sådana köpslag med landtbönder, utan allena med köpstadsmän, med undantag
af dem, som föra malt, råg och mjöl: då skola de hafva fogdens lof dertill, han
skall bestämma deras priser efter skälighet och derefter skall allmogen betala.
Desslikes förbjudom vi allt köpslagande på landsbygden och likaledes
kopparslagare och jernsmeder, sådane som klensmide smida. etc. etc.»<tab>B.</footnote>. På flera af länets
betydligaste fisklägen har den manliga befolkningen nästan
uteslutande egnat sig åt detta yrke. På Fiskebäckskil t. ex., der
förut funnos 14 sjöbåtar, finnas numera endast 3; men deremot
29 mest på utrikes ort gående fartyg, af tillsammans 1,009
lästers drägtighet. Antalet af skeppare och sjömän i länet uppgår
till omkring 2,000, deraf endast 150 tillhöra städerna.
Fraktförarne i södra Bohuslän äro mest Venersseglare, men de i norra
länet gå helst på Danmark och Norge <footnote>1840 funnos dessa fartyg på följande orter:
<table>
<td>Uddevalla     <td r>5  <td>fartyg, <td>tillsammans <td>innehållande <td r>294   <td>läster.    
<td>Fiskebäckskil <td r>29 <td c>dito  <td c>dito      <td c>dito       <td r>1,009 <td c>dito.     
<td>Gåsö          <td r>17 <td c>dito  <td c>dito      <td c>dito       <td r>607   <td c>dito.     
<td>Lysekil       <td r>18 <td c>dito  <td c>dito      <td c>dito       <td r>558   <td c>dito.     
<td>Rågårdsvik    <td r>16 <td c>dito  <td c>dito      <td c>dito       <td r>568   <td c>dito.     
<td>Diverse orter <td r>12 <td c>dito  <td c>dito      <td c>dito       <td r>387   <td c>dito.     
<td>Strömstad     <td r>6  <td c>dito  <td c>dito      <td c>dito       <td r>207   <td c>dito <td>(?).
</table>

Ifrån Inland, der de fleste Venersseglare äro hemma, fattas upplysningar.
Äfvenså från Grebbestad, Fjellbacka m. fl. orter. 1715 funnos i Bohuslän 300
större och mindre fartyg.</footnote>. Bohuslänningen är en
ypperlig sjöman, och såsom sådan mycket eftersökt. Van ifrån
barndomen att i alla väder dväljas på hafvet, har han, utan att
ega theoretisk underbyggnad, förvärfvat sig en erfarenhet i
seglingskonsten, hvilken kan jemföras endast med hans djerfhet att
använda densamma. Denna är alldeles otrolig. Att segla så, att
läsidans reling skär <i>under</i> och kölen synes <i>ofvan</i> vattenytan, är
ett lekverk. Nykter eller rusig handterar han sin båt med lika
skicklighet, och jemförelsevis sällan afhör man, att någon inföding
seglar i qvaf. Farvattnen vid sin kust känner han ock så väl,
som sitt eget stugugolf, hvadan ock hvarje skärkarl är en
förträfflig lots, — en nyttig sak, emedan Bohusläns kronolotsar,
förmedelst dålig eftersyn och deras aflönings oordentliga utbekommande,
äro så beskaffade, att deras biträde icke kan påräknas, utan att
man drager dem vid håret ur sängen, uti hvilken de fleste dagen
igenom sköta kongl. maj:ts och kronans tjenst <footnote>Huru kan det ock annorlunda vara, då sådana skälmstycken, som följande,
ega rum? År 1838 den 30 Oktober inlotsades till Gullholmen, under stark storm,
Finska skonerten Fortuna, förd af kapten Studd och lastad med styckegods, som
sedan lossades i haveri uti Lysekil, då hafveriet gick till ett par och tjugutusen
rdr. Värdet af fartyg och last uppskattades till 31,806 rdr 5 sk. 8 r:st. En
kompromissrätt, som hölls i Göteborg den 24 Januari 1839, tilldömde lotsarne,
som för fartygets bergning vågat sitt lif, 5 1/2 proc. af dess värde, eller 1,749
rdr 16 sk. 1 r:st.; men allt hvad lotsarne erhöllo, var — 50 rdr tillsammans. —
Det der låter ju bra? —</footnote>.
</chapter>

<chapter name="Handeln">
<i>Handeln</i> på landsbygden drifves med allehanda
landtmannaprodukter. Bohuslänningen tyckes född både till sjöfarande och
handelsman. Den vigtigaste gren deraf är spannmålshandeln, men denna
har nu för det mesta kommit uti ståndspersonernas händer. I
skärgården idkas liflig handel med färsk fisk, isynnerhet af folket i
Hisingska skärgården, eller på de s. k. Söröjerne, hvilket ock drifver
samma uppköp på Skagen. Uppköpare af hvarjehanda andra
produkter, såsom ägg, smör m. m., finnas mångfaldiga uti hvarje
härad. Spannmålen går antingen till Göteborg, eller utklareras
ifrån närmaste tullkammare till Norge eller Danmark, äfven till
England; de öfriga varorna föras merändels till Göteborg.

I länets städer hållas årligen 8 marknader, samt på Sanden
och Tjufkil lifligt besökta kreatursmarknader; den som förut
hållits vid Grebbestad, är indragen.

Viken var i fordna tider ryktbar för sin vidsträckta utrikes
handel, hvilken fortfor ända till dess landet kom under svenska
kronan, då densamma förbjöds allmogen <footnote>Uti 1575 års jordebok upptagas:

Tullpenningar uppburna vid Bohus slott af dem, som hafva fört varor upp
åt elfven i förledet år, 1,250 mark 2 sk. 1 öre.

Dito uppburne af strandfogdarne i Bohuslän, nemligen <i>Rortull</i> af skepp och
skutor, som hafva lastat här i länet och icke af lasten:

Vid Risholm, Risterås (Ristenäs?), Färjenäs, Rörskär, Åbyfjord, Färlöfskil,
Starrkärr, Dynge och Svältekils lastageplats, Könnesön, Bresten (Vresten,
Aresten?) Summa 99 mark 8 öre.

<i>Tiondepenningen</i> af allt af allmogen utfördt timmer 449 m. 3. sk.

<i>Tjugondepenningen</i> af köpmannavaror sålda och utförda af länet i förledet
år 213 m. 7 sk. 3 öre.</footnote>. På böndernas besvär
återgafs seglationsfriheten 1679, men fråntogs dem på nytt genom
kungabrefvet den 4 Maj 1684 <footnote>Stjernmans samlingar IV: 213, 302, 593.</footnote>. Då organiserades en
landthandel af en mängd kustinbyggare, hvilka vetat förskaffa sig
burskap i städerne, men på dessas klagomål förbjöds densamma år
1693. För närvarande finnes öfver hela länet, isynnerhet på
kusten och i skärgården, en mängd öppna handelsbodar, försedda
med alla möjliga varor.
</chapter>

<chapter name="Handaslöjder">
Beträffande <i>handaslöjderna,</i> så öfvas dessa endast så mycket,
som tarfvas för länets eget behof. All redskap, hörande till
åkerbruket och fisket, förfärdigas här, äfvensom större delen af hvad som
behöfves till sjöfarten. För händighet som snickare och smed,
utmärker sig isynnerhet fjellbon. De högst uppdrifna
handaslöjderna äro förfärdigandet af prydliga åkdon och båtbyggeriet. De
Bohuslänska åkkärrorna äro vackra, lätta och beqväma. Sätet
hvilar på bakutliggande fjedrar af askträd, hvilka äro fästade vid
kärr-armarnes utsprång, hvadan den åkande fredas från den
skakning dylika åkdon annars pläga medföra. Alla i Bohuslän
nyttjade båtar byggas och tacklas der. De flesta och bästa byggas
på Oroust och Koster. Konstruktionen af dem, som byggas på
förstnämnde ort, är beräknad mera för lastdragning, men af dem,
som förfärdigas på Koster, mera för snällsegling. Kosterbåtarne,
mest af ek, äro förträffligt byggda, och de yppersta af alla, som
byggas i Sverige. Båtar förfärdigas äfven vid Strömstad,
Uddevalla, på Fräkne, Hjertum, Sotenäs m. fl. På södra kusten
begagnas på grundare vikar ett slags ekor af egen konstruktion.
De äro ett slags kanoter, till större delen förfärdigade af
urhålkade furustammar, samt äga stundom hela 10 à 12 alnars längd,
men blott omkring halftredje alns bredd. De framros med långa
åror, hvilka hvila på, ifrån ekans sidor långt utspringande,
vinkelformiga ställningar.

Qvinnornas handaslöjder inskränka sig till hushållets behof.
I allmänhet synes den Bohuslänska qvinnan sakna fallenhet för
spånad och väfnad af finare sort, dock finnas visst undantag,
särdeles på Tjörn och Inland, der de öfva sin skicklighet på konstrika
sängtäcken och draperier, men dessa äro få, och någon uppodling
af dessa slöjdgrenar är ej att förvänta numera, sedan qvinnan
försmår sitt eget tyg till helgdagsdrägt.
</chapter>

<chapter name="Jagten">
<i>Jagten</i> är mera att anse såsom ett tidsfördrif, eller en
näringsgren för några enskilde, än såsom en allmännare binäring
för länet. Likväl kunde den stora mängd af sjöfogel, som
hvimlar i skärgården, gifva en rik inkomst, om man på ett förnuftigt
sätt vinnlade sig derom. Nu inskränker man sig nästan endast
till ett oförsvarligt plundrande af deras ägg. Uti fjellbygden är
tillgången på vildt, särdeles skogsfogel, ganska rik, och inbyggaren
är en dräglig jägare, men idkar föga sin konst. Några allmänna
anmärkningar öfver jagten och djurfänget härstädes äro i det
föregående afgifna. Inrättandet af ett jagtsällskap uti Bohuslän skulle
utan tvifvel i framtiden medföra väsentlig nytta <footnote>År 1865 stiftades ett dylikt, med ofvan antydda syfte, i Lysekil.<tab>B.</footnote>.

Hvad angår anstalterna <i>till odjurs utrotande,</i> så har i länet
icke kunnat tillvägabringas någon gemensam förening. Isynnerhet
hafva skärgårdsboerne i allmänhet undandragit sig kostnaderne
för ändamålet, enär öarne svårligen äro åtkomliga för de mest
förödande rofdjuren, och då sådana der förmärkas, är det lätt
att genom skallgång derifrån befria sig. Likväl har den 15 April
1842 en mindre del af länets socknar tillförbundit sig att årligen
erlägga 25 öre för helt mantal och i förhållande dertill för
mindre hemmansdelar, till fond för en gemensam jagtkassa, från
hvilken som premier utbetalas för nedannämnde rofdjur, då de dödats
utom skallgång: fullväxt björn 12 rdr, björnunge 6 rdr, fullväxt
varg 9 rdr, vargunge 6 rdr, fullväxt lo 6 rdr, lounge 3 rdr,
räf 1 rdr. De öfriga orterne i länet rätta sig efter föreningen
af den 14 Dec. 1758, enligt hvilken af hvarje matlag, som i
hemmantal står, bör i det pastorat, der rofdjur fångas, för hvarje
björn eller björnunge erläggas 1 öre silfvermynt, för varg eller
vargunge, lo och mård 2/3 öre s. m., för räf eller räfunge 1/3
öre s. m. och för hvarje örn, hök, glada, korp och kråka eller
unge deraf 1/6 öre s. m.

Länet, som har gemensam öfverjägmästare med Elfsborgs
län, har för öfrigt blott en till jägeristaten hörande tjensteman,
nemligen en öfverjägare, med lön af 1,000 rdr.
</chapter>

<chapter name="Biskötsel">
<i>Biskötsel</i> idkas visserligen öfver hela länet, men icke till
någon betydenhet. På strandbygden sägas de häftiga och kalla
hafsvindarne motverka biens trefnad. Emellertid torde norra
Bohuslän vara den enda ort i riket, der en man «af den Götiska
skola» kan få läska sig med en klunk mjöd, som någon gång,
fastän högst sällan, bjudes af allmogen.
</chapter>

<chapter name="Trädgårdsskötsel">
För <i>trädgårdsskötsel</i> äger allmogen föga håg och fallenhet.
Det hör till sällsyntheterna i fjellbygden att finna ett fruktträd
vid bondgårdarne. På kustlandet är väl förhållandet något, fast
föga, bättre; endast vid ståndspersonernas gårdar finner man
betydligare trädgårdar. <i>Humlegårdar</i> finnas visserligen öfverallt, men
äro sällan så stora, att afkastningen deraf räcker till husbehof.
Endast Oroust är och har länge varit bekant för en betydligare
humleodling.

En vigtig binäring för härvarande fattigare befolkning har
hittills varit <i>färglafvars insamling,</i> hvarom man ock så mycket
vinnlagt sig, att tillgången på dylika lafvar inom länet är nästan
alldeles uttömd. De hämtas nu ifrån Norge, dit hela hushåll i
detta ändamål begifva sig sjöledes, försedda med proviant för ett
par veckor, samt återvända med en ganska god skörd. De
lafvar, som här samlas, äro Umbilicaria pustulata och Parmelia
saxatilis.
</chapter>

<chapter name="Saltberedning">
<i>Saltberedning</i> utgjorde fordom ett vigtigt näringsfång för
strandbon, men har nu råkat i glömska, hvilket är ganska mycket
att beklaga. På den skoglösa stranden är visserligen saltbränning
numera icke möjlig, isynnerhet som, efter beräkning, 3 à 4
famnar ved åtgå till bränning af en tunna salt; men i norra
skärgården, der hafsvattnet äger sin största sälta, anvisar oss naturen
sjelf ett mindre kostsamt sätt att drifva detta näringsfång. Vid
stormar uppkastas nemligen hafsvattnet uti bergshåligheter, der
det sedan bortdunstar för solen och qvarlemnar en tjock
saltskorpa. Det salt, som sålunda erhålles, är ganska hvitt och
innehåller ingen bitterhet, samt är således icke otjenligt till
köpmansvara. Det vore derföre önskligt, att hågen och industrien hos
de fattigare riktades på saltberedning genom afdunstning; utan
tvifvel skulle de derigenom förskaffa sig en icke ringa vinning.
</chapter>

<chapter name="Bergsrörelse">
Inom Bohuslän funnos 1860 följande till <i>bergsrörelse</i>
hänförliga inrättningar, nemligen:

1:o. Ett stångjernsverk, privilegieradt för 500 skeppund
smide, anlagdt å hemmanet Munkedal i Sunnervikens fögderi, vid
hvilket smidesbeloppet år 1856 utgjorde 459 skeppund, men
1857—60 ingen tillverkning ägde rum.

2:o. Ett manufakturverk, bestående af en räck- och sex
spikhamrar, privilegieradt för 150 skeppund smide, anlagdt på
samma ställe som föregående.

3:o. Trenne spik-, en knipp och en planerhammare å
hemmanet Thorskog i Vesterlanda socken.

Å Malmön i Sotenäs härad bearbetas fortfarande ett
<i>stenbrott,</i> som lemnar en utmärkt vacker <i>granit,</i> hvaraf afsättning
vunnits, icke blott å inrikes, men äfven å utrikes orter.
</chapter>

<chapter name="Tegelbränning">
Med <i>tegelbränning</i> sysselsätta sig många uti norra häraderna,
och hafva deraf stor förmån. Der räknas omkring 35 tegelbruk.
Öfriga bruk och inrättningar, med undantag af sågar och
qvarnverk, drifvas ej af allmogen, utan blott af ståndspersoner <footnote>Förr var kalkbränning af fossila snäckor ett lönande näringsfång för
mången, men har numera, för den uppkomna skogsbristen, måst öfvergifvas.</footnote>.

På några års tid har den obesutna ungdomen i de
nordligaste häraderna företagit sig att om somrarne utvandra till Norge,
för att der söka arbete emot dagspenning. De gå då merendels
till marin-etablissementet Horten, der de engageras för 3 à 4
månader, och återvända vanligen med icke så liten behållning i
penningar, blessurer och odygder <footnote>Utvandringen till Norge jemte de räkningar, som litet emellanåt derifrån
öfversändas för sjukvård, hafva nu så vuxit till antal, att vid riksdagen derom
gjorts motion af Olaus Eriksson.<tab>B.</footnote>. Markegångspriset för årliga
<i>mansdagsverken,</i> som år 1826 endast uppgick till 67 öre, var 1860
1 rdr 15 öre.
</chapter>

<chapter name="Byggnadssättet">
Allmogens <i>byggnadssätt</i> är, med den förändring deruti, som
större eller mindre förmögenhet och tillgång på
byggnadsmaterialier kunna åstadkomma, ganska ändamålsenligt, och uti de
boningshus, som nu uppföras, synes man i allmänhet göra afseende
på både beqvämlighet och prydlighet <footnote>För 140 år sedan funnos här nästan endast ryggåsstugor, med fenster på
taket. Två dylika funnos ännu 1843 qvar på Tjörn.</footnote>. Folket i Vette och
Inlands Fräkne härader uppförer de ansenligaste byggnaderna.
Manhusen af trä, knuthuggna under tegeltak, innehålla allmännast stuga,
gästkammare, kök och förstuga, samt icke sällan ännu ett
boningsrum; och dessutom på loftet ett eller flera rum, hvilkas
inredning och möblering ofta är prydligare och mera smakfull, än man
har skäl att vänta sig hos en bonde. Sistnämnda rum äro
husets skattkammare, hvarest allt det dyrbarare bohaget förvaras;
men utom hvardagsstugan är mera sällan något rum försedt med
eldstad. Kakelugnarne, mest af jern, hemtas ifrån Norge.
Uthusen, liggande uti en eller flera längor, äro likaledes knuthuggna,
samt mestadels täckta med tegel, sällan med torf, tång och halm.
Deras ena långsida bildar oftast en ut- eller öfverbyggnad, som
sålunda danar ett öppet skjul, deruti redskapen förvaras. Midt
på längan är logen belägen, till hvilken leder en träbro, så att
man kan köra ditin med lass, och under densamma finner man
oftast stallet. Till vattnets afledande ifrån de oklädda
laduväggarna, hvilka för väderspelning äro glest hopfogade, brukas att
uppresa reften och bräder, på det sätt, att dessas nedra ändar
hvila uti en ifrån väggens fot utspringande ränna, och de öfra
stå instuckna under takfoten. Gaflarne pläga beklädas med ris,
mindre ofta med halm eller granbark. Vanligen äro manhusen
och uthuslängan ställda parallelt emot hvarandra, mindre ofta uti
en rät vinkel. Men i söder i länet älskar man innebyggda
gårdar. På de skoglösa orterna äro de fattigare strand- och
backstugusittarnes boningar öfver all beskrifning usla.

Jordegors hägnande medelst <i>grindar</i> öfver allmänna vägarne
har här, såsom i åtskilliga andra län, blifvit sträckt till ett för
rörelsen särdeles besvärande missbruk. I följd af de åtgärder, som
från länsstyrelsens sida i detta vigtiga afseende vidtagits, har
likväl under de sednaste åren å de allmännaste farvägarne
grindarnes antal betydligen minskats. Länets allmoge vidhänger för
öfrigt den gamla åsigten om <i>stängsels</i> oumbärlighet, hvadan
grundsatserne i den nya stängselförordningen hittills vunnit föga eller
ingen tillämpning i denna ort. Stängseln sker, der skog är att
tillgå, med <i>skid</i> och <i>stör,</i> men annorstädes med enkla stenmurar,
af omkring halfannan alns höjd, hvilka, så vanskliga de än synas
vara, likväl uppfylla sitt ändamål.
</chapter>

<chapter name="Brandstodsföreningar">
Innan länets allmänna <i>brandstodsförening</i> kom till stånd,
ersatte hvarje härad i länet de inom detsamma timade brandskador.
Ofvannämnde inrättning har i synnerhet att tacka
generallöjtnanten m. m. grefve Löwenhjelm för sin tillvaro. Dessutom finnas
flera mindre föreningar för brandförsäkring häradsvis. Det är dock
härvid att beklaga att allmogens förtroende till den för länet
gemensamma försäkringsanstalten visat sig vacklande. Efter några
års erfarenhet af att man i sin egen ort icke hemsökts af någon
brandskada, har man gemenligen funnit sig besvärad äfven af en
ringa afgift till läns-brandstodskassan och sålunda utträdt ur
bolaget. En och annan har, efter utstånden brandskada, ånyo
deruti ingått, d. v. s. till dess det varnande missödet ånyo blifvit
glömdt.
</chapter>

<chapter name="Qvarnar">
<i>Väderqvarnar</i> ser man i Bohuslän högst sällan,
undantagandes på Tjörn, der nästan hvarje gård eger en dylik, och på
Bokenäs, samt några andra strandorter. Landets bergiga natur och
dess många små vattendrag gifva det fördelen af begagnandet utaf
sqvaltqvarnar, hvilka äro af en högst enkel inrättning, och drifvas
mestadels med underfall. Då emellertid bäckarne uttorka under
somrarna, eller tillfrysa vid stark köld, uppstår en stor svårighet att
få säden förmalen.

*
</chapter>
<chapter name="IV. Politisk författning">
<h2>IV.

Politisk författning.</h2>

Bohuslän, tillhörigt Göta rike, utgör, i förening med
Göteborgs stad, Askims, Säfvedals och Östra Hisings härader af
Vestergötland, ett <i>landshöfdingedöme,</i> med Göteborg till residensstad.
Det gamla Bohuslän innefattade fordom icke mera än södra delen
af det nuvarande, och vid sin uppkomst troligen en ännu mindre
landtvidd. Först efter Carlsborgs förstöring år 1531, synes det
hafva blifvit styrdt af en enda höfding. När landet kom under
Svenska kronan, förenades det med Elfsborgs län tills efter år
1680, då det kom i sitt närvarande skick. Landshöfdinge-residenset
förblef på Bohus till år 1700, då det förlades till Göteborg.
Och då, år 1863, länets med Askims och Säfvedals härader i
Vestergötland gemensamma <i>landsting</i> inrättades, stadgades att äfven
detta skulle sammanträda uti sistnämnde stad.

Icke utan skäl klagas öfver den olägenhet för länet, som
ligger deruti, att det har sin styrelse residerande vid sin yttersta
gräns. När t. ex. någon från Näsinge behöfver infinna sig hos
densamma, måste han göra en resa af 18 mil, återvägen
oberäknad. Man har derföre ansett lämpligast att Bohuslän och
Dalsland förenades under en landshöfding, med säte i Venersborg, och
att det öfriga af Elfsborgs län sammansloges med Göteborgs till
ett höfdingedöme, med residens för styrelsen i Göteborg <footnote>Forsells statistik öfver Sverige, pag. 42.</footnote>. Ett
annat förslag, som varit i fråga, gick ut på att förvandla
Göteborg med tilliggande delar af Vestergötland till ett ståthållarskap,
och Bohuslän till ett eget höfdingedöme, med säte för
länsstyrelsen i Uddevalla. Med en ringa pluralitet af endast tre röster
beslöt landstinget 1863 att hos kongl. maj:t göra framställning i
denna fråga. Kongl. maj:t lät häruti infordra Göteborgs
stadsfullmäktiges yttrande, hvilka i underdånighet afstyrkte bifall å
landstingets framställning, enär den väckta frågan nyligen utgjort
föremål för rikets ständers öfverläggningar, men dervid fått förfalla,
samt landstingets beslut, hvilket tillkommit genom votering med
ringa öfvervigt, icke kunde anses uttrycka önskningarne ens inom
hela den vid landstinget representerade delen af länet, hvartill
komme att, i öfverensstämmelse med förhållandet i nästan alla
rikets län, Göteborg, såsom den största staden inom länet, borde
vara residensstad, helst, så länge sjöfarten vore öppen, största
delen af länet hade betydligt lättare kommunikation med Göteborg
än med Uddevalla.

För egen del hade kongl. maj:ts befallningshafvande härvid,
bland annat, i underdånighet anfört att, «om det såsom allmän
grundsats finge antagas att sätet för en landsdels styrelse borde,
utan hänsigt till andra förhållanden, vara centralt, landstingets
ifrågavarande framställning ovedersägligen vore fullt befogad, men att
en sådan grundsats icke kunde anses giltig, så vida den ej vore
förenlig med tillgodoseendet af andra vigtigare samhällsförhållanden
och den större allmänhetens behof, hvadan, från denna
synpunkt betraktadt, det geografiskt centrala läget icke i något fall
kunde tilläggas afgörande vigt, derest icke folkmängden å ena
eller andra sidan vore lika fördelad; — att, beträffande frågan om
Uddevalla stads företräde i förevarande hänseende, enligt de vid
1860 års slut upprättade mantalslängder, folkmängden i den norr
om Uddevalla belägna delen af länet, eller Norr- och Sunnervikens
fögderier, med inberäkning af befolkningen i städerne Strömstad
och Uddevalla, utgjorde 77,347 personer, men i den öfriga eller
söder om Uddevalla belägna delen af länet 131,506 <footnote>Skilnaden emellan dessa uppgifter, uppgående till sammanlagdt 208,853,
jemförd med det i föregående anförda antalet af invånarne, förklaras dermed att
det här uppgifna antalet är med inberäkning af <i>Göteborgs</i> län.</footnote>, så att, om
af Inlands samt Orousts och Tjörns fögderier så mycket tillades
norra delen af länet, att folkmängden jemt fördelades mellan denna
och länets sydliga del, medellinien komme att falla lika nära
Kongelf som Uddevalla; samt att antalet af ekonomi- och
handräcknings- m. fl. ärenden, som från de söder om Uddevalla
belägna orter hos länsstyrelsen anhängiggjordes, vore betydligt större
än det af de från orterna norr om Uddevalla anmälda <footnote>Men månne icke detta sist omnämnda förhållande just härrör från det
aflägse läget af länsstyrelsens säte?</footnote>. På
grund häraf och under åberopande derjemte af åtskilliga
andra på frågan inverkande omständigheter, hade kongl. maj:ts
befallningshafvande förmält sig sakna giltig anledning att
understödja landstingets ifrågavarande underdåniga framställning. Kongl
maj:t, som den 22 Januari 1865 tagit detta ärende i nådigt
öfvervägande, hade dervid, med afseende å hvad af kongl.
maj:ts befallningshafvande och Göteborgs stadsfullmäktige blifvit
anfördt, funnit landstingets berörda framställning «icke böra till
vidare åtgärd föranleda».

Fordom var befälet på Bohus fästning och länets styrelse
anförtrodd åt en och samma person. De äldre höfdingarne skola
derföre framdeles anföras ibland kommendanterne på nämnda
fästning, och vi vilja åtnöja oss att här endast uppräkna dem, som
styrt länet efter dess införlifvande med Sverige.

Generalmajoren, friherre <i>Harald Stake,</i> hvilkens utmärkta
tapperhet mycket bidragit till landets eröfring under Krabbefejden,
var länets höfding ifrån 1658 till sin död 1677. Han
ihågkommes ännu af traditionen <footnote>Ibland allmogen har bibehållit sig den sägen, att Harald Stake varit så
okunnig i skrifkonsten, att han icke en gång kunnat skrifva sitt eget namn.
Detta lemnas derhän; men att han icke varit någon skönskrifvare synes af den
enda egenhändiga namnteckning af honom, som förf:n kunnat uppleta, och
hvilken finnes under ett i Kongelfs arkiv förvaradt dokument af 1660.</footnote>.

Fältmarskalken och generalguvernören öfver Skåne, Halland,
Göteborgs och Bohuslän, sedermera kongl. rådet och grefven,
<i>Rutger von Ascheberg</i> eller, som han sjelf skref sig, Aschenberg,
landshöfding här 1678—80; en man, lika stor i freden som i kriget,
densamme i mot- och medgång. Han dog 1693, nära 72 år gammal.

Generalmajoren <i>Henrik Georg Lybecker</i> efterträdde Ascheberg
1680, var en beskedlig karl, och dog af fetma den 4 Nov. 1682 <footnote>Obiit obesitate nimia languidus & confectus. (Ström. Annot.)</footnote>.

Generallöjtnant, friherre <i>Johan Benedict Schönleben</i> styrde
länet med stort loford ifrån 1683 till sin död 1707, och
efterträddes af

Amiralen och guvernören, frih. <i>Erik Sjöblad,</i> som bibehöll
sitt embete till 1711, då han förklarades förlustig lif, ära och
gods. Hvaruti hans brott bestod, känner man icke bestämdt.
Han frikändes af Ulrika Eleonora 1719.

Generallöjtnant, frih. <i>Carl Gustaf Mörner,</i> som sedan blef
kongl. råd, fältmarskalk och grefve m. m., efterträdde Sjöblad.
Han var en orädd man, men hans förhållande i Löwendalsfejden,
och vid Tordenskjoldska anfallet på Elfsborg, utgör dock inga
synnerliga meriter. Han afled 1721, sedan han tvenne år förut
lemnat sin tjenst åt

Landshöfdingen på Gotland, öfversten, frih. <i>Nils Posse.</i> Död
den 12 April 1723.

Generallöjtnanten, frih. <i>Axel Gyllenkrook</i> hade tappert tumlat
om med Ryssar och Polackar, blef fången af de förstnämnda, men
hemkom vid fredsslutet, och var landshöfding här ifrån 1723 till
sin död den 17 September 1730.

Generalmajoren, frih. <i>Bengt Ribbing,</i> förut öfverste vid
Vestgötarne, styrde länet till sin död den 29 Mars 1741.
Utnämndes till riksråd, men undanbad sig den äran.

<i>Lorentz Christoffer Stobée,</i> landshöfding här 1741—1749.
Ifrån landtmätare tjente han sig upp till direktör vid
Fortificationen, generalmajor, adlig och ridderlig värdighet, samt till ledamot
af Vetenskapsakademien. Död den 31 Maj 1756.

<i>Johan Fredrik v. Kaulbars,</i> generalmajor och kommendör af
S. O., efterträdde Stobée; blef sedan friherre och general, men
undanbad sig riksrådsvärdigheten. Död den 16 December 1762,
lemnande sin plats åt

Amiral., kommend. af S. O. med St. K., grefve <i>Didrik
Henrik Taube,</i> förut landshöfding på Gotland, som tog afsked 1772
och dog den 17 Februari 1781.

Generallöjtnanten, komm. af S. O. med St. K., frih. <i>Anders
Rudolf du Rietz,</i> landshöfding här till 1790, då han tog eller fick
afsked; död den 21 Oktober 1792. Hans förhållande under 1788
års krig bedömdes hårdt af opinionen — på hvad skäl?

Generalmajoren, R. S. O., frih. <i>Johan Beekfriis,</i> 1790—1796,
dog den 23 Nov. sistnämnda år, sedan han på begäran erhållit
afsked.

Öfverstelöjtnant <i>Samuel af Forselles,</i> landshöfding här till
1800, då han utbytte detta län med

Landshöfdingen i Uleåborg, generallöjtnanten och kommend.
af S. O. med. St. K., frih. <i>Johan Fredrik Carpelan,</i> som styrde
länet till sin död den 27 December 1808 <footnote>Han utgaf «Några grunder för Jordbrukets och Hushållningens
förbättrande uti Göteborgs och Bohus län, till allmogens underrättelse författade af
Johan F. Carpelan, Länets Höfding. Utgifne år 1804». Göteborg 1804. 8:o.</footnote>.

Generallöjtnanten, kommend. af N. O., R. af S. O. och
konung Carl XIII:s O. m. m., grefve <i>Axel Pontus von Rosen,</i> fick
transport hit ifrån Vermland 1809. Han dog i koleran den 25
Oktober 1834, denna farsots sista offer i Göteborg.

<i>Gillis Edenhjelm,</i> generalmajor, kommend. af S. O. med St.
K., R. af konung Carl XIII:s O., af kejserl. Ryska S:t Annæ O:s
2:dra klass och af kongl. Preuss. Merit-Orden, landshöfding här
1835, begärde afsked 1843. Den redbarhet och välvilja, som
stämplat alla hans handlingar, och som tillvunnit honom hvarje
redlig mans aktning och kärlek, är för väl känd, för att här
behöfva vitsordas.

F. d. ministern vid Österrikiska hofvet, slutligen
generallöjtnanten, ridd. och kommend. af K. M. O., m. m. grefve <i>Carl
Gustaf Löwenhielm.</i>

F. d. statsrådet, ridd. och kommend. af K. M. O. m. m. <i>Olof
Immanuel Fåhræus,</i> som tog afsked 1864 och efterträddes af

Länets nuvarande höfding, grefve <i>Carl Albert Ehrensvärd,</i>
kommend. af N. O., utnämnd 1864.

Länets vapen är en fästning med två portar, vid hvilken,
på högra sidan, står ett upprest lejon, och på den venstra ett
svärd. Skölden är täckt med en hertiglig krona. Emblemerna
afse Bohus.

Bohuslän är indeladt uti 17 härader, af hvilka 9 tillhöra
norra länet eller Viken, nemligen: <i>Vette, Bullaren, Tanum, Qville,
Sotenäs, Stångenäs, Tunge, Sörbygden</i> och <i>Lane;</i> samt i södra
länet eller Elfsyssel de öfriga 8, nemligen: <i>Orousts östra</i> och
<i>Orousts vestra</i> härader, <i>Tjörn, Inlands Fräkne, Torpe, Nordre</i> <footnote>Kallas i en handling af 1659 Gröse Skiber<i>y̅</i> (Grösbacka Skeppsrede). B.</footnote>
och <i>Södra</i> samt <i>Hisings Vestra</i> härad. Då man frånskiljer
sistnämnda härad, som tillhör Göteborgs fögderi, äro dessa härader
indelta på 4 fögderier: <i>Norrvikens,</i> innefattande Vette, Bullaren,
Tanum och Qville; <i>Sunnervikens,</i> innefattande Sotenäs, Stångenäs,
Tunge, Sörbygden och Lane; <i>Oroust och Tjörns,</i> inbegripande öarne
af samma namn, samt <i>Inlands,</i> som omfattar dess fyra härader.
Hvarje härad innefattar ett länsmansdistrikt, undantagandes Lane,
som utgör tvenne. Socknarnes antal är 65.

Till sin jurisdiction lyder Bohuslän under Göta hofrätt. I
äldsta tider var det en lagsaga med det Norska Borgesyssel, som
förut är anfördt, men blef, mot slutet af 13:de seklet, ett eget
lagdöme. Lagmän i Bohuslän hafva varit:

<i>Thord Skolle,</i> lagman i Viken, bevistade herredagen i Bergen
år 1223.

<i>Sæmundr Torghiulffsson,</i> lagman i Viken «i 9:de året k. Eriks
af Norge» <footnote>1299 enligt en anteckning i Holmbergs efterlemnade papper. Kanske
är det dock ett misstag af H. att sitta honom så långt tillbaka i tiden. Se
längre ned på sidan.<tab>B.</footnote>.

<i>Peter,</i> lagman i Viken 1314, gift med en Ragnhild.

<i>Thore Symunarson,</i> eller, som han enligt k. Magnus
Erikssons valakt 1319 rätteligen hette, Thorgeir Symunarson, nämnes
på en liksten i Foss kyrka, troligen hans frus.

Sæmundr Thorghiulfsson, lagman i Viken 1407 och 1408,
nämnes uti flera permebref. Det är möjligt att det kunnat
finnas tvenne af samma namn, alldenstund den, som ofvan nämndes,
lefde vid år 1299 och kan ej vara samma person som denne.

<i>Henrik</i> eller <i>Henneke Skact,</i> riddare, riksråd och lagman i
Viken omkring år 1425, har utgifvit och bevittnat flera
permebref från «Bahuss».

<i>Jon Gautesson,</i> lagman i Viken 1430—34, men nämnes dock
såsom sådan redan 1422.

<i>Jon Sölvesson,</i> lagman i Viken 1440.

<i>Aslak Pedersson,</i> lagman i Viken 1448 och ännu 1465.

<i>Eggert Eggertzson,</i> lagman i Viken 1476.

<i>Laffrenz Clausson,</i> lagman i Viken 1492.

<i>Matz Nielssen,</i> lagman i Viken 1543 och 44.

<i>Lauritz Olsson</i> (Grén) till Sundsby på Tjörn, Loghmand i
Bahuuslehn og Viigen 1553—75.

<i>Claus Jenszon</i> till Thoften (Tofta i Lycke socken), lagman
redan 1580 och ännu 1594

<i>Jens Christenson,</i> lagman här emellan åren 1603 och 1633.
Han bodde på Tjörn och egde många gårdar i Lycke socken.
Efter honom finnas ett par hundra pergamentsdomar i behåll hos
allmogen. En gammal anteckning om honom <footnote>Ströms Annotationer. De gälla de fem efterföljande.</footnote> upplyser, att han
varit Svensk till börden, samt en så utmärkt och rättskaffens
domare, att hans domslut aldrig gendrefvos af hans efterträdare.

<i>Hans Frantzön</i> efterträdde Jens Christensson i lagdömet.
Han var, att börja med, den bekante Corfitz Ulfelds
kammartjenare, och lär varit en stor klippare <footnote>Ström kallar honom: «in lege et versatissimus et versutissimus, h. e.
insignis politicus et statista».</footnote>. Att han förstått vända
kappan efter vädret, synes deraf, att han vidblef att utöfva sitt
embete, äfven sedan landet blifvit Svenskt. Åtminstone hade han
en god läromästare i Corfitz Ulfeld. Han dog omkring år 1666.

<i>Gustaf Taubenfelt,</i> omkring 1665.

<i>Carolus Pomereneke,</i> en gammal lärd ungkarl, Tysk till
börden, och som lär varit en af k. Carl Gustafs lärare, var lagman
i Bohuslän några år. Han beklädde detta embete i en besvärlig
tid, emedan någre ville dömas efter Norsk, andra efter Svensk
lag, hvilken sistnämnde först 1683 anbefalldes till rättesnöre.

<i>Claes Stjernsköld,</i> lagman omkring 1670. Han bodde på
Alfhem vid Götaelf. † 1676.

<i>Erik Lindsköld,</i> 1676. Var från början professor i Lund,
blef sedan kongl. råd, grefve och landtmarskalk på 1686 års riksdag.

<i>Lindenhjelm,</i> var lagman i Bohuslän och Viken under
Gyldenlöwsfejden.

<i>Alexander Kock,</i> född i Stralsund 1642. Sekreterare vid
Pommerska staten. President i Göteborg; adlad 1676 under N:o
903. Lagman i Bohuslän 1687, hvilken beställning han 1710
lemnade. † 1712. Gift med Christina Isaksdotter Cronström,
med hvilken han ej hade några manliga arfvingar. En lofvärd
och lofordad man. Efterträddes af

<i>Börje Füncke,</i> om hvilken man ej känner mera, än att han
höll sitt första ting i Uddevalla den 28 Aug. 1711.

<i>Anders Daniel Stjernklou,</i> lagman i Bohuslän 1714,
afsattes 1730.

<i>Melchior Friedenreich,</i> afgick med landshöfdingevärdighet år
1743.

<i>Carl Axel Liljecreutz,</i> friherre, lagman i Bohuslän 1743—
1760. Efterträddes af

<i>Sten Cederfelt,</i> som tog afsked 1772. Efter honom kom

<i>Joh. Christian Adelsköld,</i> förut kallad Thomée, 1772—1798.

<i>Jonne l’Orange,</i> † 1804.

<i>Johan Boheman,</i> 1805—1834.

<i>Sven Fredr. Lindeqvist,</i> lagman i Halland, utöfvade samma
embete äfven i Bohuslän ifrån 1837—1842.

<i>Pehr Holmertz.</i>

Likmätigt kongl. maj:ts nådiga förordning af den 29 Aug.
1843 hafva <i>socknenämnder</i> blifvit i socknarne å landet utsedde
för handhafvande af de bestyr, som högstberörde författning
stadgar. Derjemte äro för befordrande af ordning och sedlighet å
ställen, der i följd af en större och mera sammanträngd folkmängd
behofvet sådant fordrar, särskilde <i>ordningsmän,</i> uppå
vederbörandes förslag af konungens befallningshafvande tillförordnade.

I afseende på den judiciella indelningen har kongl. maj:t
den 7 Februari 1856 stadgat att Bohuslän skall vara fördeladt i
fem domsagor, sålunda att:

1:o Hisingens Östra och Vestra härad tillsammans med Askims
till Vestergötland hörande härad utgöra en domsaga <footnote>Säfvedals härad har egen häradshöfding och tingsställe på Landvetter, men
kommer att efter n. v. häradshöfdingens afgång förenas med dessa till en domsaga.</footnote>.

2:o Den andra utgöres af det så kallade Inland, fördeladt
i fyra härader.

3:o Den tredje af Orousts Östra och Vestra samt Tjörns
härader.

4:o Den fjerde af Lane, Sotenäs, Sörbygdens, Tunge och
Stångenäs härader, eller s. k. <i>Sunnerviken;</i> och

5:o Den femte domsagan består af Qville, Tanums, Vette
och Bullarens härader, eller s. k. <i>Norrviken.</i>

Tingsställen för de särskildta häraderne äro: För <i>Vette</i>
härad i <i>Strömstad;</i> för <i>Tanums</i> på <i>Hede;</i> för <i>Bullarens</i> på <i>Östad;</i>
för <i>Qville</i> på <i>Rabbalshede;</i> för <i>Tunge, Stångenäs, Sörbygdens</i> och
<i>Sotenäs</i> härader på <i>Qvistrum;</i> för <i>Lane</i> härad i <i>Uddevalla;</i> för
<i>Fräkne</i> på <i>Grohed;</i> för <i>Torpe</i> på <i>Holmen;</i> för <i>Inlands Nordre</i>
härad på <i>Smedseröd;</i> för <i>Inlands Södre</i> härad i <i>Kongelf;</i> för
<i>Orousts</i> och <i>Tjörns</i> härader på <i>Svansund,</i> samt ändteligen för
<i>Hisingens Vestra och Östra</i> härader på <i>Bärby.</i> På alla dessa
ställen, hvilka tillika, utom städerne, äro mycket freqventerade
gästgifvaregårdar, stå ansenliga tingsbyggnader, af hvilka de på
<i>Rabbalshede</i> äro uppförde af sten.

Bohuslän eger fyra städer: <i>Uddevalla, Strömstad, Kongelf</i>
och <i>Marstrand,</i> af hvilka den förstnämnde är den ansenligaste,
och den ende, som eger någon kommerciel betydelse. Af de
öfriga är Kongelf i så fall den bäst lottade, som den drifver ett
betydligt jordbruk. De andra båda strida med sig sjelfva om sin
existens, hvartill orsaken ligger mindre hos dem sjelfva, än uti
för dem missgynnande konjunkturer, hvilka endast tillfälligheter
torde kunna afhjelpa. Tillsammans bebos städerna, på 1,009
tomter, af 6,117 menniskor. Deras donerade jord är uppförd till 16
<table>
<td 2>hemman, — uppskattade i värde till  <td r>192,732 <td>rdr <td r>24  <td>sk. <td 2c>—
<td>Taxeringsvärdet <td>af hus och tomter <td r>721,079 <td c>„ <td r>15  <td c>„ <td r>5 <td>r:st.
<td c>Dito <td>af i städerna varande<td 7>
<td 2>verk och inrättningar               <td r>38,001  <td c>„ <td r>18  <td c>„ <td 2c>—
<td 2>Således städernas hela uppskattade<td 7>
<td>värde                <td r>Summa b:co <td r>951,813 <td>rdr <td r>9   <td>sk. <td r>5 <td>r:st.
</table>

I länet ligger en köping Lysekil. Större och mindre
fisklägen finnas till ett antal af öfver 80.

Hemmanens uppskattning i mantal har skett efter den år
1690 för Bohuslän fastställda beräkningsgrund. Enligt denna skulle
det hemman räknas för helt, som antingen 1:o egde 10 tunnlands
öppen lermyllejord till råg- och kornutsäde, och höskörd af 30
parmar hårdvallshö, eller 2:o 12 tunnlands åker af sandjord eller
sämre lera och 40 parmars mad-äng, eller 3:o 16 tunnors utsäde
i femjord, röjord och brännsand, och sämre äng till 50 parmars
skörd, eller 4:o skogshemman, som, ehuru med svag jord, egde
utmärkande herrligheter. Stodo hemmanets åker och äng i
disproportion till hvarandra, jemkades detta efter beräkningen af en
tunna kornutsädes motsvarighet till 4 parmar hö. Derest icke
särskilda förmåner gåfves, borde likväl intet hemman uppskattas
till helt mantal, som ej kunde vinterföda 10 à 12 kor och oxar,
lika mycken ungboskap, och 4 hästar.

För skattläggning bestämdes, i den skoglösa delen af landet,
värdet af ett tunnland god lermyllejord till 1 daler 24 öre; 1
dito sand- eller skarplera, 1 daler 12 öre; 1 dito femjord och
dylikt, 1: 4 eller 1 daler; 1 parm god hårdvallsäng, 14 öre; 1 dito
sämre eller madäng, 11 öre, och 1 parm groft hö, 8 à 9 öre.
I anseende till motsvarande herrligheter, var denna taxering högre
för skogsbygdens hemman, så att ett tunnland god jord skattlades
der till 2 daler 9 öre, ett dito sämre till 2 daler eller 1 daler
24 öre, och en parm hö till 18 à 14 öre m. m.

Bohusläns hemmantal utgör 2,566 ²³⁄₄₈, förmedlade ifrån 2,887 ²³⁄₂₄
mantal. Deraf äro <footnote>Den första allmänna Jordebok öfver länet uppsattes år 1574, sedan fem
år förut presterskapets hemman blifvit uppförda i en så kallad Paltebok. En
dylik tillkom 1625, och den första Svenska Jordeboken upprättades 1659. Efter
år 1536 indelades jorden uti: 1:o <i>konungens,</i> 2:o <i>adelns,</i> 3:o <i>odels-</i> och 4:o
<i>bondens jord</i> (neml. sådana bönders, som inflyttat från främmande riken). 1574
förändrades hemmanens natur till: <i>frälse-, adelns skattefrälse-, kronoskatte-,
knape-, krono-, biskops-, preste-</i> och <i>kastellehemman.</i> 1723 inregistrerades de
uti trenne hufvudkolumner: <i>frälse, krono</i> och <i>skatte.</i></footnote>:

<table>
<td>                                    <td 4 c>Mantal:
<td>                                    <td 2>Förmedladt. <td 2>Oförmedladt.
<td>Kronosäteri                         <td r>2     <td>     <td r>2     <td>
<td>Frälsesäteri jemte ladugårdar       <td r>31    <td>     <td r>35    <td>¾
<td>Säteri-rusthåll                     <td r>2     <td>     <td r>2     <td>
<td>Rå- och rörshemman                  <td r>2     <td>     <td r>2     <td>½
<td>Insockne frälsehemman               <td r>62    <td>     <td r>75    <td>⅛
<td>Utsockne <tab>dito                  <td r>134   <td>     <td r>151   <td>⅜
<td>Frälsehemman                        <td r>57    <td>     <td r>62    <td>¾
<td>Kronohemman                         <td r>18    <td>³⁷⁄₄₈ <td r>20    <td>⁷⁄₄₈
<td>Krono-rusthåll                      <td r>61    <td>⅚    <td r>78    <td>²³⁄₂₄
<td>Dito augmentshemman                 <td r>11    <td>¹²⁄₁₂₈<td r>12    <td>¹⁶¹⁄₃₈₄
<td>Krono-skattehemman                  <td r>574   <td>³⁄₄₈  <td r>630   <td>¹¹⁄₄₈
<td>Krono-skatte-rusthåll               <td r>854   <td>⅔    <td r>945   <td>¹⁄₈₀
<td>Dito augmentshemman                 <td r>410   <td>⁵⁄₁₂₈ <td r>482   <td>¹⁰¹⁄₁₂₈
<td>Militiæ-boställen                   <td r>123   <td>⅞    <td r>141   <td>⅛
<td>Civile boställen                    <td r>27    <td>¼    <td r>30    <td>¼
<td>Ecklesiastik-boställen              <td r>51    <td>¾    <td r>52    <td>¾
<td>Gymnasiihemman, frälse              <td r>128   <td>⅔    <td r>139   <td>⁷⁄₂₄
<td><tab>Dito <tab>skatte               <td r>4     <td>⅜    <td r>5     <td>⅛
<td>Hospitals- och barnhushemman, krono <td r>1     <td>     <td r>1     <td>
<td>Krigmanshushemman, skatte           <td r>6     <td>     <td r>8     <td>
<td>Lotshemman, skatte                  <td r>3     <td>¼    <td r>3     <td>¼
<td r>Summa                             <td r>2,566 <td>³³⁄₄₈ <td r>2,887 <td>²³⁄₂₄
</table>

Till dessa hemman höra:
<table>
<td>Torp, utjordar och nybyggen <tab><td>st. <td r>5,048.
<td>Backstugor                       <td c>„ <td r>1,436.
<td 2r>Transp.                               <td r>6,484.
</table>
<table>
<td>                                    <td>Transp. <td r>6,484.
<td>Lägenheter, afsöndrade ifrån hemman <td c>„     <td r>  330.
<td>Skattlagda fisken                   <td c>„     <td r>   29.
<td>Tullmjölqvarnar                     <td c>„     <td r>  110.
<td>Tullsågqvarnar                      <td c>„     <td r>   47.
<td>Husbehofs-mjölqvarnar               <td c>„     <td r>1,668.
<td>Husbehofs-sågqvarnar                <td c>„     <td r>   25.
<td>Stampar                             <td c>„     <td r>   12.
<td>Stångjerns- och jernmanufakturverk  <td c>„     <td r>    3.
<td>Tegelbruk                           <td c>„     <td r>   35.
<td>Pappersbruk                         <td c>„     <td r>    1.
<td>Skärgårdsverk                       <td c>„     <td r>   13.
<td>                                    <td>Summa   <td r>8,757.
</table>

Uppskattningsvärdet af dessa hemman, lägenheter, verk och
inrättningar, stiger för närvarande till 10,835,179 rdr banko.

<i>Säterierna</i> i Bohuslän njuta samma friheter, som de i det
öfriga Sverige, undantagandes att dem åligger utgöra
rusttjenstskyldighet, hvilket dem ock tillkom i danska tiden. Deremot
äro de befriade ifrån kyrko-, kyrkogårds och brobyggnad samt
vägrödjning, och åtnjuta kyrkotionden in natura, der jus
patronatus är förenad med sätesgården; men presträttigheter måste de
utgöra i likhet med öfriga hemman, enligt 1772 års förening,
så framt särskild öfverenskommelse ej är träffad.

<i>Veckudagsfrihet,</i> motsvarande rå- och rörsfriheten i gamla
Sverige, tillkommer alla säteriet tillhöriga insockne frälsehemman,
d. v. s. de hemman, som säteriet äger inom den socken, i
hvilken det sjelft är beläget. Dock utsträckes icke denna frihet till
andra hemman än dem, som före år 1687 innehafvits af
säteri-ägaren. Den är försäkrad genom kongl. resolutionerna af den
26 Oktober 1682, 28 Januari 1687, 7 Februari samma år och 4
Mars 1690. Veckudagshemmanen dela således i det närmaste
lika friheter med säterierna, undantagandes den byggnads- och
vägrödjningsskyldighet, och erläggandet af krono- och kyrkotionden,
hvarifrån dessa äro befriade, samt deltaga uti kronoskjuts m. m.

<i>Ladugårdshemman</i> njuta så tillvida en mera utsträckt frihet
än de nyssnämnda, som de merändels äro af häfdvunnet bruk
befriade ifrån vägrödjnings- och brobyggnadsskyldighet; föröfrigt
äro de dem lika. Till ladugård äga säteri-ägare rätt att afhysa
sina insockne frälsehemman, äfvensom att flytta säterifriheten på
annat frälsehemman, af lika mantal.

<i>Ofrimäns frälse</i> kallas de hemman, som ofrälse män och
bönder innehaft under den danska tiden, och som före år 1723,
då adliga privilegierna utfärdades, varit med lagfart och fasta i
deras ägo. De dela lika förmåner och onera med andra utsockne
frälsehemman (med hvilka de äro af samma natur),
undantagandes att dem är ålagd drygare roteringsskyldighet, såsom varande
endast två sådana hemman om ett båtsmanshåll.

<i>Annex-</i> och <i>mensalhemman</i> äro sådana gårdar, som fordom,
mest af enskilde personer, blifvit donerade presterskapet, och hvilka
ifrån år 1723 anses såsom krono, ehuru många af dem
ursprungligen varit af odelsnatur <footnote>Kronan tar städsel af vissa.</footnote>. Som dessa hemman ofta voro
belägna uti andra härader än det bol, till hvilket de voro anslagna,
utarrenderades de flesta af disponenten, emot viss årlig landskyld,
hvilken ännu utgår. Då presterskapet sjelft brukar dem, njuter
det nära samma friheter å dem, som vid de egentliga prestbolen.
Om bibehållandet vid dessa hemman är presterskapet genom många,
såväl äldre som nyare beslut och kongabref <footnote>Kyrko-ordinantian 1537. Ordinantian i Ribe 1542. Kongabrefvet d. 25
Mars 1684. K. resol. på prestersk. besvär d. 10 Mars 1719. Prestersk. privil.
d. 16 Okt. 1723. Kongl. resol. på presterskapets besvär 1747. Kongl. brefvet
af den 31 Jan. 1774, m. fl.</footnote> försäkradt. Genom
kongl. brefvet af den 29 Mars 1810 är presterskapet ytterligare
förbehållen fri dispositionsrätt öfver de hemman, till hvilka de
kunna styrka sig hafva ägt sådan vid fredssluten, hvadan dessa
icke få skatteköpas. Men på sådana hemman, der blott en del
af räntan tillfaller presterskapet, kan skatteköp beviljas, likväl
under förbehåll af nämnda räntas oförminskade utgående. En
förklaring öfver detta bref, af den 22 April 1819, bestämmer, att
intet verkligt annex- eller mensalhemman, till hvilket åbo vunnit
besittningsrätt genom kyrkoherdes städja före 1810, får till skatte
inlösas. Enkesäten äro sådana annex- eller mensalhemman, som
blifvit anslagna till pastors enka, att bruka i sin lifstid, med
frinjutande af kronotionde och landskyld. Då enka ej finnes,
disponeras de af pastor <footnote>Det finnes de, som tro det vara i sin ordning, att inkomsten af
enkesätena, då de ej af enka disponeras, tillfölle sådana pastorsenkor, som ej hafva
att fröjda sig åt ett dylikt gratial, och med ännu mera skäl, komministers- och
adjunktsenkor, hvilka vanligen äro stadda i yttersta nöd — de sednare, emedan
de aldrig varit på grön qvist, och de förra, ithy att deras egendom
merändels vid mannens död stryker med för husebrist. Det är väl sannt, att, genom
presterskapets runda sammanskott, de allra fattigaste af dem erhålla en årlig
pension af 2, till och med af hela 5 rdr rmt; men det är icke alltid denna
summa förslår till en familjs föda, kläder och husrum under 365 dygn, särdeles
som konsten att koka soppa på en spik numera beklagligen har gått förlorad,
hvadan ofvannämnda förslag kanske icke vore så oäfvet. Åtminstone tycker jag
det sjelf, alltsedan jag en gång såg en utlefvad adjunktsenka tigga en bit
kornbröd af en bonde, och det uti ett pastorat, der pastor med 3000 rdrs inkomster
var disponent af enkesätet. Utan att pastorerne sjelfva medgifva det, kan ett
sådant förslag likväl aldrig verkställas; men väcktes fråga derom, uteblefve
naturligsvis icke detta medgifvande (?).</footnote>.

Med öfriga hemman förhåller sig på samma sätt, som med
liknande uti gamla Sverige.

Landets skatter under danska tiden bestodo hufvudsakligast
uti <i>leding,</i> eller krigsutrustning, som utgick olika i krigs- och
fredstider, och <i>landskyld,</i> eller en årlig ränta af vissa persedlar,
som utgingo in natura, och endast under missväxtår fingo lösas
med penningar, efter en af biskopen och stiftsamtmannen
uppgjord markegångstaxa (Capitultaxt), samt <i>legan</i> (lifstidstagan,
tredjeårstagan och landbodalern); som utgjorde en viss tillökt procent
på landskylden. Denna landskyld igenfinna vi ännu utgående
såsom jordeboksränta, men efter ett år 1659 åsatt penningevärde,
hvilket, oaktadt myntvalvationerna, ännu qvarstår oförändradt.
Sålunda löses nu en tunna malt med 1 rdr, en tunna hafre med
24 sk., en tunna skattemjöl med 1 rdr 8 sk., en tunna
kornmjöl med 1 rdr, ett lispund smör med 36 sk. <footnote>På skattepund, t. ex. smör, gick 24 skålp., 16 pund smör på hvarje
tunna; 40 tunnor malt på hvarje läst, 6 skäppor i hvarje tunna och 8 «schräll»
i hvar skäppa.</footnote>, en tunna salt
fisk med 2 rdr o. s. v.; en förmån, som den Bohuslänska
bonden aldrig nog kan uppskatta. När man nu dertill betänker hans
obetydliga afgifter till presterskapet — omkring 24 kappar korn
och 16 skålp. smör på helt hemman — samt hans rättighet att
lösa sin kyrkotionde med 3 daler silfvermynt eller 24 sk. tunnan,
finner man att han verkligen äger afundsvärda privilegier, i
jemförelse med Sveriges öfriga allmoge, och har minst af alla skäl
att beklaga sig öfver tryckande skattebördor, hvilket han heller
icke kan beskyllas för att göra.

Kronotionden i Bohuslän, skiftad i lika lotter till kronan,
kyrkan och presten, var fordom, enligt häfdvunnet bruk, skiftad
i fyra, af hvilka den ene afkortades till bonden sjelf; men denna
afkortning försvann genom en lagman Jens Christenssens dom af den
26 Sept. 1608. Nu utgår den egentliga kronotionden efter det
ständiga, ganska ringa belopp — omkring 3/4 tunna pr
hemman — som år 1694 åsattes hvarje hemman af en särskild
dertill inrättad kommission; af nyhemman beräknas den till åtta
kappar af hvarje tunnland åker. Enligt kongl maj:ts resolution af
den 29 Nov. 1756, får allmogen lösa sin kronotionde med
penningar efter markegångspris på bland- och slösäd, då nemligen
kronan ej sjelf är deraf i behof. Om prest- och kyrkotionden
förekommer längre fram.

Länet är indelt både till <i>knekt-</i> och <i>båtsmanshåll.</i>

<i>Bohusläns regemente.</i> Redan i danska tiden stod här en
ständig trupp, under namn af: «det bahusiske regiment», och var
en af dess chefer Trudt Johan Fircks på Åby 1653. 1660
inqvarterades här öfverste R. v. Aschebergs tyska regemente,
hvilket man trodde skulle för alltid få sin station här, men kort
derpå upplöstes. Nuvarande regementet leder sitt ursprung dels
ifrån en sqvadron tyska dragoner, 400 man stark, hvilka under
Carl XI:s fanor kämpade emot danskarne, och för sin
omenskliga framfart blefvo, efter en sin chef, kallade Fersens djeflar, —
dels ifrån det såkallade enkedrottningens lifregemente till häst,
hvilket man också känner under namnet Aschebergs regemente.
När indelningsverket pågick, förlades de tyska, eller, såsom de
ock benämndes, de <i>gröna dragonerna</i> uti Bohuslän norr om
Qvistrum, och af enkedrottningens lifregementes 8 kompanier
inroterades de 4 uti södra Bohuslän och i Lane härad, samt resten
i norra Halland och några tillgränsande socknar <footnote>Man ärnade först indela de sex kompanierna på Halland, emedan man
ej ansåg södra Bohusläns hemman starka nog att emottaga fyra kompanier; men
då, vid anställd undersökning, det sednare icke bekräftade sig, förlades endast
fyra kompanier i Halland. (Kongl. resolution af den 28 Januari 1684.)</footnote>. Enligt kongl.
brefven af den 5 Aug. och 21 Sept. 1720 blef den halländska
afdelningen lagd till båtsmanshåll, och de fyra i Bohuslän
förlagda kompanierna sammanslagna med den norra sqvadronen till
ett regemente under en öfverste, likväl så att kavalleriet blef på
kavallerifot och dragonerna på dragonstat. Härigenom uppkom
en olikhet i augmentsräntorna för de olika sqvadronernas
rusthållare, hvilken jemkades så, att rusthållarne vid 1:sta sqvadronen
skulle afstå, hvad som öfversteg 50 daler s:mts ränta, till 2:dra
sqvadronens, hvilka hade mindre än 42 daler s:mt; men som
detta ansågs för litet för de sednare, erhöllo de af kronan hjelp
till mundering och beväring samt exercis-ammunition m. m. <footnote>Kongl. brefvet af den 21 Mars 1724.</footnote>.
Genom kongl. brefvet af den 1 Juli 1727 förklarades båda
sqvadronerna för ett dragonregemente, under namn af Bohusläns
gröna dragoner, och för detsamma upprättades en ny stat. Södra
sqvadronens rusthållare fingo utan afkortning bibehålla sin
augmentsränta, emot vilkor att ensamme svara för alla besvär de
förut haft. Den norras måste ock nöja sig med sin gamla ränta;
men som denna knappt utgjorde 40 daler s:mt på hvar häst,
utfäste kronan sig att förse manskapet med beväring, lifmundering
och ammunition m. m.

1776 förvandlades norra eller 2:dra sqvadronen till infanteri,
med rättighet för rusthållarne att bibehålla augmentsräntorna,
hvarom ytterligare kontrakt upprättades 1783, och samma år den
20 Sept. af konungen stadfästades.

Då under 1788 års krigshändelser norrmännen borttogo alla
södra sqvadronens hästar, yrkade rusthållarne att få dem ersatte
af kronan; men då denna icke för tillfället förmådde det, afslöt
den med rusthållarne ett kontrakt, enligt hvilket desse förbundo
sig att, såsom tillförene, bevära och bekläda sina soldater, dock
som infanterister, och att erlägga en årlig hästvakansafgift af 5
tunnor säd, hälften råg och hälften korn, pr rote. I följd häraf
afsatt således äfven södra sqvadronen, hvilket skedde 1791.
Kontraktet, som var afslutadt på 50 år, tilländagick med 1840 års
slut; men på samma års riksdag ingingo rusthållarne med
ansökan till konungen, att, mot afstående af augmentsräntorna, få
sin bataljon, i likhet med den norra, förvandlad till infanteri.
Frågan underställdes riksens ständer, som hänsköto densamma till
förstärkt statsutskott, hvilket tillstyrkte rusthållarnes ansökan, och
den 14 Nov. 1842 resolverade kongl. maj:t, att södra bataljonen
skulle, utan att förändra sin rusthållsnatur, för en tid af 10 år
eller till år 1853, fortfara att förblifva infanteri, samt dess
rusthållare under denna tid vara befriade ifrån erläggandet af
hästvakansafgiften, samt åtnjuta lika lindring uti
rustningsskyldigheterna, som f. d. rusthållarne vid norra bataljonen. Efter de
tio årens förlopp skulle bestämmas, huruvida bataljonen skulle
återuppsitta såsom kavalleri eller fortfara som infanteri, och blef
tiden för detta förordnandes gällande kraft genom kongl. brefvet
den 3 Mars 1852 ytterligare förlängd på 10 år.

Regementet har ifrån sin början varit indelt uti 2:ne
bataljoner, hvardera af 4 kompanier. Hvarje af lifbataljonens
kompanier består af 100 nummer, och hvarje af de öfriga af 126,
eller tillsammans 904 man. Indelningar voro förr anslagna till
befäl och trumslagare, men då det gamla indelningsverket till stor
del förändrades genom kongl. brefvet af den 2 Febr. 1833, blef,
i likhet med hvad som för den öfriga armén stadgades, ny
löningsstat upprättad, lika för hvarje grad inom armén; alla boställen,
med undantag af få, som anslogos åt några af befälet,
bortarrenderades på 30 år, och inkomsterna deraf sammanslogos till
en gemensam fond, förvaltad af en löningsdirektion, af hvilken
alla regementets löntagare erhålla sina löner. Till denna fond
ingår äfven inkomsten af 94 indragna nummer, anslagna till
diverse ändamål, och för hvilka vakansafgift erlägges med 50 rdr
b:ko pr nummer, hvadan ock regementets effektiva styrka för
närvarande icke utgör mera än 810 man, deraf 388 på 1:sta och
422 på 2:dra bataljonen <footnote>I landsh.-emb. femårsberättelse 1865 står 802 effektive.</footnote>.

Regementets nya aflöningsstat anslår till chefen 3,600 rdr
b:ko; öfverstelöjtnanten och 1:ste majoren 1,800; 2:dre majoren
1,200; 3:dje majoren 1,000; regements-qvartermästaren 700; 1:ste
adjutanten 400; 2:dre adjutanten 300; regements-pastorn 300;
reg:ts-auditörn 500; reg:ts-läkaren 700; bat:s-läkaren 250;
reg:ts-skrifvaren 750; mönsterskrifvaren 200; bat:s-adjutanten 200;
reg:ts-trumslagaren 250; kompani-chefen 800; 2:dre kaptenen 500; 1:ste
löjtnanten 350; 2:dre löjtnanten 300; underlöjtnanten 200;
fanjunkaren 240; sergeanten 160, och furiren 130, samt korpralerne
hvardera 5 tunnor korn. Uti denna löneinkomst är för den af
befälet, som innehar boställe, äfven inbegripen afkastningen af
detta, och hvilken för detta ändamål blifvit af dertill tillsatte
kommitterade uppskattad. Dessa boställen, hvilkas årliga
afkastning tillsammantagen blifvit uppskattad till 7,400 rdr, äro inalles
36 och tilldelta regements-chefen, öfverstelöjtnanten, 2:dre och 3:dje
majoren, kompani-cheferne, regements-skrifvaren, fanjunkarne och
15 underofficerare.

Kompaniernas indelningsorter äro följande: <i>Lifkompaniet</i> uti
Inlands Nordre och Södre härader; <i>Lane kompani</i> uti Lane
härad; <i>Fräkne kompani</i> uti Inlands Fräkne, Torpe och en del af
Nordre härader; <i>Södra kompaniet</i> uti Inlands Södre och Nordre
härader; <i>Stångenäs kompani</i> uti Stångenäs och Tunge; <i>Bullarens
kompani</i> uti Bullaren och Sörbygden; <i>Tanums kompani</i> uti
Tanum och Qville, och <i>Sotenäs kompani</i> uti sistnämnda härad och
i Sotenäs.

Regementets mötesplats är heden Backamo i Inlands Fräkne
härad. Till år 1679 var Stenehed, i Tunge härad, exercisplats
för norra sqvadronen.

I likhet med det öfriga infanteriet erhöll regementet år
1822 tvenne blå och gula fanor, i stället för de, 10 år förut
anskaffade, tre gredelina och en hvit liffana. Uti Göteborgs
förråd förvaras regementets gamla standarer, af hvilka lifstandaret
är af hvitt siden, rikt guldbroderadt och försedt med Carl XI:s
namnchiffer, och de andra af grönt siden, likaledes prydda med
rikt guldbroderi, men med Carl XII:s namn.

Med obestridlig tapperhet har den Bohuslänske krigaren
deltagit uti flera af de slagtningar, som förherrligat det svenska
mannamodet. Drottningens lifregemente följde Carl Gustafs
segerrika fanor uti Polen och öfver Bält. Under Carl XI:s danska
krig utmärkte det sig flera gånger. Med sin öfverstelöjtnant
Uggla i spetsen och med tillhjelp af Vestgöta kavalleri, jagade
det de vid Saltkällan, under öfverste Krag, landstigande danskarne
hals öfver hufvud i sina pråmar igen (1675). Sedan deltog det
i slaget vid Halmstad och i de blodiga drabbningarne vid Lund
och Landskrona. Uti sistnämnda var det stäldt på högra flygeln,
och miste sin kommenderande chef, v. Post, som under leken fått
åtta blessyrer. Under samma krig deltog det, utom i andra
mindre affärer, äfven uti undsättningen af Bohus fästning 1676,
och uti belägringen af Uddevalla skans 1679. Enligt berättelse
skall det ock utmärkt sig uti den olyckliga slagtningen vid
Pultava, och förstått att rädda sin liffana undan förstörelsen <footnote>Det kan likväl dragas i tvifvel, huruvida regementet verkligen var med
uti Carl XII:s ryska fälttåg.</footnote>. Med
mera visshet känner man, att det hjelpte Måns Stenbock att piska
danskarne vid Helsingborg den 28 Februari 1710, och afgjorde
på sitt sätt segern, genom att ursinnigt hugga in på fienden i
samma ögonblick svenskarnes högra flygel började att vika. I
det ärofulla slaget vid Gadebusch (den 9 Dec. 1712) var det
ock i elden, och bidrog med sin tapperhet till denna Sveriges
sista seger till lands. Sedan deltog det, tillika med norra
sqvadronen, uti åtskilliga affärer under Carls norska fälttåg, äfvensom
uti krigen mot nämnda land 1808 och 1814. Från dessa år
hafva Bohuslänningarne förvarat åt sig många vackra minnen,
särdeles af affärerna i Strömstads hamn och vid Bärby 1808.

Beträffande <i>cheferne</i> för regementet känner man, att de tyska
dragonerna i Carl XI:s krig kommenderades af en <i>Fersen,</i> sedan
af en öfverste <i>Samuel Vallenstjerna</i> (?), och af excellencen <i>Ture
Gabriel Bjelke,</i> som blef deras chef 1716. Drottningens
lifregemente stod 1660 under befäl af fursten <i>Johan Georg af
Anhalt-Dessau.</i> 1664 kommenderades det af en baron <i>Horn,</i> och 1669
af en <i>Sperling</i> <footnote>Förmodligen Jöran Sperling, som sedan blef grefve, fältmarskalk och
generalguvernör öfver Ingermanland och Kexholm. Död i Narva 1691.</footnote>. År 1674, då, på sitt sätt, regementet på nytt
uppsattes, öfverlemnades det åt den namnkunnige fältmarskalken,
grefve <i>Rutger von Ascheberg,</i> efter hvilken det ock uppkallades,
och hvilken till sin död fortfor att vara dess chef. Ibland
sekundcheferne var den förenämnde von Post, stamfader för den adliga
ätten af samma namn. Efter Ascheberg fick hans son,
generallöjtnant <i>Christian Ludvig Ascheberg,</i> regementet. Då sedan 1720
halfva truppen förvandlades till båtsmän, kom den andra hälften
under ofvannämnde Bjelkes befäl. 1728 efterträddes denne af
generalmajoren, friherre <i>Axel Roos</i> <footnote>Det var denne Axel Roos, som med ett sådant lejonmod kämpade vid
konung Carl XII:s sida uti kalabaliken i Bender. Han var då endast lifdrabant.
Han räddade sin konung, i det han nedsköt tvenne janitscharer, som redan fått
tag i dennes rock, och det var han, som, när huset stod i ljusan låga, och de
svedda hjeltarne för första gången i sin lefnad började tala om att gifva sig,
föreslog konungen att bryta sig igenom till kansliet, ett förslag, som väl antogs,
men ej lyckades i verkställandet. Utmärkt lika mycket för sina manliga behag,
som för sin oförskräckthet, lärer han haft många kärleksäfventyr, och ett af dessa
skall hafva gifvit anledning till Tegnérs herrliga dikt, «Axel».</footnote>, och efter honom kommo:
1740 generalmajoren <i>Anders Tungelfeldt;</i> 1746 generallöjtnanten,
friherre <i>Georg Reinhold v. Köhler;</i> generalen, friherre
<i>L. Åkerhjelm;</i> 1763 öfversten, sedan generallöjtnanten m. m. <i>Georg
Gustaf Wrangel af Adinal;</i> 1770 generalmajoren, friherre <i>Axel
Meyendorff v. Yxkull;</i> öfversten <i>Jan Werner Tranefeldt;</i> 1789
generallöjtnanten, grefve <i>G. Wachtmeister;</i> öfverstarne <i>Fredrik
Adolph v. Nummers, Adolph Fredrik Pålman, L. Belfrage, E.
Haji</i> och generalmajoren <i>Ph. v. Mecklenburg,</i> som tog afsked
1838 och efterträddes af öfversten och riddaren <i>G. G. v.
Heideman.</i> Nuvarande chef är <i>Carl Henrik Gottlieb Nauckhoff,</i> R. S.
O., utnämnd 1856 <footnote>Öfrige regements-officerare äro: öfv.-löjtnanten och 1:ste majoren B. L.
R. Ingelotz, R. S. O. [†, tjensten vakant]; 2:dre majoren C. A. Neiglick, R. S.
O.; 3:dje majoren O. J. E. Dalström, R. S:t O. O. m. fl.</footnote>.

Uti Bohuslän, och dermed förenade Göteborgs län, äro
inroterade 2:ne kompanier <i>båtsmän,</i> under namn af 1:sta och 2:dra
Bohus kompaniet, hvilkas effektiva styrka, utgörande 510 man,
kan i krigstider ökas med 90 vakante stadsbåtsmän och 238
extra nummer. Enligt med kronan år 1685 upprättadt och år
1789 förnyadt, samt genom kongabrefvet den 31 Oktober 1829
jemkadt kontrakt, utgöra 2 ofrimäns frälsehemman en indelt rote,
och 3 annat frälse och kronoskatte, en dito. Extra rotering är
sedan 1810 ålagd säterierna, de före den 6 April sistnämnda år
derifrån afsöndrade insockne frälsehemman, vissa brefbärarehemman
och boställen, allt efter hemmanens godhet, likväl så, att ej mera
än 2 1/2 mantal få utgöra en rote. Enligt 1841 års
markegångstaxa betaltes rotevakansen med b:ko rdr 42: 28. Hvad man
emot den Bohuslänska båtsmanstruppen kan anmärka, är, att den
hittills blifvit rekryterad med endast sådane, som ej dugat till
någonting annat, hvarföre båtsmannen sällan åtnjuter någon
aktning på sin hemort, och hans familj nästan alltid ligger
fattigförsörjningen till last.

Sammanräknade längden af de genom länet löpande
<i>landshärads-</i> och <i>socknevägar</i> utgjorde 1842 omkring 112 mil, hvilka,
indelade på hemmanen, lemna åt hvarje ett vägstycke af öfver 800
alnars längd att underhålla <footnote>Ifrån väghållningsskyldighet äro säterierna fritagna.</footnote>, — ett ganska drygt onus! isynnerhet
som provinsen äger brist på tjenligt fyllnadsgrus. Genom sistnämnda
olägenhet och genom dålig eftersyn, befinna sig de flesta bivägar
uti ett ganska uselt skick. Svåra backar möta öfverallt, af hvilka
likväl ganska många kunde undvikas genom en förbättrad
vägreglering, hvilken ej skulle medföra så kännbara kostnader om den
<i>efterhand</i> verkställdes. Härads- och socknevägarne ser man ännu
på många orter utmärka de gamla ridvägarnes lopp, hvilka, den
tid landet var uppfyldt af skogssnår och kärrmarker, gerna följde
höjderna och bergen.

För kommunikationernes lättande hafva under tiden från
1855—60 följande arbeten verkställts:

1:o. Vägomläggning till undvikande af <i>Källe-</i> och
<i>Carlstorpsbackarne</i> i Tunge härad, å allmänna landsvägen emellan
Uddevalla och Strömstad, hvartill år 1858 anslag af statsmedel
anvisats med 9,000 rdr.

2:o. Vägomläggning förbi <i>Grorödsbacken</i> i Lane härad å
allmänna landsvägen mellan Uddevalla och Venersborg, dertill
1859 bidrag af statsmedel anvisats med 6,000 rdr.

3:o. Vägomläggning förbi <i>Åsebyklefs-</i> och <i>Rårödsbackarne</i>
å häradsvägen emellan Tunge och Sotenäs härader, hvartill som
bidrag af statsmedel erhållits 2,325 rdr.

4:o. Sänkning af en å förutnämnde landsväg i Tunge härad
befintlig backe, kallad <i>Galtryggen,</i> för hvilket kommunen vidkänts
kostnaden med 400 rdr.

Uti länet finnas omkring 90 <i>gästgifvaregårdar,</i> men på
ingen af dem står hållskjuts, till stor fromma för orten, på hvars
befolkning en sådan inrättning alltid skulle äga ett högst
menligt inflytande. Skjutsen anses icke här såsom ett onus, utan
tvärtom såsom ett medel till förtjenst, hvilket med begärlighet
efterfikas.

<i>Ångfartygsrörelsen</i> inom länet idkas hufvudsakligen å tvenne
linier, nemligen emellan Göteborg och Strömstad, med anlöpande
af Marstrand, Lysekil, Fjellbacka och Grebbestad; samt emellan
Göteborg och Uddevalla, med anlöpande af Marstrand,
Stenungssund, Svansund och Gustafsberg. Under de månader då
hafsbaden besökas, är denna ångfartygstrafik särdeles liflig.

En <i>jernväg</i> ledande från Uddevalla till Venersborg står som
bäst under byggnad, hvilken genom sin fortsättning från
Venersborg till Herrljunga kommer att förbinda staden Uddevalla med
rikets öfriga jernvägsnät.

<i>Fattigförsörjningen</i> är ett besvär, till sin betydenhet så olika
uti skilda trakter af länet, att då det på ena stället beräknas
till 3 tunnor korn på hemmanet, anses det åter på andra knappt
uppgå till 3/4 tunna. Mest tryckande är det uti de härader,
till hvilka skärgårdar höra, emedan fiskarena, alltid fattige,
nödgas esomoftast anlita kommunerna om understöd. Ehuru klagan
öfver fattigvårdsbesvärets sedan 1847 ökade tyngd ingalunda är
obefogad, är detta förhållande dock en följd af en fullständigare
och bättre ordnad fattigvård, men icke af fattigpersonalens
tillväxt. Ty det är en ovedersäglig erfarenhet att sedan 1847 års
fattigstadga trädde i verkställighet, tillståndet i så måtto
förbättrats, att fattigvårdspligten noggrannare fullgöres, och att
lättingar icke så ohejdadt som förr kunna ströfva omkring, till last
och äfventyr för allmänheten. På landsbygden pläga de utarmade
orkeslösa dels indelas på vissa fattigrotar, inom hvilka de turvis
kringföras på hemmanen; dels bortauktioneras deras underhåll på
entreprenad; dels erhålla de ett visst understöd af säd o. s. v.
Tiggeri är visserligen förbjudet; äger dock i flera socknar rum,
men mest af s. k. utsockne hjon. Ett godt tidens tecken är den
omsorg, som i vissa kommuner ådagalägges för att åt fattiga,
minderåriga barn skaffa sådana fosterföräldrar, som inse vigten af sina
åtaganden, förnämligast hvad barnens skolgång beträffar.
Föranstaltandet om arbetsinrättningar inom hvarje socken borde
ligga vederbörande kyrkoråd och fattigkomitéer nära om hjertat,
och sådane kunde på ett ganska enkelt och likväl
ändamålsenligt sätt tillvägabringas. Om t. ex. hvarje hemmansägare och
brukare förbunde sig att emot en bestämd, efter
omständigheterna lämpad dagspenning, eller ock emot blotta födan,
använda ett visst antal dagsverken af de dugliga fattighjonen till
sådana sysslor, som de kunde förrätta — en anordning, som i en
del socknar redan är införd —; likaså, att på samma vilkor lemna
en viss qvantitet lin till spånad, och om han derjemte ålades att
ej lega annan till vallhjon, så länge dertill tjenliga, på rotarne
liggande barn funnes inom socknen o. s. v. —; hvilken besparing
skulle icke derigenom uppstå för fattigkassorna, och hvad skulle
icke fattighjonen, särdeles de yngre, vinna uti moraliskt afseende,
då de, i stället för att i liknöjdhet och lättja tillbringa sitt lif,
gjordes till nyttiga medlemmar i samhället!

För <i>helsovården</i> äro, utom stadsläkarne, härstädes anställda
tvenne provincialläkare, en för norra och en för södra länet <footnote>På 1730-talet anställdes regementsfältskären <i>Johan Sundbäck</i> till
provincialläkare mot en aflöning af 1 1/2 öre s:mt pr matlag i hela länet. Hans
station var i Strömstad (alldeles icke central!), och ålåg honom hålla ett
tillräckligt antal «gesäller» på andra orter i Bohuslän. En tredje provincialläkare,
med station i Spekeröd, kommer att med första tillsättas, sedan, i följd af
grosshandlarens, R. V. O., S. T. <i>Ahrenbergs</i> frikostighet, bostad åt honom erhållits.<tab>B.</footnote>.
En extra provincialläkarebeställning inrättades icke länge sedan
för Oroust och Tjörn; men blef, af brist på sökande dertill,
indragen, och lönen anslagen till en dylik beställning i Norrland.
Vid <i>länslazarettet och kurhuset i Uddevalla</i> emottagas sjuka från
hela Göteborgs- och Bohuslän, med undantag endast af Göteborgs
stad. Under året 1860 hafva vid denna sjukvårdsanstalt blifvit
vårdade 620 personer, deraf från föregående året qvarliggande
42, samt under året intagne 578. Som tillfrisknade eller
obotlige hafva utgått 534, och aflidit 24. Utgifterna under 1860
stego till 13,503 rdr 30 öre, som gör för hvarje sjuk en
medelkostnad af 66 öre pr dag. Kurhusafgiften för länet var år
1860 17 öre. <i>Apothek</i> finnas uti hvarje af länets städer, samt
dessutom ett vid Morlanda på Oroust, ett vid Åby, 1/2 mil
från Qvistrum, och ett vid Tanum. Oaktadt förnyade
uppmaningar från konungens befallningshafvande, hafva
landsförsamlingarne röjt föga benägenhet att förse sig med examinerade
<i>barnmorskor.</i> De finnas dock på några ställen. Så hafva t. ex.
Norums och Ödsmåls socknar förenat sig om en barnmorska;
likaså Hjertum och Vesterlanda. Spekeröd hade förr en sådan
gemensamt med Uklums; men har nu processat sig derifrån.
Hufvudsumman torde bli, att i de flesta socknar hjelpa
qvinnfolken den ena den andra i nödens stund så godt de kunna.
Vaccinationen handhafves med ordning, och äro klockarne
landsförsamlingarnes vaccinatörer. För öfrigt har allmogen, i följd af
sin ringa upplysning, på de flesta orter ganska litet förtroende
för läkare och läkemedel. Hvad sjukdomsfall angår, äro de stränga
fatalister, troende, att om det är beslutadt i Guds rådslag att
den sjuke skall dö, så hjelper ingen läkedom; skall han åter
blifva vid lif, är densamma öfverflödig — en tro, om hvilkens
falskhet de sällan låta sig öfvertygas.

<i>Saltsjöbaden</i> å flera kustorter inom länet åtnjuta ett
stadgadt förtroende och besökas årligen mer och mer. Utom
städerne <i>Marstrand</i> och <i>Strömstad,</i> af hvilka den förre vanligen
besökes af omkring 1,000 badgäster årligen och den sednare af
omkring 600, är <i>Gustafsbergs</i> badort den mest besökta, hvarest
ock finnes en helsokälla, men som begagnas af få. För öfrigt
äro badanstalter för allmänheten inrättade vid <i>Stenungssund</i> och
<i>Ljungskile</i> på Inland, vid <i>Henån</i> å Oroust, <i>Lysekil</i> på Stångenäs
och <i>Grebbestad</i> uppe i Tanum.

Postexpeditioner, utom i städerne, finnas numera vid
<i>Svansund</i> på Oroust, i <i>Lysekil</i> och i <i>Fjellbacka</i>. Poststationer vid
<i>Hede</i> gästgifvaregård och i <i>Grebbestad</i>, båda i Tanums härad,
samt vid <i>Amneröd</i> i Inlands Torpe härad.

En <i>sparbanksinrättning</i> finnes i Uddevalla, stiftad 1836,
som 1860 hade 2,190 delägare med sammanlagdt kapital af
385,400 rdr rmt. En finnes i Strömstad, stiftad af
tullförvaltaren <i>Fundahn</i> 1851, hade 1860 332 delägare med kapital af
31,211 rdr. En i Marstrand, stiftad 1843, hade 352 delägare
med 37,969 rdrs kapital. En i Morlanda socken på Oroust,
stiftad 1856, med 81 delägare, hade 2,052 rdrs kapital och
ändtligen en i Bro pastorat, stiftad 1856, med 152 delägare,
hade 7,293 rdrs kapital.

*
</chapter>
<chapter name="V. Ecclesiastika förhållanden">

<h2>V.

Ecclesiastika förhållanden.</h2>

Ifrån äldsta tider lydde Bohuslän i kyrkligt afseende under
biskoparne i Opslo, n. v. Christiania. Sedan landet kom under
Svenska kronan, lades n. v. Vikornes kontrakt till Carlstads
superintendentia, och det öfriga till Göteborgs. Men 28 år efter
det Göteborgs superintendentia blifvit förvandlad till biskopsstift,
eller år 1693, förenades äfven Vikorne dermed, som man tror, i
följd af biskop Joh. Carlbergs inflytande på högre ort, och har
länet alltsedan fortfarit att tillhöra Göteborgs stift.

<i>Biskopar i Opslo</i> (eller Oslo) <footnote><i>Episcopi Asloenses</i>. Den här bifogade förteckningen är, hvad de katolske
biskoparne angår, rättad i enlighet med Messenii lista. Årtalen utmärka anträdet
till embetet. Dödsåret är för de allra flesta det då efterträdaren tillsattes.<tab>B.</footnote> under hvilka länet i ecclesiastikt hänseende lydt, hafva varit:

<i>Rodulphus</i> (1020); <i>Asgoutr</i> (1060); <i>Thorolfr</i> (1079); <i>Bjarne</i>
(1091); <i>Aslakr</i> (1104); <i>Gierard</i> (1115); <i>Kolr</i> (1126); <i>Peter</i> (1133);
<i>Vilhjalmr</i> (1148); <i>Thorsteinn</i> (1164); <i>Helgo</i> (1170); <i>Nikolaus 
Arneson</i> till Stodrheim (1188 † 1224), var son af Arne på
Stodrheim och kon. Harald Gilles efterlefvande gemål, alltså halfbroder
till k. Inge Haraldsson. Det var han som gaf upphof åt 
Baglernas parti och allt inbördes krigets elände. <i>Ottar,</i> eller enligt
andra Ormr (1210); <i>Thorkild</i> (1219); <i>Hakon</i> (1261) var med om
att från dess hemland enlevera k. Magnus Lagabætirs utsedda brud,
Danska prinsessan Ingeborg; <i>Anders</i> (1277); <i>Eivindr,</i> kallad Långtå
(1288); <i>Amundr</i> (1295); <i>Helgi</i> eller Helgo II (1304), fullmäktig
vid fredsunderhandlingarna i Köpenhamn 1309; <i>Salomon
Thoraldarson,</i> tillträdde 1321, och afled 1352, på hemresa från Avignon:
han var den ende af Norges biskopar, som öfverlefde digerdöden;
<i>Sigfridr</i> (1353); <i>Halvardr</i> (1370); <i>Jon</i> eller Johannes I (1382);
<i>Eysteinn</i> <footnote>Namnet Östen (Eysteinn) heter på latin Augustinus. Messenius har af
dessa gjort tvenne personer Östen och Augustinus, af hvilka den sednare
uppgifves tillsatt år 1395.<tab>B.</footnote> eller Augustinus (1388); <i>Jon</i> eller Johannes II (1400);
<i>Jakob</i> (1410); <i>Sveri</i> eller Severinus (1422); <i>Jon</i> eller Johannes
III (1426); <i>Gunnar Holkr</i> (1462); <i>Niklas</i> (1487); <i>Herlogr</i> eller
Hartlev (1501); <i>Anders Muus</i> eller Andreas II: Biskop 1513,
afsatt 1517; <i>Hans Mule</i> eller Johannes IV, drunknade under
Jutland år 1524; <i>Jens Reff</i> eller Johannes V (1525), ombytte lära
vid reformationen, och fick derför behålla sin plats, död 1544;
<i>Anders Mathson</i> (1544); <i>Frantz Bjerrig</i> (1547); <i>Jens Nielsen</i>
(1591); <i>Anders Bentsen Dal</i> (1600); <i>Niels Clausen Sævingius</i>
(1609); <i>Niels Simonsen Glostrup</i> (1621); <i>Ole Boesen</i> (1639) och
<i>Henning Stokflet</i> (1644), i hvilkens tid Bohuslän blef svenskt.

<i>Superintendenter i Carlstad</i>, den tid Vikorne hörde dit,
voro: <i>Sven Elfdalius</i>, död 1666; <i>Johannes Lathigius</i>, död s. å.;
<i>Andreas Kilander</i>, 1666—1673; <i>Jonas Scarinius</i>, 1673, som
samma år blef biskop i Vexiö, och <i>Erland Broman</i>, 1673—1690,
hvilken var en sträng, men duglig man, och hade den sällsynta
lyckan att blifva adlad 10 dygn efter sin död.

<i>Superintendenter och biskopar i Göteborg,</i> sedan år 1658,
hafva varit: <i>Erik Brunnius</i>, 1647—1664; <i>Zacharias Laur.
Klingius</i>, adlad till Klingenstjerna, 1665—1671, var den förste biskop
i Göteborg; <i>Lars Billichius</i>, 1671—1678; <i>Daniel Laur.
Wallerius</i>, 1678—1689; <i>Johannes Carlberg</i>, 1689—1701; <i>Göran 
Wallin</i>, 1701—1723; <i>Lars Norrman</i>, 1702—1703; <i>Olaus Nezelius</i>,
1703—1710; <i>Johan Poppelman</i>, 1711—1725; <i>Erik Benzelius</i>,
en af sin tids lärdaste män, dog som erkebiskop 1743; <i>Jacob
Benzelius</i>, den förres bror, 1731—1744, blef erkebiskop sistnämnde
år; <i>Göran Wallin</i> d. y., adlad till Wallenstråle, 1744—1760;
<i>Erik Lamberg</i>, 1760—1780; <i>Johan Wingård</i>, 1781—1818; <i>Carl
Fredrik af Wingård</i>, den förres son, biskop här 1818—1839,
blef erkebiskop sistnämnde år; doktor <i>Anders Bruhn</i>, utnämnd
1840, död 1856. Nuvarande biskopen är doktor <i>Gustaf Daniel
Björck</i>, K. N. O., utnämnd sistn. år.

Till år 1805 var länet indeladt uti 2 <i>kontrakter, Vikornes</i>
och <i>Elfsyssels</i>, hvilka skiljdes af Gullmarfjorden; men nämnda år
delades det sednare uti tvenne prosterier, <i>norra</i> och <i>södra</i>. En
ny afsöndring skedde 1830 ifrån norra Elfsyssel af öarne Oroust
och Tjörn, hvilka sedan fortfarit att utgöra ett särskildt prosteri;
så att Bohuslän för närvarande innefattar fyra sådana. Att
Vikornes kontrakt, hvilket, på ett härad nära, inbegriper hela norra
länet, blefve deladt i tvenne, tyckes af många skäl vara nödvändigt.
Inom länet finnas 27 pastorater, hvilka tillsammans innefatta
4 <i>stads</i>-, 67 <i>lands</i>- <footnote>Af landsförsamlingarne sakna 3 egen kyrka. De äro Rödbo socken på
Hisingen, Bäfve i Lane härad och Tose i Tunge härad.</footnote>, 1 <i>slotts</i>- och 9 <i>kapellförsamlingar</i>. Af
pastoraterna tillhöra 6 1:sta klassen, 16 2:dra och 5 3:dje, och äro
deraf 24 regala, 1 konsistorielt och 2 patronella. Själavården
är fördelad på 27 pastorer, 19 komministrar och 5
kapellpredikanter <footnote>Kyrkofogdar funnos år 1667, då till dem utgick 1 rdr s:mt af hvarje
moder- och 1/2 rdr af hvarje annex-kyrka. (Marstrands arkiv.)</footnote>.

<i>Kyrkornas</i> i Bohuslän inkomster bestå uti tionde, frivilliga
gåfvor och uti en vanligen ringa landskyld af i fordna tider dit
skänkta gårdar och lägenheter. Men dessa inkomster äro så
obetydliga, att kyrkorna här med skäl kunna räknas ibland de
fattigaste. Bohusläns allmoge har nemligen från gamla tider
besutit den besynnerliga rättighet, att få lösa sin kyrkotionde
med 3 daler s:mt eller 24 sk. b:ko tunnan, då denna
utskyld i det öfriga riket utgår in natura, eller efter
markegångspris. År 1766 lyckades det väl presterskapet att utverka en
kongl. resolution, genom hvilken denna rättighet upphäfdes; men
på allmogens klagan återfick den densamma, enligt 40 § i
resolutionen å allmogens besvär af den 22 Mars 1770, hvilken, såsom
ett af länets privilegier, förtjenar anföras, och är så lydande:

«Allmogen i Bohus-Län har i underdånighet anhållit, att den
författning, som uti 8 § af 1766 års Resolution på
Presterskapets besvär, blifvit tagen, hvarigenom denna allmoge blifvit ålagd
att antingen leverera sin Kyrko-Tionde-spannemål in natura, eller
ock den efter årliga markegången betala, måtte i nåder ändras
och upphäfvas, samt Bohus-Läns Allmoge varda bibehållen vid
den dem ifrån urminnes tider förundte rättighet, att få sin
Kyrko-Tionde-spannemål efter 3 Daler S:mt tunnan inlösa».

«Kongl. Maj:t hafver detta mål uti nådigt öfvervägande hos
Sig komma låtit, och som Kongl. Maj:t i nåder inhämtat, att
Allmogen i Bohus-Län ifrån äldre tider och innan detta Län
under Svensk lydno kom, samt sedermera städse oklandradt ägt
den rättighet, att med 3 Daler S:mt tunnan deras Kyrko-Tionde-
spannemål betala, hvilken urgamla förmån Kongl. Maj:t uti nådig
Resolution på Presterskapets i Bohus-Län besvär vid Riksdagen
1723 den 8 October uti 6 § med dess nådiga bifall ytterligare
stadfästat, då Kongl. Maj:t funnit, att med Kyrko-Tionden borde
förblifva vid hvad der på orten förr vanligt varit och hvaruti
någon ändring icke tillåtas kunde; alltså, och emedan Bohus-Län
dessutom, i anseende till landets ringa sädesafkastning (!?),
tarfvar att på förenämnda sätt lindradt blifva; thy finner Kongl.
Maj:t både med rättvisa och billighet öfverensstämmande, att
ändra och upphäfva den öfverklagade 8 § uti Resolutionen på
Presterskapets besvär vid sista Riksdag, samt i nåder bibehålla
Allmogen i Bohus-Län vid den förmån, att nu och framdeles,
emot 3 Daler S:mt tunnan, få deras Kyrko-Tionde-spannemål
inlösa. Hvaremot det åligger församlingarne i detta län, att för
kyrkornas underhållande och reparerande, när det fordras, draga
sådan försorg, att icke något i den delen eftersättes af hvad lag
i thy mål bjuder» <footnote>Denna rättighet åtnjuter allmogen likväl icke uti de patronella 
pastoraterna, der kyrkotionden aflevereras in natura.</footnote>. — — — —

Det i sista punkten utsatta vilkor för åtnjutandet af en
sådan skattelindring blef länge ouppfyldt, och att så skulle
inträffa, hade man redan ifrån början bort förutse. Näppeligen
torde man någonstädes finna skröpligare och otillräckligare kyrkor,
än flertalet af de Bohuslänska voro ännu för 25 år sedan. Många
af dem qvarstodo sedan 14:de seklet, med bugtande väggar,
uppförda af tvenne med kullersten fyllda gråstensmurar, och med en
upplysning, motsvarande sjelfva tidehvarfvets, från hvilket de
förskrefvo sig. — «Påyrkan om deras försättande i ett skick, mera
passande närvarande tid och omständigheter, möter merändels
evinnerliga motsägelser och hinder. Här gifvas exempel af kyrkor,
utdömda för 70 år sedan, som ännu qvarstå oförändrade. Från
en sida betraktadt, synes detta oförklarligt, nemligen om man
påminner sig, att Bohuslänska kyrkorna stå under ett öfverkuratel
af länets höfding och stiftets biskop; men å en annan åter är
det lätt begripligt. Bonden, aldrig van att erlägga någon skatt
till sin kyrka, måste ovilkorligen bäfva för den dryga kostnad,
som en sådan nybyggnad på en gång medför, och hvilken alltid
är så mycket mera mördande, som, genom de obetydliga, årliga
inkomsterna, kyrkokassorna aldrig äga någon särdeles behållning.
Dessutom erhållas, just i anseende till ofvannämnde privilegium
och dervid fästade vilkor, inga s. k. kollekt- och stamboks-bidrag
till nybyggande af Bohuslänska landskyrkor, utan hela summan,
stigande kanske till 20,000 rdr och deröfver, måste med ens
utpressas, i följd hvaraf en del af sockneboarne ofelbart måste råka
på obestånd, hvarpå man äger ett (1842) färskt exempel i en
socken af Norrvikens fögderi.» — Så klagade Holmberg i förra
upplagan. Detta oaktadt äro under de sista årtiondena de flesta af
länets gamla kyrkor ombyggda — sägom det uppriktigt, till stor
afsaknad för forntidsvännen, för hvilken dessa gamla byggnader,
med sina hågkomster från en längesedan försvunnen tid, gåfvo
åt Bohuslän ett eget intresse. De som intagit deras plats äro,
med få undantag, t. ex. Grinneröds kyrka, uppförda i en uniform
stil, med temligt tycke af fogelburar, och rörande deras föga
soliditet lemna Thorsby och Lycke kyrkor — den sednare med
takåsen hängande lik ryggen af en gammal märr — bedröfliga
intyg. De ännu qvarstående gamla äro på sin höjd 10 à 12,
och äfven dessa torde snart stryka med. Intressantast af dem
alla, såsom bibehållande sitt gammaldags-skick, är <i>Bokenäs</i> kyrka
i Lane härad. Måtte den få qvarstå så länge som möjligt!

Då med Bohuslänska <i>presterskapets aflöning</i> förhåller sig vida
annorlunda, än med rikets öfriga, och då den helt nyligen utgjort
föremålet för en allmännare uppmärksamhet, kan densamma vara
värd sin egen afhandling.

Pastorerne aflönas med anslagne hemman, korn- och
smörtionde, ved, dagsverken, offer och jura stolæ m. m. Mången, med
härvarande ställningar och förhållanden obekant, torde anse
Bohusläns pastorater med sina 150, ja 170 hemman, och med 5 till
7,000 inbyggare, vara verkliga rangpastorater; men större misstag
kan svårligen göras. Öfverhufvud taget äro de alla ganska 
medelmåttiga, hvarje inom sin klass. Många pastorers förnämsta
inkomst består uti afkastningen af deras boställen, hvilka utan
undantag alla äro goda, och bestå af ett till och med två mantal.
Om de till pastorernas underhåll anslagna annex- och
mensalhemman är i det föregående, sid. 315, nämndt.

<i>Sädestionden</i> till presterskapet leder sin upprinnelse ifrån
konung Sigurd Jorsalafars tider, hvilken, för att erhålla ett kors,
som inneslöt en föregifven spån af Frälsarens kors, och hvilket
sedan uppsattes uti Kongahells korskyrka, måste utfästa sig att
i Norge påbjuda tionde till presterna. Denna blef sedan
<i>tertialtionde</i>, utgick i <i>stråskaft</i> till slutet af 17:de århundradet, och
om dess oqvalda åtnjutande har presterskapet här blifvit många
gånger försäkradt. Danska Kirke-Ordinantzen, dat. Odense 1539,
som äfven gällde för Norge och således i Bohuslän, stadgar:
att bonde skall tionda hvar tionde kärf, och deraf skall
presten hafva hvar tredje. Genom «K. Christian III:s Oben Mandats
Breff til Opslo og Hammer sticter 1550», åläggas
befallningsmännen att tillse, det bönderna gifva rigtig tionde, «saa at naar hver
og en udgaff sin Tionde skal han lade den skiffte udi tre Parter,
en Part til Kircke, en anden till Præsten og den tredje Part til
Cronen», — hvilket ytterligare styrkes af såväl tryckta som skrifna
fornhandlingar, och framför allt af den vigtiga Christian IV:s
Norges Riiges Ordinantz, dat. Stavanger 1607. Att tertialtionden till
presterskapet utgick i strå, äfven sedan landet förenades med Sverige
är något, som allmogen helt orätt förnekar; det behöfver ej
bestyrkas vidare, än med följande utdrag ur «Kongl.
Commissariernas Resolution och Förklaringh öfver Clereciets i Bahüüs Län
insinuerade Postulatéer. Datom Bahüüs den 6 Sept. Anno 1662»:

— — — —. «Hvadh som ock af Presterskapet
ihugkommess om dhet at allmogen mäst lefvererer sin tionde, som dhe
böro giöra uth til Kyrkioherdarne, uti trosken sädh og icke uti
skafftet, som dhe ock efter recessen skola vara pligtige, då vele
Commissarierne förmane Kronones Befallningsmän hvar i sitt
fögderi at tilholla allmogen således göra presterskapet dherutinnan
sin rättighet, neml. af bönderne på dhe orter, som dhe konna föra
sin tionde otrosken till prestegårdarne, skolle de sådant giöre, men
åter där som dhe för obeqvämlige väger skoll intet konna giörat,
måge di lefverera dhensamma i reen sädh, eftersom Gudh dhem
mädh åhrsväxten välsignar». — — —

<tab><tab><tab>Bengt Skjötte. Harald S. T. (Stake).

Således utgick tertialtionden i skaftet ända till år 1694, då
en på Bohus nedsatt kommission bestämde ett visst årligt belopp,
efter hvilket kronotionden i länet skulle utgå, och med hvilket
äfven presterne för sin del lära förklarat sig nöjda. Detta belopp
utgör i medeltal omkring trefjerndels tunna korn på hvarje helt
hemman, och har nu, som en ständig ränta, utgått i 170 år;
hvadan hvarje försök att återbringa denna till hvad den var före
denna tid, vore likaså fåfängt som orimligt — det förra, emedan
allmogen aldrig låter pålägga sig en sådan förhöjd tunga; det
sednare, emedan många af det sädesrika länets pastorater då skulle
blifva uti inkomster fullgoda med flera biskopsstift. Pastor i
Tanum t. ex. skulle då erhålla minst 1,000 tunnors tionde o. s. v.
En sådan reduktion har ej heller någonsin af presterskapet varit
påyrkad.

<i>Smörtionden</i> utgår med en mark efter hvarje ko, som bonde
på gården eger <footnote>Om tiden för korn- och smörtiondens aflemnande upplyser Tunge härads
dom, fälld af tingskrifvaren Jens Pedersen och laga nämnd den 20 Nov. 1628,
hvaruti stadgas, naturligtvis efter äldre förordningar och gammal praxis, att «alle
Bønder ere pliktige hvor Aar for sig, saa mange, som bruger Sed og Affling, Fæ
og Qvig full forpliktet være att yda deris afvegte Smør inden S:t Laurs dag (10
Augusti), og deris Korntionde till Sognpresten at have ytt og fremført inden
nedste vidfolgende S:t Morthensdag (10 November) etc. — — — — Hvem som
har ved modvilligen befündis og ikke i louglig tid, som nu forbenæmt ær haver
deris Afvigte Smør- och Korntionde fremført og ytt deris Sogneprest den bøde
1 Mark Søllf til Kongl. Maj:t, som Kongens Ombudsman skal opbære og strax
forhjelpe Presten til sin Ret etc.» — Af ett annat dokument synes, att
landskylden till presten skulle betalas innan Jul, och om den motvilligt förhölles
öfver den 14 påföljande April, skulle bonde mista gård sin, och ändå betala ut
landskylden.</footnote>, hvilket beräkningssätt ingalunda har sin grund
uti sednare konventioner, utan i ett urgammalt bruk, hvilket
upplyses af åtskilliga i pastorsarkiverna och annorstädes förvarade
pergamentsdomar från Danska tiden och ännu äldre. Endast
på ett par ställen utgår denna utskyld efter en på 
hemmanen åsatt bestämd qvantitet smör, hvilket i alla afseenden är
det rigtigaste. Det förstnämnda beräkningssättet nemligen
gifver anledning till många underslef, ithy att bönderne ofta
uppgifva ett mindre antal kor än de ega — ett klagomål, som
med hvarje år blifver rättvisare, i samma mån som man nu
alltmera tyckes sätta en ära uti att undanhålla presterskapet dess
lagliga inkomster. Det har funnits en tid, då man icke visste, huru
mycket man skulle ösa på det; nu är den tid kommen, då man
icke vet, huru mycket man vill taga ifrån detsamma.

Pastorernas öfriga inkomster, jemte kapellanernas och
klockarnes, äro bestämda af en, för närvarande tid alldeles olämplig,
år 1722 uppgjord konvention, allmänt kallad <i>Bohusläns förening</i>.
Afsigten med dennas upprättande var att bringa till
likstämmighet de olika beräkningsgrunderna för dessa inkomster, om
hvilka presterna sjelfva icke voro ense. Vikornes pastorer ville
nemligen hålla sig till 1681 års förordning, under det Elfsyssels
ville följa bruket i Danska tiden. För att hopjemka detta, hade
man flera gånger föreslagit upprättandet af en konvention; men
alla försök i den vägen strandade på presterskapets vägran att
ingå någon sådan. Omsider utlystes en allmän länsstämma i
Göteborg den 10 Januari 1722, då ofvannämnde konvention, på
förhand uppgjord af dåvarande biskopen J. Poppelman och 
landshöfdingen N. Posse, förelades det församlade presterskapet till
antagande. Till grund för densamma föregaf man sig hafva lagt
Fredsfördragen, Norska Kyrko-ordinantian, 1681 års förordning
och enskilda konventioner. Dock lärer vid tillfället en stark
opposition försports ibland de samlade fäderna, hvilken likväl
nedtystades genom Poppelmans myndighet. Märkligt är prosten
Tranchells yttrande på prestmötet 1757: «att den konvention af år
1722, som angår presträttigheterna, och uti Lands-Cansliet blifvit
upprättad samt af Landshöfdingen och Biskopen underskrifven, är
presterskapet alldeles obekant, såsom de derom aldrig hörde blifvit».

Föreningen, stadfästad genom bref till landshöfdingen i
Göteborg, lyder sålunda:

«Fredrich med Guds Nåde, Sveriges, Gjöthes och Vendes
Konung etc. etc. Vår Ynnest och nådige Benägenhet, med Gud
Alzmäcktig, Tro-Man och Lands-Höfdinge. Vij hafve i Nåder
låtit Oss föredraga Eder tillika med Biskopen Poppelmans
underdånige Skrifvelse daterat den 18 Janurij nästledne, och der af
sedt den förening, som är vorden träffad Prästerskapet och
Allmogen emellan i Edert anförtrodde Lähn, angående de
Rättigheter, som de böra utgifva till deras Kyrkjo-Herdar, til följe af
gammal från Uhrminnes Tider vedertagen Sedvahna, bestående
derutinnan:

1:o At Tionden förblifver effter vår approberade Tionde
Sättning, med samma Mått, som hon betalas till Kronan och Kyrkjan,
uti ren Korn-säd.

2:o Afväxte Smör, en Marck effter hvar Koo, som Bonden
på Gården äger, och derjemte en Ost, hvilket senare dock är en
frijvillig Gåfva.

3:o At med Lijk-Stohl sålunda förhålles, att för en
Jordkastning bör Kyrkjo-Herden hafva 4 Daler Silfvermynt af en 
förmögen Bonde eller Hustro; Om Man vil hafva Predikan, då skall
derföre gifvas 2, 3 à 4 Daler Silfvermynt, så at för
Jordsättningen och Predikan tilsamman, intet kommer högre, än til 6, 7 à
8 Daler. En mindre förmögen Bonde eller Hustro betalar
allenast för Jordfästningen 2 Daler, och för Predikan 2 Daler,
tilsammans 4 Daler Silfvermynt; Minst förmögen Bonde eller Hustro,
som har någon tilgång, betalar 1 Daler för Jordsättning, och för
Predikan 1 Daler, tilsammans 2 Daler Silfvermynt; Efter ett Barn
16 à 24 Öre, och Tjenstehjon 16 Öre utom Predikan; Men för
Fattige och Huusarme gifves intet.

4:o At Offret förblifver efter gammal Plägsed, af hvar 
person hvar Högtid, nämbligen: Juul, Påsk och Pingst, hvar vid hvar
och en gifver effter deras Förmögenhet och goda Affection.

5:o At för dem, som vilja ingå Äcktenskap, gifves för 
Lyssningen hvad hvar och en förmår, och utom tvång godvilligt
behagar; Dock bör ey högre än 1 Daler eller 1 Daler och 16 Öre
Silfvermynt af Kyrkjo-Herdarne påstås.

6:o At med offrandet af Brudefolk förblifver effter förra
Vahnligheten; Men de vahnlige der vid fallande Vigzle-Penningar
äro gemenligen 12 Öre Silfvermynt.

7:o At för Barne-Qvinnors Kyrkjogång och Barne-Doop
gifves effter Vahnligheten.

8:o Beträffande Prästerskapetz Rättigheter af Ridderskapets
och Adelens Säterier, så förblifver der med effter förra
vahnligheten, och som vederbörande sins emillan hädaneffter kunna öfverens
komma.

9:o Såsom alltid vahnligit varit, att Kyrkjo-Herden af de
Hemman, där skog finnes, bekommit ett lass Veed, och at af den,
hvilken ingen skog äger, i stället gifves 4 Öre Silfvermynt; Så
förblifver det och hädan effter der vid; Och om Skog fins på
Prestegårds Ägor, så föra de som ingen Skog äga, deraf ett lass
Veed till Prästegården.

10:o Strandsittare och de som Fiskerien idka, erläggja effter
gammal Plägsed deras Rättigheter till Kyrkjo-Herden; hvar under
också förstås Capellerne Lysekijhl, Malesund och Fiskebäckskijhl.

11:o Huusmänn och Inhyseshjon gifva til Kyrkjo-Herden
hvart par Folk antingen 12 Öre Silfvermynt, eller 3
Arbetz-Dagar om åhret.

12:o Af Ryttare, Dragonner, Soldater och Båtzmänn så länge
de äro hemma, skal til Kyrkjo-Herden betalas åhrligen 12 Öre
Silfvermynt; Men när de äro commenderade, blifva de derföre frije,
effter Kongl. Förordningen af den 16 October 1687.
13:o Capellanerne bekomma deras Löhn af Pastorerne, neml.
30 Daler Silfvermynt åtminstone, och åtnjuta eljest af Allmogen
3 Offer-Dagar om Åhret, jemte det Allmogen frivilligen gifva
behagar, förutan det Offer, som vid Bröllop, Barn-Doop och
Kyrkjogång faller. Detta är hvad Capellarne åtnjuta, som hafva inga
Boställen; Men af Allmogen likväl åhrligen de åfvan specificerade
Offer med mera böra bekomma, fastän Boställen blifva dem
förordnade.

14:o Klockarne hafva effter Vahnligheten sine trenne
Offer-Dagar om Åhret, samt en half Skjeppa Korn af hvart helt
Hemman i Församlingen; De mindre proportionaliter, jemte hvad de
uti små Offer åtnjuta; Börandes i det öfrige å ena sidan
Prästerskapet ingalunda begjära, mindre tvinga något af deras Åhörare
öfver hvad dem uti denna förening är tillagt och beviljat, samt
å andra sidan Allmogen intet vara betagit, at af en pur fri Vilja
och egen Böjelse uti Sämja och Kärlek betyga allahanda
Benägenhet emot de rättsinte Själesörjare, hvilka utan slem Begjärelse
deras Embeten uppbyggeligen och troligen förrätta. Och som Vij
i Nåder för godt finne denne emellan Prästerskapet och Allmogen
i Edert anförtrodde Lähn upprättade Förening aldeles gilla och
Confirmera; Altså hafve Vij Eder sådant härmed till nådigt Svar
lämna velat, åliggandes Eder at ey allenast gifva sådant
Vederbörande allmänt tillkänna, utan ock hålla alfvarsam Hand der
öfver, att denne Förening så af Prästerskapet, som Allmogen noga
blir effterlefvad, så att Kyrkjo-Herdarne ej måge fordra något
öfver berörde deras Rättigheter, eller Allmogen sig undandraga, att
å deras sida fullgjöra deras Skyldighet. Och Vij befalle Eder
Gud Alsmächtig nådeligen. Stockholm i Råd-Kammaren den 25
Septembris 1722».

Granska vi närmare denna märkvärdiga handling, skola vi
finna, att den i hufvudsaken, hvad pastorerne angår, icke är
något annat än en taxa för deras extra inkomster; ty ehuru deruti
upptagas vissa bestämningar för korn- och smörtionden, så äro
dessa, enligt hvad i det föregående är visadt, alldeles icke
tillkomna i och genom denna konvention, utan från ålder stadgade
och följde. Att denna sporteltaxa emellertid icke vid sin tillkomst
var obillig för presterna, kan ses af den tidens varuvärden, hvilka
kunna inhemtas af en persedeltaxa af år 1721 för Askims och
Säfvedals härader, deri en ko värderas till 5 daler s:mt, ett
dagsverke till 4 öre s:mt, en skäppa korn till 23 öre o. s. v. Men
lika så lätt finner en hvar opartisk, att densamma numera, i
anseende till de förflutna 140 årens myntevaluationer, är alldeles
olämplig. De facto erkännes också detta öfverallt i Bohuslän,
emedan konventionen ingenstädes hvarken har blifvit följd eller
följes, hvad dess prisbestämningar på jura stolæ angå. Oaktadt
alla insinuerade klagomål, må ingen inbilla sig, att man
någonsin betalar lysning med 1 daler och 16 öre, eller vigsel med 12
öre o. s. v., utan, med undantag af likstolar, hvilka vanligtvis
äro ringa, erläggas de andra jura stolæ till lika belopp som i
andra län, till och med högre. Men det ledsamma är, att denna
af billighet, fast icke af lag, auktoriserade öfvertaxering mången
gång åstadkommer obehagliga förhållanden; och derföre tyckes
ingenting i verlden vara billigare än presterskapets påyrkan att få
sina extra inkomster bestämda på ett med närvarande
tidsförhållanden mera öfverensstämmande sätt.

Tid efter annan har presterskapet ock sökt tillvägabringa en
sådan förändring; men Bohusläns Förening har, hvarje gång sådant
varit i fråga, likt fogeln Phoenix svingat sig förnyad upp ifrån
bålet. Sednast väcktes denna fråga på 1840 års riksdag; men
innan den kunde afgöras, såg sig regeringen, såsom billigt var,
befogad att deröfver höra länets inbyggare. Detta skedde på en
länsstämma i Uddevalla den 14 April 1842, sedan presterskapet
förut blifvit tillfrågadt huru mycket det ville hafva; men som
presterne ville hafva för mycket, och allmogen ville gifva intet, så
öfvergingo öfverläggningarne till otidigheter, och resultatet af
mötet blef Bohuslänska Föreningens förnyade stadfästelse af kongl.
maj:t. Icke heller kunde saken, sådan den ifrån början var
planerad, gerna aflöpa annorlunda; ty för det första kunde tiden för
dess utförande aldrig vara mindre lämpligt vald, alldenstund
tidsandan så uppenbart spänner bågen mot presterne, och för det
andra trodde mången sig märka, att frågan egentligen icke rörde
någon ändring af Bohusläns Förening — af sporteltaxan —, utan
att dennas olämplighet endast förebars, för att få den gamla
tiondesättningen omgjord. Det var emellertid oväntadt, att regeringen
stadfästade oftanämda konvention, utan att bestämma
förvandlingen af den deruti förekommande dalern s:mt. Skall då af detta
underlåtande följa, att dalern bör betalas med 8 sk. r:gs enligt
Kongl. Förordningen af den 6 Dec. 1776 och Statskontorets bref
af den 26 Dec. 1777, som beräkna alla efter år 1719 åsatte
räntor efter 6 daler på riksdalern? eller skall den utgå efter det
dalersvärde, som är utsatt på de gamla specie riksdalrarne, der
den uppskattas efter n. v. myntfot till 1 rdr 16 sk. r:gs <footnote>Det kan ej gerna komma i fråga, att dalern beräknas lika med den s. k.
legala dalern eller 24 sk. r:gs, ty detta beräkningssätt gäller endast de före år
1719 åsatta räntor.</footnote>. Utan
att få detta bestämdt, är allmogen lika så litet som presterna
belåten med den nya stadfästelsen å den gamla konventionen,
hvilkens olämplighet för våra tider regeringen sjelf på sitt sätt
medgifver, då den, i samma resolution, hvarigenom nämnda
stadfästelse skedde, uppmanar församlingarne att ingå enskilda
konventioner om presträttigheterna.

Blott uti få pastorat äro dylika enskilda konventioner
upprättade, och dessa nästan uteslutande rörande högtidsoffren.
Ingen del af presterskapets inkomster är heller mera obestämd än
sistnämnda. Det står väl att hvar person, — nemligen alla som
äro admitterade till nattvarden — skall offra, men huru mycket?
— det finnes ej uppgifvet; hvaraf blir en följd att mången prest,
som ej råkat falla sina åhörare i smaken, hvilket af ganska
obetydliga orsaker kan ske, utsattes för den förödmjukelsen att på
sin offerdag se sig tillkastade några lumpna rdr i löspenningar,
under det en annan, ofta mindre förtjent, inhåfvar ansenliga
summor; äfvensom att endast en del af församlingen, «den väl
affectionerade», offrar, under det den andra och större aldrig gör det;
och endast detta borde vara ett tillräckligt skäl för denna inkomsts
reglerande på annan fot. Men härför talar ännu högre det
stötande och vedervärdigt katolska uti sjelfva offrandet; eller kan väl
något mera opassande gifvas uti våra upplysta tider, än att på
årets största högtidsdagar se en folkmassa, under full gudstjenst,
tränga sig med sorl och knuffningar fram emellan altaret och
altarringen, för att på det förra, som på en krogdisk, uppstapla en
hop löspenningar och tjugufemöres-stycken? Måtte vi då en gång få
den tillfredsställelsen att se denna styggelse försvunnen ur våra
tempel! Att det sker snart, är icke att förmoda, om man får döma
deraf, att pastorernas begäran på länsstämman i Uddevalla att få
offret utbytt emot en ersättning af 2 rdr på hemman, ingalunda
vann gehör <footnote>År 1681 afskaffades offren öfver större delen af riket, men anno 1843
lät man Bohuslänningarne bibehålla det för kommande tider!</footnote>. Enligt Föreningen skall pastor af hvarje hemman
(hemmansdel?), som eger skog, bekomma ett lass ved, och af de
andra 4 öre och en körsla utur prestegårdens skog. Oriktigt
menar allmogen sig slippa körslan, om den erlägger sina 4 öre.
Dagsverken utgå till presten efter 3 st på hvarje obesutet
matlag i socknen; men det finnes ingalunda bestämdt, på hvilkens
kost dessa dagsverken skola utgöras, — utan tvifvel på
dagsverkarens egen, emedan det väl annars hade blifvit uttryckligen
utsatt, att de skulle ske på pastors. Eljest är allmänna praxis, att
blott ett dagsverke göres, om arbetaren föder sig sjelf.
Dagsverkena lösas ock med 4 öre stycket, hvilket, som ofvan är
anfördt, utgjorde dess värde, den tid Föreningen uppgjordes.
Frågas: hvilken tillkommer att välja emellan dagsverken och deras
lösen efter nämnda pris, antingen presten eller den
dagsverksskyldige? Detta torde blifva lika qvistigt att besvara, som den
frågan: hurudan var den förra «vanligheten», till hvilken man så
ofta hänvisas i Bobusläns Förening? Var denna sådan, som den
närvarande, så var den verkligen en ovanlighet. Efter «förra
vanligheten» skulle ock presterskapet beräkna sina inkomster af
skärgården och fisklägena; men dessa utgå numera efter särskilda
öfverenskommelser. I allmänhet erhålla pastorerna derifrån offer,
samt några skillingar af hvarje mantalsskrifven mansperson, och
stundom någon fisk. Hvarje sjöbåt-lag erlägger dessutom en half
våla långor, hvartill fordom, uti den «goda affectionens» tid,
alltid utvaldes de största af fångsten, hvilka gifvit anledning till
namnet prestlångor <footnote>Uti några socknar erhålla presterna en viss procent af den första
makrillfångsten om året.</footnote>.

Komministrarnes aflöning är här, mera än på andra orter,
anordnad efter det gamla ordspråket: <i>«lagom skola kapellanerna
hafva».</i> Äfven den bestämmes, och dertill i sin helhet, af
Bohuslänska Föreningen, hvilken, om den bokstafligen skulle följas, vore
för dessa prestmän ett stående missiv till gäldstugan. Lönen af
pastorerne, hvilken förr utgjorde den vigtigaste delen af deras
inkomster — ty 30 daler s:mt var 1722 en ganska ansenlig
summa — är numera ej ens värd att nämnas, och de offer, till hvilka
de äro berättigade, stiga visserligen ingenstädes till 200 rdr. Med
få undantag äro ock deras boställen högst medelmåttiga hemman,
så att af dem kan föga behållning beräknas. Dock har man i
sednare tider varit nog frikostig, att öka deras inkomster med ett
sammanskott af 1/4 tunna korn på hemmanet; men detta korn
kan, såsom en frivillig, ingalunda af lag eller öfverenskommelser
stadgad, gåfva, när som helst förvägras dem, hvarmed man ock
tyckes nu, på sina ställen, vilja börja, — och då äro de, om
man dertill betänker deras tunga byggnadsskyldighet, verkligen att
beklaga. Nog borde åtminstone denna spanmål förklaras för en
laglig inkomst; man behöfde i alla fall icke frukta att dermed
öfverträda det anförda ordspråkets föreskrift, och det vore
visserligen icke för mycket begärdt, att en gammal komminister, som
i all sin tid uppburit tyngsta ändan af prestembetets börda,
hugnades med en lika stor <i>laglig</i> inkomst, som en oexaminerad
bondklockare, hvilken Bohusläns Förening tillerkänner större
löneförmåner än den förre.

Kapellpredikanternes inkomster, såsom i sednare tider
tillkomna, stödja sig på enskilda konventioner inom hvarje kapell-lag.
Adjunkterne aflönas icke af församlingarne, utan af dem, hvilkas
tjenst de förrätta, och är deras lön i allmänhet lika stor som
gårdsdrängens. Af barmhertighet pläga dock församlingarne gifva dem
almosor en gång om året, dem de sjelfve måste högtidligen tigga
ifrån predikstolen och uppbära på altaret.

<i>Skolorna</i> i Bohuslän äro följande:

<i>Uddevallas lägre 5-klassiga elementarläroverk,</i> som har 1
rektor och 5 kolleger; årliga anslaget är 9,000 rdr rmt (sedan
1868).

<i>Uddevallas folkskola,</i> med 2 lärare.

<i>Uddevallas flickskola,</i> med 1 lärarinna.

<i>Barnhusskolan på Gustafsberg,</i> stiftad af grosshandlaren
Anders Knape Hansson och hans fru Catharina Hegardt.

<i>Strömstads 2-klassiga lägre elementarläroverk,</i> som har 1
rektor och 1 kollega; årliga anslaget 3,000 rdr.

<i>Strömstads folkskola</i> (sedan 1844), med 1 lärare.

<i>Kongelfs pædagogi,</i> med 1 lärare.

<i>Kongelfs folkskola,</i> med 1 lärare.

(Dessutom i Kongelf tvenne enskilda skolor.)

<i>Marstrands lägre 2-klassiga elementarläroverk,</i> som har 1
rektor och 1 kollega; årliga anslaget 3,000 rdr.

<i>Marstrands folkskola.</i>

<i>Marstrands skola för garnisonens barn.</i>

<i>Stjerncreutzska skolan</i> i Säfve socken på Hisingen.

<i>Fiskebäckskils skola.</i>

<i>Fjellbacka skola,</i> hvartill medel donerats af handl. Lerén,
men som ännu icke kommit till stånd.

<i>Bottna skola.</i>

<i>En enskild skola på Malmön,</i> bekostad af stenbrottet derstädes.

<i>Kongshamns eller Gustaf Adolfs kapellförsamlings skola.</i>

<i>Bro skola.</i> tillkommen genom donation af demoiselle B. M.
Gillerstedt.

<i>Lysekils skola.</i>

<i>Tre skolor i Foss och Håby.</i>

<i>Grytingska skolan</i> på Sörvik, Herrestads socken, tillkommen
genom donation af fru Pettersson (16,000 rdr).

<i>Skredsviks skola.</i>

<i>Bokenäs skola.</i>

<i>Dragsmarks skola.</i>

<i>Bäfve skola.</i>

<i>Myckleby skola.</i>

<i>Torps skola.</i>

<i>Gullö skola.</i>

<i>Mollösunds skola.</i>

<i>Klöfvedals skola.</i>

<i>Valla skola.</i>

<i>Ljungs skola,</i> med tvenne skolhus.

<i>Den tillämnade Bergianska</i> barnhusskolan på <i>Simmersröd,</i> i
Ljungs socken.

<i>Grinneröds skola.</i>

<i>Skolan på Ström,</i> enskild, på bekostnad af ägaren till
Ström, herr Evers.

<i>Vesterlanda skola.</i>

<i>Karreby skola,</i> tillkommen genom gåfva af herr S. T.
Ahrenberg i Göteborg (2,076 rdr).

<i>Lycke skola.</i>

<i>Harstads skola.</i>

<i>Rödbo skola.</i>

<i>Backa skola,</i> med 2:ne lärare.

<i>Björlanda skola.</i>

<i>Thorslanda skola.</i>

<i>Öckeröarnes skolor,</i> med 5 à 6 skolhus, tillkomne genom
herr prosten Schougs lofvärda verksamhet <footnote>Härtill komma 2:ne mindre navigations-skolor, vid fiskelägena
Fiskebäckskil och Mollösund på Oroust, bägge af enskilde anlagde, men af hvilka den
förstnämnde upphörde år 1859.<tab>B.</footnote>.

Vi hafva här endast upptagit de undervisningsanstalter, som
hafva egna skolhus och alltså kunna benämnas <i>fasta.</i> En stor
del af dessa skolbyggnader äro dock i hög grad trånga och
osunda. Särdeles lycklig är, i afseende härpå, anordningen vid
Harstads skola på Inland, der en del af eleverne besöka skolan på
förmiddagen och de öfrige på eftermiddagen. Ehuru i länet
alltså finnas 37 skolor mer, än vid den tid, då första upplagan af
detta verk utkom, så anses dock behofvet långt ifrån härmed vara
afhulpet.

Tager man emellertid i betraktande de Bohuslänska
socknarnes vidsträckthet och gårdarnes enstaka, spridda läge, måste
man erkänna, att fasta skolor göra härstädes, undantagandes på
fiskelägena och i några få mindre socknar, föga nytta, med
mindre deras antal blefve mångdubbelt emot på andra orter, och
hvartill icke gifves råd och lägenhet. Hvart vill man komma
t. ex. i fjellbygden med fasta skolor? Icke en sjettedel af
barnen skulle der kunna begagna sig af dem; och sedan — vore
det icke obilligt, att en hel socken skulle med lika fördelning af
kostnaderna — såsom naturligtvis meningen är — bidraga till
inrättandet af en skolanstalt, deraf endast på sin höjd en
sjettedel af socknen finge nytta? Flyttbara skolor blifva derföre, på
de flesta orter i detta län, de enda lämpliga. «Visst är, att
ännu år 1855 föga öfver halfva antalet af i skolåldern varande
barn ordentligt begagnade skolundervisningen. Med behjertande
häraf beslöt länets hushållningssällskap sistnämnde år att äfven å
sin sida egna nödig omsorg åt denna vigtiga angelägenhet och,
i det syfte att den <i>för alla nödvändiga</i> undervisningen måtte
blifva <i>åtkomlig för alla,</i> har sällskapet derföre, med vilkor af
vissa åtgärder å kommunernes sida, som ådagalägga deras eget
nit att medverka för saken och betrygga verkställigheten, samt
under förbehåll af rättighet att kontrollera denna verkställighet,
af dess andel i bränvinsförsäljningsskatten anvisat årliga bidrag,
att användas för inrättande och understödjande af nödigt antal
ambulatoriska skolor, efter grefve Rudenschölds anvisning, i alla
de landsförsamlingar, som ej för ändamålet hafva egna tillräckliga
fonder, samt der fasta skolor ej göra tillfyllest för undervisningens
allmänna meddelande och roteskolor ej kunna åstadkommas. Det
kan icke betviflas, att sedan den med folkskolan afsedda
undervisning en gång kommit det uppväxande slägtet allmänt till godo,
nitet för denna angelägenhet ju ock skall till den grad lifvas, att
dess framtida upprätthållande ej blifver beroende af främmande
understöd». (Landsh.-emb. femårsber. för 1860.)

Af de milda stiftelser, som finnas i Bohuslän, skola de flesta
omtalas vid beskrifningen af de ställen, till hvilka de närmast höra.
Men tre af dessa, den <i>Hvitfeldska,</i> den <i>Knapeska</i> och den
<i>Bergianska,</i> må redan här skärskådas. Börjande med den förstnämnde,
den betydligaste i Sverige, beklaga vi om dess beskrifning blir
bristfällig, emedan de källor, hvarutur den bör hämtas, icke gerna
lemnas åt offentligheten.

<i>Hvitfeldska donationen,</i> anslagen till understöd åt studerande
vid Göteborgs f. d. gymnasium, n. v. högre elementarläroverk —
från början endast åt der studerande Bohuslänningar — står
under ett <i>kuratel,</i> bestående af landshöfdingen, biskopen, lagmannen
i Bohuslän och justitie-borgmästaren i Göteborg. Den utgöres
af säterierna Sundsby på Tjörn och Åby på Sotenäs, tillsammans
6 mantal, samt af underliggande 141 11/12 mantal, öfver hela
länet kringspridda, in- och utsockne frälse. Inkomsten deraf
utgör årligen omkring 17,000 rdr, som användas dels till
stipendier åt studerande från stiftet vid högre elementarläroverket och
universiteterne, dels till arfvoden åt lärare och exercitiemästare
vid läroverket, förökandet af dess bibliotek m. m.

Denna stiftelse tillkom den 22 Januari 1664 genom
testamente af fru <i>Margareta Hvitfeld,</i> enka efter länsherren öfver
d. v. Dragsmarks län, Thomas Dyre. Anledningen till detsamma
var en önskan, uttryckt på dödsbädden af hennes ende son, <i>Ivar
Dyre,</i> hvilken under en utrikes resa afled i Montpellier 1663.
Originalhandlingen dertill lär förkommit, men den af regeringen
stadfästade afskriften, i sjelfva verket den enda som äger gällande
kraft, finnes i behåll, och införes här i enlighet med den af herr
lektor Blomstrand offentliggjorda, strängt noggranna afskrift.
<h1><sp>Jeg Margrete Hwitfeld</sp></h1>

<h2><sp>S. Thomas Dyris,</sp></h2>

till Sundtzbye- och Aabye Gaarde, udi dette mitt udgiffne Breff
Kiendis och Vitterligt giör for alle, att efftersom dett haffuer
behaget den Allerhöijeste Gud, hvis Mact wi ere alle undergiffne,
wed itt Christeligt Endeligt, och meget Salig Skilssmisse fra denne
Elendige Werden och Grædedall, att bortkalde min Eeniste och
Allerkiereste, nu Sahl: Sön, Erlig och Velb: Iffuer Dyre till
Sundtzbye och Aabye Gaarde, och ingen Vijdere Liffs-Arffuinger er mig
effterladt: Altså haffuer Jeg nu med frj Willie och Velberaad Hue
och Sind, saaoch effter min Salig Söns egen begiering i sitt
yderste, till Guds ære och hans Christen Meenighedz opbyggelsse, udi
min leffuende liffue, som jeg effter min Död Vill haffue
U-igenkaldelig holdett och effterkommett, fra mig och mine Arffuinger,
födde eller U-födde, bortgiffuet och foræret Tuende mine
Hoffuetgaarde Nembl: <i>Sundtzbygaard</i> liggendis udi Walle Sogn paa Tjörn,
udi Bahuuss Lehn med detz tilliggende Affuelsgaarder, <i>Agger</i> och
<i>Dybholt,</i> med alt andett tilliggende Godtz och Eyendomme: Den
anden <i>Aabyegaard,</i> liggendes udi Synder Wiigen, och i Bahuuss
Lehn i Torssene-Sogn, Sampt alt dett Jordegodtz och Eyendomme
till bem<sup>te</sup> Tuende Sædegaarde, dett være sig udi Agger och Eng,
Skouff och Marck, FiskeVand och Fægang vaadt och tört, Lutter
och Lundesteder, Öer, Holmer och Strandsiddere, i huad Naffn
dett er eller Være kand, aldeelis intett undentagendis udi nogen
maader, saasom nu der till ligger, och aff Arrilds tid tilliggett
haffuer, Wære sig jeg mig dett ved Arffue eller Kiöb
tillforhandlett haffuer, och dett med lige Vilkoer, saa som dett min Salig
Mand, mig och mine Forfædre aff Arrildz tid fölgett haffuer och
mig endnu fölger, Till Hans Kongl: May:tz Akademie eller
Gymnasio udi Gottenborg, och till den Studerende Ungdom aff
Bahuuss Leehn, som der wed ynskelig och Christelig Information
udi Boglige Konster kunde Fructbarligen opdragis, detz
underholdning och Befordring, Saa att den Studerende Ungdom aff
Bahuus-Leehn, som till bem<sup>te</sup> Gottenborgs Gymnasium forsendis,
U-perturberit att nyde sin frj Underholdning aff samme Godtz, och
aldrig till nogett andett Brug, huercken aff den eene, eller aff
den anden, ihuo dett Være kunde, end till forbem<sup>te</sup> Studerendes
Ungdoms ynskelige Information, att forWendis. Anseendis her
med först och for alle ting Guds Guddommelige Naffns ære; och
den Nytte som der paa kunde fölge till Guds Kirckes opbyggelsse
och FæderneLands Ornament och prydelsse. Herhoss Will Jeg
haffue forstaad och meent, att saa lenge Gud mig liffuet Vilde
forUnde her paa Jorden, Will Jeg selffuer Være bem<sup>te</sup> Gaarder
och Godtz, med alt detz tilliggende Eyendomme, som forskreffuett
er, her effter som tillforn mectig och Raadig i alle maade,
U-formeent att Nyde och bruge, saa som meeldt er; Men effter min
Död frjtt uden nogens paatale, Være sig Fryndt eller Frende eller
huo dett Være kand, att komme till den brug jeg dett
hengiffuett och forærett haffuer: Och dersom Gud ved den Timmelig
Död Vill hedenkalde mig förend Jeg min bortskyldig Gield
oprichtig udi leffuendis Liffue, kand effter min ynske och begjering
betale och Clarere; Da min Fuldmectige paa de Tider som Jeg
selffuer imedens Jeg leffuer, der till haffuer forordnett och betroedt,
att haffue bem<sup>te</sup> Hoffuetgaarder och detz Underliggende Godtz och
Eyendom udi forValtning, indtill samme min Bortskyldig Gield
effter richtige och klare Bevjsser Obligationer och Regnskaber aff
bem<sup>te</sup> Hoffuetgaarders och Underliggende Godtzis Aarlige
Indkomster bliffuer betalt och richtig Clarerit, och siden saa lenge hand
leffuer effter min Död (om hand dett begiærer) frem for nogen
anden bem<sup>te</sup> Gaarder och Godtz att forValdte for sin tilbörlig
och Visse Affgift effter Sædegaardenes och Jordeböggernis Taxter,
som de aff mig under Egen Haand och Segell skall bliffue
effterladt. Och saasom Renterne och intrader aff offuenbem<sup>te</sup> Gaarder
JordeGodtz, och Eyendomme kunde forslaae Aarligen till 30.
Personers Underholdning, eller mueligens meere, Er dett mitt Gudelig
forsætt och allvorlig begiæring, att effter min Död maatte for
ordineris udi forbem<sup>te</sup> Gymnasio it libera Mensa till samme 30. Skole
Personner som selffuer ringe middeler haffuer, och dychtige kunde
kiendis till god optuctelsse, deris frj Underholdning, enten dett
kunde skee udi en aff Professorenis Huusse, saa som en
Oeconomi eller hoss nogen anden, som Hans Kongl: May:tt selff best
Vilde Dispensere, att med Ungdommen, som till dess benaading
bleff administrerit kunde dess bedre haffuis god Inspection, baade
udi Lærdom, Optuctelsse och Höffuiske Sæder,

Och efftersom forbem<sup>te</sup> Sundtzbye- och Aabye Hoffuitgaarder
med tilliggende Bönder och Eyendomme, Være sig huad och huor
dett Være kand, ere beliggende udi Bahuuss-Leehn och Wiigen;
Da Ville Jeg att aff disse 30. Personer i dett mindste 15. aff
Elffuesyssels Proustj her udi Bahuuss Leehn, som nu ligger under
Gottenborgs Superintendentia, och fornembligen iblandt desse
forskr<sup>ne</sup> 15. Persoener aff Elffuesyssell, Præsternis Börn her paa Tiörn,
saa Vell som och Præsternis Börn paa Soedenæss, hvor
Aabyegaard ligger, en effter anden, saa lenge de findis att frequentere
Schoelen eller Gymnasium i Gottenborg och der kand Være god
forhobning om dennem, frem for andre samme frj oppehold aff
offuenbem<sup>te</sup> Sundsbye och Aabye Gaarders, och detz tillhörende
JordeGodtzis Rente, effter min Död, saa som ett Euindeligt
Stipendium en huer sin Vissse Aaringer att maa nyde och beholde,
Forhaabendis U-feijlbarligen, som for Gud att suare, samme Godtz
med detz intrader och Renter att forbliffue under Hans Kongl.
May:tz Naadigste Protection, och icke till nogen anden brug end
som dett aff mig udi min leffuende liffue forordnit er, och effter
min Död Vill haffue U-ryggeligen holdet, enten att selges,
forbyttis, henVendes, eller i nogen anden maade perturberis. Saa
och aff mine effterleffuende Arffuinger (om nogen der paa effter
min Död Vilde tale, eller kunde haffue noget der udi att sige:)
forbliffue U-igienkaldet, saasom dett her aff mig effter Norrigis
Loug bortgiffuett och Testamenterit er. Jeg Vill och icke haffue
udi dette mitt Obne Breff forbigaaedt att Erindre mig mine
Löffter och tilsagn Jeg nogle mine och min S: Söns gamle Troe
Tiennere giort haffuer, som min S: Sön ochsaa udi sitt
Testamente och paa sitt Endeligt aff mig haffuer Værett begiærende <footnote>Detta testamente, ett munteligt, dikteradt för Ivar Dyres hofmästare
d:r Hans Blichfeld, innefattade enligt Ödmans referat:

1. Att hans kära moder ville anordna en del af sitt gods eller en summa
penningar, huru mycket henne sjelf bäst syntes, hvaraf räntan kunde gifvas
årligen till någre fattige skolebarn och studerande ungdom i Bohuslän, efter
hennes död, henne och honom till en evig åminnelse.

2. Att hon ville gifva till de fattiga och husarma 300 rdr för ett löfte,
som han hade gjort i sjönöd.

3. Att hans moder ville gifva och betala hans hofmästare dokt. Blichfeld
2,000 rdr i discretion för den stora omak, flit och trohet han bevisat mot Ivar,
under dennes utländska resor.

4. Att hon ock ändteligen ville tänka på socknepresten herr Anders
Hartvigsson. Item Ivars förra præceptor, herr Christen Erichsson Brun samt Torckel
Christensson (Valdalin) och andra, som något godt af honom kunde hafva
förtjent, och det efter hennes eget godtfinnande.

Af förenämnde personer känner man att Ivar Dyres f. d. informator, mag:r
Brun, ihågkoms med gården Röe på Stångenäs i Bro socken fri från utskylder
under hans egen, hans hustrus och första barnets lifstid: fjermare arfvingar skulle
få behålla gården mot vanlig skatt. Valdalin hugnades med Tålleröd och
Ristenäs i Risteröds socken på Inland, hvilken sistnämnde gård, fordom tillhörig
Greenska slägten, Margareta fått i arf. Blichfeld fick sina 2,000 rdr.<tab>B.
</footnote>,
efftersom Jeg haffuer beloffuet nogle aff dennem Frjhed paa huis
Gaarder Jeg dennem effter min Död haffuer bebreffuett deris
liffstid, Men naar de ved döden affgaar, da samme Gaarde att Wige
till dett Brug Jeg dennem lige med dett andett mitt Godtz
hengiffuet haffuer; Will derföre till denne Brug haffue mig Fem aff
mine Frj och Frelsse Gaarde forbeholden, huor Jeg paa mitt
Godtz tyckes kand Være beleyligt for dennem, Och skall de som
samme Gaarder Vorder meddeelt, effter mine meddeelte Breffuers
formelding, till en huer udi Særdeelished som Jeg samme Gaarde
Unde Will, Nyde dennem effter min Död, deris Liffztijd, quitt
och Fri for alle och en huers tilltale, som forskreffuett er. Och
efftersom Jeg haffuer en Begraffuelsse Sted som Jeg haffuer ladett
opbygge paa min egen Bekostning, Wed min SogneKircke Walle
paa Tiörn, for min Sahl: Hossbund, Mig och mine Börn, huilcken
enddog den er Ved mact, och saa lenge Gud mig liffuet sparer,
skall Vell Ved mact bliffue; Men effter min Död kunde forfalde
dersom der med icke bleff god Inspection och tillsiun, Da haffuer
Jeg for nogle Aar siden, effter min Sahl: Mandz Död, till samme
Begraffuelsis sted att holde Ved mact Forærett och giffuett En
min OdelsGaard, Nemblig <i>OffreBraaland</i> paa Tjörn udi Walle
Sogn, att huis Rente Aarligen aff samme Gaard udgiffvis, skall
Være perpetuerit till samme Begraffuelssis Sted, Nytte, Gaffn och
Reparation, Men huis saa skeer att Renten der aff Aarligen kunde
belöbe sig meere, end Graffstedens Vedlige holdelsse kunde
behöffue, Da dett offuerbleffne icke till nogett andett Brug att
anVendes, men till bem<sup>te</sup> min Sogne Kirckis NödVendig Nytte och
Brug, effter mitt förrige der paa udgiffne Breffs Lydelsse, Daterit
den 18 Octobris Anno 1654. Huor med ochsaa forskr<sup>ne</sup> min
Fuldmectig skall haffue god indseende, att alting ligelig och Vell
bliffuer disponerit. Her hoss Will Jeg haffue forholdett att de
fattige Bönder som Godtzet besidder, effter min Död icke bliffuer
tribulerit och besuerget med U-sædvaanlige paalegger eller Arbeyde
meere end fornöden gjöris till Gaardene och Gaardssens Afflinger
att holde Ved lige, megett mindre att gjöres Laan aff dennem
till nogen anden, med Arbeyd Skintzferd, eller andett
U-tilbörligen aff dennem som Godtzet effter min Död kunde forvalte, saa
och att detz tilliggende Skouffue icke till U-plict bliffuer
forhugget eller Ruinerit, efftersom Jeg hid indtill, och saa lenge Jeg
leffuer, haffuer och Vill holde Den i god opsicht. Will Jeg och
her hoss haffue forordnit Aarligen effter min Död till huer Juele
Afften Ved huer Hoffuetgaard Sundtzbye och Aabye, skall till de
Huuss Arme, Synderligen till dennem som udi de Præstegiæld
findis, som Gaardene udi ligger, aff Fuldmectigen <i>Tredive</i>
Rixdaler udi Reede Penge udbyttis och deelis <footnote>De utdelas visserligen ännu — men det är skillnad i värdet af denna
summa nu och för 200 år sedan. Då Gymnasii-godsets inkomster blifvit ökade,
tyckes med all billighet, dess skärf till de fattige också bort blifva förhöjd i
proportion.</footnote>, och Fuldmectigen
derfore qviteris udi sine Regnskaber, och her med Omgaaes som hand
for Gud Vill paa den yderste Dag forsuare. Och dersom nogen
effter min Död Vilde lade sig finde, Være sig Slect eller Frende,
Arffuinger Odelsmend, eller huem andre dett Være kand, som
denne min udgiffne Gaffue Breff, eller nogen aff desse indförde
Poster, som Jeg till Gudz Naffns ære, och hans Christen
Meenighedz opbyggelse och forfremmelse haffuer troeligen meent, Vilde
forkrenche och till intett giöre Dennem skall Gud röre med sin
Vredis Haand her timelig, och siden haffue sig sin fortiente
Lön, effter Gudz Rettfærdige Vredis Dom, Euindelig att
forVente.

Att Jeg alle desse forskr<sup>ne</sup> Poster och Puncter, som her
udi dette mitt Breff er indfördt effter min Död U-ryggeligen och
U-igienkaldeligen aff mine offuerleffuende Arffuinger, Odelssmend
eller huo det Være kand, Vill haffue holdett, Och dette aff mig
underskreffuen saa att Være giort och sluttedt, som forskreffuit
staaer, haffuer Jeg till dess ydermeere forsickring Dette med egen
Haand Stedfest, och med mit Sedvaanlige Adelige Signet bekrefftett;
Saa och megett Wenligen Ombedett Hans Kongl: May:tz Troe
Mænd och Velbestalter Öffuerster, de Höy-ædle, Velbaarne och
Mandhafftige H: Rutger von Aschenberg, till Holme och
Steeningöe, och H: Svend Ranck till Bönneberg och Marberg, med
mig till Vitterlighed att underskriffue och forsegle, Datum
<i>Sundsbye</i> Den 22 Janvarij ANNO — Itt Tussind, Sex Hundrede,
Tressindztive och Fire, —

<b>Margrete Huitfeld</b>
<small>S. Thomas Dyris egen Haand,</small>

<b>Rutger von
Aschenberg,</b>

<b>Swen Ranck</b>
<small>Öffuerst till foot.</small>

Testamentet stadfästades den 20 Aug. 1664 af
förmyndareregeringen, utan att några påminnelser derom då skedde; men
vid 1694 års reduktion befanns, att af godsets grundräntor,
hvilka belöpte sig till 3,429 daler 10 öre och 12 pengr. s:mt,
tillhörde 37/128:delar, eller 998 daler 18 öre 23 pengr., med rätta
kronan, och blefvo dessa utan skonsamhet indragne. Den
sålunda reducerade delen af godset återskänktes likväl gymnasium
under frälsefrihet, men med förbehåll, att räntorna deraf skulle,
såsom ett kongl. stipendium, tilldelas studerande ifrån <i>Halland.</i>
Mången vill anse denna handling af Carl XI såsom ett
samvetslöst ingrepp uti de länet en gång förunnade rättigheter, och
såsom en grof otacksamhet emot fru Hvitfeld, hvilkens sista vilja
så litet respekterades; men en sådan förebråelse är ganska
orättvis, emedan nemligen det är bevisligt, att nämnda fru, under
den oreda, som uppkom då landet ombytte styrelse, åtkom många
gårdar, som tillhörde kronan <footnote>Önskligt hade varit att Holmberg här anfört bevisen för sitt påstående.
Men som detta ej skett, så torde vara säkrast att, i fråga om Marg. Hvitfelds
åtkomst till sina egodelar, hålla sig till hvad hon sjelf derom i testamentet
uppgifvit, i den af både Ödman och Holmberg förbisedda meningen: «antingen jag
åtkommit dem genom arf eller köp, och med samma vilkor som de min salig
man, mig och mina förfäder från Arilds tid tillhört och mig ännu tillhöra». Sid.
344, rad. 26 och följ. [de felas i förra upplagan.]<tab>B.</footnote>, och hvilkas besittning under
frälserätt aldrig kunde sanktioneras derigenom, att de
bortskänktes till ett välgörande ändamål. Mera orättvis är på sitt sätt
en i sednare tider vidtagen författning, att tilldela
Bohuslänningar endast 2/3:delar, i stället för 91/128:delar af stipendiibeloppet, som
dem rätteligen tillkommer.

De aningar om ett blifvande missbruk af den rika gåfvan,
Margareta Hvitfeld synes hafva hyst, då hon utsade en mörk
förbannelse öfver den tilltagsne, som skulle djerfvas förkränka
hennes disposition, gingo snart i fullbordan. Gymnasiigodset blef
inom kort ett herrligt rof för en skamlig egennytta. Några
myndige ädlingar förstodo — naturligtvis med vederbörandes
samtycke — att slå det under sig för en lumpen penning, den
de kallade arrendesumma, och till på köpet hushållades med
stipendierna på ett mindre försvarligt sätt. Räkningarne blefvo
gömda och vaktade såsom det gyllene skinnet <footnote>Se Ödmans Bohusl. Beskr. pag. 308, sqv.</footnote>. Ännu år 1809
stego gymnasii inkomster af stiftelsen, godsets grundräntor
inbegripna, icke till mera än 2,708 rdr. Då väcktes omsider
riksens ständers uppmärksamhet härpå, och på riksdagen 1809—10
begärde de hos konungen en revision af alla, donationen och dess
förvaltning rörande, handlingar, hvilken ock anbefalldes och försiggick.
I följd häraf, och då förslag blifvit ingifvet om godsets
utarrenderande på 30 års tid till den mestbjudande, nedsattes en komité,
hvilken ägde att undersöka och beskrifva godsets beskaffenhet,
samt i förening med kuratorerne inkomma med förslag rörande
dess blifvande förvaltning. Få grund af utlåtanden, som sålunda
inkommo, samt de påminnelser, som gjordes af gymnasiibönderne
och godsets dåvarande arrendatorer, utkom det vigtiga
kungabrefvet af den 18 Mars 1815, genom hvilket en total reform
skedde uti godsets dittills varande förvaltning. De förändringar,
som uti detsamma påbjödos, skulle fortfara att gälla i 30 år,
efter hvilken tid regeringen förbehöll sig vidtaga andra
författningar, om de pröfvades nödiga. Brefvet innehåller 34 särskilda
punkter. Uti de 10 första befalles: att Sundsby, Åby,
ladugårdarne Toftestad samt Åker och Djuphult skulle, hvar för sig,
bortarrenderas på 30 år till den mestbjudande; arrendeauktioner
skulle, till förekommande af intriger, hållas på en och samma
dag, såväl på berörda ställen, som på landskansliet, samt
kuratorerne äga pröfva anbudens antaglighet; arrendet skulle
bestämmas icke uti penningar, i anseende till deras ständiga
värdeförändringar, utan i korn, såsom ortens hufvudsäde <footnote>Ja, hvad Sundsby, Åker och Djuphult beträffar!</footnote>, och
arrendatorerna ikläda sig byggnadsskyldighet, samt förbjudas allt
begagnande af tillhörande skogar, till annat än husbehof. Åboerne
på arbetshemmanen skulle befrias ifrån all dagsverksskyldighet till
förberörde säterier och ladugårdar, på sätt, som 12 punkten
närmare bestämmer, nemligen: att de bättre hemmanen skulle erlägga
en årlig befrielseafgift af 8 tunnor korn och de sämre 6 dito,
hvilket utgjorde knappt en femtedel utaf värdet af de 332 karl-
och 90 ökdagsverken, motsvarande efter markegången 44 tunnor
korn pr helt hemman, hvilka det förut ålåg bönderne under Åby
att utgöra, och omkring en fjerdedel af deras under Sundsby,
som var lika med 31 tunnor korn eller 280 karl- och 50
ökdagsverken. Orsaken till det lindriga i denna lösen, tvärtemot
kuratorernes mening, som önskade den tre gånger drygare, var
en beräkning, att bönderne skulle derigenom blifva satta i
tillfälle att bättre uppodla sina gårdar; likväl skulle
hemmansräntorna oafkortade utgå. Denna förmån skulle bönderne, enligt
13:de punkten, få åtnjuta i 30 år. Uti den 14:de fastställes den
öfverenskommelsen med godsets strandsittare, att de, i stället för
de sjöresor de voro förpligtade att utgöra, skulle, utom
grundräntorna, årligen betala 1 rdr 16 sk., af hvilket likväl hälften
borde afkortas för enkor och sjuklingar, hvarförutom de, som gjort
uppodlingar, skulle blifva dervid bibehållna emot en viss afgift,
äfven under 30 år. 15:de punkten anbefaller kuratorerne att
uppmuntra bönderne till plantering af björk, asp, al, tall och
gran, samt ålägga dem verkställa en sådan plantering af vissa
träd om året, der omständigheterna så medgifva <footnote>Det skulle vara högst intressant att få veta, när bönderne sist påmintes
om detta åliggande.</footnote>; dessutom
förbjudas bönderne att, annorlunda än efter utsyning till husbehof,
sig af skogen begagna. 17:de punkten lemnar föreskrifter om
åborätt till hemmanen, och skulle vid inträffande ledigheter
förfaras, såsom om kronohemman stadgadt är, dock så, att när åbo
icke efterlemnar så närskyllda arfvingar, som enligt lag hafva rätt
till hemmanet, gånge då åborätten tillbaka till bröstarfvingar af
gamla stammen, och om äfven sådana saknades, skulle hemmanet
på 30 år bortarrenderas till den högstbjudande, arrendet utsättas
i korn och lösas efter markegång; städjeafgiften bestämdes till
en tunna korn för hvarje fjerdedels mantal; doge eller afträdde
åbo från hemman, som tålde klyfning, borde sådan icke
förvägras, på det flere af arfvingarne mått blifva med hemmansbruk
försedde. — Öfriga momenter i detta bref äro af mindre vigt,
såsom icke lemnande allmänna föreskrifter.

Genom dessa sålunda vidtagna åtgärder erhöll
gymnasiikassan en ganska ansenlig tillökning uti sina inkomster. Det
tycktes ock så, som skulle gymnasiibönderne, genom den dem
beviljade lindring i dagsverksskyldigheten, blifva de lyckligaste åboer
under solen; men likväl hörde man öfverallt upprepas eviga
klagomål öfver ett betryck och ett prejeri, som de, alldeles emot
kuratorernes vetskap och vilja voro underkastade, isynnerhet på de
orter, der inga ståndspersoner bodde, hos hvilka de kunde vänta
skydd, t. ex. på Tjörn och flera ställen. De många prejerier
och orättvisor, som kuratelet ovetande utöfvats mot
gymnasii-bönderne, funno i <i>A. E. Holmberg</i> en vältalig beifrare och de
fakta, han i förra upplagan framdrog, väckte sådan
uppmärksamhet, att, på föranstaltande af d. v. landshöfdingen grefve <i>C. G.
Löwenhjelm</i> och biskopen dr <i>A. Bruhn</i> i Juni 1844 en
undersökning i deras m. fl. närvaro företogs på Holma säteri å
Stångenäs, hvilken sedan fortsattes på Sibräcke prestgård å Tjörn. De
af Holmberg angifna förhållanden bestyrktes dervid och ännu flera,
vittnande om det hårdaste förtryck, kommo i dagen <footnote>Se Holmbergs skrift «Några ord om det ömkeliga tillståndet på Kongl.
och Hvitfeldska Stipendiigodsen i Bohuslän. Med anledning af Tobias Linds
motion i Bondeståndet d. 23 Dec. 1847. Till Riksens Ständers behjertande».
Om och på hvad sätt missbruken blifvit <i>afhulpne,</i> förmäles ej der, och den
svårighet jag haft att med full <i>juridisk</i> visshet få veta huru saken aflupit, torde
ursäkta det knapphändiga i referatet.<tab>B.</footnote>. Vi
undvika helst att vidare orda om denna sak, som i alla fall ligger
alltför nära vår tid för att ännu tillhöra historien. Måtte
sådana bistra tider för gymnasii-bönderne aldrig åter randas.

Det kan ej nekas att, äfven på det sätt stipendiimedlen
f. n. utdelas, ofantligt mycket godt uträttats. Klagomål
förspörjas dock. Naturligtvis kunna ej, vid det nuvarande stora
tilloppet af medellös studerande ungdom till Göteborgs lärosäte,
alla blifva hulpne. Men troligen hade dock klandret blifvit
mindre, om man vid tillämpningen af testamentet hållit sig strängt
till M. Hvitfelds i detsamma uttryckta mening, och denna var
— icke att medlen skulle, som nu sker, användas till belöning
för redan gjorda framsteg, utan först och främst — <i>att åt sådana
fattiga — märk väl «fattiga» — skolgossar, hvilkas föräldrar äro
boende å annan ort, och alltså icke öfver dem kunna hafva
tillsyn, bereda ett godt hem vid lärosätet, der de, utan att alltför
mycket nedtyngas af bekymren för de lekamliga behofven, kunna
fortsätta sina studier.</i> Hvarje fattig familjefader, som, boende
fjerran från Göteborg, sänder sin son till dess lärosäte, känner
behofvet häraf och önskar troligen att testamentet tillämpats
alldeles så som fru Hvitfeld uppsatt detsamma.

Under åren 1856—60 utanordnades från denna fond
stipendier med ett sammanräknadt belopp af 58,475 rdr, arfvoden 3,375
rdr och till läroverkets bibliotek samt bokuppköp åt obemedlade
skolgossar 1,511 rdr 87 öre. År 1865 utdelades till 28
Bohuslänningar 7,600 rdr, till 44 icke Bohuslänningar 4,376 rdr, till
16 studerande vid Upsala universitet 960 rdr, till 8 vid Lunds
550 rdr samt till 8 vid Karolinska institutet 500 rdr, tillsammans
rdr 13,986.

Näst den Hvitfeldska donationen intager obestridligen <i>den
Knapeska</i> ett utmärkt rum, helst den genom en strängare
förvaltning af medlen uträttat långt mera godt än den Hvitfeldska,
och, oaktadt den från början varit mindre och äfven endast
existerat hälften så lång tid som den sistnämnda, dock nu afkastar
betydligt större räntor än denna. Det torde alltså hafva sitt
höga intresse att här finna den <i>urkund,</i> genom hvilken
<i>Gustafsbergs barnhusinrättning</i> fick sin tillvaro, helst densamma, genom
de stränga garantier den föreskrifver, är ett mästerverk i sitt
slag, och man troligen just häruti äger att söka orsaken hvarföre
inrättningen så länge och gagnande kunnat verka. Hade sådana
stränga kontroller på Hvitfeldska kuratelet förefunnits, så hade
aldrig, genom de oansvarige förvaltarnes godtycklighet, sådana
missbruk ägt rum, som hittills skett. Testamentet, med sitt
efteråt tillkomna tillägg, lyder som följer <footnote>Benäget meddeladt af herr grosshandl. Stiegler i Uddevalla.<tab>B.</footnote>:

«Sedan underteknade bägge Äkta Makar uti skrifteligt
Testamente den 23 December 1762, upprättadt i närvaro af
Regements-Fältskären nu mera Assessorn Herr <i>Erik Gustaf Munck</i>
och Herr Adjuncten nu mera Comministern <i>Petter Elfvendahl,</i>
förklarat att den af oss, som den andra öfverlefver, skall orubbad
äga och besitta all vår qvarlåtenskap i Löst och Fast Egendom,
utan allt klander af våra Arfvingar, å ömse sidor, på sätt
samma Testamente i bokstafven lyder; så hafve vi, efter den Högste
Gudens skickelse, vid nu varande tid, och efter öfverlagdt moget
samråd beslutit, att genom detta vårt yttersta Testamente och
förordnande, om all vår Egendom stadga och besluta, som följer:

1:o All den Lösa och Fasta Egendom vi nu äga och
innehafva, samt hädanefter oss förvärfva kunna af hvad namn och
beskaffenhet den vara må, skall den efterlefvande Makan af oss,
efter enderas död, få uti alla tider äga, besitta, innehafva och
förvalta utan ringaste redogörelse, ansvar och anspråk af våra
efterkommande och Arfvingar, eho den vara må, och utan att
hvarken Konungens Befallningshafvande eller Domare i Staden
eller å Landet måge antaga sig ringaste förvaltning med vår
Egendom, hvilken den efterlefvande Makan endast och allena skall
tillhöra att på Lagligt sätt uppgifva.

2:o Sedan begge af oss med döden aflidit, så skall all
vår Egendom i Löst och fast Lagligen uppteknas, och så väl
årliga afkomsten af den Fasta Egendomen, som årliga Intressen
af den Lösa Egendomen, hvilken i fruktbara Capitaler och
Hufvudstolar skall förvandlas, endast och allenast användas till
fattiga Magistrats-Personers, fattiga Handlandes och fattiga
Handtverkares Barns tarfveliga föda, uppehälle, undervisning och Lärdom i
deras Christendomsstycken, skrifvande och räknande, samt sådane
vetenskaper, som för dem egentligen kunna pröfvas tjenlige, intill
dess de fyllt Tio, Tolf, Fjorton och högst Sexton år, och de
kunna, efter hvars och ens ålder, uti tjenst hos Handlande, eller
arbete hos någon Handtverkare antagas, eller ock till någon
annan näring till Sjös eller Lands, efter hvars och ens ämne
och böjelse, befordras.

3:o Desse Barn böra ständigt uppehållas och vistas på
vår Gård <i>Baggetofta,</i> som är belägen på <i>Uddevalla</i> Stads Ägor,
hvarest byggningarne redan äro lämpeligen dertill inrättade, och
kunna än vidare af oss sjelfve förbättras: men skulle afkomsten
af vår Lösa och Fasta Egendom efter bägges vår död tåla att
tillöka Byggningarne för de fattiga Barnens underhåll derstädes,
så må det väl ske, dock med all möjelig sparsamhet, och af
Barnhus Directeuren, som här nedanföre nämnes, verkställas efter
plägadt samråd, ensamt med <i>Uddevalla</i> Stads Tjugofyra Äldste,
och ingen annan, samt deras beslut derutinnan tagas till grund.

4:o Så framt bägge eller endera af oss icke för vår död
utnämnt någon Directeur till detta Barnhus förvaltande, hvilket
skall stå i bägges vår, eller endera af oss fria behag och
förordnande; så kommer en sådan Directeur att genast och sist
innom Fjorton dagar efter den sistas död, efter föregången
ordentelig kallelse och kungörelse, att af samtelige <i>Uddevalla</i>
Stads Borgerskap väljas på Allmän Rådstuga uti <i>Uddevalla,</i> och
bör ingen annan härtill antagas, än en förmögen, redeligen känd
Handlande och Bofast Man, hvilken tillika bör vara såsom
Förmyndare för ofvanberörde fattiga Barn, på det den säkerhet hos
honom må kunna ärhållas, som 17 Cap. 8 §. Handelsbalken
utstakar; och bör en sådan Directeur och Förmyndare ehvad vi
bägge eller endera af oss honom utnämnt, eller den samma af
Borgerskapet vald och utnämnd blifvit, ej längre förblifva vid
Directionen än i Trenne års tid, då en ny Directeur ovägerligen
skall på föreskrifna sätt väljas, och dermed på lika sätt hvart
Tredje år förfaras: dock må den, som en gång varit Directeur,
å nyo dertill väljas, sedan han i Trenne år förut från Directionen
varit skiljd, och icke flera år å rad, än Trenne år dervid
bibehållas; så framt icke Borgerskapet, för dess redliga förhållande,
enhälligt och samfält kallar honom dertill andra Trenne år; men
skulle minsta skiljaktighet i rösterne yppas, så bör en ny
Directeur på Trenne år utväljas, och må ett sådant Directeurs vahl
alldrig öfverskrida Trenne år, änskönt en och samma Directeur
blifvit en eller flera resor uti Trenne år vid Directionen
bibehållen; äfven som ingen Borgmästare, Rådman eller Stadsbetjent,
af hvad namn den vara kan, ehvad Borgmästaren, Rådmannen
eller Stadsbetjenten är Borgare och skattar som Borgare eller ej,
icke på minsta sätt deltaga i Borgerskapets vahl till Directeur,
eller sig derutinnan inblanda, eller dermed befatta, på annat sätt,
än endast att Borgerskapet till vahlets, anställande, enligt denna
Paragraf behörigen och ordenteligen sammankallas.

5:o Uti detta Barnhus måge Barn antagas både de som
hafva fattiga Föräldrar, så väl som de Barn, hvilka antingen äro
Faderlösa eller Moderlösa, eller och förlorat bägge sina Föräldrar;
fattiga Barn intages icke under 3 år: Flickebarn intages icke
uti Barnhuset <footnote>Skall Bohuslän nånsin få ett barnhus för flickor?
<tab><tab><tab><tab><tab>(Fråga till menniskovänner.)</footnote>.

6:o Vår Lösa Egendom som icke nödvändigt behöfves till
inrättning för Barnhuset, bör efter bägges vår död, på Allmän
Auction, efter föregången Laglig kungörelse, försäljas, och så väl
de derföre inflytande Penningar, jemte andre Contante Penningar
och våre fordringar af Directeuren, med Stadsens Tjugofyra
Äldstas råd, bifall och samtycke, förräntas, dels uti Staden på
ograverad Fast Egendom som Lagligen med Intekning kan och bör
förvaras, och dels på Landet likaledes mot Intekning i ograverad
Fast Egendom; dock på intetdera stället hos någon
Uppbördsman: och i fall någon efter gjordt Lån skulle blifva
Uppbördsman i Staden eller å Landet, så bör Capitalet genast indrifvas,
och på annat säkert ställe förräntas; äfven som större Capitaler
måge å ena sidan mot Intekning i Fast Egendom på Landet
utlånas, men deremot endast smärre Capitaler i Staden emot
Intekning i Fast Egendom derstädes på Lån utgifvas; dock bör
likvist å andra sidan noga iagttagas, dels att ej Lån sker till
någon annan, än den som är rätter ägare i Staden och å
Landet till den Egendom, som pantsättes, dels att Låntagaren i
samma Egendom erhållit oklandrad Lagfart och Fasta, och dels
att ej större Lån, än högst till hälften af Egendomens rätta
värde, men väl derunder utgifvas.

Sedan Capitaler således en gång med Directeurens och
Stadsens Tjugofyra Äldstes samtycke utlänt blifvit; så bör
återbetalningen, när Låntagaren så åstundar, eller lånet varder
uppsagdt, ske antingen uti Riksens Ständers <i>Banque</i> eller uti
<i>Götheborgs- eller Bohus-Läns</i> Landt-Ränterie, samt derifrån till
Directeuren med Stadsens Tjugofyra Äldstas bifall och samtycke, till
andra Låntagare utassigneras, hvilken omständighet alltid kommer uti
förskrifningarne att införas, såsom en skylldighet å Låntagarens sida.

7:o Alla Barn böra af Directeuren med Stadsens
Tjugofyra Äldstes bifall och samtycke antagas; äfvensom alla
Förskrifningar och Documenter böra förvaras uti en särskildt dertill
inrättad med starkt Jernbeslag samt Trenne Lås och Nycklar
försedd Kista, som bör hafva denna påskrift <i>Baggetofta
Barnhuskista:</i> hvilken Kista bör alltid blifva stående uti Stadens
Tjugofyra Äldstas Allmänna Rum på <i>Uddevalla</i> Stads Rådstuga;
börandes Directeuren hafva en, samt Tvenne af Stadsens Äldste hvar
sin Nyckel till denna Kista, hvilken alldrig bör öppnas, eller
någre Handlingar derifrån uttagas, utan med Stadsens Tjugofyra
Äldstes bifall, samt i deras när- och öfvervaro.

8:o Stadsens Tjugofyra Äldste äga med Directeuren ensamt
att besluta om sättet och grunden till Barnhusets förvaltning,
samt Barnens föda, uppehälle och klädnad, med mera sådant:
hvarvid, i fall någon skiljaktighet skulle yppas, de flesta rösterna
böra gälla, och Barnhus Directeuren i sådan händelse alltid äga
Tvenne röster: dock att Directeuren alltid röstar i den ordning,
att hälften af Stadsens Tjugofyra Äldste rösta för honom, och
den andra hälften efter honom, samt att de yngste af Stadsens
Äldste rösta först och de äldre sist, hvar efter sin ålder, från
Stadsens Äldstes antagande.

9:o Directeuren åligger att ensam uppbära alla Barnhusets
inkomster, såsom och ensam verkställa de med Stadsens
Tjugofyra Äldste tagne beslut, hvarom Directeuren alltid genom utdrag
af protocollet bör kungöras, såsom ock sjelf vara ansvarig
derföre, att Protokollerne varda honom i sådant afseende tidigt
tillstälte, samt att vid ganska hårdt ansvar vara pligtig att ej
företaga något utom, mindre emot Stadsens Tjugofyra Äldstes beslut,
bifall och samtycke.

10:o Directeuren bör erhålla i årligt arfvode Två Hundrade
Daler Silfvermynt, eller deröfver till Tre Hundrade Daler
Silfvermynt, för sitt besvär, samt Notarien hos Stadsens Tjugofyra
Äldste årligen Femtio till Sextio Sex Daler Silfvermynts belöning,
allt efter Egendomens beskaffenhet och Stadsens Tjugofyra
Äldstes godtfinnande: äfven som Directeuren vid dess tillträde och
antagande, bör till Stadsens Tjugofyra Äldste, ingifva en skriftelig
edelig förbindelse med egenhändig Stil, Namn och Sigill af det
innehåll: att han sin förvaltning troligen och redeligen skall
förestå, enligt detta Testamentets innehåll, samt Stadsens Tjugofyra
Äldstes beslut, som han det inför Gud och hvar ärlig Man, samt
Stadens Tjugofyra Äldste redeligen vill och kan försvara.

11:o Directeuren bör hvart år författa en General-Räkning
öfver Barnhusets inkomster och utgifter, samt vid afträdet hvart
Tredje år, sist innom Trenne Månader derefter en Speciel
Räkning till Stadsens Tjugofyra Äldste ingifva; dock bör en
ordentelig Jordebok öfver Barnhusets fastigheter, jemte förtekning på
Barnhusets Lösören, utestående Capitaler, återstående Räntor och
Intressen, genast vid afträdet den tillträdande Directeuren, tillika
med de hos Stadens Tjugofyra Äldste hållne Protocoller, hvilka
för hvarje Trenne år böra uti ett band vara inbundne, tillställas,
såsom ock genast Inventarium öfver den hos Stadsens Tjugofyra
Äldste stående Barnhus-Kistan med hvad deruti är förvarat, uti
den af- och tillträdande Directeurens samt Stadsens Tjugofyra
Äldstes när- och öfvervaro författas, och Nyckelen den nya
Directeuren till lefvereras.

12:o Stadens Tjugofyra Äldste äga af sine Ledamöter eller
andre Handlande och Borgare utvälja 2:ne eller flere, hvilka ock
så ofta Stadsens Tjugofyra Äldste så behaga, tillse, huru med
Barnhusets förvaltning och Barnens skötsel, underhåll och
undervisning tillgår, samt i fall de finna dervid, emot förmodan, något
underslef, missvårdnad, vanskötsel, eller ock Stadsens Äldstes
beslut, antingen varda försummade, eller något deremot stridande
företages, då första och andra resan derom varna Directeuren,
och sådant i deras Protocoll antekna; börandes derföre alltid
på kallelse inställa sig hos Stadsens Äldste och varningen inför
Protocollet honom göras, sedan han likvist förut fått tillfälle
förklara sig, och varningen pröfvas nödig; men skulle Directeuren
tredje resan dermed beträdas, eller i fall han är frisk, Trenne
resor vägra att på kallelse inställa sig hos Stadens Tjugofyra
Äldste, så äga Stadsens Tjugofyra Äldste samfäldt, eller efter de
flestas röster, frihet att anhålla hos Magistraten om Borgerskapets
sammankallande till nytt vahl, hvilket Directeurs-vahl bör
ovägerligen genast verkställas, och en annan ny Directeur i den förras
ställe genast antagas, samt dervid i öfrigt så förhållas, som här
frammanföre stadgadt är. Vid Räkningarnes Revision och
öfverseende, hvilket Stadsens Tjugofyra Äldste allena skall tillkomma,
att deras urskillning och slut deröfver göra, hvaruti så väl som
Stadsens Äldstes beslut om Directeurens hushållning, skötsel och vård
om Barnhuset, bör Directeuren icke inblanda sig, eller hindra
Stadsens Äldste, att dervid, efter omständigheterne, behörig hand lägga.

13:o Skulle Directeuren finna några svåra och betydande
hinder möta vid Stadsens Tjugofyra Äldstes beslut, så bör han
sådant genast hos Stadsens Tjugofyra Äldste anmäla; på det
beslutet må kunna efter omständigheterna rättas, och i brist af
sådant anmälande, äger Directeuren ej njuta någon ursäkt af slikt
efteråt föreburit hinder.

14:o Skulle endera af oss under vårt ägtenskap med
döden afgå utom Barn- och Bröst-arfvingar oss emellan, så kommer
detta Testamente till alla delar att gå i verkställighet, dock med
det förbehåll till det

15:o Att i fall Gud ännu skulle förläna oss egna Barn,
eller vi bägge eller endera skulle finna nödigt att Testamentera
något till någon af våra Slägtingar, som gjort oss nyttig tjenst;
så bör detta Testamente ej ligga i vägen för våra Barn och
Bröst-arfvingar att Lagligen ärfva oss, eller hindra oss uti
förordnande till våra Slägtingars förmån.

16:o Af detta Testamente äro Trenne Exemplar författade,
och af oss underskrefne, hvaraf ett Exemplar skall till säkerhet
för framtiden af den efterlefvande Makan, straxt efter den förstas
död ingifvas uti Kongl. Maj:ts och Riksens Höglofl. Götha Hof-Rätt,
att derstädes uti Hufvudskrift förvaras, och ett utdrag af Kongl.
Hof-Rättens Protocoll, innom Sex Månader ifrån den första
Makans död ingifvas hos vederbörlig Domstol, under hvilken den
efterlefvande Makan hörer, och det andra Original-Exemplar bör
efter sista Makans död ingifvas till Domstolen å Landet eller i
Staden der den döda bodt, samt berörde Exemplar derefter uti
Hufvudskrift förvaras uti ofvanberörde <i>Baggetofta</i> Barnhus-Kista,
hos Stadens Tjugofyra Äldste i Uddevalla; och för öfrigt skall
det åligga den efterlefvande Makan, att å detta Testamente söka
Kongl. Maj:ts Nådiga Stadfästelse, till behörig säkerhet och
efterrättelse i framtiden. Till yttermera visso hafva vi detta med
egne händer och Sigiller underteknadt, som skedde i <i>Uddevalla</i>
den 10 April 1772.

<b>A. Knape Hansson.</b>
(L. S.)

<b>Catharinna Heggart.”</b>
(L. S.)

Testamentet stadfästades af Gustaf III den 14 Mars 1774,
hvarvid konungen tillika biföll att Uddevalla stads rådstufvurätt
måtte blifva <i>«barnhusets privilegierade forum»,</i> der tvistige mål,
rörande barnhusets tillhörigheter, underliggande ägor eller
inrättningar, måtte upptagas. Derifrån finge målen dragas under de
af kongl. maj:t till Öfverstyrelsen för barnhusen och hospitalerne
i riket å kongl. serafimer-ordens-kapitlets vägnar kommitterade
herrar serafimer-riddares skärskådande och sedan kongl. maj:ts
nådiga pröfning underställas, i följd hvaraf hvarken landshöfding,
biskop eller kollegier ägde att med sådana mål sig i någor måtto
befatta. — Angående sökt rättighet för den blifvande läraren vid
barnhuset att få räkna dubbla tjensteår, medgaf konungen det
«för den eller dem, som första gången till skolmästare vid
barnhuset förordnas, men finner densamma icke kunna efterträdarne
till godo komma». — Hvarjemte konungen äfven biföll Knapes
underdåniga anhållan, att inrättningen måtte dädanefter i stället
för Baggetofta kallas <i>Gustafsbergs barnhus.</i>

Den 18 Februari 1782 stadfäste konungen ytterligare tolf
af Knape uppsatta punkter, tjenande till vidare förbättring af
reglementet, hvilka voro af följande lydelse:

«1:o Innehåller väl andra Puncten uti det i Nåder gillade
Reglementet, att Barnhus-Inrättningen endast syftar på underhåll,
lärdom och öfningar i angelägne Vetenskaper, för fattige
Magistrats-Personers, fattige Handlandes och fattige Handtverkares
Barn; men som min hufvudafsigt varit och är att förnämligast
vårda och intaga sådana fattige Barn, som medelst Föräldrars
och Anförvanters frånfälle eller vanmagt att kunna dem sjelfve
försörja, skulle råka i uselhet och blifva alldeles förlorade; så
finner jag icke vara med en rättskaffens Menniskokärlek förenadt,
dess Föräldrars stånd eller härkomst bör vara verkande, utan
tvertom, att de mäst nödlidande och från andras tillsyn och vård
skiljde Barnen böra vara närmast berättigade, att med
förbarmande armar omfattas; i följe hvaraf desse Barnen, födde inom
Bohus Län, ehvad de äro borne inom eller utom Staden
Uddevalla, måge, utan afseende på födsel af bättre eller ringare
Föräldrar, på sätt faststäldte Reglementets 5:te och början af 7:de
Puncten förordnar, uti mitt Barnhus intagas, och der alle utan
åtskildnad njuta lika omvårdnad och undervisning, först väl lära
att innan- och utantill läsa och tala sitt Modersmål: grundeligen
förstå sin Christendom, samt med åldrens tilltagande, vidare lära
att skrifva, räkna, rita, läsa och explicera Latin, undervisas i
Geometrien, Trigonometrien, samt läsa något främmande språk
såsom Tyska, Fransyska eller Engelska, hvilket i synnerhet tjenar
dem, som för Sjöväsendet äga lust och böjelse, äfvensom de
jemväl böra öfvas, att efter Noter sjunga, och den dertill fallen är,
likaledes få lära att spela eller blåsa något Instrument, hälst
Musiken är af den art, att den likasom lättar Menniskosinnet
och afhåller en ungdom från otjenliga lekar, enär åtrån stadnar
vid något förnöjande, som tillika sysselsätter och skärper
tankekraften, det erfarenheten redan visar; emedan jag för detta
antagit en Musikant, som hvarje Onsdag och Lördag med särdeles
framsteg informerat Barnen; och må en sådan framgent efter min
död antagas och af Barnhus-Fonden njuta i årligt arfvode Sexton
R:dr 32 s. Specie, eller Tjugo R:dr Specie: börandes Barnen
härförutan om Sommaren tillhållas, att vid sine ledige stunder på
eftermiddagarne öfva sig med allehanda tjenlige kroppsrörelser,
eller vänja sig vid någon slögd, på det Barnen dels ständigt må
hafva något nyttigt för händer, och dels genom arbetssamhet få
härdade lemmar; dock må för allt iakttagas, att med detta ingen
tid försummas till lärdom i det, som bör vara Barnens
hufvudyrke och kan bereda dem framdeles till gagnelige och dygdige
medlemmar i Samhället.

2:o Inga Barn under 6 års ålder måge, i Barnhuset
intagas, ej eller andre, än de, som hafva friske lemmar, samt
frie från invärtes tärande sjukdomar, hvarom Provincial-Doctorn
eller Stads-Physicus i Uddevalla, som af Barnhus-Fonden bestås
i årlig Lön Tjugotvå R:d. Specie, för det han vid förefallande
sjukdoms-tillfällen tillser Barnen och Barnhusbetjeningen, bör
undersöka och sitt bevis deröfver meddela, innan intagningen sker:
och må icke Barnhus-Barnens antal, som der på ofvan förmälte
sätt njuts sina nödtorfter i kläder, födo och lärdom, med mera,
öfverstiga Tjugofem eller högst Trettio stycken, hälst Informatoren
icke möjeligen kan flere bestyra, der de ej skola vanskötas; dock
på det jag äfven må sträcka min omtanka till fattige
Bohus-Länske Barn i vaggan, som antingen äro tillkomne af ägta eller
oäkta säng och hvars Mödrar i hunger och elände måste
uppamma dem, så att desse menlöse Barn ej må förloras, utan till
nyttige Medmenniskor uppfödas, och Föräldrarne, eller den Barnet
i sin vård har, finna någon utväg att kunna framdraga detsamma,
samt befordra det till lärdom och undervisning uti Christendomen
från späda åren; så skola Tjugo eller Tjugofem stycken sådane
Barn årligen af Barnhus-Fonden, till kläder, underhåll och
Scholegång hafva att undfå högst Sexton R:d. 32 s. Specie och det
ifrån halft års ålder, tills Barnen så vida för sig kommit, att
de kunna vara tjenstnyttige, eller hvardera upphunnit Tolf år, då
de sedermera få sig sjelfve födan förtjena, och andre lika torftige
Barn i stället tillträda samma förmohn, med enahanda villkor:
skolandes berörde årliga understöd af Barnhus-Directeuren
qvartalsvis utbetalas till den, som om Barnens uppfostran, lärdom och
underhåll försorg drager, och hvarom 2:ne gånger om året bevis
från Prästerskapet i Orten bör till Directeuren utlemnas, och bör
denne för Directeuren visa, samt han tillse, att Penningarne till
rätta ändamålet använde blifva; och deräst något Barn vid sin
späda tillkomst i verlden skulle genast sakna sin Moder, men
hafva en fattig Fader, som icke förmådde bestyra om Barnets
uppammande; så bör derföre legas hos beskedligt folk antingen i
Uddevalla eller hälst der nära vid på Landet, och i öfrigt så
förfaras med Barnets uppfostran, som förut i denna punct sagdt
är. Men skulle Directeuren med Borgerskapets Äldste, som ägs
att pröfva hvilka Barn som mäst tarfva detta understöd, finna,
det en eller flera af dem vid uppnådde 6 års ålder gåfvo tecken
till någon synnerlig qvickhet; så skall den eller de vara närmast
berättigade, att uti Barnhuset intagas och med ordin.
Barnhusbarnen förenas, så snart någon af det faststäldte antalet der
utgådt och lemnat ledigt rum efter sig åt en annan.

3:o Enär någon af Barnhusbarnen upphunnit den stadga
och skicklighet, att kunna med förmån emplojeras till vidare
befordran och annars tjenst; bör Directeuren, efter föregången
öfverläggning med Borgerskapets Äldste, derom låta i tryckte
Papperen Intimera och noga beskrifva Barnets ålder, hvad han lärt
och till hvad ämne han af naturen förnämligast böjd och fallen
är, på det han dertill må kunna användas, samt med tiden göra
lyckligaste framsteg; och skola de i tjenst utgående Barnen väl
utredas med nya kläder af alla slag, samt Åtta R:dr 16 s.
Contant, och de Barnen åter, som till Sjös hafva lust och dertill
emplojeras, undfå dessutom tillräckelige för dem Passande
Sjökläder, men ej de contante Åtta R:dr 16 Specie, förr än de
fulländat första resan: hvarförutan desse Barnen skola efter flere
gjorde Sjöresor och då de pröfvas skicklige att kunna begripa
och lära Navigationen, bestås af Barnhus-Fonden en sådan
Information hos någon erfaren skeppare, eller någon annan, som
sjelf har grundelig insigt i Navigationen, antingen i Uddevalla,
Stockholm, Götheborg eller Carlskrona, hvarest de den tiden kunna
vistas; och böra de derom anmäla sig hos Directeuren, som
gifver det Borgerskapets Äldste tillkänna, och med deras bifall
ackorderas med Informatorn och till honom, men ej till Barnen sjelfve,
insänder betalningen: Börandes Barnen efter slutad Information,
härutinnan undergå Examen, och bevis deröfver till
Barnhus-Directeuren ingifvas, som det ibland Barnhus-handlingarne förvarar.

4:o De Barn, som uti Barnhuset intagas och följakteligen
i Barnhusboken blifva anteknade, böra sedermera hvarken af
Föräldrar eller anförvanter derifrån uttagas, med mindre det till
Barnets vidare välfärds befordran sker, och Borgerskapets Äldste med
Directeuren dertill samtycker. Än mindre må någon låcka eller
tubba ett sådant Barn ifrån Barnhuset, vid förelagdt ansenligt
vite af Trettio R:dr Specie, som bör tillfalla Stadens fattige: och
derest något Bara låter sig förleda och på slikt sätt från
Barnhuset olofl. afviker, hvarigenom dess vanart röjes, så skall samma
Barn vara förlustig den rättighet att i Barnhuset åter intagas,
med all annan förmån, som dygdige Barn tillkommer; äfvensom,
i händelse någon af de intagne Barnen skulle emot förmodan
finnas så odygdig och elak, att rättelse genom flere gånger skedd
varning och tuckt icke möjeligen står att vinna, ett sådant Barn
då bör ifrån Barnhuset skiljas, ej mindre till varning för de
andre Barnen, än förekommande af förföriska och elaka exempel;
dock bör detta afskiljande icke ske utan Borgerskapets Äldste
med Directeuren finner dertill verkelig orsak, hos hvilken
Schole-Mästaren fördenskull har att anmäla, om något sådant vanartadt
Barn inom Barnhuset är.

5:o Som detta Barnhus förnämligast är inrättad i det
afseende att fattige nödlidande Barn, som äro i förlust af Föräldrars
och Anförvanters biträde, att uppdragas till kunskap, dygd och
skicklighet måtte derstädes hafva säker tillflyckt och vinna det de
annars skulle sakna, samt i stället för tiggarestafven, till Guds
Namns ära och Fäderneslandets bästa beredas till nyttige
Medlemmar i det allmänna: men detta beredande åter egentligen
ankommer på en skickelig Schole-mästare, som äger fyllest hug och
nit, att Barnen i alla stycken undervisa och lämpa lärdomen
efter hvars genie och naturliga böjelse; så bör vid förefallande
ledighet, då ny Schole-mästare skall antagas, derom förut tidigt
intimeras i tryckte Tidningar, på det hugade sökande måge hafva
tillfälle, att med Directeuren derom Correspondera och till honom
insända Consistorii bevis om dess uppförande och vetenskaper;
börande Barnhus-Schole-mästaren nödvändigt vara Prästvigd och
ogift samt jemte de här förut i första punkten uppräknade
egenskaper, kunna väl skrifva, räkna, tekna och rita, på det Barnen
måtte få njuta de der antaldta öfningar: och när sökande sig
anmält, äga Borgerskapets Äldste med Directeuren, att af dem efter
omröstning och de flestes sammanstämmige tankar utvälja den bäst
för Barnen tjenlige samt honom med Fullmakt förse; men i
händelse en sålunda vald och antagen Schole-mästare skulle under
tiden vansköta detta sitt vigtiga Kall, och visa mindre
sorgfällighet om Barnens handledande och lärdom; så skola Stadsens Äldste
med Directeuren äga, efter föregången varning, oinskränkt frihet
att honom förafskeda och en annan skickelig Schole-mästare i
hans ställe utvälja och antaga, på sätt som ofvan anfördt är.

6:0 Så ovedersägeligit det är, att en nitisk och rättskaffens
Schole-mästare, som uppoffrar yttersta flit att undervisa ungdom i
lärdomsvägen, icke kan räkna många lediga stunder, utan måste
vid denna trälaktiga Sysla, efter få års förlopp, förlora både
krafter och åhåga, så öfvertygeligit är det dock, att någon förväntad
betydande förmån är det enda låckemedel, som förnämligast skall
kunna bidraga till skickelige Schole-mästares framgena erhållande
vid detta Barnhus, hvarpå hela Inrättningens fördelaktiga bestånd
hufvudsakeligen beror; i anseende hvartill hos Kongl. Maj:t
underdånigst bönfalles, det Hans Kongl. Maj:t med Kongl. Nåde täckes
omfatta Barnhuset och i nåder förunna Schole-mästarne dervid
Successive samma rättighet, som uti Schole-Ordningen om
Läromästares befordrande vid Stora Barnhuset i <i>Stockholm</i> förordnadt
är, så att, enär Schole-mästaren med berömlig färdighet sitt
Ämbete förestådt i Sex högst Sju års tid samt der öfver kan förete
dels Consistorii bevis om Examen pastorale, dels
Barnhus-Directeurens och Borgerskapets Äldstes vittnesbörder, Eder Kongl. Maj:t
täcktes hafva honom i nådig åtanka med befordran till något
ledigt Pastorat, samt Consistorium åläggas, att då han söker
förslag, honom derpå uppföra låta, uppå hvilken Kongl. Nåd
Barnhusets hela väl ankommer.

7:o Har väl Kongl. Maj:t i nåder behagat fastställa, det
vid <i>Uddevalla</i> Rådstugu-Rätt, såsom Barnhusets Privilegierade
Forum, alla tvistige mål, som röra Barnhusets tillhörigheter,
underliggande grunder eller inrättningar, måge upptagas och afgöras:
men som framdeles hända kunde, det tvist yppades rörande
någon af Barnhus-Fonden utlånt Penninge-Summa och mera dylikt;
så bör, innan någon utlåning sker, Låntagare uti Reversen afsäga
sig i händelse af Lagsökning, sitt annars tillständige Forum, och
underkasta sig, till följe af Reglementet, <i>Uddevalla</i> Rådstugu-Rätts
Utslag, derifrån ändring ej annorstädes, än hos Herrar
Seraphimer-Riddare, sökas må, hvilket således Hans Kongl. Maj:t, i anledning
af 10 Cap. 11 §. Rättegångs-Balken, nådigst täcktes gilla och till
efterrättelse stadga.

8:o Jemväl beror Barnhusets säkerhet till betydelig del
derpå, att allt hvad jag redan funnit, eller vidare finner nödigt
förordna om Barnhusets Fastigheter, dess afkomst och disposition,
med mera, blifver af Borgerskapets Äldste och Directeuren
efterlefvadt, utan någon förändring eller afvikande derifrån efter min
död; i följe hvaraf alldrig någon af de under Barnhuset hörande
fastigheter må derifrån afhändas, under hvad förevändning eller
sken det må vara, utan allt i det skick och ordning framdeles
bibehållas, som af mig med Kongl. Maj:ts nådigste stadfästelse
till efterrättelse föreskrifvit är.

9:o Täcktes Eder Kongl. Maj:t äfven Allernådigst fastställa,
det alldrig den af mig till Barnhusets upprätthållande anslagne
Fonden, eller dess afkomst och Räntor till större eller mindre
del må efter min död af någon eho det vara må, få förryckas
från det ställe, som jag framdeles förordnar, eller
Hufvud-Dispositionen deröfver skiljas ifrån <i>Uddevalla</i> Borgerskaps Äldste, hvilka
dock bör åligga, att hvart Tredje år vid nytt Directeurs-omskifte
tillhålla den afträdande Directeuren, att till de af Kongl. Maj:t
till Öfverstyrelsen för Barnhusen och Hospitalerne i Riket å Kongl.
Seraphimer-Ordens Capitlets vägnar Committerade Herrar
Seraphimer-Riddare insända en afskrift af redogörelsen för hans
förvalltning, på det deraf utrönas må, huruvida han sina skylldigheter
uppfyllt och i fall annorledes befinnas skulle, eller att han eller
någon annan af de öfrige, som Barnhus-Fonden ombetrodd är, i
en eller annan måtto skulle öfverskrida de dem åliggande pligter,
Högbemälte Herrar i sådan händelse täcktes befordra dem till
Laga ansvar och skadans ärsättande, på det Barnhuset alldrig må
komma på obestånd.

10:o Skulle efter min död de af Barnhus-Fonden, ehvad
den består af Fastigheter eller Contant Capital, inflytande Räntor,
öfverstiga årlige åtgången af Barnhusets underhållande och
Betjeningens aflönande med flere förordnade utbetalningar; så bör
öfverskottet, år efter annat, göras fruktbart, och emot full säker
Pant och Borgen förräntas, samt läggas till Capitalet och derifrån
ej skingras på Tjugo års tid, hvarefter Borgerskapets Äldste efter
godtfinnande må vidga antalet af de fattige <i>Bohusländske</i> Barn,
som uti föregående 2:dra puncten omtalas och utom Barnhuset
är tillagdt årligt understöd till deras Christeliga uppfostran och
underhåll, samt till sådant behof använda alla de Räntemedel, som
till Barnhusets årliga upprätthållande och tarfvor ej åtgå.

11:o Som nödvändigheten för Barnhuset fordrar, att antaga
och på dess ägor hafva åtskillige Handtverkare, såsom Skomakare,
Skräddare, Snickare och Smed, med flere arbetare, hvilka äfven
kunna lära Barnen Handtverk, om de dertill blifva fallne; så
anhålles jemväl i underdånighet, det desse må erhålla frihet, då de
äro ledige från arbete för Barnhuset, att till deras bättre utkomst,
äfven betjena omkringliggande, som dem derom anmoda, med
arbete, och att desse så väl som Barnhusets Torpare och
Tjänstehjon måge förskonas för värfning och utskrifning.

12:o Ehuru jag uti 2:dra puncten har förut utnämnt
såsom årligt understöd till värnlösa små späda Barns Christeliga
uppfostran och lärdom i sin Christendomskunskap, högsta Summan
Sexton Riksdaler 32 s. Specie, derutöfver det icke gå bör; så äga
likväl Borgerskapets Äldste med Directeuren, att minska och lämpa
detta understöd efter omständigheterne, hälst ett halft års Barn
tarfvar mindre, då det suger Modersmjölken, än sedan det
upphinner de år, att det till undervisning och lärdom är skickeligt:
börandes Borgerskapets Äldste med Directeuren jemväl äga frihet
att öka och minska de Löningar, som af mig förut utsatte äro,
allt efter omständigheterne och tidernes förändringar, som icke
kunna föreses; dock att möjeligaste sparsamhet uti allt iakttages,
och att intet deraf verkställes, innan Herrar Seraphimer-Riddare
pröfvat omständigheterne, och till den föreslagne tillökningen i
Staten sitt bifall gifvit: och har jag för öfrigt detta fulla
förtroende till Borgerskapets Äldste, det de efter min död så vårda,
sköta och bestyra om Barnhusets väl och bestånd samt Barnens
tillväxt i kunskaper, vett och dygd, som de det inför Gud på
yttersta dagen samt för hvar redelig Medborgare i tiden försvara vilja.»

I ett ytterligare tillägg af d. 18 Okt. 1786 utnämnde Knape
handlanden <i>Benjamin Bagge</i> till direktör och då barnhusets
egendom till betydlig del utgjordes af fartyg; men dessa, i anseende
till d. v. konjunkturer, icke ansågos kunna med fördel genast
försäljas, uppdrogs Bagge, att i samråd med stadens herrar äldste
dertill bestämma den förmånligaste tidpunkten. Slutligen
anmodades rådmannen <i>Henr. Bruhn</i> att såsom billig erkänsla för ett till
hans fördel upprättadt testamente biträda Bagge med skrifvande uti
hvad till direktörskapet hörde och eljest honom deruti tillhanda gå.

Sedan barnhusets affärer genom en klok hushållning,
synnerligast under herr <i>Lorentz Dahlgrens</i> direktörskap, blifvit till den
grad förbättrade, att hvarje år 3 à 4,000 rdr kunde läggas till
kapitalfoden, inkom 1854 en af direktionens ledamöter med
förslag att, i enlighet med kongl. resolution af d. 18 Febr. 1782,
öka elevernes antal till 30. Detta förslag, som till en början
väckte mycket motstånd, drefs slutligen lyckligt igenom och vann
kongl. serafimer-gillets bifall.

Ett rymligt skolhus är nu (1865) uppfördt på Gustafsberg.
Så väl skolsalar som logementer för tvenne lärare och 30 elever,
öfverensstämmande med vår tids fordringar på ändamålsenlighet och
beqvämlighet, äro så in- som utvändigt en prydnad för stället.

Enligt testamente af framlidne hofrättskommissarien <i>S.
Bergius,</i> uppsatt d. 13 Sept. 1859, kommer på <i>Simmersröd,</i> beläget
i Ljungs socken, Inlands Fräkne härad, en <i>barnhusinrättning</i> att
uppstå, ett glädjande motstycke till den Knapeska på Gustafsberg
och efter samma plan som denna. Det testamente, som härföre
ligger till grund, begynner sålunda:

«Då Herren Gud den allsmäktige nådeligen förunnat mig
stora egodelar här på jorden, har jag, medan förstånd och
krafter ännu bibehållas, och då jag är utan maka och barn, funnit
mig böra förordna om dessa egodelars användande efter min död,
på ett sådant sätt, att något allmänt godt och nyttigt dermed
kunde åstadkommas för framtiden, utan glömska eller förbiseende
af mina kära Anförvandters understödjande och hjelp, i den mån
de deraf rimligen kunna vara eller blifva i behof, och utaf
hvilket enda skäl mina dispositioner så olika som här efteråt
bestämmes, blifvit gjorda, då jag vid sundt förnuft och af fri vilja nu
förklarar min yttersta vilja vara:

Min Egendom består af: Fastighet, Ett mantal
kronoskatterusthålls hemman Simmersröd uti Ljungs Socken; Lösörebo enligt
serskild förteckning, till minst: Tjugutusende R. Riksmynt och
utlånte mest intecknade fordringar omkring Ett hundra-Tusen R.
nämnde mynt, utan någon skuld, enligt rediga och fullständiga
handlingar, som befinnas i mina chiffonierer.

Allt mitt Lösa Bo, med undantag af alla mina kläder, hvilka
delas emellan mina Bröder, kreatur, behöflig gårdsredskap för
egendomens brukning, utsädesspanmål samt de husgerådssaker, som
fordras för hushållet och det Barnhusets behof, hvarom här efteråt
förordnas, skall på fri och öppen auktion realiseras med längre
betalningsanstånd, och då bör jag vara öfvertygad, att det jemte
fordingarne lemnade en tillgång af fulla Etthundra femtontusen
R. r. m. jemte den lösegendom, som fordras för
Barnhus-Inrättningen. Fastigheten skall deremot bibehållas». — — —

Efter åtskilliga förordnanden till förmån för efterlefvande
systrar samt brors- och systerbarn, tillsammans uppgående till
R. 13,000 r. m. och till tvenne af systrarna årliga pensioner af
R. 500 r. m. hvardera, detta under förbehåll att i fall de dö
ogifta och barnlösa, de dem testamenterade medel återgå till
barnhusinrättningen och pensionerne upphöra, fortfar testator:

«Till Ljungs sockens fattige gifver jag ett kapital af Ett
tusen femhundra R: r. m., med föreskrift, att denna fond aldrig,
under hvad vilkor som helst, må få minskas, utan endast räntan
årligen användas till sådane fattige inom socknen, hvilka
ådagalagdt ett ärligt och sedligt uppförande under sin lefnad, och då
jag öfverlemnar detta för framtiden åt Pastor och den styrelse,
som med fattigvården har bestyr inom socknen, likasom
tillseendet och ansvarigheten, att kapitalet icke vid utlåning förloras eller
förminskas, önskade jag heldst, att räntemedlen i September
månad hvarje år, användes till inköp af nödige skoplagg åt de fattige.

Alla fordringar af underlydande Torpare och arbetare
eftergifvas, utom de reverserade.

Hvar och en torpare och hvar och en tjenare, som finnes i
min tjenst vid min död, skall bekomma kontant Tjugufem R: r.
m. som ett minne af mig, men den Hushållerska, som finnes vid
min död och vårdar mig, skall erhålla Femhundra R: r. m.

Då alla dessa dispositioner blifvit gjorda och jag afräknar
Fyrahundra R: r. m. för en anständig men indragen begrafning
efter mig, den mina bröder och systrar skola föranstalta, och
Sexhundra R: r. m. för Boupptecknings- och auktionsbesväret, så
återstår min fastighet ett mantal Simmersröd, med allt hvad
dertill hörer och omkring Etthundra tusen R. r. m. af lösörebo och
infordringar i kapital, som bör gifva en behållen ränta af
Femtusen sjuhundra R: r. m. derifrån de årliga anslagen till mina
systrar, under deras lifstid, Ett tusen R: afdrages, då ändock en
behållning, äfven under deras lifstid, blifver af fastigheten af
Fyratusen sjuhundra R: i räntemedel, och efter deras död Femtusen
sjuhundra R:

Denna min i behåll varande Egendom och den som efter
öfrige Testamentstagares död tillfaller (återfaller?), liksom den jag
hädanefter förvärfvar, gifver och testamenterar jag till inrättande
af <i>Ett Barnhus på Simmersröd,</i> hvarest, i fullkomlig
öfverensstämmelse med det, framlidne handlanden Knape i lifstiden stiftat på
Gustafsberg, tjugufem (.25.) fattige gossebarn skola åtnjuta
husrum, föda, kläder och undervisning, och hvarom serskildte
reglementariske föreskrifter nu af mig upprättats.

Då jag gör denna icke obetydliga uppoffring för framtida
gossebarns föda, beklädnad och undervisning, sker det med hopp
och öfvertygelse, att jag uträttar något godt och förnuftigt
härmed, och öfverlemnar hela denna egendomens gemensamma vård
och ansvarighet åt en kommitté af tjugufem personer inom Inlands
Fräkne härad, af Herremän och Bönder, hvilka hvar för sig böra
vara hemmansegare och på samma sätt, som för Gustafsbergs
Barnhus är föreskrifvet, gemensamt blifva ansvarige för all
egendomens bibehållande och vård, och böra välja en Direktör, som
bestyrer penningarnes säkra utlåning ./. alltid mot inteckning uti
fastighet på Landet ./. räntornas indrifning och redovisning,
lärarens tillsättande, en hushållerskas antagande och en Inspektörs
väljande för fastighetens ordentliga vård och skötsel, hvarom allt
vidare kommer att bestämmas uti det Reglemente, jag nu för
Inrättningen utfärdar. — Kommitté-ledamöterne böra väljas på
Gällstämma uti Ljungs kyrka af hela Forshälla Pastorats församlingsboar.

Så vidt fullkomlig säkerhet är lemnad och finnes, och
räntorne ordentligen betalas, önskar jag, att mina intecknade
fordringar, med iakttagande af preskriptionstid, fingo hos nu varande
gäldenärer, åtminstone i några år, innestå, så att folket ej
onödigtvis blottställes för lagsökningar och dermed följande
kostnader; men ointecknade fordringar böra deremot indrifvas och
utlånas på sätt förut är sagdt, mot första inteckning uti fast
egendom på landet, till icke högre belopp än taxeringsvärdet för
detta år.

Till utredningsman af mitt sterbhus väljer jag ortens
ordinarie Domhafvande ./. som för hela bestyret erhåller Trehundra
R: r. m. ./. tillika med mina Bröder, Häradsskrifvaren N. Bergius
och Possessionaten Gustaf Bergius, hvilka ej få beräkna något
härföre, men utaf hvilkas samveten och hjertan jag fordrar, att de
med Domhafvandens råd och erfarenhet endrägteligen tillse den
af mig åsyftade Barnhus-Inrättningens bestånd, och för hvilken
jag nu väljer till Direktör Brodren N. Bergius, och med omskifte
hvart tredje år, Gustaf Bergius, under lika redovisnings- och
ansvarsskyldighet som andra, mot åtnjutande af Trehundra R: r. m.
i årlig lön. — Till försäljningsman af mitt Bo väljer jag
ordinarie Kronobefallningsmannen i orten, som derföre åtnjuter Fem
procent af redovisade auktionssumman, under ansvarighet för
medlens utgående. Men om Domhafvanden och Kronofogden icke
vilja åtaga sig dessa befattningar, så äga mina Bröder att välja
utrednings- och försäljningsmän.

Och sluteligen önskar jag, att omkring min graf anbringas
ett gjutet jernstaket med huggen Granitsten på upphöjning, å
hvilken sten bör ristas: Hof-Rätts-Kommissarien Sven Bergius från
Simmersröd, född den 25 Januari 1797, död den — — — <footnote>Han afled den 23 Febr. 1864.<tab>B.</footnote>.
Stiftare af Barnhus-Inrättningen på Simmersröd i Ljungs socken.

Med min egenhändiga underskrift, uti tillkallade, och på en
gång närvarande vittnens öfvervaro, varder detta bekräftadt af
Simmersröd den 13 September 1859.

<table o><td c><b>S. Bergius.</b><br>(Sigill.)
</table>

Som likväl den ädle testatorn för högt beräknat sitt bos
tillgångar, så har kongl. maj:t, på derom framställd anhållan,
bifallit, att med barnhusets inrättande må i 5 år anstå, på det att
tillgångarne under tiden må genom räntor och arrenden fullt uppgå
till rdr 100,000 rmt <footnote>Benäget meddeladt af herrar handl. C. Larsson i Grössbyn, Ucklums
socken, och häradsskr. N. Bergius.<tab>B.</footnote>.

Göteborgs samhälle, som bland sina mest framstående dygder
alltid, men isynnerhet på sednare tiden, räknat välgörenhet mot
de fattige, har vid åtskilliga tillfällen, då sträng vinter eller
misslyckade fisken förorsakat nöd i skärgården, genom auktioner på
handarbeten, förfärdigade af dess qvinnliga medlemmar, sökt
åstadkomma medel till nödens afhjelpande. Ett par gånger har vid
sådana tillfällen uppstått öfverskott, som väl förvaltade blifvit ett
slags fortfarande välgörenhets-anstalter. De af allmogen s. k.
<i>Jungfrupenningarne,</i> eljest <i>Fruntimmersföreningskassan</i> kallad,
tillkommo af öfverskottet af de undsättningsmedel, damerna i
Göteborg under det hårda året 1838 sålunda förskaffade till de
nödlidande i skärgården. För dessa medels förvaltning är ett
särskildt reglemente utfärdadt, som ställt den under kon.
bef.-hafvandes kontroll. Kapitalet är bestämdt till undsättning för
skärgårdsfolket i hungersnöd, men räntorna till årlig utdelning åt fattige
strandsittare <footnote>Möjligen har denna första fond vid något tillfälle åtgått, alldenstund den
ej finnes upptagen i landsh.-emb. femårsberättelse för 1860.<tab><tab>B.</footnote>. En annan auktion 1855, med anledning af d.
v. stränga vinter, lemnade ett öfverskott af 20,000 rdr sedan
nöden blifvit hulpen. För den gäller samma reglemente som för
den förutnämnde och vid 1860 års slut uppgick den till 27,238
rdr 81 öre.

<img></img>
</chapter>

<chapter name="Rättelser och tillägg till 1:sta Delen">

<h2><small>Rättelser och tillägg till 1:sta Delen.</small></h2>

Sid. 29, rad. 10 uppifr. står Rane, läs Kane.

Sid. 48.  «På sjuttonde året etc.» — Då Snorri Sturluson i Olof den
Heliges saga kap. 260 på det tydligaste angifver året för nämnde konungs
tillträde af regeringen, och året för hans fall äfven i gamla upplagan af Holmbergs
verk är 1030, så har jag sett mig tvungen att omstöpa hela Holmbergs
tideräkning. Men dervid råkade jag olyckligtvis förbise det ställe, hvarest misstagen
härutinnan <i>begynna</i>, hvadan jag nu beder få anmärka, att ofvan anförda uppgift
skall lyda: «På <i>femtonde</i> året etc.»

Sid. 84, rad 4 och 5 nedifr., står «Birger Jarl». Till undgående af misstag 
anhålles få anmärka att denne är <i>Birger Jarl Brosa</i>, † 1202, farbrodren
till den yngre Birger Jarl, Magnus Minniskjolds son.

Sid. 89, raderne 20, 22 och 31 uppifr., qvarstår sedan förra upplagan
namnet Sotenäs, hvilket bör vara Stångenäs.

Sid. 90, rad. 13 nerifr. står Bagleren, läs Baglern.

Sid. 97, rad. 14 nerifr. står Rafvensberg, läs Rawensberg.

Sid. 99, rad. 8 och 9: «det af Birger (kon.) i hast uppförda <i>Gullbergs
fäste</i>, n. v. skansen <i>Göta Lejon</i>», — härvid torde få anmärkas, att nämnde
Gullbergs slott var redan uppfördt på Birger Jarls tid, hvilket tydligen bevisas
deraf att under sammanträdet 1253 mellan k. Hakon Hakonsson i Norge och
konungens i Sverige förmyndare Birger Jarl, Hakon bodde på Lindholmens slott
å Hisingen, men Birger på det snedt emot å andra sidan elfven belägna
Gullberg. Ifrågavarande möte, i detta arbetes historiska del öfverhoppadt, ägde rum
året efter det i föreg. sid. 94 nedtill nämnda, för hvilket stället der uppgifves
varit «vid elfven», men som troligen, äfven det, ägt rum på Lindholmen och
Gullberg. Se vidare om detta i «Elfsyssel» sid. 169, 170.

Sid. 114, rad. 3 uppifr. står Östmåls, läs Ödsmåls.

Sid. 115, nedersta delen af anmärkningen bedes jemföra med anm. nedtill
på sid. 150 i II Del.

Sid. 141, rad. 3 uppifr.: «och fick den då namnet <i>Kongelf</i>». Denna uppgift
sedan förra uppl. är förhastad. Jemför Del III sid. 132 anmärkningen nederst.

Sid. 158, rad. 6 uppifr.: «<i>Borgdal</i>». I series pastorum för Hjertum står
«<i>Andr. Borgwall</i>», hvilketdera är det rätta känner jag ej.

Sid. 205: sista anm. jemföres med första anm. på sid. 41 i Del. II.

Sid. 309: bland lagmän i Viken finner man efter <i>Laffrenz Clausson</i> en
<i>Rasmus Povelsen</i> vid 1531.

*
</chapter>

