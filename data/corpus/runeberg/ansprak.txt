<h1>PÅ BESÖK HOS
DE ANSPRÅKSLÖSE

BONDEN OCH GRÖNKÖPINGSBON
GÄSTA HUVUDSTADEN</h1>

AV
J.L. SAXON

BOKFÖRLAGET - NUTIDEN
STOCKHOLM

PRIS 1:50

3:e upplagan

<h1>PÅ BESÖK HOS DE
ANSPRÅKSLÖSE</h1>

<h1>PÅ BESÖK HOS DE
ANSPRÅKSLÖSE</h1>

BONDEN OCH GRÖNKÖPINGSBON
GÄSTA HUVUDSTADEN

av
J. L. SAXON

<i>Tredje upplagan</i>

STOCKHOLM
BOKFÖRLAGET NUTIDEN

<i>6 — 9 tusendet</i>

STOCKHOLM
SÅNINGSMANNENS A.-B:S TRYCKERI, 1921
<h2>I. 

HELVETET.</h2>

En viss dåsighet hade efterhand utbrett sig över hela
kupén. Många hade rest hela dagen och voro trötta.
För andra var det kvälldags. Men eftersom man närmade
sig huvudstaden, resans mål, vaknade allesamman upp till
nytt liv.

Bäst det var brusade tåget ut ur skogsbandet och
öppen vy låg framför. Hela horisonten flammade röd
som av eld.

»Vad är det?» utbrast en ung flicka med ängslig röst
och blick. »Är det eldsvåda?»

»Det är helvetet», svarade herrn bredvid henne.

»Helvetet?» upprepade hon och såg på mannen. Var
han inte riktig? Han hade dock hela dagen talat så klokt
och förståndigt.

»Ja, helvetet, där de fördömda bo», svarade han.

Nu log hon, lättad.

»Äsch, det är gatlyktorna i Stockholm».

Han nickade, men med ett ansiktsuttryck, som sade
att han vidhöll sin dom över storstaden.

»Vet ni vart ni skall ta vägen där?» frågade han.

»Ja, jag har antagit plats, och dom möter mig vid
stationen».

»Skulle de ej vara mot er, så vänd er till
Vaksamhets byrå, Hantvärkaregatan 23 A. Misstro alla andra,
som bjuda er sina tjänster. Skulle ni stå hjälplös, så
vänd er till mig; jag kan måhända ge er något gott råd».

Han tog upp ett visitkort. På det stod att läsa: »Gustav
Bärge, bokförläggare, Bärgåsa».



Bärgåsa var en liten »stad på landet», som
egentligen hade blott namnet gemensamt med städerna. Den
bestod av en enda gata. Alla gårdar hade stora
trädgårdar och hela ena gatusidan ägde åtomter.

»Jag skriver hit min adress under min
stockholmsvistelse, som kommer att räcka ett par veckor».

Hon tog emot kortet med ett varmt tack i de vackra,
oskyldiga ögonen, under de att de friska röda kinderna
fingo en högre färg.

»Var aktsam om er själv. Kom ihåg att alla
storstäder äro farliga», sade han.

Hennes tacksamhet var ögonskenlig, ehuru det syntes
att hon ansåg, att han överdrev.

En man, som tyst åhört samtalet, kom nu fram till
Bärge.

»Eftersom herrn tycks vara så bekant i Stockholm,
vill han kanske ge mig adress på ett enkelt men rejält
hotell».

Bärge taxerade honom med en blick; det var en solid
bonde.

»Blå Bandet, där bor jag själv», sade Bärge.

»Det låter utmärkt, för jag är nykterhetsvän. Jag är
bonde i Gällersta, Närke, och heter Johan Larsson».

Bärge räckte fram sin hand och presenterade sig.

»Då får jag göra sällskap med bokförläggaren?»
sporde Johan Larsson.

»Med nöje», svarade Bärge.

Nu löpte tåget in på stationen, och alla rusade åt var
sitt håll.

»Stå på er bara!», sade Bärge åt flickan, i det han
trädde ut ur kupén.

Johan Larsson följde honom troget i hälarne.

<h2>II. 

EN »VÄLMÅENDE».</h2>

Grosshandlare Peterzohn var ute på den fem minuter
långa promenaden från sin ungkarlsvåning till
»Kungsrestaurangen».

Bäst det var utbrast han till en mötande:

»Nej, se god dag! Det var länge sedan i världen jag
såg dig! Jag är på väg för att ackumulera den nödiga
kraften till dagens ansträngningar. Det bör vara dig
ett nöje att få dela en civiliserad mans frukost. Och så
få vi prata».

»Jag önskar ingenting hellre än det sistnämnda»,
svarade den tilltalade, som ingen annan var än Johan
Larsson från Gällersta. »Om jag inte händelsevis träffat på
dig här, hade jag snart sökt upp dig. Jag är i
Stockholm i kommunens ärenden och behöver en del
anvisningar, som du säkert kan ge mig».

»Säkerligen. Och gärna. Men låtom oss först
undanstöka det nödvändigaste: frukosten».

Anders Persson var sockenbarn med Johan Larsson
och hade i unga år kommit till Stockholm som
handelsbiträde. Han förvandlades snart till Andreas Peterzohn,
blev sin egen tidigt och var nu grosshandlare med en
försvarlig inkomst.

»Du ser annars ut som om du lätt skulle kunna sitta
över ett mål», skrattade Johan Larsson.

»Jag beklagar, att jag inte kan ge dig den
komplimangen tillbaka. Du är ju inte stort annat än skinn
och ben».

Peterzohn kastade en självbelåten blick på den del av


sig själv, han kunde nå med blicken — sina fötter hade
han ej sett på de senaste 6—7 åren; magens rundning
skymde bort dem.

Johan Larsson fortsatte granskningen. Peterzohn
hade en isterhaka, som gjorde att löskragen, ehuru den var
av minimalaste höjd, svårliga generade honom. Baktill
välde halsfettet som en valk. För att kunna hålla
balansen måste han gå på klackarne som en havande kvinna.
Han andades tungt och tog ideligen av sig hatten for att
torka bort svetten i pannan och huvudet, som för
ändamålet var maskinklippt, något som ytterligare förde
tanken på gödsvin.

»När man nått vår ålder, d. v. s. passerat de fyrtio,
skall man vara mager», sade Johan Larsson. »Annars är
man inte frisk. Det existerar inga feta hundraåringar.
Min magerhet är mig inte till hinders i något — tvärtom.
Jag arbetar i jordbruket med samma lätthet och
uthållighet som en tjugoåring. På hotellet här bor jag närmast
taket, och jag springer utan svårighet uppför alla fyra
trapporna».

»Tira på dom!» skrattade en stockholmsgrabb till en
sin kamrat, pekande på det ojämna paret representanter
för skapelsens herrar. »Den välmående tycks på pin kiv
ha letat upp den värsta benget, han kunnat få fatt i, för
att man skall kunna se hur mastig han är».

»Inte har jag något men av min fetma», sade
Peterzohn. »Jag njuter av att äta — å, vad det är gott att äta!
— och jag vet också att uppskatta de flytande
gudsgåvorna».

»Kan du ta på dig skorna själv?»

»Man har betjänt, och den skall väl något göra».

De gingo förbi en konsthandels fönster. Där voro en
del sportpris utställda. Ett par av dem utgjordes av
statyetter av unge, välbildade män.

»Har du studerat människokroppens anatomi något?»
sporde Johan Larsson.

»Asch», svarade Peterzohn och kastade en blick på
statyetterna. »Så där se bara outvecklade pojkar ut nu
för tiden. Begreppen ha ändrat sig. I en skönhetstävlan
här i Stockholm mellan dig och mig skulle du inte få var
tjugonde röst».


Plötsligt uppstod rörelse å gatan. Där utspelades en
av de scener, som ej äro sällsynta i en stad med
Stockholms skandalösa djurtransportförhållanden: en tjur hade
slitit sig lös från sin förare och rusade nu vilt fram,
tydligen ärnande att ta förste bäste mötande på hornen.

Johan Larsson sprang emot det rasande djuret, kastade
sin överrock över dess ögon och fattade så tjurens horn,
böjande ner hans huvud. Tjuren stod fnysande men
kuvad. Föraren kom till och fick ett par polisers hjälp
att föra bort tjuren.

»Det var i alla fall snobbigt gjort», vidgick
stockholmsgrabben med något reducerad ringaktning för
bengeten.

Men var befann sig den välmående?

Han hade slunkit in i närmaste butik, genom vars
fönster han åskådade sin magre väns rörlighets- och
kraftprov.
<h2>III. 

DEN CIVILISERADE MANNENS FRUKOST.</h2>

Efter bragden med tjuren stannade Johan Larsson på
trottoaren och såg sig om efter Peterzohn. Denne
lämnade snart sin betäckning, vinkade åt sin följeslagare.

Snart hade Kungsrestaurangens dörr slutit sig bakom
dem. Peterzohn behandlades som ett barn i huset av den
bugande rockvaktmästaren.

»Smör, bröd, ost och brännvin, att börja med»,
beordrade Peterzohn. »Kornbrännvin, förstås».

Det kom fram hårt bröd och franskt bröd.

Det hårda brödet var tillsatt med benmjöl för att bli
riktigt mört; det franska uppöst genom allt för stark
jäsning, så att det såg stort ut men innehöll mest luft.
Alldeles mjukt var det också, ehuru det legat bakat i tolv
timmar. Och det skulle vara precis likadant på kvällen.
Bagaren hade nämligen tillsatt det med alun, så att det
kunde hålla mycket vatten. Den utomordentliga vita
färgen hade det fått genom att i degen inblandats ett
blekningsmedel, som innehöll svavel.

Det fett, som framsattes, såg mycket trevligt ut och
kallades kärnfärskt mejerismör, men utgjordes uteslutande
av med orleanalösning färgat ister av kanske skrofulösa svin.

Peterzohn luktade på det.

»Ni borde blygas att ge mig sådant», utbrast han till
kyparen.

Denne, som var ny på stället, bugade sig djupt:

»Jag ber om ursäkt. Det är kallskänkan, som lurat
mig. Men hon skall få!»

Och han försvann.


»Den där tjockisen märkte smugglet», sade kyparen till
kallskänkan. »Riktigt smör!»

Nu kom sådant.

»Det är verkligen äkta», sade Johan Larsson, »men för
mig är det lika otäckt i smak som jag förstår, att det
är ohälsosamt. Det är tillsatt med borax för att inte
härskna».

Brännvinet utgör ju i sig självt den oförskämdaste av
förfalskningar. Det är ju i verkligheten säd som
förvandlats till bakteriegödsel. Men detta brännvin var
huvudsakligen gjort av sågspån, och kornsmaken åstadkoms med
en essens, som bl. a. innehöll ättiketer och salpetereter.

Det generade emellertid ej Peterzohn, som svepte
supen med sådan njutning, att hans ögon tårades.

Osten var tillverkad av bomolja, märkte Johan
Larsson strax. »Det är ju inte det värsta man kan bli bjuden»,
tänkte han, men tog i alla fall bort ostskivan från
smörgåsen i det han kastade en blick omkring sig. Runt omkring
sutto välklädda herrar och damer mumsande på ost av
samma kvalité. »Ni ha inte blivit bortskämda med att äta
vad Johan Lars-mora ystar», sade han sig själv.

Peterzohn vred och vände på matsedeln med minen av
en martyr.

»Det är verkligen bedrövligt, att de aldrig ha något nytt.
Jag får väl ta en biffstek. Och du?»

»Tack, havregröt».

Peterzohn serverades ett stycke halvrått kött efter en
ko, som måst nedslaktas, emedan hon befunnits ha
tuberkler. Dit hörde potatis, som skrumpnat, emedan den stått
kokt länge.

»Hurudan är din gröt?»

»Jag gratulerar dem hemma, om de skulle bjuda mig
sådant här klister, vars smaklöshet man sökt dölja med
att vräka en hop salt i det. Ångpreparerade gryn äro
näringssvagare, aromfattigare och hårdsmältare än
krossgryn. Men de här äro kokade på tjugo minuter i en tunn
plåtkastrull. Hemma brukas blott krossgryn; de ligga i
blöt tolv timmar före kokningen, och denna sker vid sakta
eld i fyra—sex timmar».

»Nu skola vi ha en lätt mellanrätt. Kypare! Två
blandade grönsaker».

Då de serverats, sade Peterzohn:

»Det är en hälsning från din egen trädgård, va?»

»Ja, men de ha förlorat betydligt av sin karaktär på
vägen. Alltsammans det här är konserver, fast det just nu
är högsäsong för grönsaker. Och vad är konserver? Se
på de där ärterna t. ex. När burkärtsfabrikanten kokade dem,
simmade de i ett av närsalter skummande grågrönt spad.
Men detta spads färg behagar ej ogenerade källarmästare
och okunniga husmödrar och kokerskor, utan det kastas
bort och vatten påhälles. Det kallas att 'blanchera'
ärterna — blir det frågan om det där, då är jag på min
mammas gata. F. ö. äro ärterna, morötterna, blomkålen
och alltsammans färgat».

Under det de höllo på med detta kom kyparen fram:

»Vi ha helt oväntat fått en leverans släpärter.
Kanske grosshandlaren vill ha?»

Ja, det ville han.

De serverades, i enlighet med vanligt restaurangbruk,
halvkalla, att ätas på en kall tallrik, vadan man tog blott
litet av dem. Det var gästernas lycka, ty den
trädgårdsmästare, som levererat ärterna, hade fått storvisit av
ärtviveln och hade fortsättande på den av
trädgårdsauktoriteterna inslagna vägen, bjudit sagda gäster på
kejsargrönt i oknusslade kvantiteter.

»Ack, jag har ju inte druckit något!» sade Peterzohn
liksom till en förklaring på att han ej var vid riktig aptit.

»Kypare! En flaska öl!»

Han fick en dryck, vars bittra smak tilltalade honom.
Det var ej att undra på, ty bryggaren hade brukat så fina
saker som rävkaka, pikrinsyra, kvassia o. dyl. som
ölkrydda. Och den fylliga smaken, som så behagade vår
man, hade också en förnäm grundkälla — glycerin.

Nu beslöt vår man sig för en ren delikatess.

»Gåsleverpastej med smörbottnar!» sade Peterzohn.

Han hade hört sägas, att man fick gåsleverpastej
genom ett på det hela taget otäckt djurplågeri. Gässen
proppades — stundom medels maskin — med mat. De
fingo samma sjukdom som fråssare: för stor lever. Det
där var nog inte sant; det var nog bara ett påhitt av
hjärtnupna djurskyddsfånar.

Han rätade på sig, när han kom så långt i sitt
resonemang. Men det var ändå inte utan att han kände
ett litet, litet nyp i hjärtat.

Ack, om jag varit så bekant med honom, att jag
kunnat stiga fram och ge honom en liten upplysning, så
hade han kunnat gå på utan oro. Det fanns inte ett spår
gåslever i denna gåsleverpastej. Den bestod uteslutande
av vid de stora slakterierna i Chicago preparerade
svininälvor!

Delikatesser äro utmärkt bra varor för —
källarmästaren. Genom sin höga saltmängd väcka de törst. Det
heter på fackspråket, att vinet smakar särskilt bra till
sådana saker, och för källarkunderna äro källarmästarne
auktoriteter.

Grosshandlaren fick en flaska vin, som utgjorde en det
tjugonde århundradets triumf. Det fanns ej en droppe vin
däri. Det var brännvin, färgat med anilin, tillsatt med
svavelsyra och mycket annat smått och gott, som ej så
noga kan specificeras.

Johan Larsson hade naturligtvis ej varit den äkta »lantis»
han var, om han ej också räknat medlemskap av
godtemplarorden.

Han drack följaktligen endast vatten.

Nu var man vid efterrätten.

Johan Larsson bestämde sig för äppeltårta.

Tårtfyllningen var gjord av torkade äpplen, som blekts
med svavel. Men det hade skett i enlighet med de
lärdomar, som givas vid kungliga lantbruksakademiens
experimentalfält. Så det var åtminstone en gentil förfalskning.
För att gästerna ej skulle förfalla till högmod över denna
ära, hade källarmästaren spätt på den efter eget recept.
Tårtfyllningen hade kokts i en kopparkastrull, som ej
förtents på flere år. Kopparärg är ju inte det allra
hälsosammaste, men det är i alla fall inte stort farligare än det
bly, som numera oftast användes i st. f. tenn vid
förtenningar.

Peterzohn bestämde sig för något lätt: vinbärskräm med
grädde. Ifråga om näringsvärde var det också ovanligt
lätt. Krämen var kokt på saft, som — såsom så gott
som all annan i handeln befintlig dylik — aldrig hade
hört talas om vinbär, utan uteslutande bestod av
färgämnen och fruktessenser. Till yttermera visso hade den
också sötats med sackarin.

Grädden var tjock och kraftig, tack vare den portion
stärkelse, varmed kallskänkan försett densamma. Det t.
o. m. flöt små »holmar» i den — av silkespapper.

Peterzohn torkade svetten av sig med servetten. Det
kostar på att äta så, att man med någorlunda säkerhet
skall kunna påräkna att dö av slag eller i kräfta vid femtio
års ålder.

<h2>IV. 

ARBETSPRESTATIONEN.</h2>

Bokförläggare Bärges ärende till Stockholm var att få
en bok tryckt.

Han vände sig till ett stort tryckeri och fick
prisuppgift på stående fot.

»Det är jag villig att betala», säger han. »Men jag
önskar få boken uppsatt och korrigerad på fjorton dagar,
ty jag måste uppehålla mig här tills det är gjort».

»Vi behöva två och en halv vecka för att få den
färdig», svarar boktryckaren. »Arbetet är av den art, att det
ej kan delas upp på två arbetare».

»Jag vet», svarar kunden. »Första upplagan är, som ni
ser, tryckt i landsorten. Där satte en arbetare upp den på
elva dagar».

»Det tvivlar jag inte på», svarar boktryckaren. »Men
i huvudstaden når man inte dit».

»Varför det?» frågar landsortsbon förvånad.

»Det är kaféerna, restaurangerna, teatrarne,
föreningssammanträdena — kort sagt, nattlivet, som tar för mycket
av krafterna».

»D. v. s. ni menar på fullt allvar, att en boktryckare i
Stockholm måste nöja sig med en svagare
arbetsprestation än hans yrkesbroder i landsorten?»

»Ja», svarade stockholmsboktryckaren.

»Ni menar följaktligen», fortfor han, »att förhållandet är
enahanda inom andra yrkesgrenar?»

»Ja, visst», svarade boktryckaren.

<h2>V. 

ELDA MED HALM.</h2>

Bärge kommer upp på tryckeriet för att få korrektur
på de första arken av sin bok.

Sättaren håller på att göra toalett för att gå ut och
äta frukost.

»Inte häller jag har ätit frukost. Jag skall därför be
att få göra et sällskap, så får jag prata med er om
arbetet medan vi äta», säger förläggaren.

»Det är på ett enklare ställe jag går», ursäktar sig
sättaren.

»Det likar mig bäst», svarar förläggaren. »Och även
om så ej vore fallet, vore jag tacksam för att få tillfälle
att i rent studieintresse besöka ett sådant matställe....
Ni begynte arbetet klockan 7, och nu är hon 1/2 10. Ni
bör alltså ha en frisk aptit nu».

»Åja, men jag dricker kaffe innan jag går till arbetet».

»Med smörgås?»

»Nej, med kaffebröd».

Matstället var i huset bredvid tryckeriet. Luften
därinne stod så tjock, att den kunde skäras med kniv.
Dukarne lämnade den fullständigaste provkarta på matsedeln
under den senast gångna veckan. Bordstället bjöd på en
karaff med ättika, vari det vuxit ålar, en senapsburk med
hoptorkade skovor på sidor och i öppning samt ett
fulldammat saltkar.

»Det finns blodpudding, lever och biffstek», sade
uppasserskan.

»Jag vill ej dölja att biffen är av hästkött», erkände
sättaren. »Somliga kunna ej äta det, men den fördomen
ha vi vuxit ifrån».


Han beställde en biff. Bokförläggaren frågade om det
fanns någon havregröt över från föregående kväll. Det
fanns, och han beställde sådan.

»Jag trodde, att ägg och smörgås var en stockholmares
vanliga frukost».

»Så är det också. Men på billiga ställen ha de bara
kalkade ägg, och man blir efterhand så utledsen på dem,
att man ej tål se dem. Man tröttnar också på
margarinet — det fås, förstår sig, ingenting annat här. Det blir
så fatt i längden, och det ligger som bly i magen. Jag
vet att det är inbillning, ty margarin är ju mycket renare
än smör, men man har ibland även de mest omotiverade
antipatier».

»Ni gör rätt i att undvika äggen», sade förläggaren.
»Gamla ägg äro giftiga. Margarin är hårdsmält på grund
av råvarans beskaffenhet, behandlingssättet vid
tillverkningen och de antiseptiska tillsatserna för att hindra det från
att härskna. Av allt ni här blivit bjuden är hästköttet det
bästa, men det är i alla fall ingen föda att arbeta på.
Böndernas aversion för hästkött grundar sig på
erfarenheten därom. Hästen slaktas ej förr än han är alldeles
uppsliten. Hans kött är därför fyllt av trötthets-, d. v. s.
giftämnen i långt högre grad än andra slaktdjurs. Det
överträffas endast av de jagade djurens, och ni har
kanske hört, att dylikt kan vara så fyllt av trötthetsämnen
och ångestsvett, att hela bordssällskap ha blivit sjuka efter
förtärandet därav. Det bästa i biff portionen är —-
potatisen och löken, men potatisen förstöres i regel vid
kokningen. Ni vilja ej göra er besväret att skala den, utan
ta råskalad. Men då den mist sitt skyddande hölje, gå
närsalterna vid kokningen ut i vattnet, som kastas i
slasken».

Till maten drack sättaren öl, förläggaren kaffe. Kaffet
bestod av sumpavkok och cikoria med skummjölk i
stället för grädde.

»När äter ni middag?»

»Vid arbetstidens slut, klockan fem».

»Och kväll?»

»Det blir det sällan någon. Man dricker en kopp
te eller en flaska öl med ett par smörgåsar på en
automat eller ett kafé».

»Vad bestås här till middag?»

»En soppa och en förrätt. Man har ett par slag att
välja på: en buljong eller grönsoppa och en saftsoppa.
Förrätten består mest av oxkött — kalops är ställets force.
Annars är det köttbullar, lungmos, lever, njurstuvning,
bräckkorv och sådant».

Sättaren slök maten otuggad.

»Ni äter fort», sade förläggaren.

»Vi ha bara en halvtimme till frukost».

Sättaren knackade på uppasserskan.

»Betalar ni for gång?» frågade förläggaren.

»Ja, mest. Det vore, förstås, billigare att inackordera
sig eller köpa poletter, men utgifterna äro mångahanda
och man har svårt att avstå en så stor summa på en
gång».

»Men när man nu i alla fall skall ha sina mål och det
blir dyrare att betala för gång....»

»Ja, det kniper ibland mot slutet av veckan, och då
får man nöja sig med torrskaffning».

»Tack för sällskapet! Gå nu till ert arbete, så att ni
ej försummar er för min skull. Jag ber att få göra upp
för oss bägge».

— — —

När förläggaren nästa gång kom till boktryckaren,
sade han, sedan han uträttat sitt ärende:

»Här var varmt och gott».

»Vi elda också med antracit», smålog boktryckaren.

»Apropå antracit», sade förläggaren, »så kommer ni
mig att tänka på något. Kan ni avstå tio minuter åt
mig?»

»När banktiden är över — om en kvart — blir det
lugnt. Var så god!» bjöd boktryckaren med en gest mot
kontorssoffan och räckte honom en tidning.

Bärge läste den lugnt, medan boktryckaren, såsom
jagad av furier, sprang mellan de båda telefonerna och gav

order till eller mottog rapporter från bokhållare, faktor
och springpojkar.

Klockan slog två.

»Nu står jag till er tjänst», sade boktryckaren.

»Eller rättare jag till er», sade Bärge leende. »Jag
vill nämligen meddela er ett kapitel ur historien om
stockholmarens svagare arbetsprestation. Även om de skäl
ni anförde ej vore tillfinnandes, måste i alla fall resultatet
med nödvändighet bli det givna. Jag har av en händelse
kommit att få reda på vad arbetarne äta. De begynna
sin dag med kaffe och bröd — således en för mage och
nerver högst skadlig giftdekokt, vars verkningar ökas av
att kroppen erhåller denna choc omedelbart efter
uppstigandet. Därtill det som näring i det närmaste
värdelösa finbrödet. En av forna tiders bestraffningsformer
var vatten och bröd. En sådan fängelsevistelse var en
sannskyldig gödkur jämförd med den försakelse en
stockholmsarbetare ej blott frivilligt underkastar sig utan
t. o. m. betalar pengar för. Straffången fick rent vatten,
och vattnet är ett mycket viktigt födoämne, eftersom vår
kropp till fyra femtedelar består av sådant. Åt
straffången bestods torrt grovbröd, alltså ett födoämne, som
innehåller allt vad vår kropp behöver, undantagandes
vatten, medan brödet av siktat mjöl — bleksotsbrödet —
är berövat sina bästa beståndsdelar. Detta bröd bär
därför den huvudsakliga skulden till engelska sjukan och
tandlösheten, varjämte det genom sin hårdsmälthet är en
av matsmältningssjukdomarnas huvudorsaker.... Nå, för
att nu återkomma till arbetaren, så fortsätter han sin
dag med att leva på slakteriavskräde, siktebröd och
urkokt potatis.... När man kokar kött, är man ytterst noga
att tillvarataga spadet, som dock är blott köttets
giftämnen i koncentrerad form, men potatisspadet slås däremot
bort, ehuru det innehåller potatisens närsalter och ej blott
är rikt på näring utan har viktiga hygieniska egenskaper.
Sund föda ger oss hälsa och kraft, men
stockholmsarbetaren äter i regel osund eller värdelös sådan, och därför
måste han med nödvändighet lämna en svagare
arbetsprestation, precis som er kamin ej skulle ge någon värme,
om ni eldade med halm».


Förläggaren gjorde ett uppehåll, liksom väntade han att
boktryckaren skulle göra någon invändning.

Då detta ej skedde, fortsatte han:

»Där har jag gett er en anvisning på vad ni
arbetsgivare bl. a. skulle göra för att få arbetsprestationen höjd.
Ni skulle ombesörja upplysningsverksamhet bland
arbetarne i dietfrågan; ni skulle ta initiativ till goda
folkrestauranger; ni skulle hjälpa honom ordna sin ekonomi, vilket
han tydligen inte själv kan — jag har hört, att många
av dem mot veckans slut bedöva hungern med tobak,
öl och kaffe. Jag vet inte hur han bor, men jag har skäl
tro, att det är lika ohygieniskt som otrevligt. Hur han
sover, vad luft han inandas medan han sover, inverkar
naturligtvis i hög grad på arbetsprestationen. När han
nu inte har förstånd att begära att få sund mat och
bostad, men detta är ett spörsmål av största betydelse även
för er arbetsgivare, så borde ni hjälpa honom till det.
Då finge både ni och han mer valuta för pengarna».

»På så'nt har jag aldrig tänkt», erkände boktryckaren.
»Vi se sällan längre än näsan räcker».
<h2>VI.

KLASSHATETS APOSTLAR.</h2>

<b>Huru skola arbetarne få god, närande och billig föda?</b>

<poem>Över detta ämne hålles föredrag i Stora
saluhallen torsdagen 27 innevarande månad kl. 8 e. m.
av skolkökslärarinnsn Hildur Granberg. 
Allmänheten inbjudes. Ingen entrée.</poem>

Denna annons stod att läsa i alla huvudstadens
tidningar. Bärge fick se den och beslöt att gå dit.

Då han på aftonen inträdde i lokalen, fann han den
full med folk.

Skolkökslärarinnan rekommenderade arbetarefruarna att
så långt som möjligt fylla köttbehovet med de billigare
delarna av djuret och lämnade ett flertal recept på deras
tillagning. Hon ville alltså på hemmen ha tillämpad den
matordning, som tillämpades å den sylta, där sättaren
fyllde buken.

Det följde en svag applåd och publikum beredde sig
att gå.

Då visade sig plötsligt en man i talarestolen. Det
var Bärge.

Åhörarne sågo något överraskade ut, men satte sig.

»Jag skall», sade talaren, »en smula komplettera 
föredragshållerskan. Hon har lärt er att ni skola laga rätter
av lunga, lever, njure, blod och dylikt».

Skolkökslärarinnan såg något misstroget på talaren.
Men han föreföll så troskyldig, att hon lugnade sig och
smålog.

»Veta ni, ärade husmödrar ur den klass, som utför 

kroppsarbete och alltså är i särskilt behov av stärkande
föda, att lungtuberkulos är den vanligaste av alla
nötkreaturssjukdomar nu för tiden? Ha ni sett en lungsjuks
upphostningar? Ni veta, att dylik förslemning inträder
redan vid en förkylning. Precis detsamma är förhållandet 
med korna. Om ni få se en dylik klysa förslemning på
gatan, så väcker den er avsky i sådan grad, att ni ej ens
vilja trampa på den utan gå ur vägen för den. Men när
ni äta lungmos, så svälja ni förslemningen med god smak».

En rysning gick genom åhörareskaran. Skolkökslärarinnan 
försökte att låta sitt småleende gå över till ironi,
men det stelnade under denna ansträngning.

»Ha ni lärt så mycket anatomi, att ni känna leverns
uppgift? Säkerligen! Ni veta då, att den är kroppens
stora disktrasa, fylld med ämnen, som, bokstavligt talat,
äro gift för människokroppen. När ni äta lever, äta ni
snusk och ohälsa i koncentrerad form. Detsamma är
förhållandet med njure. Urin är gift. Ni minnas, att Sven
Hedin berättar, huru en av hans tjänare i öknen, driven
till förtvivlan av törst, drack sin egen urin, med resultat
att han föll ned och dog. Njuren är överfylld av urinämne 
och alltså ytterst skadlig att förtära».

Småleendet på skolkökslärarinnans ansikte hade
fullständigt slocknat.

»Ni veta», fortsatte talaren, »att blodet är livets ström.
Med det flyta de partiklar, som bygga upp och 
underhålla människokroppen. Men blodet är också dödens
ström. Med det flyta alla sjukdomsämnen, och då det i
dessa dagar knappt ges en frisk ko — de sprängfodras för
att ge mesta möjliga kvantum mjölk, och de stallas året
om — är följaktligen blod en osund föda. Alla de här
uppräknade sakerna äro slakteriavfall och borde brännas.
Judarne äro i sin religion förbjudna att förtära blod».

Han såg ut över församlingen, som åhörde honom med
spänd uppmärksamhet. Skolkökslärarinnan reste sig och
gick ut med hastiga steg.

»Varför förtära de rika inte sådan där mat? Dels
tycka de — med rätta för övrigt — att den smakar illa;
dels veta de huru skadlig den är. Varför vilja de då ha
arbetarne att äta dem? Jo, om ni köpa avfallet, som borde
kastas bort, så kunna de rika få den del av djuret, som 
de vilja ha — för ett billigare pris än eljes skulle
vara fallet. Detta är hemligheten med att kommunen
anordnar sådana här föredrag. En gång skola väl arbetarne
vakna till insikt om att kräva ej blott ordentlig lön utan
också en sund och renlig föda, och då blir det en fruktansvärd 
räkenskapens dag för de okunniga eller hänsynslösa,
som under sakkunskapens täckmantel söka bedraga er.
Det är ej nog med att de undanhållit er kunskapen om
vad som är sund föda — alltså växtrikets alster — utan
de ha sökt förmå er att äta den osunda. Om några
förtjäna att heta klasshatets apostlar, så är det sådana som
denna skolkökslärarinna. Hon....»

Skolkökslärarinnan återkom i sällskap med en
poliskonstapel, som ryckte ned förläggaren från talarstolen.

<tab><tab><tab><tab><tab>————————

<h2>VII.

DIGERDÖDEN I FISKVÄRLDEN.</h2>

En arla morgon, då Bärge gick förbi Fiskarhamnen,
fann han att där rådde den största upphetsning. Man
pratade och skrek i munnen på varandra. Flere
fruntimmer gräto, och andra lade på annat sätt sina känslor
i dagen.

Han gick dit ner.

»Vad har hänt?» sporde han.

»Å, nästan all fisk här har dött i natt» snyftade en
voluminös månglerska, medan hon torkade bort tårarna
med högra handens avigsida.

»Hur kan det komma sig?»

»Ja, inte vet jag. Lite fisk dör ju alltid; det tar man
i beräkning. Men en sådan här massdöd har ingen varit
med om. Det är som om det vore någon pest».

Då han kom upp på bron tilltalades han av en herre,
som stått stödd mot räcket:

»Hur är det fatt där nere?»

Bärge berättade och uttalade sitt beklagande av de
stackars människornas olycka.

»Förlust göra de, förstås, men så förskräckligt är det
inte. Det finns nämligen en fabrik för tillverkning av äkta
norska fiskebollar, och den köper all självdöd fisk, som
man ej kunnat purra på okunniga husmödrar och
jungfrur. Fabriken betalar ju inga höga pris, och när nu den
utbjudna mängden är så stor, i passar man nog på att
ytterligare pressa fiskägarne, men något få de i alla fall . . . .
Om det varit på vintern hade fiskrarne stått sig bättre,
tyda hade de begagnat sig av det i sådana fall vanliga
knepet att låta varan frysa och sedan sälja den som
'frusen saltsjöfisk'. Nu äro de på nåd och onåd
överlämnade åt fiskbollsfabriken, vilket helt naturligt ökar deras
veklagan».

Saken kom i tidningarna — ja, d. v. s. att fisken
dött, men inte att fiskebollsfabriken uppträtt som de
fattiga fiskrarnes räddare. Det befanns att värdet av den
självdöda fisken uppgick till ett par tusen kronor. Ett
par av bladen krävde undersökning av förhållandena, och
hälsovårdsnämnden vart tvungen att förrätta en sådan.

En filosofie doktor, kemist, förrättade undersökningen.
Flere kloaker mynnade ut i Fiskarhamnen. Vattnet där
var alltså giftigt och den där sumpade fisken »synnerligen
olämplig till människoföda». Fisk, som fångats i älvar
och sjöar, där fabriker utspydde sitt giftiga avfall, kunde,
sade den undersökande auktoriteten, vara ohälsosam nog,
men den vore i alla fall betydligt oskadlig jämförd med
denna kloakförpestade vara.

Det blev ett förfärligt rev efter den fisk, som livhanken
hängde kvar i så mycket, att den genom flämtande gav
vid handen, att kloakflödet ännu ej hunnit göra samma
verkan på den som på de redan avlidna olyckskamraterna.

Tidningarna skrevo ett par, tre dagar vredgade
artiklar om saken. Men så förföll den i glömska. Och
fisken från kloaksumpen åts med god smak såväl av
rikt folk som fattigt. På det området var demokratien
fullständig.
<h2>VIII.

EN LITEN NOTIS.</h2>

Vid frukosten på hotellet en morgon fann Johan
Larsson, att samtliga tidningar hade en liten notis, vari
omtalades att en läkareundersökning givit vid handen, att
97 procent av barnen vid huvudstadens folkskolor hade
sjuka tänder. Med anledning härav föreslogs
anställandet av en skoltandläkare, som plomberade barnens
tänder, samt inköp och utdelning av tandborstar.

En liten notis . . . . 

Johan Larsson blev så fundersam, att kaffet fick
kallna.

Endast 3 procent av skolbarnen kunde tugga maten
ordentligt.

Endast 3 procent av barnen kunde draga vederbörlig
nytta av maten.

97 procent av barnen hade i munnen en bakteriehärd,
som förstörde magen och förgiftade organismen.

En liten notis . . . . 

Däremot fanns långa artiklar om förskingringar, mord,
eldsvådor, bilolyckor, en lång intervju med en
revyförfattare och sådant mera för stadskulturen karaktäristiskt.

En liten notis . . . .

Tänk om en undersökning givit vid handen, att 97
procent av korna hemma i Närke angripits av tandröta!
Alla skulle ha förstått, att det betytt, att korna ej kunnat
tugga fodret ordentligt och följaktligen varken ge mjölk
eller kött. Det skulle ha betraktats som en landsolycka.
Tidningarna skulle ha innehållit alarmartiklar. Man skulle
ha frågat, hur det kunnat gå så långt utan att 
lantbruksstyrelsen fått reda därpå. Sov regeringen? Hade vi
en jordbruksminister? Undersökning om det ondas
grundorsaker och vidtagande av energiska åtgärder för dessas
avlägsnande skulle ha anbefallts.

Men nu gällde det bara människorna och människorna
i staden. De fäste sig inte vid om de saknade tänder.
Och tidningarna, som de gett i uppdrag att tänka för sig,
funno inte, att bemälda faktum borde föranleda till något
annat än ökad förtjänst åt tandläkarne och
tandborstefabrikanterna.

Nästa år skulle tandrötan ha erövrat 98 procent av
barnen; året därpå 99 procent o. s. v.

Och tandläkarne skulle få allt mer att göra,
tandborstefabrikanternas förmögenheter bli större och större.

En liten notis . . . .
<h2>IX.

EN KÖ.</h2>

Boktryckaren hade bjudit Bärge på frukost.

Bäst de gingo en gata framåt, passerade de en kö.

»Vad är det?» sporde Bärge.

»Hälsovårdsnämndens försäljning av steriliserat kött.
Nämnden hade att börja med lite svårt att bli av med sitt
lager, oaktat priset är betydligt billigare än för färskt
kött; men så utlovade nämnden en halvliter buljong på
köpet till varje kilo kött, och då blev det luft i luckan».

»Vad är steriliserat kött?» frågade Bärge med
oskyldig min.

»Jo, förr fotogendränkte och nedgrävde man de
slaktkroppar, som voro så bakteriefyllda eller annorledes sjuka,
att de ansågos otjänliga till människoföda. Det var både
besvärligt och kostsamt, och inte gav det någon riktig
garanti häller, ty charkuterister grävde ibland upp
kropparna, lakade ur fotogenen så gott sig göra lät och gjorde
korv därav — korven saltades och pepprades ordentligt,
förstås, så att fotogensmaken ej förnams. Då fann en
sparsam man på, att sterilisera köttet, d. v. s. upphetta
det till en sådan värmegrad, att bakterierna dogo . . . .»

». . . . och de sjukliga förändringar, som givit köttet
ett obehagligt utseende, ej trädde i dagen», sköt Bärge in.

Boktryckaren såg sin gäst i ansiktet.

»Ja, visst», sade han.

»Och av de bitar, som äro så fula, att steriliseringen
ej kan dölja det, kokar man den buljong, som användes
som lockbete».

»Så är det, förstår sig».

»Vad är nu buljong? Jo, extraktet av muskelämnena.
Nu är det så, att djuren, i likhet med oss, ha
ämnesomsättning. Denna försiggår även genom huden, i riklig
grad t. o. m., ehuru vi ej märka det förr än vi svettas.
Den vätska, som sålunda avlägsnas — vad människans
angår 1 à 1 ½ liter pr dag — har i huvudsak samma
innehåll som urinen och exkrementen och är alltså i hög
grad giftig. I samma stund djuret mördas, upphör dess
ämnesomsättning. Vad som var på väg till dess
avsöndringsorgan stannar alltså kvar i köttet, och buljongen
är följaktligen dess gifter — vetenskapen kallar dem, med
ett gemensamt namn purinämnen — i koncentrerad form.
Emellertid ge de, såsom alla andra gifter, en falsk känsla
av stimulus, och det är detta, som gjort dem så
eftersträvade. Men ur sjukvården ha de försvunnit, och då kan
man förstå . . . .»

»Det är alltså bäst att akta sig för Raggis
buljongtärningar», skrattade boktryckaren.

»De ha aldrig sett någon buljong. Buljongtärningar
bestå till ¾ av koksalt och f. ö. mest jäst. Men edra
arbetare äta denna smörja och tro att de få koncentrerad
muskelkraft som det heter å prospekten och i annonserna».

»Ni är en stor spjuver, fast ni ibland tar en oskyldig
min», sade boktryckaren. »Nu återgå vi till det
steriliserade köttet».

»Det är att börja med hårdsmält. Det är inte för ro
skull man brukar pepparrot till kokt kött. Om man ej
sålunda piskade magen skulle den ej ta befattning med
något, som är ungefär lika smältbart som sulläder».

»Men bakterierna stryka i allt fall med på
steriliseringen».

»Det är otvivelaktigt. Men tycker ni, att ihjälkokta
bakterier äro någon tilltalande mat?»

»Nej, det bekänner jag villigt».

»Ni kan också vara viss på, att de utgöra en
ohälsosam föda. Men därtill kommer, att bakterierna liksom
alla andra varelser ha avföring. De kunna ej gå utanför
väggen, då de förrätta sina naturbehov, och spillningen
blir alltså kvar i djurkroppen. Denna spillning är giftig
— mycket giftig t. o. m. — och upphör ej att vara det,
om man 'steriliserar' den aldrig så».

»Brr!» utbrast boktryckaren. »Med er tillåtelse vända
vi och gå till den vegetariska restaurangen».

De passerade sålunda kön än en gång. Den hade
snarare ökats än minskats.
<h2>X.

DUMBOM ELLER STACKARE?</h2>

Grosshandlare Peterzohn rökte när han gick på vägen,
han rökte när han nederlade sig, han rökte när han
uppstod.

När han så satt för den berömde porträttmålaren,
rökte han också. Det tog sig måleriskt ut, tyckte
målaren, och så målade han grosshandlaren med cigarr i
munnen.

Tavlan exponerades på vårutställningen och blev
mycket berömd. Den ansågs allmänt vara målarens bästa
arbete.

Kom så Bärge upp på utställningen. Det var en i
huvudstaden bosatt barndomsvän, en läkare, som drog
honom dit.

»En sådan ynkedom!» utbrast läkaren, då han kom till
Peterzohns portträtt.

»Vad i all världen är det du säger?» frågade Bärge
förvånad. Han tänkte nämligen att utbrottet gällde själva
tavlan, och en sådan yttring av självständighet som att
klandra något, vilket berömts av tidningarna, är inte
bruklig i storstaden.

»Å, det kräket har inte orkat vrida giftpinnen ur käften
ens medan han satt modell», svarade läkaren. »Ja, han
kanske t o. m. tycker, att det är duktigt att så där
exponera sin lastbarhet».

»Värsten vad du brukar starka ord».

»Allt för milda. Det är vetenskapligt fastslaget, att
ingenting ger åderförkalkning i den grad som tobak,
d. v. s. gör oss till gubbar i förtid. Tobaken förstör
nervsystemet, matsmältningen, lungorna — det finns inte
en kroppslig funktion, som den inte skadar. Ingen
degeneration nedärves i den grad som tobaksgiftets. Den
vuxne rökaren är den personifierade ansvarslösheten mot
det yngre släktet, som naturligen finner det manligt att
efterapa den vuxne och icke kan bedöma följderna. Vad
de unga angår, så är tobaksbruket för dem ej blott
dubbelt farligt i fysiskt hänseende, eftersom de ännu ej byggt
upp sina kroppar, utan det betyder för dem också andlig
efterblivenhet i en tid, då de skola inhösta det
kunskapsförråd, som skall vara deras andliga barlast livet
igenom. Ja, i en mängd fall betyder det också andlig
demoralisation. De ha lagt sig till med ett begär, som talar
högre än rättskänslan — ha de inte pengar till tobak, så
stjäla de dem. Rökandet skapar rusdrycksbegär, och så
ger det ena det andra. Där det rökes och supes, spelas
det ofta, och när oerfaren ungdom slår sig på sådant,
åstadkommer den lätt stor, kanske obotlig skada för sig
själv och andra . . . .»

»Det var onekligen ett egendomligt appendix till
tidningarnas karaktäristik».

»Ja, jag tänker ju huvudsakligen på den här
avbildade grosshandlaren. Han pöser tydligen av belåtenhet över
att vara utställd och bli beskådad här. När jag ser
honom, gör jag mig bara den frågan: Är du en dumbom
eller en stackare? Endera är han. Ett tredje gives icke.
Endera känner han icke tobakens skadliga verkningar,
och då är han dum; eller också känner han dem, men
har rökt bort sin karaktärsstyrka så fullständigt, att han
ej förmår slunga giftpinnen, ehuru han vet, att dess bruk
är den tidiga och sjukliga ålderdomen, det successiva
självmordet. Och då är han en stackare».

Doktorn var ur humör att se något mer av
utställningen och gick, lämnande Bärge kvar.

Men denne glömde aldrig doktorns lärdom. Var gång
han möter en rökande, ser han på honom med en blick,
som frågar:

»Dumbom eller stackare?»
<h2>XI.

BETITLADE.</h2>

<poem><tab>Broder Johan Larsson!

Jag har en liten middag på »Cosmopolite» i morgon kl. 6
för några vänner. Jag hoppas, att det skall roa dig att
vara med. Det är bara herrar, så att du kan, om du vill,
komma i kavaj.
<tab><tab><tab><tab><tab>Vännen <sp>Peterzohn</sp>.</poem>

Johan Larsson infann sig på utsatt tid å ort och ställe
och blev sålunda presenterad för:
<poem>direktör Boman,
grosshandlare Gems,
redaktör Lund,
ingeniör Söderberg,
doktor Bladbom och
kandidat Boman.</poem>

Det var mycken mat och mycken dryck, och
stämningen stod högt, då man tågade ut i rökrummet.

Där kommo av en händelse Peterzohn och Johan
Larsson för sig själva en stund under aftonens lopp.

»Nu skall jag passa på att fråga lite om mina
medgäster. Jag har bondens nyfikenhet, när det gäller
människor. Vad slags affär har grosshandlare Gems?»

»Han har ingen affär alls — han är bara provare».

»Vilken tidning redigerar hr Lund?»

»Ingen. Han är medarbetare i Stockholmsbladet».

»Är hr Söderberg Civilingeniör?»

»Nej, han är egentligen inte ingeniör alls. Han är
självlärd byggmästare, men en duktig karl . . . .»


»Vad dirigerar direktor Boman?»

»Ingenting. Han är kassör hos en grosshandelsfirma,
som jag har affärer med».

»Men Bladboms doktorskap är väl äkta?»

»I det närmaste. Han har tagit filosofie kandidaten, men
orkade inte längre».

»Nå, när en kandidat är doktor, vad är då en kandidat?»

»Student».

»Det vill säga, att jag befinner mig i ett sällskap, där
alla uppträda med titlar, som de icke äro berättigade att
bära?»

Peterzohn hann ej svara, emedan han märkte att
något fattades på bordet, för vilket ändamål han gick att
ringa på kyparen.
<h2>XII.

ETT BORDSTAL.</h2>

»Direktör» Boman har middag för Peterzohn, och även
Johan Larsson har blivit inbjuden.

Under middagen förekomma många tal. Johan
Larsson hör intresserat på, och ibland känner han en 
känslokåre krypa utefter ryggraden.

Då middagen slutat frampå småtimmarne, har han ett
livligt behov av luft och följer därför Peterzohn till porten.

»Du vet att jag inte är förtjust i detta Stockholm,
som jag snart skall lämna. Men det gläder mig dock att
jag fick vara med på middagen idag, emedan den bjöd på
vad din middag saknade: bordstal. Det var ett nöje att
åhöra så väl formade tal, men framför allt den varma
vänskap, som röjde sig i dem. Ni sakna mycket, som jag
finner oumbärligt för en människovärdig tillvaro, men en
ersättning därför ha ni då i de känslor ni hysa för dem ni
umgås med».

Peterzohn tog stöd mot porten för att riktigt kunna räta
på sig. Och så sade han:

»Du är sublim i din bondska naivitet, Johan Larsson.
Vem fadren tror du menar det han säger i ett bordstal?»
<h2>XIII.

I STÄLLET FÖR KÄRLEK.</h2>

I Bärgåsa fann en dansaffär mot vilken Bärge fört ett
outtröttligt krig. Det dansades ute i »Folkets park» om
sommaren, inne i »Folkets hus» om vintern. Dit gingo
fabriksflickorna; dit gingo en del av köpingens
tjänsteflickor, och under dansaftnarne höllo de emellanåt till godo
med kavaljerer, som de inte ville kännas vid på dagarne.
Ty alla den manliga befolkningens sämsta element i staden
och orten voro regelbundna gäster på dansbanan.

Med vemod konstaterade man denna flickornas ringa
självkänsla, när det gällde att få tillfredsställa
danslystnaden. En tröst låg däri, att de utom äktenskapet födda
barnens antal ej nämnvärt steg efter dansbanans
inrättande. Omgivningen — alla kände varandra i den lilla
staden — övade härvidlag tydligen ett hälsosamt tryck på
dem, som i dyl. fall böra utgöra den återhållande kraften:
flickorna. Men att tonen å dansbanan var slamsigare och
de erotiska begreppen lösare än annorstädes i samhället
kunde ej bestridas.

Bärge hade alltid vid sina angrepp mot dansbanan fått
svaret: »Vi måste ha en samlingslokal, och därför ha vi
byggt Folkets hus. Men detta måste betalas, och för
ändamålet måste vi anskaffa pengar».

»Och för ändamålet ockra ni på ungdomens okunnighet
— spela ni det högsta spelet med lidelser, som hos
kvinnan knappt framkallas i så hög grad av något som av
dansen. Dansbanan har i hög grad sänkt den andliga nivån
hos den ungdom, som befolkar henne. Denna ungdom
går ej på föreläsningar, besöker ej föreningsmöten, goda
teaterföreställningar, konserter o. s. v. Alltså draga ni
ner arbetarne, och ert Folketshus är en verklig olycka
för arbetarne här i staden. Det motarbetar edra syften i
långt högre grad än den från högern emanerande
antisocialistiska propagandan».

»Det skall bli annat sedan vi betalat huset», svarade
man.

»Det skall man tro. Ni själva, ledarne, ha då hunnit
bli giriga, och de djupa leden ha blivit försoffade. Ert
fel är att ni vädja till de lägre drifterna i stället för de
högre, att ni ej själva tro på höjandet av er klass».

På det hade man ingenting att svara.

— — —

I en stockholmstidning såg Bärge en annons om ett
danspalats. Han beslöt strax att gå dit. Kanske, tänkte
han, kunde dansen förädlas, och skulle han någonsin
möta denna bättre form av densamma, vore det
naturligen här i kulturens högkvarter.

Genom ett missöde blev han försenad, så att han ej
inträdde inom danspalatsets dörrar förr än kl. 11. Men
detta gjorde, att han fick bevittna den etablissementets
stämning, som först når sin kulmen mot midnattstid.

Lokalen var full med folk, mest ungdom, men också
ett anmärkningsvärt antal män i 50-årsåldern.

Tobaksröken stod så tjock, att allt var insvept i en
formlig dimma under de stunder, då ej sugfläktarne
arbetade. Att dansa med en cigarrett i munnen tycktes höra
till proven på skickligt kavaljerskap.

Flertalet dansandes sätt att röra sig, ej blott herrarnes
utan också damernas, gav vid handen, att de voro mer
eller mindre berusade.

Aldrig hade han drömt om att en one-step kunde
dansas som här. Det blev honom klart, att palatset
huvudsakligen var en marknad, där prostituerade gåvos tillfälle
att falbjuda sig.

Så fort en dans var slut, blev det formlig auktion på
de damer, som med sin dans avsett att få bästa möjliga
bud på sin kropp. Man fick då ofta bevittna, att det var
en äldre herre, som omhändertog den sköna och försvann
med henne. På dessa damer verkade inga andra yttre
företräden än de, som voro frukten av förstklassiga 
skrädderi-, skomakeri-, herrekiperings- och juvelerarefirmors
förenade ansträngningar. De vittnade nämligen om att
bäraren ägde pluringarnas mångfald.

Bäst det var hördes ett indiantjut, och dansen
avstannade. En kvinnsperson dansade solo med uppdragna
kjolar och med åtbörder, som skulle ha kommit en löpsk
hynda att draga sig tillbaka av blygsel över sällskapet.
Här njöt man kolossalt. Applåder smattrade då och då,
och när hon slutade utbröto formliga ovationer. Hon bars
i triumf av ett antal kavaljerer till ett bord, där snart
silverhalsarne knallade.

Under den stillhet, som därvid inträdde i salongen, fick
Bärge anledning att studera »raden», där serveringen
ägde rum.

Plötsligt stannade hans öga vid en ung dam. Såg han
fel? Var det ej hans kvinnliga bekantskap från kupén?
Det var väl ej möjligt?

Han gjorde sig ärende dit bort där hon satt.

Jo, det var mycket riktigt hon.

Då han kom mitt för henne, stannade han, bugade sig
och sade:

»Jag har en hälsning att framföra till er och ber att
en enda minut få tala enskilt med er».

Hennes kavaljer såg ilsket på Bärge.

»Låt mig följa er hem», sade Bärge till flickan. »Ni
befinner er, som ni ser, på ett tvivelaktigt ställe, och den
kavaljer, som väljer dylika lokaler för odlandet av
gekantskapen med er, bor ni undvika».

»Å, det är bokhållaren i boden i vårat hus, och han
är så hygglig. Han menar allvar med mig».

Bärge såg på henne. Hon hade dansat så mycket
och druckit så mycket punsch, att hon mistat
självkontrollen. Han förstod i ett slag, vad han sedan fick
bekräftat av sin vän läkaren, att alkoholen i förening med
dansen eggar upp de sexuella drifterna hos kvinnan så,
att hon i regel är ett värnlöst offer i en samvetslös
förförares hand.

»Jag besvär er, låt mig följa er hem. Tänk . . . .»

»Augusta, nu tycker jag att du kan vara färdig med
den där jannen», sade hennes kavaljer, som reste sig upp
och gjorde en hotande åtbörd mot Bärge.

Denne såg på flickan med ett bönfallande ögonkast.
Men hon följde sin kavaljer till punschbordet.

»Märkt redan efter en veckas vistelse i storstaden»,
sade han för sig själv. Hennes framtid låg klar för
honom: dåligt avlönade platser, eftersom hon utvakad och
håglös efter dansnätterna och illamående efter punschen,
endast kunde användas hos folk, som ej fick ha
pretentioner. En dag stode hon ohjälpligt utan plats, och då
hörde hon natten och gatan till. . . . Eller skulle hon en
dag finna, att hon vore på väg att bli mor. Utkörd,
ensam, övergiven av älskaren och hjälplös skulle hon föda
sitt barn i löndom, döda det, häktas, dornas, komma ut och
sjunka i prostitutionens träsk. . . . Eller skulle hon gå i
sjön. . . . Eller — det minst sannolika — komma hem till
de gamla föräldrarna och bli deras skam och sorg för livet.

— — —

Johan Larsson hade av Peterzohn inbjudits att se en
av stadens guldkrogar och livet där en kväll.

Även här stod tobaksröken dimtjock, i trots av att
de roterande ventilerna åstadkommo ett drag, som gav
mången av gästerna lunginflammation. Människornas ögon
runno av den sveda, som denna förgiftade luft skapade.

En orkester spelade. Mässingsinstrumenten voro
många, och det dånade och skrällde så, att människorna
måste gallskrika för att kunna göra sig hörda av närmaste
bordskamrat.

En herre sjöng ett par visor, vilkas uppgift var att
förhärliga ruset.

En dam sjöng tvetydiga visor under tvetydiga miner
och attityder. Hon blev frenetiskt applåderad.

Peterzohn, som deltagit i bifallet så kraftigt, att han
höll på att mista andan, sade:

»Den där är väl kul?»

»Om du därmed menar, att hon ser bra ut, så kan
jag ej bestrida det, men . . . .»

»Ja, bland dom, som fara Europa runt och plantera
ut syfilis, får man leta efter maken till ögon och kropp».

Ett fruntimmer kom och slog sig ner vid det bord,
där Peterzohn och Johan Larsson sutto. Även den
sistnämnde förstod genast, att det var en prostituerad.

Alltså begagnades lokalen av den sortens folk som
falbjudningsplats. Han såg sig omkring. Vid flere andra
bord syntes damer med samma obeskrivliga men änddock
fullt säkra ursprungsbeteckning. Och ändå besöktes
lokalen av fruntimmer, som gjorde anspråk på benämningen
»hederliga» — ja, t. o. m. av mödrar med barn.
Nogräknade om sällskapet voro de då inte!

»Lilla vännen passar på att dra noten, sedan Donna
Isabel gaskat upp oss», sade Peterzohn. »Jag tycker om
folk, som förstår sin affär».

»Är det meningen, att du skall vara kymig?» frågade
den prostituerade.

»Tvärtom. Pssst!»

En kypare kom.

»En halva till och ett glas».

Den prostituerade lade sin arm på Peterzohns axel:

»Vill du bjuda mig på något, så bestå hellre en sup och
en smörgås».

»Det passar bra. Vi skulle i alla fall supera».

»Blir det snart? Jag får ju inte låta tiden gå mig ur
händerna».

»Naturligtvis. Men om jag nu abonnerar på dig?»

»Å, vad du är rar!»

Hon flyttade sig närmare honom.

Han parerade genast:

»Du får inte pussa mig offentligt! Vi äro ju inte
förlovade än!»

Maten kom snart. Det sätt varpå den prostituerade
svepte suparne — hon tog tre — och ölet visade, att
den sortens alkoholblandningar voro hennes likör.

När maten var inmundigad gjordes uppbrott.

»Var älskar du att dväljas?» frågade Peterzohn den
prostituerade.

»På hotell Åbo», ljöd svaret.

»Detta förstklassiga ställe är mig okänt», sade
Peterzohn. »Hurudant är det?»

»Som alla de andra».

Johan Larsson kände en oändlig lättnad vid tanken
på att nu få säga farväl åt detta sällskap.

»Nej, vi skola inte skiljas. Mitt besök på Åbo blir
ej långvarigt, och som min sköna och jag ej få skiljas
utan tårar — det hör till god ordning att ta in något
på dylika ställen — får jag kanske behov av konvoj hem».

Johan Larsson tyckte, att det behovet redan förefanns.
Peterzohn var ganska berusad.

»Jag skall in här», sade Peterzohn, då de gingo förbi
en butik, på vars röda lykta stod att läsa: »Cigarrer,
Gummiartiklar».

Den prostituerade nickade förstående. »Annars har jag
färskt, klart prästbetyg. Det är ju tisdag vet jag».

»Följ med och hjälp mig se upp med etiketterna», vände
sig Peterzohn till Johan Larsson då de kommit i butiken.

Den prostituerade hade stannat utanför på gatan.

»Du måste följa med mig och stanna i rummet
bredvid», sade Peterzohn. »Hon eller puggmamma kunna ha
någon, som hotar en till livet. Tag min plånbok . . . .
Du kan för övrigt få sällskap där, om du skulle ha lust».

»Nej, det kan du lita på, att jag inte har», svarade
Johan Larsson med känsla och övertygelse.

»Nåja, det kan ju ha studieintresse för dig att se
stället».

De kommo till ett på en bakgata beläget gammalt
trähus, vars alla fönster voro försedda med träluckor.
Man kom ovillkorligen att tänka på rövarkula. En liten
emaljskylt i porten bar inskriften »Hotell Åbo».

Den prostituerade ringde. Det var en lång och två
korta tryckningar på knappen — alltså blev man insläppt
endast på viss signal.

En tjock käring med oordnat hår, sjaskig klädsel och
nedkippade tofflor öppnade.

»Det var mig en satan att se ut», sade Petersohn i
det de stego upp för de med tändstickor,
cigarrettstumpar och spottklysor garnerade trapporna. Han visste, att
dylika portvaktsposter anförtros åt överåriga prostituerade
och förstod mitt under ruset, att en sådan måste vara
typen av mänsklig förhärjning. Däremot betänkte han ej,
hur ytterst få av denna klass uppnå mer än 40 år. De
flesta duka dessförinnan under i vidriga smittosamma
sjukdomar. Deras alkoholbruk påskyndar katastrofen.
Sjukdomar äro ej så talrika i någon människoklass.

De kommo in i ett rum, där alkohol, inpyrd 
tobaksrök, svett, spyor, urin och all världens snusk bildade en
fasansfull odör.

Johan Larsson såg åt sängen. Den bar spår av att
många legat i sänglinnet förut. Han gick och lyfte på
täcket. Det saknades ej ens menstruationsfläckar där.

»Ett rum till», sade Peterzohn.

»Jaså», svarade människoruinen med förstående min.

Johan Larsson ryste. Fanns det alltså till och med en
dylik polygami?

»Purra mig om en timme», sade Peterzohn.

»Nej, innan timmen gått skall rummet vara ledigt»,
förklarade människoruinen.

»Om tre kvart då».

Johan Larsson hade knappt blivit insläppt i sitt rum
fprr än en dam av samma sort som Peterzohns kom
efter. Hon gjorde min av att kasta armarne om hans
hals.

»Nej, tack», svarade han, med en avvärjande
handrörelse.

»Vad skall du då här att göra?»

»Jag följer bara en god vän».

Kvinnan svor, skällde och rasade som en furie en
stund för att därefter begynna att locka.

»Jag trodde ni skulle vara tacksam för att få vara i
fred», sade Johan Larsson.

»Vara i fred! Idiot! Med det betalar jag inte rum
och mat».

Johan Larsson fick veta, att denna flicka var
inackorderad här och därför betalade en svindlande summa
till värdinnan, också en f. d. prostituerad.

»Nå, då skall jag hålla er skadeslös för den tid ni
försitter för min räkning», sade han och stack en sedel i
hennes hand.

Hon såg förvånad på honom.

»Gå nu och lägg er och sov», fortfor han.

Det var som hade hon velat brista i gråt. Men så
ryckte hon på axlarne och kastade sig i sängen.

När tre kvarts timme förrunnit, gick Johan Larsson för
att väcka Peterzohn.

Både han och kvinnan sovo som stockar med öppna
munnar, som utstötte en vidrig lukt.

Hon föreföll vara en trettio år men var redan rätt fyllig
— svampigt blekfet. Tuschning av ögonbryn och
sminkning av kinder framhävde ytterligare det osunda i
hennes utseende. Hon hade aldrig varit vacker. Pannan hade
ingen form, näsan var en smula platt och läpparne
negerartat tjocka. Halsen gick ihop med bålen. Ena bröstet
hängde slappt över linnet, som var prytt med
maskinbroderad garnering.

Han kastade en blick på hennes klädsel. Allt i
densamma var billig imitation, som kunde lysa i gatans
halvdunkel, men ej tålde någon granskning.

Han väckte Peterzohn. Så snart denne, som nyktrat
till tämligen, såg var han befann sig, steg han genast upp
och kastade på sig kläderna. Löskragen stoppade han i
fickan och slog upp överrockskragen.

»Tvi. . . .», utbrast han svärjande och såg på kvinnan
i sängen. »Man får allt lov att vara bra full för att hålla
till godo med något sådant».

»Det tycker jag verkligen», erkände Johan Larsson.
Och hans tanke flög hem till hans egen sängkammare.
Där var allt rent och vitt — linnet som snö med stilfulla,
hemvirkade mellanspetsar. Blotta åsynen av de porösa
filtarne värmde. Allt var luftat. Fönstret stod uppe mot
trädgården, därifrån blomsterångan trängde in.

I sängen till höger vilade hans hustru, så ren att hon
doftade efter den dagliga kalla avrivningen, och i ett av
henne själv broderat linne, som var ett konstverk.
Nedanför sängen lågo hennes kläder, där allt var hemvävt
och frukten av lika god smak som handaskicklighet.

Bredvid hennes säng stod lillminstens. Han var som
en ros, denna frukt av två människors svindlande sällhet
att få ge sig hän åt varandra.

Nu log hon i sömnen, och hon sade något helt tyst.
Han förstod, att det var hans namn, som rörde sig på
hennes läppar, och i tankarne kysste han dem.
<h2>XIV.

ALDRIG SOVA ORDENTLIGT.</h2>

En dag vid frukosten omtalade Bärge, att han blev
tvungen att stanna i Stockholm en vecka längre än han
tänkt sig.

»Detsamma är förhållandet med mig», sade Johan
Larsson. »Och det är värre för mig, som är ovanare vid
Stockholm än du».

»Nå, säg mig, vad är det här, som plågar dig värst?»

»Att jag aldrig får sova ordentligt», kom svaret
ögonblickligen. »Gatularmet om dagen är ju förfärligt. Men
kören av lastvagnars buller mot stenläggningen, av
hästskors smällande mot dito, av tutande automobiler, av
ringande spårvägsklockor, av tidningskolportörers skrik och
allt annat sammansmälter dock på visst sätt till ett —
det ena oljudet tar i någon mån ut det andra . . . .»

»För örat, ja», avbröt Bärge. »På nerverna fortfar det
i alla fall att ha sin ruinerande inverkan. Urmakaren
hor inte de många klockorna i sin butik, men är han ej
utrustad med någon extra motståndskraft, får han i alla fall
en särskild sorts dövhet, som kallas kopparslagaresjukan».

»Det kan jag tro», sade Johan Larsson. »Jag förstår
dock ej, huru stadsborna kunna vänja sig vid oljuden och
bullret om nätterna. Då väckes jag gång på gång av
spårvagnens ringning, av en bils tutande o. s. v., emedan inga
andra ljud jämna ut dem. Och så kan jag aldrig som
hemma sova för öppet fönster. På natten ta vi ju in en
högst betydlig procent av det syreförråd vi skola förbruka
under loppet av den påföljande dagen. Därför är jag
egentligen trött beständigt här, oaktat jag ingenting har
att göra, medan kroppsarbete är regel hemma».

»Det beror också på, att dina nerver dag som natt
äro utsatta för denna starka irritation av buller och oljud.
Tänk, om du så därtill skulle utsätta dem för den
upphetsning, som följer av börsspel och annan jakt efter
guld, politiskt partiväsen och det intrigspel som hör ihop
med vissa yrken».

»Men detta förstärker ju bara min anledning att fråga,
huru stadsborna kunna sova».

»De sova heller aldrig ordentligt. Den djupa,
drömfria sömnen är det enda tillstånd, då våra nerver få 
fullständig ro. Stadsborna behövde den bättre än andra på
grund av det liv de leva. När man varken har tystnad
eller frisk luft under natten får man inte heller någon
riktig sömn. Det som ytterligare omöjliggör detta är att
storstadsborna sova på onaturlig lid. Vi skola gå till
vila, när allt annat i naturen har ro — med solen är den
riktiga normen. Storstadsbon gör natten till dag och
dagen till natt. Men de konstgjorda solarna på natten
öka blott farten på hans färd till förintelsen. En timme
vid belysning sliter lika mycket på kroppen som två vid
dagsljus. Efter dessa ansträngningar njuter han den
oroliga och — på grund av timmen på dagen — underhaltiga
sömmen om eftermidnatt och förmiddag».

»Men huru stå de ut med det?»

»De stå ej ut med det alls. En och annan inflyttad
av bondras uppnår 70—80 år, men annars är regel att
de dö mellan 50 och 60 år, d. v. s. just vid den tid, då
de med samlad livserfarenhet och efter att ha uppfostrat
barnflocken skulle tjäna det allmänna. . . . Denna brist
på sömn är också förklaringen på deras febrila
nöjeslystnad, deras begär efter hetsig mat — slappa magar finna
sund mat fadd — och efter njutningar, som bedöva
skälvande, sjuka nerver, såsom alkohol och tobak. Den
stimulus, som heter ro, är för dem okänd».
<h2>XV.

EN JÄMFÖRELSE.</h2>

En lördagseftermiddag då Johan Larsson gick
Drottninggatan fram stod där kö utanför en biograf. Det finns
bara 80 sådana i huvudstaden, så man får ej förundra
sig över, att man måste underkasta sig en smula möda
för att få vara med på det utomordentliga nöjet.

I kön upptäckte Johan Larsson en bekant, som han
hälsade:

»Goddag, Adolf!»

Den tilltalade gick genast ur kön och kom fram till
Johan Larsson.

»Å, det var då riktigt roligt att få se någon hemifrån!
Får jag bjuda på en kopp kaffe, så att jag blir i tillfälle
att få höra något om socknen?»

Johan Larsson tackade, och de gingo in på ett
konditori, där de efter åtskillig väntan fingo ett bord vid ett
dragigt fönster, vettande mot en mörk och smutsig 
bakgård.

»Nå, hur trivs du i staden, Adolf?»

»Jag trivs inte alls. Jag bara längtar hem. Men jag
är glad, att jag ser slutet på det. Jag har tagit städsel
till hösten hos nämndeman i Täby».

»Men blir inte det bra enformigt efter allt det rörliga
livet här?»

»På landet är det inte enformigt. Det är stadslivet,
som är enformigt».

»Vad ont man kan säga om staden, <i>det</i> är väl ändå
för mycket?»

»Nej. Vet Johan Larsson vari min nuvarande
tillvaro består? Stiga upp klockan fem varje morgon, kasta
på sig kläderna, svälja en kopp cikorieblask med 
skummjölk och så börja knoget på fabriken. Där slår jag
fast klackar på skor till frukost; slår fast klackar från
frukost till middag; slår fast klackar från middag till
kväll — å, det är så att man kan bli galen! När man
är bonddräng, så plöjer, harvar och sår man på våren,
ansar trädet på sommaren, skär säden och tröskar på
hösten och utför skogskörslorna på vintern. Det är annat
till omväxling!»

»På sätt och vis. Men så tungt vi ha det mot
stadsborna.»

»För de fabriksarbetareungar, som växa upp i
städerna, som leva på kaffe med finbröd och slakteriavfall,
som börja röka cigarretter, innan de kunna torka av sig
snorn och som äro tandlösa och flintskalliga då de skola
mönstra till beväring, för dem är jordbruksarbetet
naturligtvis tungt. Men inte för oss, som ha krafter och
vilja utveckla dem».

»Men det är så ensamt på landet».

»Nej, det är i staden det är ensamt. Det väller
alltid en jämn folkström på gatan. Men det är som på
biograf. Man får aldrig riktigt ögonfäste på någon av de
många. I fabriken kommer man i sista minuten och
slungar allt ifrån sig, då klockan slår. Man får inte prata vid
arbetskamraterna. Man känner dem inte mer än till
utseendet och när arbetet är slut, springer var och en åt
sitt håll. Det blir mest till de tomma nöjena. Man är
så trött och förslöad av enformigheten, man är så
kraftlös av brist på närande mat, frisk luft och sömn, att man
inte vill se eller höra något riktigt. Har Johan Larsson
varit och sett på någon 'revy'?»

»Nej». 

»Det är det som går mest. Det är lite flams om
bekanta personer, fruntimmer i trikåer, tjocka visor o. s. v.
På landet skulle man aldrig godtaga sådant. Det finns
ju här aftonskolor och föreläsningar, men dem orkar man
inte besöka. Det är för övrigt inte det viktigaste för att
man skall trivas. Man måste känna människor!
Hemma har jag ju reda på varenda människa i socknen, och
gårds- och byfolket känner jag både utan- och innantill.
Vi få pratas vid under arbetet, vid måltiderna, under
rasterna och på fritiden. Bekanta komma till mig i 
drängstugan eller jag går till andra. Vi sitta ute i backarne
om kvällar och söndagar, vi ro ut på sjön, gå på
logemötet, på lekstugan, följa flickorna hem därifrån eller gå
till flickan direkt».

»Men logemötet och flickorna ha ni då i staden
också».

»Inte som på landet. Vi känna bara några få av
ordenssyskonen, och det helt ytligt. Orden är f. ö. alltid
svagare i Stockholm än i mindre samhällen. Flickor
finnas nog, men sällan flickan. Vart skall jag ta vägen för
att få vara ostörd med henne? Inte på gatan, inte i
parken, inte på kaféet — ungdomens enda mötesplatser. Man
blir aldrig bekant med varandra».

Johan Larsson gladdes åt det han hörde, fastän han
— i hopp om att få vittnesbörden så fullständiga som
möjligt — ej sade det. Denne i alla avseenden måttligt
begåvade man hade förstått, att en av storstadens
nackdelar är, att människorna ej få tilfälle till det förtroliga
umgänge, som är ett av människans viktigaste livsbehov.

»Enformigt på landet!» återtog Adolf. »Där har jag vår,
sommar, höst och vinter. Och alla övergångarna
inom dessa perioder! När videt får 'kattungar', när rågen
blommar, när smultronen rodna i backarna. Och så allt
igenom. Stadsgatan är däremot sig alltid lik. Den har
tillstymmelse till två årstider — och vilka årstider!
Stekande hett om sommaren, fuktigt eller slaskigt om
vintern. Hur är det när det fallit snö där hemma? Det är
så vitt och rent och vackert, att man tycker sig vara i
himmelen. Och här? Ett par timmar efter snöfallet
är allt en rinnande sörja av sot, smuts, hästurin och
hästgödsel, vari stockholmarne vandra omkring och vars
innehåll de placera som parfym på mattorna i hem och
offentliga lokaler. Det är inte underligt, att de äro så starka
konsumenter på luktvatten».

»I fråga om luft har då landet ett bestämt företräde»,
sade Johan Larsson.

»Ja, det vill jag lova», erkände Adolf. »Nästan allt
arbete i fria luften, jag glömmer aldrig torpet hemma.
Fyra väggar; sol kring dem alla. Och doftande träd och
blommor. I fabriken är det nästan aldrig riktig dager.
Dammet yr beständigt där. Och vilket hem jag har här!
Jag och tre andra innebo hos en arbetarefamilj, som har
ett enda rum. Och de ha ändå två barn. Aldrig kommer
en solstråle in i detta kyffe inpå gården och mot norr.
Vi fyra inneboende ligga på golvet. Vilken doft av mat,
svett, sura kläder o. s. v.! Vad jag menar med o. s. v.
förstår Johan Larsson. Att öppna fönstret kommer
naturligtvis aldrig i fråga. Det skulle kyla ut rummet, och
de ha inte råd att elda. Och från gårdens soptunnor,
avträden och pissoarer luktar det f. ö. värre än döden.
Maten lagas på ett hemskt osande gaskök — ifall man kan
tala om matlagningen i en familj, där husmodern är f. d.
fabriksarbeterska. Hon kan koka kaffe och potatis, steka
sill och fläsk och möjligtvis göra köttbullar av den 'färs',
som slaktarn malt av inälvor, senor och kött, som är så
fult, att det ej kan säljas i hela bitar . . . . När jag kommer
utifrån in i detta rum, tar jag ovillkorligen baksteg, och
mina tankar gå suckande till nämndemans drängstuga,
där jag rådde mig själv. Hon är ren och fin så att det
är en lust åt det, om man inte själv snuskar ner den.
Och jag vet, att det är likadant överalt hemma. Jag har
hört, att drängstugorna å andra orter skola vara
otrevliga. Det betyder, som vi veta, att bönderna äro
dumsnåla, ty den dräng, som bor sunt, är arbetsdugligare än
den som bor osunt. Det betyder också, att drängen inte
är klokare än stadsarbetaren: att hans krav på
arbetsgivaren inskränker sig till lönen, emedan han ej förstår,
att en sund bostad är en ofrånkomlig betingelse för hälsa
och trevnad . . . . Hur usla drängstugorna än kunna vara
på andra håll, aldrig kunna de vara värre än det helvete,
vari jag lever. Och det är dock ej den sämsta
arbetarebostaden här. Där arbetarne få fukta ut nya hus, är det
ändå värre. På landet ha vi ju i alla fall frisk luft
under dagens lopp . . . . Till råga på allt ha vi i staden alltid
ont om pengar. Vi betala för natten å logiet och ha
ingenstans att vara om dagarne. Där för blir det så
mycket uteliv. Nej, tacka vill jag att tjäna bonddräng».

<h2>XVI.

NÄR DE FYSISKA KRAFTERNA SPÄNNAS.</h2>

»Nå, men nu är du väl ändå en smula imponerad?»
sade Peterzohn med något av triumf i tonfallet.

De hade varit på Stadion och sutto vid
middagsbordet.

»Du trodde, förstås att stockholmsungdomen bara var
glanmjölkskalvar, som ingenting dugde till?»

»Det skulle vara roligt att veta, huru många av
segrarne i tävlingarna äro infödda stockholmare», svarade Johan
Larsson. »Troligtvis ingen; i alla händelser blott en
försvinnande ringa procent. Men för övrigt finner jag
helt naturligt att stadsbor idka sport».

»Jaså, du gör ett sådant medgivande. Det var
överraskande».

»Det är inte överraskande alls. De organ, som ej
brukas, förfalla. Stadsbon känner instinktivt på sig, att det är
onaturligt att människan ej skall spänna även sina fysiska
krafter — att hon skall gå under på att bara sitta på en
stol eller stå bakom en disk eller passa på en maskin
eller dylikt. Men på grund av de förvända förhållanden,
vari han lever, har han fått ringaktning för det verkliga
kroppsarbetet, det producerande arbetet, särskilt det
sundaste och nyttigaste i världen: jordbruket. På grund
härav går inte handelsbiträdet ut och sågar husets ved, när
han slagit igen butiken. På grund härav inrättas det inte
rekreationssalar med hyvelbänkar, där man kunde få
glädjen att efter kontorstidens slut skapa konstnärliga
möbler till det egna hemmet, som i sådant fall naturligen
skulle få ett annat intresse för en när man är omgiven
av fabrikssmäck, varpå man kanske till på köpet bara har
hyreskontrakt med möbelhandlaren. . . . Jag vill inte tala
om något sådant som att husägaren skulle sopa gatan eller
att husets döttrar skulle ägna sig åt något så för huset
som deras kroppar nyttigt som att skura golv. Men
kroppsrörelse måste de ha, om de ej skola förgås, det
känna de. Alltså skaffa de sig en sådan, som är i stil
med stadens och stadsintelligensens: en improduktiv. Det
är så löjligt, att man måste lida av stadsbons blindhet
eller begreppsförvirring för att inte gapskratta åt det.
Arbetarne få slita ut sig i fabrikerna med en onaturlig
arbetstid. Ute i landet ligga de oändligaste vidder och ropa
förgäves efter att få ge skördar — man har inte ens tid
att plantera skog å dem. All samfärdsel lider av brist
på järn- och landsvägar. Man har t. o. m. i huvudstaden
brist på samlingslokaler. Men till avhjälpandet av dessa
brister vilja de fysiska krafterna inom staden ej låta
använda sig. Det nyttiga är för simpelt. Det fattades bara,
arbetet skulle få socialt anseende! Då först vore
socialismen omöjlig att undgå. Arbetarne bleve högfärdsgalna. . . .
Min far hade låtit odla 120 tunnland jord och själv lett
arbetet och deltagit i det hårdare än någon annan. En
agronom, som såg en av fars avdikningar av en mosse,
sade att intet avvägningsinstrument skulle ha ordnat
lutningsförhållandena bättre än bondögat här gjort. Men
tror du, att hushållningssällskapet givit honom någon
medalj för det? Tror du ens, att det ansetts värt en notis
i bladen? När han fyllde 60 år, skrev jag därom till
Nerikes-Posten. De togo mycket riktigt in, att han fått
blommor, en gungstol, en käpp med silverkrycka o. s. v.
Men vad jag sade om hans odlargärning, det strök den
stadsherre inom redaktionen, som påtagit sig att vara
böndernas röst. . . . Nå, alltså skaffa sig stadsborna en
samhälleligt improduktiv kroppsrörelse, när de skola ha en
sådan. <i>Deras</i> självaktning kräver det».

»Betänk emellertid, min käre Johan Larsson, vilken
glans t. ex. de olympiska spelen gett åt vårt land».

»Du må tro, att vi ute på landet hade roligt åt
huvudstadstidningarnas stora rubriker, poängrapporter och
dylikt. Inte ens ett så förnuftigt resonemang som det
om kroppsrörelsernas fysiska nödvändighet är tillräckligt
för att förmå stadsbornas flertal att ägna sig åt sådan.
I den grad har staden förslöat deras naturliga instinkter.
Något annat måste till, och det blir då ett utslag av
stadsnervositeten: spelets lidelse. Det är på det sporten lever.
Men med det har den också upphävt det lilla av förnuft,
som fanns i densamma. Vi människor äro, fysiskt sett —
och andligt med förresten — inrättade på lugnt, jämt,
uthålligt arbete. Sporten är den rena motsatsen. Det är
spellidelsen satt i system med liv och hälsa som insats.
Många få lungsot, hjärtfel o. dyl. — fråga
livförsäkringsbolagen, om de ta en sådan degenerationstyp som en
boxare utan ansenligt höjda premier. För andra bli följderna
ej så synbara, men eftersom alla brott mot hälsoläran
straffa sig med naturlagens nödvändighet, få syndarne med
relativt försvagad hälsa och förkortad livslängd sota för
sin okunnighet eller tanklöshet. Vad är varje sportidkare
av betydelse? Jo, en herre — eller dam — som gjort sig
till specialist på någonting: hoppning, kulstötning,
lassokastning eller något annat lika idiotiskt — stundom åka
de skidor och skridskor, simma, segla eller göra något som
till sin natur är klokt, men som genom tävlingsraseriet
blivit tokigt. Alltså: sportidkaren är yrkesman på något.
Han får inte direkt uppträda för betalning; då blir han
'professionell'. I själva verket äro dock många sportsmän
professionella; flertalet av någon betydelse äro
halvprofessionella — det kan alltid döljas på ett eller annat sätt.
F. ö. är ju spellidelsen och utsikten att hastigt bli
berömd, tillfället att göra lustresor med riklig
dagtraktamentsersättning o. s. v. tillräckliga dragningskrafter för
en massa ungdom att göra någon sportgren till biyrke.
Du minns vad jag sade om far min? Tänk vidare på 
följande märkvärdiga frukter å samma träd: för att få
Patriotiska sällskapets medalj måste man tjäna troget i tjugofem
år, och den har ändå inte något anseende; tvärtom att ta
emot den betyder att man är piga, dräng eller
industriarbetare. För att få en medalj av högre värde kräves
något så oerhört, att det är blott ett ytterligt fåtal, som
kunna få den. Och får man en sådan, sker det i sådan
form, att detta ytterligare framhäver huru anspråkslös
belöningen är och alltså huru ringa man värdesätter den
gärning, som man avser att utmärka. Jag mins huru en
norrlandsbonde på egen kostnad byggde en två mil lång
landsväg, till den utomordentligaste fördel för hela bygden.
Ingen sade ett smack därom. Men några år därefter kom
en man, som värderade arbetet, upp och fick se bondens
bragd. Efter utvecklandet av de ansträngningar, som
skulle avskräckt nittionio bland hundra, lyckades han
utverka en medalj åt bonden. Det vart en liten blygsam notis
på 'Officiellt' i huvudstadspressen: 'Medaljen för
berömliga gärningar i guld av åttonde storleken har tillerkänts
hemmansägaren'; och så namnet. Inget mer! Men om
en pojke, som har till biyrke att skubba lyckas
tillryggalägga en viss sträcka fem sekunder fortare än någon gjort
förut, så blir det inte bara en notis utan en artikel om
saken, en artikel med minst tre rubriker. Sådan är den
menskliga värdesättningen efter stadsbegrepp».

»Men det är i alla fall roligt att titta på dem».

»Det beror alldeles på vad pretentioner man ställer
på nöje. Man får ju i det fallet inte vänta sig annat än
stadsbornas vanliga anspråkslöshet. Vad sågo vi i dag?
En löpare kom in med förvridna anletsdrag, flämtande
så att blodfradgan stod honom kring munnen; en annan
hade fått diarré, så att avföringen rann om honom.
Sådana äro sporthjältarne! Vad sågo vi vidare. En
'fotbollsmatch' hette det. Några lymmelartade figurer satte
krokben för varandra, sparkade varann och utvecklade
diverse livsfarligt våld av extra råbarkad natur. Den
talrika åskådaremassan tog parti för och emot, tjöt som
galningar och misshandlade dem, som vunnit i tävlingen.
Detta är vad cirkus var förr i världen, undantagandes att
där uppträdde ryttare, som redo vackert, väl dresserade
djur — Gud nåde cirkusdirektören, om man fick veta att
dressyren varit förenad med djurplågeri! — styva akrobater,
roliga clowner o. s. v. Det var inte någon medborgerlig
bragd att göra konster. Nu har man fått en cirkus, där
råheten och oskönheten ingått förbund, och nu jublar
publiken, och man gör det vidriga spektaklet till en nationell
sak, ja, till något som hör till vår nationella ära. Det
är stadsmoral och stadsbegrepp».

»En obestridlig nytta har emellertid sporten»,
försäkrade Peterzohn med övertygelse. »Sedan vi fått
arbetarne in i den, bry de sig inte om sina fackföreningar och
springa inte på socialistmöten. De läsa inte ens 
socialisttidningarna, utan dem som ha de bästa sportreferaten,
och detta är höger- eller halvhögerbladen. Böcker titta
de inte åt. Vi ha inget besvär av dem vid valen — här
röstade en mängd av dem t. o. m. med högern vid
senaste stadsfullmäktigevalet».

»D. v. s. sportreferaten ha blivit deras andliga kost.
De fråga ej efter kulturella målsmän, utan efter
innehavare av hopp-, spring- och slagsmålsmästerskap; ej efter
samhällsnyttiga uppfinningar, konstverk, litterära skapelser
o. s. v., utan efter tävlingstider, -rekord o. dyl. De
försumma, som du säger, t. o. m. att lägga sig till med
möjligheterna till förbättrandet av sin personliga ställning,
att inte tala om hela samhällets rättvändning, som endast
kan utföras av dem, emedan de äro flertalet. Det är bara
stadsknoddar, stadsarbetare och sådana, som kunna svälja
så grova krokar».
<h2>XVII.

DON EFTER PERSON.</h2>

»Stockholms-Tidningen! Uppseendeväckande kärleksdrama 
å ett hotell i staden inom broarna. Mannen död,
kvinnan döende!»

»Dagens Nyheter! Väldig eldsvåda å Söder. Fem
personer innebrända!»

Så skreko tidningsförsäljarne, stundom i munnen på
varandra, å gatan där Peterzohn och Johan Larsson gingo
fram en söndagsmorgon.

»Kan du», sade Johan Larsson, »säga mig varför inte
försäljarne skrika: 'Stockholms Dagblad! Nyupptäckt,
märkligt manuskript av August Strindberg!' — 'Svenska
Dagbladet! Sverge, dikt av Heidenstam' — 'Dagens
Nyheter! En utredning i härordningsfrågan!' — o. s. v.?
Ha inte tidningarna tocket en sådan här dag?»

»Jo, visst. I dag mer än annars. Det äro de för resten 
tvungna till för skams skull. Man har ju kultur, vet
jag. Sådant läses dock endast av ett litet fåtal».

»Men när det bjudes på mord, stöld och sådant, då
regnar det 10- och 20 öringar?»

»Jo, det vill jag lova. Det finns tidningar, som kunna
sälja 30—40,000 ex. en söndagsmorgon ensamt här i Stockholm. 
Tidningarnas aktieägare och löntagare äro inga
opraktiska idealister. De vilja leva, de också — de behöva
följaktligen utdelning och löner. Och när de nu veta vad
massan vill ha, varför skulle de inte ge den det?»

»Don efter person, menar du?» sade Larsson.

Peterzohn nickade.

<h2>XVIII.

STORSTADENS INTELLIGENSMÄTARE.</h2>

Bokförläggare Bärge sökte boktryckaren i ett ärende,
som rörde hans under arbete varande beställning.

»Jag är upptagen i tio minuter», sade boktryckaren.
»Var god titta i de här tidningarna under tiden. Dagens
Nyheter bör särskilt intressera er. Där är er stads
tidning citerad».

Bärge ögnade igenom Dagens Nyheter och Grönköpings
Veckoblad, och så var boktryckaren färdig.

»Ursäkta en strängt upptagen man», bad boktryckaren.
»Det här kunde inte uppskjutas».

»Det var för mig ingen bortkastad tid», svarade Bärge.
»Tvärtom var det mycket intressant att få detta nya bevis
för storstadsluftens inverkan på de medelmåttigt
konstruerade tankeapparaterna: intelligensen står i proportion till
kommunens invånareantal. Det är Dagens Nyheters,
Söndags-Nisses & konsorters logik. Följaktligen äro artiklar
och notiser geniala, om de stå i huvudstadstidningarna,
medan deras valör i lantsortspressen sjunker med
respektive städers invånareantal. Och när vi komma till så små
samhällen som Bärgåsa, Trosa, Sigtuna och liknande, blir
journalistiken enbart löjlig».

»Det är onekligen en mycket enkel mätare på
intelligensen».

»Bärgåsaposten redigeras av överläraren vid stadens
folkskolor, student, kunskapsrik och ett skarpt huvud. De
notiser, som Dagens Nyheter återgivit, äro riktade mot
ett par av vårt samhälles pampar, men Dagens Nyheter
har ej förstått ironien i Bärgåsaposten. Den har bara
förstått, att den skall skratta åt det lilla samhället. Och
att skratta åt det man ej känner till är en ringa konst. De
kompletta idioterna gå med ett beständigt flin på läpparne».

Boktryckaren skrattade.

»Minns ni historien om Gustaf Frödings 'Mister
Johansson'? Den trycktes i Karlstads-Tidningen, och ingen
lade märke till den. Det var ju en landsortstidning, och
dess redaktör hade inte hunnit att bli riksdagsman. Ingen
huvudstadstidning observerade dikten, men i den ringaktade
svensk-amerikanska pressen förstod man diktens
förträfflighet och avtryckte den — naturligtvis utan att angiva
källan. Nu lade en stockholmstidning märke till den.
Tidningen, som trodde, att dikten var skriven av en
svensk-amerikan, avtryckte den och försåg den med några
inledande ord av det vanliga överlägsna slaget. Det var
först en lantsortstidning som reagerade, frågande: 'Se ni
då inte, att dikten är skriven av en skald av Guds nåde?
Märka ni inte här humorn och vemodet i en förening, som
blott kan åstadkommas av snillet?' Stockholmsbladet
gjorde det först, när dikten utkom på Bonniers förlag».

»Och det är bokstavligen sant?» sporde boktryckaren.

»Jo, det vill jag lova. . . . Gå igenom
personalförteckningen i huvudstadstidningarna, och ni skall finna att det
huvudsakligen är landsbor. Men i samma stund de
inträda i stockholmspressen, kommer den helige andes
utgjutelse över dem».

»Och så säger man, att underverkens tid är förbi!»

»Se här på Grönköpings Veckoblad, som f. ö. bara
är en dålig efterapning av en norsk förebild. Samtliga
de där förekommande fingerade medarbetarne äro lika
enfaldiga som okunniga, oaktat de angivas tillhöra
kategorier, som åtnjutit samma undervisning som landets
övriga inbyggare. En av deras specialiteter är att skriva
och uttala utländska ord galet, och var gång det sker,
vrålar huvudstadsbon av förtjusning, allra helst om det är
någon enklare bokhållare — Grönköpings Veckoblads
redaktör har själv börjat sin bana som sådan och vet alltså
hur han skall ta sin publik — någon enklare bokhållare,
säger jag, som finner det naturligt att han skall betraktas
som övermänniska, eftersom han haft tillfälle att ta några
klunkar ur den mimersbrunn, som för Grönköpings
Veckoblad utgör bildningens blomma: 'Ekbohrns 60,000
främmande ord och namn'».

»Nå, men varför reagerar inte landsorten mot detta?»

»Det ger oss tvärtom anledning att skratta på 
stockholmarnes bekostnad. Ni minns historien om den
stockholmsfröken, som under ett besök på landet frågade, om
det var den svarta kon som mjölkade den sura mjölken?
Genomsnittsstockholmarens kunskap om människorna i
landsorten är proportionsvis inte stort större. Vi tycka,
att man måste vara bra larvig för att kunna tota ihop
sådana där barnsligheter som Grönköpings Veckoblads
förmenta kvickheter och inte mindre larvig för att läsa
sådant pjoller».

»Det var någon, som trodde, att den i Grönköpings
Veckoblad återgivna bilden av en stadsgata är ett
Bärgåsa-motiv».

»Det stämmer. Det är ett vykort, som klicherats och
försetts med några flabbiga ord, vilka på det förträffligaste
karaktärisera sin författares okunnighet och brist på smak.
Det här närmaste huset är av trä, rödfärgat och med
torvtak. Det är en stilfull kopia av en stilfull soldatstuga under
indelningsverkets dagar. När soldaten fick avsked, ställdes
han ej hemlös av bönderna i den rote, han tjänat. De
ville ge honom ett eget hem på egen jord. Men som han
kunde skomakeri, sade han: 'Om ni uppföra stugan i
Bärgåsa, där de ha behov av en skomakare till, skall jag själv
köpa tomten' . . . . Envåningshuset bredvid byggdes av en
sjökapten av finsk härkomst, och som ni ser, är det
typiskt finskt. . . . Envåningshuset söder om detta med
frontespis är en lika typisk bohusstuga — den byggdes av en
skeppare, men en bohuslänning. . . . Tvåvåningshuset i
gatans ändpunkt är ett patricierhus från 1700-talet. Det
byggdes av stadens förmögnaste köpman. Med sitt brutna
tak, sina väl avvägda proportioner, sin fritrappa (med ett
smide, som är ett mästerverk) och snidade tavla över
porten är det så vackert, att varje människa med något
begrepp om arkitektur måste falla i formlig hänryckning
åt det. Hela husraden hänger dessutom ihop som ett
organiskt helt. Men den överlägsne herrn i Grönköpings
Veckoblad förstår ingenting av detta — han förstår inte
ens att hålla käften, utan trampar gladeligen på och ger
oss tillfälle att skratta åt hans okunnighet och okultiverade
smak. . . . Låt oss kasta en blick ut genom ert
kontorsfönster på de närmaste fyra husen. Vad kan man säga
om det mitt emot?»

»Att det är en av de otaliga kvarlevorna från den
stadsarkitekturens förfallotid, då man levde på Grekland».

»Och att ingenting kan passa mindre till 
hyreskasärn?»

»Erkännes».

»Nå, det i morisk stil bredvid?»

»Att det är vackert, men hör ej hemma i vårt klimat».

»Och det tredje härifrån?»

»Det är ju bara falskhet. Cement i stället för
kalksten, murbruk i stället för sandsten, oljemålning i stället
för porfyr».

»Om krokanen där behöver jag väl ej yttra mig?»

»Nej, det är överflödigt».

»Och helhetsintrycket av gatan?»

»Det finns tyvärr ej något sådant. Husen stå och
örfila upp varandra».

»Om vi då skulle stiga in i de fyra husen! Hur är
det då med soldatstugan? Där drives skomakeri — av
en sonson till grundläggaren. Traditioner, solidaritet! —
Finnens hus äges av en pensionerad postman från
Stockholm. Han ville ha ro på gamla dagar. Ni skulle se den
till huset hörande trädgården! Det är en sannskyldig
paradisets lustgård. Samtliga de här avbildade fyra husen
ha trädgårdar mot ån. Bohusstugan äges av en gammal
fru, som driver den i södra delen av huset inrymda
diversehandeln, där det säljes så skilda saker som
kortvaror, kaffe och tidningar — precis som på Söder i
Stockholm, fastän okunnigheten i Grönköpings Veckoblad tror,
att det är unikt för småstäderna. Den där frun blev änka,
då mannen i sorgen över att ha blivit ruinerad på borgen
— hjälpsamhet alltså — begick självmord. De övriga
köpmännen i staden hulpo henne att behålla affären. Hon
arbetade outtröttligt. Det gick sakta framåt. En dag
ägde hon åter det älskade hemmet. Vet ni vad hon då
började med? Jo, att betala mannens skulder. Nu är det
inte ett öre oguldet därav! . . . . Patricierhuset bär i
gammalsvenska över dörren inskriften: 'Du, som klandrar mig
och mitt, gack till dig och ditt. Finner du intet hos dig
och ditt, kom då åter till mig och mitt'. Undras om
Grönköpings Veckoblads redaktör skulle ha förstått att ta åt
sig? Detta hus byggdes av en borgare, som dog såsom
garvareålderman. På hans grav reste dåvarande
stadsbor en vård med inskriften: 'Den borgaren, som gjorde
väl mot sina medmänniskor'. Nu bebos huset av
Bärgåsapostens redaktör, folkskolläraren. All inredning och
möblering går i stil med huset, som utgör ett formligt
museum och som staden ärnar inköpa. I intet hus bor
mer än en familj. . . . Ja, sådana människor befolka de
där fyra Bärgåsahusen. Vad rymma de här fyra stora
storstadshusen för folk?»

»Greklandsimitationen har satt sig och där fuktar, så
det har ständigt bytt ägare. Sedan några år är det till
stor del upptaget av en bordell».

»Vi äro okultiverade nog att inte ha någon sådan. . . .
Nå, och det moriska?»

»Jag vet blott, att det äges av en av huvudstadens
värsta procentare. Hans specialitet är löjtnanter med
adliga namn. Geschäftet är mycket givande. Han
började som vaktmästare i ett av ämbetsverken».

»Och det där med den falska grannlåten?»

»Det äges av kolonialvaruhandlaren på nedre botten,
fastän affären drives i sonens namn. Han har gjort
konkurs tre gånger. Första gången övertog frun affären;
andra gången sonen; nu är det bolag. Och han har
blivit rikare för varje gång. . . .»

». . . . han avlagt konkursed?»

Boktryckaren nickade.

»Och krokanen?» fortsatte Bärge.

»Det äges av en snäll man, privatperson, som ärvt
en stor förmögenhet. Han använder alla inkomster till
välgörenhet. Men det blir ju bara en pinne i havet i en
så stor stads oerhörda elände. Det säges f. ö., att
barnen ärna få honom under förmyndare, förebärande att
han ej är normal».

»Det resultatet gav alltså denna lilla jämförelse
mellan storstaden och det av dess flabbar förlöjligade
Grönköping. Ville man fortsätta, inte skulle vi förlora på det».
<h2>XIX.

DE, SOM GÖRA LEKSAKER ÅT DE STORA
BARNEN.</h2>

Johan Larsson har för Peterzohn uttryckt sin glädje
över att hans stockholmssejour närmar sig slutet.

»Då gäller det att väl använda tiden», säger
Peterzohn. »Låt oss titta i tidningarna. . . . Jo, se här:
Konstnärernas förbund öppnar tavelutställning i morgon
förmiddag, och på kvällen är det premiär på Dramaten. Det
är nog så mycket på en dag, men så ofördärvad som din
andliga digestionsapparat är, orkar du nog med det. Det
smärtar mig att inte kunna följa med dig på
tavelutställningen, men mina fysiska krafter räcka inte till för
bådadera — jag har för övrigt inte varit vid sunda vätskor
på sista tiden, och en specialist skall ta mig på sängen
i morgon förmiddag och grundligt diagnosticera mina
hundratjugo kilo. . . .»

»Det gör du rätt i . . . .»

»Till utställningen skall jag emellertid skaffa dig
sakkunnigt sällskap, en målare».

»Tack skall du ha, men . . . .»

»För teaterpremiären ber jag däremot att få vara värd.
Jag skaffar alltså biljetter åt dig och din vän
bokförläggaren, och efteråt deltaga ni i en supé, som jag har
för några av mina vänner».

»Tack skall du ha. . . . Jag beklagar emellertid att
jag inte får ditt sällskap också på utställningen, helst när
jag nu också får höra att du har ett sådant intresse för
tavlor. Jag påminner mig för övrigt att du har många
sådana på dina egna väggar».


»Intresset är inte överdrivet, men det hör ihop med
storstadslivet att hålla reda på tocket, och att uppmuntra
det tillhör ens ställning, sedan man begynt figurera med
sexsiffriga tal i taxeringskalendern».

»Jag förstår dig inte riktigt. Varför måste man
nödvändigt hålla reda på och uppmuntra?»

»Tavlorna, teatrarne, förströelseböckerna äro ett slags
andliga kommunikationsmedel inom en viss klass, förande
upp på en plattform, varifrån vi kunna se ned på mobben
och denna med vördnad ser upp till oss. . . . En
affärsman kan inte tala om affärer med andra än sina
kårkamrater och inte alltid med dem, eftersom han inte får
röja de förehavanden som betinga hans framgång på
andras bekostnad. Likaså är det med ämbetsmän, politici,
industriidkare m. fl., att inte tala om våra fruntimmer,
som ju inte kunna fylla sin tillvaro med modejournalen,
konditoribesöken och klagomålen över pigorna. Det
måste finnas något för alla dessa gemensamt, en mötesplats,
och det blir tavlor, skulptur och förströelseläsning. Alltså
måste jag känna till det där».

»Men om man inte har det ringaste sinne för t. ex.
tavlor?»

»För dem — och dit hör jag — ha vi tidningarna.
Det är därför man är så angelägen om att komma med
vernissagen och premiären. Dagen därpå talas det som
intensivast därom, och då skall man ej blott ha sett och
hört utan också ha sitt omdöme färdigt. Och ett sådant
är sannerligen intet snutet ur näsan. Omdömet är
nämligen beroende på så många omständigheter: inte blott
moderiktingar inom genren utan också på om
vederbörande har någon inflytelserik gynnare, som ej får
desavoueras; om en viss teater haft en dålig säsong och den nya
pjäsen på förhand är kreerad till kassapjäs o. s. v. Man
måste sålunda ej blott ha den utredning, som dagens
estetiska mode fordrar, utan också vissa andra signaler, som
äro de ledande klassernas hemlighet».

»Du brister då inte i uppriktighet».

»Nej, det är en riktig njutning att någon gång få
andas ut».

— — —

Johan Larsson och Bärge uppsökte, enligt
överenskommelse, Peterzohn i hans hem en stund före teaterdags.

Sedan han talat en stund om sig själv och sitt onda
— varom han skulle få närmare besked efter att
blod- och urinprov undersökts — frågade han:

»Nå, hurudan funno ni utställningen?»

»I mina ögon var det mest ointressant», svarade
Johan Larsson. »En del av tavlorna voro alldeles befängda
ifråga om form som färg. Somliga sågo ut som småbarn
skulle ha målat dem, andra som om målarne inte voro
riktigt kloka. Vad var det vår ciceron kallade de värsta
färgsudderierna?»

»Futurism och kubism», svarade Bärge. »Futurismen
skall ju ha skapats av en absintslav».

»Det tycker jag också är fånigt», erkände Peterzohn.
»Men det är inte så gott att vara målare. De måste
hitta på nyheter ideligen. Och de, som inte ha förmågan
att komma med något talangfullt, få slå sig på det
rosenrasande».

»Emellertid behandlas även dessa med stort allvar i
aftontidningarna», upplyste Bärge.

»Jag har inte sett dem än», sade Peterzohn med
något av en suck. »Nå, de bra tavlorna, då?»

»Jag fäste mig egentligen mest vid landskapen», sade
Johan Larsson. »Men i de flesta av dem var det något,
som röjde hur flyktig målarens bekantskap med ämnet
var. En plöjare hade tömmarne i galen hand. En
mjölkerska satt på tokig sida. En gärdesgård saknade hank,
och gärdslet svävade alltså fritt i luften, gladeliga
sättande sig över den på alla sätt fjäskande tyngdlagen.
Naturligen får den, som har öga för dylika
felaktigheter, ett visst misstroende till det hela, och det mesta
av vad jag såg bara stärkte detta misstroende.
Tavlorna voro oftast målade av stadsbor, som ej kände till
landet, utan sett det flyktigt på besök. Men tavlorna skulle
ses av stadsbor och beskrivas av stadsbor, som sett ännu
mindre av landet, och därför kunde de bli berömda».

»Sade du det där åt målaren?»

»Nej, men nog lät jag honom förstå, att jag inte tyckte
att allt var riktigt».

»Och vad sade han om det?»

»Han gapskrattade. Det är bara målarens öga, som
kan rätt uppfatta naturen, förklarade han. Han tog visst
inte humör. Han bara tyckte det var lustigt att finna
någon, som inte begrep det fina i kråksången. Det var
ju inte skäl att resonera med honom, och inte ville jag
för din skull heller, eftersom ni skulle vara vänner, fastän
det inte kunde märkas på honom».

»Skällde han på mig?»

»Inte uttryckte han sig så artigt».

»Det är tacken för att man lånar dem pengar,
skriver på deras växlar och köper deras kludd».

»Har du hulpit honom?»

»Ja».

»Och varför det?»

»Rikedom förpliktar, heter det. Lyckas man få tag
i ett tacksamt subjekt att offra pengar på, så får man ett
visst anseende i våra kretsar. När den store konstnären
nämnes, så kommer man ihåg den, som drog fram
honom ur obemärktheten. Man blir prisad både för sitt
goda hjärta och sitt goda omdöme».

»Det är komiskt», sköt Bärge in, »att höra målare,
skulptörer och dem, som ha till uppgift att skriva
tidningar och ge ut böcker därom, yttra sig om dessa
människor och deras verk. Bara man kan måla en bra
tavla, så är man ett snille. Och ingenting annat än
tavlor, skulptur och diktverk har någon egentlig betydelse.
De äro det synliga uttrycket for nationens intelligens,
heter det. Uppfinningar, sociala reformer, nyttigt arbete
räknas som betydelselöst. Och tidningar och publik göra
allt för att styrka de där yrkesmännen i sin upfattning.
Hur kan det komma till?»

»Vi kunna», tillade Johan Larsson, »avvara både
tavlor och skulpturer, men vi kunna inte reda oss utan mat,
kläder, bostäder o. s. v. Inte blir man odödlig på att
utröna havsdjupets hemligheter. Inte blir man odödlig på
att bygga en bro, som i århundraden framåt underlättar
samfärdseln mellan viktiga landsdelar. Inte blir man
odödlig på att förädla äpplen och skapa nya varieteter av
vete. Inte blir man odödlig på att konstruera en praktisk
kokspisel, som välsignas av miljoner husmödrar. Inte blir

man odödlig på att göra skor, som äro goda att gå i. Jag
tycker det är roligt att se goda tavlor och skulpturverk,
men jag vet ju, att produktionen därav inte alls fordrar
de kunskaper, som t. ex. vetenskapsmannen eller
ingeniören måste besitta. Inte heller större begåvning. Jag finner
det inte märkvärdigare att göra en god tavla än att göra
en god sko — öga, noggranhet, tålamod äro huvudsaken
för skomakaren som målaren. Jag unnar målaren beröm
när han gör något bra, men när någon gör anspråk på
att anses som övermänniska bara för att han målar
tavlor, då är det jag, som har roligt».

»Det är ju alltid så, att det nyttiga är ringaktat —
däri ha vi svaret på edra frågor», sade Peterzohn. »Man
tycker bara, att det är som det skall vara, när man får
god mat, välsittande kläder o. s. v., och man tackar inte
därför. Men när man får något till överlopps, då infinner
sig tacksamheten. Man blir glad åt de där, som göra
leksaker åt stora barn, och tacksamheten tar sig lätt
överdrivna uttryck. Ha då de, som bli föremål därför, inte
förmåga att uppfatta detta, så stiger det dem så starkt åt
huvudet, att de överdriva både sitt yrkes och sin egen
betydelse».

»Nu är det tid att gå till teatern», sade Bärge.

»Å, vi åka, förstås. Var snäll att ringa efter en bil»,
bad Peterzohn.
<h2>XX.

»PAPPERSSKOGEN».</h2>

Det av Peterzohn inbjudna sällskapet utgjorde
tillsammans åtta personer, titulerade grosshandlare, fabrikör
o. s. v. Så länge föreställningen varade, hade Johan
Larsson och Bärge ej tillfälle att stifta närmare bekantskap
med dem, enär de regelbundet tillbrakte mellanakterna i
den med foyern förbundna restaurangen. Johan Larsson
ville ej ut i cigarröken dit, och Bärge stannade i salongen
för att hålla honom sällskap.

Efteråt for man i bil till en restaurang, där en på
förhand beställd supé stod dukad.

»Nå, vad är nu ditt oförvillade omdöme om
föreställningen?» vände sig Peterzohn till Johan Larsson, sedan
de satt sig till bords.

Ironien i Peterzohns ton undgick ej Johan Larsson,
men han låtsades ej därom. Han skulle sannerligen ej
låta göra sig till driftkuku.

»Det var likt allt annat som jag sett i staden»,
svarade han — »anspråkslöst».

De flesta spärrade upp munnen, men en av herrarne,
som titulerades som fabrikör, och som högljutt gäspat
upprepade gånger under föreställningen, utbrast:

»Det var sannerligen trevligt att träffa en människa,
som har ett omdöme och — än mera — äger mod att
uttala det. Vad var det nu, som ni fann sämst i den
här dyngan?»

»Ungefär alltihop. För det första ger den där målade
väven, som rör sig för varje luftdrag, inte mig någon
illusion av rum. En bostad är ju fastheten, tryggheten,
lugnet. De målade böckerna i bokhyllan skreko ju
formligen ut onaturen i det hela. Landsskapsdekorationen hade
skuggan på orätt sida. Det är inte stadsbor så noga med,
och man kan vara hur högt bildad som helst utan att
begripa det. Men jag minns huru vår värd skrattade åt
mig, när jag i min lantliga oskuld undrade på vad <i>torr</i>
punsch ville säga. Det är i staden alldeles nödvändigt, om
man inte vill bli ansedd som bonde — något som är
förfärligt — att ha reda på från vilket tidevarv den eller
den möbeln är, att falla i extas över vissa tavlor och
att anse vissa böcker som något alldeles utomordentligt.
Men däremot kan man anses högt bildad utan att veta
något om stjärnhimlen, om vindarnes lagar, om
jordarternas kemiska sammansättning, om växtlivets under, om
djurens psykologi och annat av det eviga, det oföränderliga,
det stora — det som lär mig känna Gud, skulle jag vilja
säga, om det ej vore i staden, där man inte har något
behov av honom. Man behöver där ej frukta honom, ty man
har polis och gatubelysning, som ge en den önskvärda
tryggheten; och man lever i nuet, vadan man ej behöver
sträcka tanken upp till oändlighetens vidder. . . . Ni nöja
er med den målade pappersskogen i stället för de levande
träden. Ni veta ingenting om rymdens sångarskara, om
fåglarne; ni kunna ej skilja på talgoxens kvitter och
bofinkens sång, och det är ingen skam. Men tänk, om man
inte skulle ha reda på, huru den eller den sångaren eller
sångerskan sjunger. Jag var på operan härom dagen, och
jag formligen äcklades åt onaturen. En jätte med
isterbuk spelade yngling; den unga flickans roll utfördes av ett
fruntimmer, som befann sig på skuggsidan av de fyrtio.
Man kunde inte höra ett ord av vad de sade; de flåsade
och skreko emellanåt så, att jag föll i skratt både över de
agerande och dem, som njöto av att höra och se på. Det
imponerade inte på min okultur, att det var en högst
berömd opera och att partierna sjungits in för hrr X., Y.
och Z. Nej, jag satt och längtade från det målade
papperet och 'konst'-sången ut till den riktiga skogen och
till de sångare, som lärt sin konst hos Den Store
Mästaren».

Fabrikören reste sig och gav Johan Larsson ett
handslag.

»Det där var som talat ur mitt hjärta. Tack skall ni ha!»

Ingen tycktes ha lust att bemöta Johan Larsson, vare
sig han ansågs för tokig för att betraktas som krigförande
part eller sällskapets medlemmar hade annat bruk för sina
tungor. I alla händelser lade de in kvantiteter, som en
boa constrictor skulle ha betraktat som en utmaning.

»Man kan ju säga», upptog Bärge samtalstråden, »att
min vän Johan Larsson gör sig skyldig till en överdrift
då han utdömer all teater. Han reagerar mot den
överdrivna betydelse, som man ägnar den. Jag är intendent
vid min stads lilla teater, som undantagandes storleken,
gott står sig vid en jämförelse med flertalet teatrar i
huvudstaden. Jag har alltså att göra med alla resande
landsortssällskap. I storstadsbons ögon är ju landsortsteater
alltid synonym med 'lada', landsortssällskap detsamma som
'band'. Det ena misstaget är lika stort som det andra.
En hel del landsortssällskaps sujetter gå ju också till
huvudstadstadsteatrarne, en och annan — t. ex. August
Lindberg — som reformator. . . . Låt oss säga, att teater är ett
angenämt nöje, att teatern stundom kan verka
uppfostrande, men att dess betydelse överdrivits. De, som blivit
offer för denna Överdrift, äro i första rummet skådespelarne,
något, som varit till lika stor skada för dem personligen
som för teatern. Härmningsdriften hör till de
primitivaste av den mänskliga naturens krafter. Se bara på vad
de små barnen kunna prestera i detta fall. Musiksinnet
utvecklas mycket tidigt och förutsätter inte alls någon
särskild intelligens. Men skådespelaren och operaartisten ha
vant sig att bli betraktade som något märkvärdigt. Spelar
man teater bra, så är man ett geni. Jag har otaliga
gånger skrattat åt skådespelarnycker, som givit bevis för
vederbörandes löjliga självöverskattning. Publiken är
tacksam mot dem, som leka för densamma, och i samma grad
det presterade är ägnat att tilltala medelnivån, blir bifallet
intensivt. Gå på en soaré. En bekant politiker träder
fram och håller ett föredrag om en politisk personlighet,
som satt det djupaste märke i vårt nationella liv och
vilkens namn aldrig skall glömmas så länge vi ha en
historia. Flertalet hör på mer eller mindre ointresserat, och
efteråt följer den obligatoriska applåden, ej vidare
kraftig. Men så kommer en bekant sångerska med vackert
ansikte och vacker röst. Hon <i>hälsas</i> med en applåd, och
när hon slutat är bifallet så starkt, att hon ger ett 
dakaponummer. Hon kan vara glömd i övermorgon och likaså
den revykuplett, hon föredrog. Men flickan hörde till
dem, som leka för oss, och ingenting är tacksammare.
Är hon nu en ej alltför överdriven intelligens, så tror hon
helt naturligt, att hon är något långt mer betydande än
föredragshållaren och att utförandet av den inlärda
slagdängan för dagen är något märkvärdigare än
föredraget, som f. ö. var författat av föreläsaren själv.
Tidningarnas recensioner, intervjuer och teaterskvaller är ju
också ägnat att stiga teaterfolket åt huvudet. Komma
sådana på gästspel till utlandet och hyllas som
representanter för sin nation, ta de åt sig bifallet som en uteslutande
personlig hyllning åt dem. Och så bli de ytterligare
inskränkta — deras yrke är personlighetshämmande nog i
sig självt. Tänk att ha till yrke att agera, att vara någon
annan! En amatörskådespelare är något uppfriskande.
Han kommer från det levande livet med skarpa intryck.
Skådespelaren har förställning till yrke. I det fallet är
landsortsskådespelaren ofta mycket bättre; han har sett sig
omkring mera än huvudstadsskådespelaren. Skådespelaren
är så van att posera, att han i sällskapslivet fortfar att vara
teaterfiguren, krävande bifall. Inte rör man sig i verkliga
livet på det sätt som på teaterrecensentspråket benämnes
scenisk rutin. Inte talar man i verkligheten som på
teatern, där allt måste chargeras. Teatern i all ära, men gör
den ej till något mer än den är: ett populärt nöje, som
är bra, om pjäsen är god och utförandet gott.
Teaterfolket i all ära, men det är naturligtvis inte ett smul
konstigare att inlära en roll och spela den än att tillreda en
middag, sy en klänning o. s. v. . . . . Ja, nu ha Johan
Larsson och jag deklarerat bondlandets och Grönköpings
begrepp om teatern. Det var väl grosshandlare
Peterzohns mening med att göra oss den äran. Vi ha
predikat så att herrarne ha sluppit att fråga. Vi äro båda
färdiga, och herrarne kunna nu upptaga sin egen
behandling av pjäsen och spelet».

»Jag skall åtminstone ge mitt erkännande åt den sista
snärten», sade Peterzohn. »Vi kunna aldrig njuta riktigt
på teatern. Vi skola sitta med ögon och öron på skaft
för att iakttaga hurudan pjäsen är och huru
skådespelarne göra den. Vi unna oss inte ens att ha roligt».

»Det skulle intressera mig», sade fabrikören, »att höra
om bokförläggaren är lika fördomsfri ifråga om författare
som ni är när det gäller skådespelare. Men det ämnet orka
vi ej med i kväll. Jag hoppas, att samtliga herrarne vilja
göra mig den äran att äta middag hos mig i mitt hem i
Stocksund i morgon, så ta hr Bärge och jag ett nappatag
där. Ha ni tid och lust?»

»Ja, tack», svarade Bärge och Johan Larsson.

De flesta av de övriga undanbådo sig. De hade fått
nog.
<h2>XXI.

BLANKSMÖRJEFABRIKANTENS ANALOGIER.</h2>

»Jag tycker, att ert yrke har en bestämd likhet med
mitt», sade fabrikören till Bärge.

»Vad är det då fabrikören tillverkar?» frågade Bärge.

»Blanksmörja».

Peterzohn skrattade. De voro kniviga nog, dessa
lantisar, men här skulle man ändå få roligt!

»I vad avseende skulle då likheten bestå?» frågade
Bärge.

»Jag för ett antal kvalitéer. Somliga märken äro bra,
andra bättre och åter andra bäst. Många gånger är det
samma sak med olika namn — det kommer mycket an på
namnet. Jag är ständigt på jakt efter goda märken. Det
veta alla, som sysselsätta sig med
blanksmörjesammansättningar, kemister av yrket såväl som amatörer, och jag
är ständigt överlupen med erbjudanden av nyheter i genren.
Jag köper en del, tillverkar en så god vara jag kan, ger
den en tilltalande utstyrsel, sätter så i gång en energisk
reklam för den: får en sakkunnig att skriva om den, ser
till att det kommer in i tidningarna, annonserar, låter göra
tilldragande reklamaffischer och skyltar. Ni tillverkar
böcker. Ni har olika märken och kvalitéer; ni blir erbjuden
mer än ni kan ta, både av yrkesförfattare och amatörer
— ni har väl också erfarenhet av, att de senare alltid bjuda
på de piffigaste nyheterna? Tar ni ett arbete, gör ni därav
en bok med så tilltalande utstyrsel som möjligt, och så
kommer reklamen, som är ungefär enahanda med min,
undantagandes att den, som har till yrke att skriva om
böcker, anser sig vara något förbålt märkvärdigt jämfört
med den, som skriver om blanksmörja. I mina ögon 
smäller det ungefär lika högt, men jag lutar helt naturligt åt att
anse blanksmörjan viktigare än böckerna, eftersom skors
hållbarhet, vattentäthet och utseende är något för såväl
hälsa som trevnad ytterligt viktigt, medan man i värsta
fall kan avvara böcker. . . . Nå, den där gradskillnaden
mellan den som skriver om er vara och min beror väl på
den vanliga överskattningen av det nyttiga och svagheten
för dem, som roa oss. Ty det anses vara självfallet, att
det är finare att utge böcker än att tillverka blanksmörja».

»Det är nog i allmänhet så, men det är inte min
mening».

»Vad ger ni då ut för slags böcker?

»Endast dem jag anser vara goda».

»Ni var mig en livad prick! Ändra förläggare ge ut
allt, vare sig det förskriver sig från Gud eller djävulen,
bara de förtjäna pengar på det. I mina ögon är det en
ruskig uppgift, med hur fina namn den än må förses.
Jag skulle anse det som en brottslighet att utsända en
blanksmörjesort, som vore dålig. Analogien mellan en
riktig bokförläggare — som ni visar er vara — och en
hederlig blanksmörjefabrikant blir allt fullständigare. Nå,
ni har väl, som jag, konkurrenter med andra grundsatser,
än ni själv, och ni har väl gjort den erfarenheten, att
ofta gå de goda böckerna sämre än de dåliga?»

»Det stämmer».

»Man kan genom reklam få kolossal marknad för ett
visst blanksmörjemärke, även om det är svagt, ja,
representerar en läderförstörande vara. Människorna äro
okritiska, vare sig det är fråga om blanksmörja eller
böcker. När ett visst märke tagit fart går det framför andra,
även om nyare, bättre kvalitéer komma i marknaden. Är
man i ropet, så är man under tak. Man kan t. o. m.
försämra tillverkningen ganska långt utan att
försäljningen går ner. En ny form eller ett nytt namn på varan
garanterar framgång, bara man har råd att skrika ut det
tillräckligt starkt och ihållande. Den, som hittade på att
förtunna blanksmörjan, tömma den på glasburkar och kalla
den skokräm blev mångmiljonär på den kuppen. Ni få
se till, att böckernas evigt enahanda innehåll får lite nya
former, yttre som inre, inte sant?»

Bärge nickade.

»För oss fabrikanter är det av vikt att få
utställningspris: medaljer, diplom. Ett sådant garanterar ofta
herravälde i konkurrensen. Nu är det inte sagt, att den
blanksmörjan, som bäst förtjänar det, får guldmedalj. Dennas
förvärvande beror på många omständigheter — relationer,
middagar, brorskålar och åtskilligt annat smått och gott:
delägarskap i andra firmor, kundskap på vissa håll, och
det är knappast andra än de stora fabrikanterna, som kunna
nå dit hän. Ni ha ju litterära pris. Om en författare blir
tilldelad ett sådant, får han väl anses vara på det torra,
och förläggarens vinst är väl då säker?»

»Jo».

»Och alltså måste förläggaren skaffa författaren den där
utmärkelsen. . . . Han får naturligtvis gå grannlaga till
väga, så att han ej utmanar opinionen eller de
prisförlänande. Men bådadera tåla ganska mycket».

»Ja, det skall Gud veta», betygade Bärge. »Men nu
är fabrikören också inne på den grundväsentliga skillnaden
mellan blanksmörjan och böckerna. En kompositör av
blanksmörjerecept gör inte anspråk på att betraktas som
övermänniska, ehuru hans recept kan betyda miljoner i
nationalvinst för landet både genom att skorna bli
hållbarare och deras bärare skyddade för väta om fötterna,
alltså för förkylningar. Han gör nyttigheter och får finna
sig i den behandling en sådan är dömd att röna av
publikum. Men författaren hör till dem, vilka göra
leksaker åt de stora barnen. Han är alltså predestinerad till
publikums bevågenhet, som kommer honom till del i
samma mån han når massan. Nu är det ju med böckerna —
och framför allt förströelseläsningslitteraturen — som hr
Peterzohn nyligen sade om tavlorna: de äro ett andligt
kommunikationsmedel. Författaren får socialt anseende
i en helt annan grad än blanksmörjeuppfinnaren, och det
är förläggaren angeläget att se till, att författarens
anseende ideligen växer. Kan förläggaren nu få publikum att
tro, att författaren ifråga är ett snille — ja, då kan han
göra en förmögenhet på en enda bok. Nu vill varje
förläggare självfallet tjäna pengar på sina förlag, och så
måste varje författare göras till ett snille. Går det ej
att få honom till en av de större profeterna, gäller det
att åtminstone få honom till en av de mindre».

»Jag kan en i det fallet belysande historia», sade
Peterzohn.

»Låt höra!»

»En rapp och duktig tidningsman utlyste en pristävlan
om en roman till följetong. Priset var högt. Det är gott
om folk, som i sina gömmor har en från förläggarne
returnerad roman. En så våldsam mängd tävlingsskrifter
inkom, att de utsedda prisdomarne skulle behövt flere år
för att läsa genom dem. En av prisdomarne skulle ligga i
skärgården över sommaren. Han fick med sig hela
laddningen, som fyllde en försvarlig koffert. Han skulle titta
litet på dem och gallra ur de värsta, så att det blott blev
några få att ägna en grundligare granskning. Det var en
ljuvlig sommar med strålande sol; det var omöjligt att hålla
sig inne. När det blev regn skulle han ta itu med sitt
litterära granskningsarbete. Men det blev inte något regn.
Slutligen kom dagen för hemresan och prisdomaren hade
inte mer än öppnat koffertens lock. Något måste
emellertid göras. Här voro goda råd dyra. Slutligen föll han på
knä vid kofferten, blundade, rörde om i den och grep en
lunta i koffertens botten. Den skulle ha priset.
Prisdomaren bläddrade i luntan. Det var ett svulstigt språk —
inte så värst korrekt; det hade t. o. m. stavfel — men både
Backus och Eros fingo sin beskärda del i boken. Det
innebar ju alltid ett visst löfte om framgång. F. ö. voro
de övriga tävlingsskrifterna väl samma smörja, och hin
häken kunde inte genomläsa allt. Detsamma tyckte de övriga
prisdomarne, och på denna lottdragning kreerades Vilma
Spenat till snille. Ty tidningsredaktören ville göra så
mycket nya prenumeranter på följetongen, att priset återkom
med ränta, och det var inte möjligt utan att han sade —
och publikum trodde — att Vilma Spenat var ett snille.
Han kände de vägar, som ledde till detta mål. Nå, så
tyckte en bokförläggare, att han kunde profitera av den
ryktbarhet som den mycket spridda och ansedda tidningen
skaffat Vilma Spenat, och så gav han ut följetongen i bokform.
Han förstod också sin sak, och snart hade vårt land ett
författargeni. Jag tycker, vad redaktören och
förläggaren skulle skratta gott, när Vilma Spenats
medelmåttigheter, framförda på knappt dräglig svenska, utbasunades
som snilleverk! Men publikums beskedlighet är otrolig,
och historien om kejsarens nya kläder upprepas alltjämt».

»Det är sant», sade Johan Larsson, »men här är
emellertid att märka, att Vilma Spenats framgång hade en
<i>politisk</i> bakgrund. I landet fann en genialisk
författarinna, Linda Lej, en europeisk ryktbarhet. Men hon var
socialist, och hennes samhällsomstörtande böcker hade
särskilt på ungdomen ett kolossalt inflytande. Allt högerfolk
såg det med harm och fasa. Vilma Spenat, som — hur
medelmåttig hennes begåvning än var — säkerligen insåg,
att hon måste bygga sin fortsatta framgång på något
annat än den talang, hon saknade, valde hon sin position med
sannskyldig länsmansslughet: hon fortsatte att vara så där
måttligt osedlig, att skolpojkarne och skolflickorna köpte
hennes böcker; hon fortsatte att ge backuskulten sin
hyllning i lämplig dos, och på samma gång visade hon de två
svartaste av alla makter — präst- och militärkasterna —
att hon var deras. Sålunda blev hon lämplig att spelas ut
mot Linda Lej, vilkens inflytande de samhällsbevarande
funno av högsta behovet påkallat att neutralisera. Vilma
Spenat hade varit lärarinna. Lärarinnornas kåranda och
kvinnornas kåranda hulpo till att bära henne fram. Hon
överhopades med utmärkelser. I landet fanns ett jättesnille,
som var världens värdigaste man att få den högsta litterära
utmärkelse, som landet kunde ge. Men också han var
socialist — hade alltså kommit fram uteslutande på sin
talang. De samhällsbevarande myndigheterna kunde ju
ej prisbelöna en samhällsuppviglare. Nu kunde man
hämnas på honom och ytterligare neutralisera Linda Lej. Så
fick Vilma Spenat också det stora litteraturpriset».

»Äro vi inte bra listiga?» skrattade Peterzohn.

»Varför de samhällsbevarande göra sina verktyg till
talanger och huru de bära sig åt för att lyckas, förstår jag
utmärkt», sade fabrikören. »Men hur i hela livet få ni en
så stor del av <i>massan</i> med er?»

»Den saken känner jag till», sade Bärge. »Alla
böcker, som spegla det verkliga livet, det som arbetar,
kämpar, sjuder, som vill vräka undan det gamla och bygga
upp det nya, påsättes av högerkritiken stämpeln
'tendenslitteratur'. Och tendenslitteratur är inte 'konst'. Det är
sålunda högst litterärt och konstnärligt att skriva 
dryckesvisor. Men nykterhetssånger äro tendenslitteratur. Det
är litterärt sett till alla delar comme il faut att skriva
romaner, som gynna militärkasten, men den, som skildrar en
antimilitaristisk kamp, kan vara fullt övertygad om att
hans verk skall bli försett med underhaltighetstecknet
'tendenslitteratur'. Nu är ju en massa av romaner och dikter
utan direkt politisk tendens. Men indirekt tjänas de
maktägandes intressen av dem: de utgöra andliga narkos- och
sömnmedel, som hålla folk borta från det, som väcker
tankar, kritik och diskussion. Till tjänst för fabrikationen
av sådan litteratur heter det, att en bok ej skall bedömas
efter sitt innehåll utan efter den form, vari innehållet
föreligger. Är formen elegant, gör det detsamma, hurudant
innehållet är. Då är hon i alla fall ett konstverk».

»Har man hört på maken!» utbrast fabrikören.
»Blanksmörjan får gärna fördärva lädret, bara detta får hög
glans!»

»Fabrikören fullföljer analogien mellan oss på ett sätt,
som slår huvudet på spiken», komplimenterade Bärge.
»Jag skall inte glömma den bilden».

»Tack! Men nu återkommer jag till min förut gjorda
fråga: huru får man de djupa leden, folkets barn, att
acceptera det där estetiska systemet, som går så stick i stäv
med deras intressen?»

»Det kan jag tala om», svarade Johan Larsson. »För
ändamålet användes en personnage, som blivit kallad
folkbildningsentreprenören. Hans uppgift är att utplantera
överklasskultur hos massorna. Alltså måste han tillhöra
det socialistiska partiet eller nykterhetsfolket. Han
ordnar kurser, uppgör litteraturförteckningar, redigerar
folkbildningsblad o. s. v. Han måste vara skicklig i konsten
att balansera. Å ena sidan skall han hålla populasen borta
från den farliga litteraturen; å andra sidan skall han förmå
samma populas att läsa de böcker, som direkt eller
indirekt främja överklassens syften. En del socialism måste
de naturligtvis läsa, annars skulle det väcka misstroende.
Han väljer den mest 'vetenskapliga': de böcker, som äro
minst positiva, och gärna de, som skapa en viss
skepticism. Av övrig vetenskaplig litteratur tages företrädesvis
den, som noga taget inte är vetenskaplig alls: den som
utger hypoteser som axiom. Den är maktens bästa
tjänarinna inom den branschen. Naturvetenskapen är minst
lämplig. Den lär människorna förstå livet, gör dem till
realister i god mening, till iakttagare, tänkare; och
överklassen baserar sin företrädesställning på att underklassen
beundrar och tror. Att få arbetaren att beundra
fabrikanten, bonden att se upp till grosshandlaren, som
underbetalar hans spannmål eller skog, är inte gott. Den
prästerliga auktoriteten har särskilt stadsarbetaren upphört att
böja sig för — något som prästerna också på det
redligaste förtjänat genom sitt ohöljda partitagande mot allt, som
är ägnat att höja folket. De som borde vara religiositetens
naturlige befrämjare, de frireligiöse, ha allt för ofta visat
sig för ointresserade för de sociala frågorna eller för
rädda att stöta sig med de maktägande. Nya gudar ha
alltså måst kreeras, och de hämtas lämpligast hos
vetenskapen, eftersom underklassen saknar möjlighet att
kritisera den. Underklassen får nöja sig med att slå omkring
sig en smula, då 'vetenskapen' fördärvar barnen med vaccin
eller ger ihjäl dem med något nytt serum, varpå en fabrikant
skall bli miljonär och en vetenskapsman nobelpristagare. . . .
För att få alumnerna att läsa överklassens skönlitteratur,
accepteras teorien om formen som det förnämsta och
godkännes tendensstämpeln. Snilledyrkandet odlas medelst
biografier med porträtt, recensioner, saxhugg o. s. v. Det
är bara att vara ogenerad. Jag har sett, huru en
författare, som brutit sitt nykterhetslöfte och sedan förhånat
nykterhetsfolket, blivit porträtterad, berömd och ärad i ett
nykterhetsblad av en dylik folkbildningsentrepenör. . . . Å
andra sidan uppmuntras entreprenören med att upptagas i
estetikernas krets, med boksändningar, beställningar på
bidrag till tidningar och tidskrifter samt av förläggare,
med middagar, brorskålar, kommittéledamotskap o. dyl. Och
slutligen, när han inte längre behöver folket, går han i
statstjänst. . . . Det finns naturligtvis också dylika
entreprenörer, som ej äro legda — ett slags idealister inom
överklassen, som arbeta frivilligt och av övertygelse i
samma riktning. Det är sådana, som ej kunnat frigöra sig
från sin klass' åskådning, det är de s. k. estetflabbarne.
Ehuru fullt hederliga, göra de överklassen samma tjänst
och bli naturligen alltid på lämpligt sätt belönade».

»Jag känner igen din fotografi efter naturen av
folkbildningsentreprenören», tillfogade Peterzohn. »Där ser ni
igen, huru listiga vi äro. Förtjäna vi inte att ha makten?»

»Listiga äro ni verkligen», erkände Johan Larsson.
»Mot oss småfolk ha ni hela den ekonomiska makten och
en god del av den politiska. Men ni känna, att det inte
räcker. Mot bolag och truster sätta bönderna och
arbetare sina organisationer, och det är endast i de mörkaste
landsändarna man med framgång kan skrämma bönderna
från att vid valen samverka med arbetarne. Så uppfanns
ett nytt streck: bildningsstrecket. Ni togo konsten och
litteraturen i er tjänst. Er första åtgärd var att ställa dess
utövare på piedestal. Därmed sänktes anseendet för det
nyttiga. Det fattades bara, att kroppsarbetet skulle få
socialt anseende! Folket dresseras av legda och frivilliga
krafter att tro, att konstens och litteraturens män böra
ställas över andra arbetare. Och så dogmen om formen
såsom kriterium på bokens och tavlans värde. Man inbillar
bondpojken och arbetaren, att han är obildad och okunnig,
om han inte känner till och beundrar Per Kladdströms
trätorrhet eller Oskar Levertrans brånad. När en
författare, som öppet tjänar överklassintressena, utsänder en
bok i högeranda, sladdrar folkbildningsentreprenören om
innehållets 'mäktiga resning' o. dyl., så att
underklassfolket får klart för sig, att det måste läsa boken i fråga.
Så tvingas det att sysselsätta sig med högeridéer. Något
inverkar det alltid. Bärge har framhållit huru man med
tendensstämpeln håller de bildningssökande bland folket
borta från just den litteratur, som de borde läsa framför
all annan. Men den stämpeln räcker inte alltid. Då
klenar man på några andra. De mest använda av dem
heta 'naivitet' och 'sentimentalitet'. Har man kvar
förmågan att njuta av den enkla, sunda, andliga
vardagskosten och bjuder man åt andra, är man naiv. Har man kvar
förmågan att känna starkt och varmt och lägger detta i
dagen, är man sentimental. Kultursnobbarne och
kallgrinarne äro de ej minst farliga bland folkfienderna. Detta
etiskt som moraliskt. Lade ni märke till, huru i går ett
av dessas blad förhånade en man, som genom annons i en
landsortstidning bad om förlåtelse för att han vid ett
tillfälle uttalat osanning? Att ha så ömt samvete är löjligt
enligt snobbkulturens kodex! Av frukten känner man
trädet. Den dag folket ej vågar bära deras hån och skäll,
då har det mist en en väsentlig del av den styrka utan
vilken det aldrig skall kunna fullborda sin frigörelse. . . . Ja,
ni äro listiga. Än så länge kan skönlitteraturen såväl som
vetenskapen — eller, rättare, det som man falskeligen
kallar vetenskap — med framgång brukas som maktens
tjänarinna. Men det håller på att ta slut, som den lede sa'
om böndagarne. De djupa leden börja att mer och mer
lita på sitt eget omdöme, lägga sig till med modet att ej
använda sig som tratt och att hellre låta sig skällas
obildade än att acceptera de estetiska sken- och lögnlagar,
som överklassen uppställt i sitt eget välförstådda intresse».

»Du är egentligen en farlig revolutionär, min käre
Johan Larsson», tyckte Peterzohn.

»Ja, jag tror inte, att det skulle behövas mig mer än
fjorton dar till i staden för att jag skulle uppträda med
bomber i fickorna».
<h2>XXII.

HEM.</h2>

Det var på morgonen vid tåget. Johan Larsson och
Bärge skulle resa. De hade sällskap ett stycke till vägs,
och Johan Larsson tyckte, att då de i alla fall båda skulle
passera den järnvägsstation, som låg närmast hans hem,
kunde Bärge gärna följa med till detta på några dagar.
Bärge, som lärt sig hjärtligt tycka om Johan Larsson,
hade icke sagt nej till hans inbjudning.

Peterzohn kom ner till tåget i sista stund. Han såg
trött och modfälld ut.

»Egentligen är du avundsvärd, Johan Larsson, som
får fara hem till socknen. Jag skulle önska, att jag kunde
det, jag också. . . .»

»Vad är det som hindrar? Den gård, vartill dina
föräldrars torp hörde, är till salu, och du har råd både att
köpa den och att bygga dig en furstlig bostad på den».

»Jag fick i går kväll läkarens utslag: det är av
arsenikförgiftning jag lider. Undersökningar skola företagas och
det är troligt, att både målning och korkmattor i min
nya våning äro starkt arsenikhaltiga. Det är
genomelegant; allt vad jag kan få för pengar har jag lagt mig
till med. Och ändå har jag det som jag har det. Jag
är vildfågeln, som sattes i en gyllene bur».

»Nu talar du som en landets son!» utbrast Johan
Larsson med ett vackert leende över sitt intelligenta ansikte.
»Nu kan jag hälsa dem där hemma från dig».

Tåget sattes i gång.

»Fråga för ro skull vad de vilja ha för gården och
skriv till mig om det», ropade Peterzohn efter Johan
Larsson.


Johan Larssons ögon blevo fuktiga. Peterzohn hade
bott tjugofem år i staden och varit hemlös lika länge —
bytt bostad år efter år med samma lätthet som man
ömsar rock. Men ändock kunde längtan efter fält och skog
åtminstone i större ögonblick ropa högt hos slaven i
stenöknen. . . . Var det då underligt, att han, som hade alla
sina rötter i fädernegårdens jord, var överlycklig att få
återvända dit?. . . . Hem, ljuva hem!


<h2>INNEHÅLL:</h2>

<table>
<td>Helvetet <td r> 5
<td>En »välmående» <td r> 7
<td>Den civiliserade mannens frukost <td r>10
<td>Arbetsprestationen <td r>15
<td>Elda med halm <td r>16
<td>Klasshatets apostlar <td r>21
<td>Digerdöden i fiskvärlden <td r>24
<td>En liten notis <td r>26
<td>En kö <td r>28
<td>Dumbom eller stackare? <td r>31
<td>Betitlade <td r>33
<td>Ett bordstal <td r>35
<td>I stället för kärlek <td r>36
<td>Aldrig sova ordentligt <td r>44
<td>En jämförelse <td r>46
<td>När de fysiska krafterna spännas <td r>50
<td>Don efter person <td r>55
<td>Storstadens intelligensmätare <td r>56
<td>De som göra leksaker åt de stora barnen <td r><tab>62
<td>»Pappersskogen» <td r>67
<td>Blanksmörjefabrikantens analogier <td r>72
<td>Hem <td r>81
</table>


Av samme författare har å
vårt förlag förut utkommit:

<b>Jungfru Jämtland.</b> Berättelser.
3:e uppl. Pris häft. 4:—, inb.
5:75.

<b>Konsten att bli gammal men
vara ung.</b> Vegetariska
spegelbilder. Pris häft. 3:50, inb. 5:—.

<b>Den nya dagen.</b> Roman. Pris
häft 4:—, inb. 5:50.

<b>I blått band.</b> Vers och prosa.
3:e uppl. Pris inb. 2:50.

<b>Världssorg.</b> 2:a uppl. Roman.
Pris häft. 1:—, inb. 2:50.

<b>Sångerna om henne.</b> 3:e uppl.
Dikter. Pris inb. 2:—.

<b>I Hanegället.</b> 2:a uppl. Dikter.
Pris häft. 1:—.

<b>Kittlingar och nyp.</b> Humor och
satir på vers. 3:e uppl. Pris 50 öre.

<b>Umgängeskonst—Levnadskonst.</b>
6:e uppl. Pris häft.
3:50, inb. 5:—.

<b>En tidningsmans minnen.</b>
Pris häft. 6:—, inb. 8:50.

<b>Georg Adlersparre.</b> Pris häft.
1:—.

<b>Gällersta.</b> En
sockenbeskrivning. Pris häft. 1:50.


