<chapter name="Framsida">
<img>JUL och NYÅR</img>
</chapter>



<chapter name="7. årgången 1933—1934">
<h1>JUL och NYÅR</h1>


<img><b>7. årgången</b><tab><tab><tab><tab><tab><b>1933—1934</b></img>
</chapter>

<chapter name="Innehåll">
<h2>INNEHÅLL</h2>

Jul. Dikt av red. <sc>Gustav Åström</sc> ............................................   3

Stjärnan. Berättelse av d:r <sc>George Fridén</sc> ..................................   4

En moders gåva. Berättelse av skriftställaren <sc>Johannes Gillby</sc> ..............   7

Indignation. Dikt av <sc>Sven Larsson</sc> ..........................................   9

Toyohiko Kagawa. Av fil. d:r <sc>Karl Fries</sc> ....................................  10

När mörkret blev ljust. Av missionsföreståndaren <sc>Hj. Danielson</sc> .............  16

Psalmsången i stormen. Av författarinnan <sc>Elsa Blomqvist</sc> ....................  19

Bland fornlämningar och martyrminnen. Av redaktör <sc>Arv. Svärd</sc> ...............  22

Till en ung människa. Dikt av d:r <sc>Gustav Thorsell</sc> ..........................  24

Nutidens utsikter för de unga att kämpa sig fram och lyckas. Rundfråga med svar av:
Alf Ahlberg, Th. Arvidson, C. E. Benander, Henrik Berg, Jakob Billström, M. Björkquist, J. Byström, C. Cederblad, Rob. Fur, E. Grip, B.-M. Hellerstedt, Nils Hydén, Joh. W. Johnsson, Pehr Johnsson, K. J. Karlsson, Carl Larsson, G. Malmqvist, N. S. Norling, J. Nyrén, Laura Petri, J. L. Saxon, O. Terning, Gunnar Westin och J. Ögrim. Med 24 porträtt ......  25

Högtid i Funäsdalen. Av författarinnan <sc>Jenny Holmåsen</sc> ......................  31

Bertil och John. Berättelse av skriftställaren <sc>Olof Seger</sc> ..................  34

Far och son. Berättelse från Alperna. Av författarinnan <sc>Maria Holmström</sc> ....  39

Hembygdens jul. Berättelse av förf. <sc>Werner Håkansson</sc> .......................  42

Gården därhemma. Berättelse av pastor <sc>D. E. Kaarle</sc> .........................  45

—

Redaktör KARL JÄDER

Illustratörer

<sc>K. Frykstrand, Maja Synnergren, Folke Hoving, Stig Sjöberg, Ebbe Berg</sc>
och <sc>Börje Mellvig</sc>.

Klichéer <sc>Hj. Lindblom & C:o</sc>

DE UNGAS FÖRLAG - STOCKHOLM

(Exp. av Jul och Nyår)

—
<i>Tryckt hos Victor Pettersons Bokindustriaktiebolag</i>

<i>Stockholm 1933</i>
</chapter>

<chapter name="Jul. Av Gustav Åström">
<h1>JUL</h1> 

Av GUSTAV ÅSTRÖM 

<poem>
Över snövita vidder i midvinterns väkt 
som ett jubel den brusande klockklangen går, 
och ur skymmande dimmor, som himmelen täckt,
med sin strålande ljusprakt en stjärna oss når. 

In i koja och slott träder stjärnan som gäst, 
medan skymningen faller kring länder och hav,
och när skenet oss når, blir det glädje och fest,
ty vi fröjdas åt gåvan, som himlen oss gav. 

Allt det gamla är dött, är förgånget och glömt, 
och som barn i ett hoppfullt och strålande ljus
se vi livet och alla de skatter det gömt 
för att fylla med stämning och jubel vårt hus. 

Än som fordom vi samlas vid julstjärnans bloss 
kring den vackraste dröm, som har drömts på vår jord. 
Var välkommen, du härliga jultid, till oss 
i vår kalla, vår mörka och vintriga nord!
</poem>
</chapter>

<chapter name="Stjärnan. Av Georg Fridén">
<h1>STJÄRNAN</h1>

AV GEORG FRIDÉN

Det var en höstkväll i Prag år 14..
efter vår Frälsares börd. Den Nya
världen låg ännu okänd bortom Hellas'
stoder, och över Europa ruvade en förtätad
stämning av vidskeplig fruktan. Men
genom mörkret letade sig här och var en
stråle från någon undangömd bildningshärd.

I Prag bodde på den tiden en man vida
känd lika mycket för sin kunskap om
stjärnevärldens mysterier som sin
skicklighet att till sjukas hälsa bereda markens
vilda örter. Fram till hans port frågade
sig denna kväll en ung, trött vandrare.

— Mig behagar din ärliga blick och det
anspråkslösa i din hållning. Var välkommen 
att stanna i mitt hus.

Så hälsades den unge av den åldrige man,
som han stört med sin bultning på porten.
Den gamle fortsatte:

— Du minner mig om min ende son,
som bjöd mig farväl en tung morgon för
länge sedan, då ofred kallade honom att
dö för vårt land i sin ålders blomma. Du
bär min sons drag och allvarsblick. Därför 
bringar du mig tröst i min sorg. Dröj
gärna i mitt hus, väntade främling, och
bliv mig en son. Det kvällas där ute över
staden, och det kvällas härinne i mitt hus.
Jag är gammal, och fädernas skuggor mana
till uppbrott. Men jag har väntat på en
stjärna, som ännu dröjer, och jag väntar
på en son, värdig att bära mina fäders
namn och visdom en dagsled längre. Kvällen 
har gett mig en son. Natten kommer
kanske med min stjärna! — Du kommer
med sällsamma frågor. — Här föll det
något vemodigt över den gamles tonfall,
— Men göm dina frågor tills i morgon!
I mina kamrar finner du släktets visdom
samlad och tydd. Här skola dina gåtor
klarna.

En stjärnklar natt flera veckor senare
satt den unge tyst och avvaktande vid den
gamles sida, medan denne enträget bespejade 
en stjärnlös fläck av himlen i väster. 


— Äntligen! utbrast åldringen. Jag
visste, att den fanns där.

— Vad finner du, fader? frågade den
andre.

— Stjärnan. Det är fem mansåldrar,
sedan en av mina fäder såg den. Fem
åldrar tidigare sågo himlaforskare ett
liknande stjärnljus. Det blev mig unnat att
finna pergamentet, som täljer det märkesåret. 
Vid den fjärran vandringsstjärnan
länkade jag min tro, att allt är en evig
kretsgång. Du känner min lära och vet,
hur den stärker den svage: Allt sker enligt
eviga ödeslagar. Och ingen bör klaga och
ingen frukta, ty ingen ändar med fruktan
eller klagan sitt öde. Människan löper sin
bana, såsom stjärnor löpa. Och så har jag
väntat på stjärnan. Nu har den kommit.
I natt slår min storhetstimma!

— Fader, du älskar dina stjärnor!
utbrast den unge.

— Ja, min son, mumlade den andre,
med blicken alltjämt fästad på den
nyupptäckta stjärnan. Min själ är dem en odelt
offergärd.

— Och du går ändock icke skumögd
för sorgerna eller glädjen eller plikterna
inom de låga hyddornas trånga värld, sade
ynglingen. I ditt vida rike älska dig små
och stora för dina visa råd och dina rika
gåvor, älska dig mer än sin krönte furste.

Men stjärnbespejaren aktade icke hans
ord. Den svaga ljuspunkten i fjärran ägde
hela hans intresse. Mot den log han som
ett trött men lyckligt barn.

En ivrig vädjan från ynglingen ryckte
honom tillbaka till jorden:

— Fader, jag har icke kunnat glömma,
vad du gjorde i morse för att roa de små
bybarnen, som kommo hit med fruktkorgen.
Jag menar det du gjorde med guldet,
som du lät falla i den frätande syran. Det
försvann, och vi sade, att det var förlorat
för alltid. Men du log och gick efter en
annan bägare, som du tömde i syran. Och
då sågo vi det försvunna guldet ånyo
bliva synligt på bägarens botten.

Den unge mannen hade orolig gått fram
och tillbaka i det trånga tornrummet,
medan han talade. Nu kastade han sig på
knä vid den gamles stol, och det kom något
våldsamt och obehärskat över hans ord:

— Fader, det rasar en tudelningens strid
i mitt innersta. O, att din visdom kunde
blanda mig en dryck, som skänkte min
vilja helhet! Mitt liv är en bägare med
sönderfrätt guld. Min syn och min tro — det 
är det guld, som har rövats av frätande
syror. Kan du, fader giva mig åter mitt
guld?

Den sammanpressade ångest, som skälvde
i ynglingens bekännelse, löste den gamle ur
nattens magiska förtrollning. Han reste
sig och drog den unge till sitt bröst.

— Mitt hjärta gråter med dig, min son,
sade han ömt. Och en annan gång skall
årens visdom lösa svårmodsbördan från
din skuldra. I kväll är jag för upprörd och
långsynt. Men lyd ett råd från din fader:
Låt icke mängden få höra dina frågor.
De skorra anklagande i mångas öron.
Berättade jag dig icke i går om min dåraktige
frände, som gick ut en morgon och hälsade
alla han mötte med det ironiska kvädet:

<poem>»Ny är din mantel, guldsömmad bården,
nytvagna vristen, bälthållen, når den,
Pryder sin herre, döljer sin herre,
dårar, o, herre, även dess värre!»</poem>

Min vän fick dyrt gälda sitt övermod
och sitt lättsinne. »Den virrige frågarens
gåtor locka våra ynglingar från plogarna
och svärden», knotade byborna mot honom.
Och missnöjet krävde snart hans död. På
torgen skriade vreda människor: »Bort
med gycklaren, som plågar våra samveten
och förför vår ungdom! Ge honom
giftbägaren!» — Så dog min frände. Låt
varna dig av hans öde. Göm dina frågor
undan människorna!

— Men varför skulle jag behöva dölja
min oro under ett hycklat lugn?

— Människorna vilja icke störas. De
äro på flykt bort från sig själva. Med dina
frågor ställer du dig i deras väg och hindrar
dem, och då kan deras hand lätt lyftas 

till slag. Vänd dig, som jag, till himlens
stjärnor med dina frågor och hjälp
människorna att öka takten i deras ilmarsch mot
graven — då är din framtid tryggad.

En harmens rodnad färgade den unges
kinder, och han utbrast häftigt:

— Icke vill väl du råda mig att för
självisk vinning kalla det vitt, som är svart?
Behöva icke människorna även i ditt land
att finna sig själva? Möter jag icke även
här olyckligas tårar, fattigas hungerkvidan
och brödrakrigens fasor? Väl eka 
hammarslagen allt rastlösare, och väl växa
hyddorna allt högre, men det släkte, som
hamrar och bygger, står det ädlare i dag eller
mera högvuxet än i din ynglingaålder?

Han talade så ivrigt, att han icke märkte
den plötsliga förändringen hos den andre.
Det skimmer av segerns lycka, som nyss
föryngrat den gamles drag, hade vikit för
en skugga av djup smärta. Den unge
ångrade sin häftighet och sina frågor, i
samma ögonblick han märkte detta.

— Förlåt mig, fader, viskade han och
sjönk ned på en bänk utmed långväggen.
Det var minnen från mina egna nederlag,
som överväldigade mig.

Den gamle lade lugnande sin hand på
hans huvud:

— Ja, min son, våra minnen bliva
stundom våra fiender. Låt oss sluta vårt
samtal och gå till vila! Tyngre än förr faller
nattens trötthet över mig. Min rikaste
glädje och min tyngsta sorg ha stämt möte
i kväll vid min sida. Jag väckte dolda
krafter till yster lek ur sekelslummer.
Jag tvang dem att lyda min tygel. Jag
satte dem som arbetsfålar i människornas
händer. Men människan själv? Hon
trotsar mig ännu som en gäckande hemlighet.
Man kan jaga en stjärna och fånga den och
ändock stiga ned till skuggorna utan att
ha funnit sig själv. Vårt samtal vile tills
i morgon!

*

Längre än så fick det samtalet vila.
Nästa morgon fann den unge vandraren
sin mästare ligga sammansjunken och
död i sin sovkammare. Han hade fallit
framstupa över en uppslagen bok och en
till hälften upprullad pergamentrulle, båda
med sin präntade skrift fantastiskt utsirad.
Över den gamles trötta drag hade ånyo
fallit ett skimmer av ro och glädje. Några
ord på pergamentet fångade den unges
blick: »Ännu stå vi i tidens rastlöst
framilande ström såsom olyckliga frågare. Vi
tyda mycket, men det enda viktiga gäckar
oss. Allt flyter omkring oss. Själva ryckas
vi med och ryckas bort. Varthän? När
finner sökaren den fasta punkten, som — 
— —» Längre hade den döde tydligen icke
hunnit läsa.

— Från den avhandlingen stammar
näppeligen lugnet på min mästares höga panna,
mumlade ynglingen.

Boken vid sidan av pergamentrullen var
Nya testamentets vulgataöversättning, och;
den låg uppslagen vid berättelsen om de
vise männens besök i Betlehem: »Och när
de sågo stjärnan, uppfylldes de av mycket
stor glädje.»

— Var det Betlehemsstjärnan som lyste
dig, ädle stjärnbespejare, in i det okända
och lät sitt skimmer dröja över pannan,
även sedan blicken brustit?

Frågan slapp ofrivilligt över den
bestörte ynglingens läppar.j Han väntade
intet svar. Men det var juldagen, som
grydde därute, och som ett svar tydde
han tonerna från ett klosterkapell bredvid,
där man just nu stämde upp den
gregorianska psalmen:

<poem>
»Lov vare dig, o Jesu Krist,
Som mänska blev, dock utan brist;
I oskuld dig en jungfru bar;
Stor fröjd därvid i himlen var.
Ära vare Gud!

En gudomsstråle mild och ren,
Han världen giver ett nytt sken
Och lyser i den mörka natt
Dem, som till honom hoppet satt.
Ära vare Gud!»
</poem>
</chapter>
<chapter name="En moders gåva. Av Johannes Gillby">
<h1>EN

MODERS

GÅVA</h1>
<img r></img>
Av <b>JOHANNES GILLBY</b>

<b>D</b>et var så med Erik Hatto som med
ynglingen i Nain: han var sin
moders ende son, och hon var änka. Den dag
han gick till sjöss — och han var då bara
sexton år gammal — följdes alltså den ende,
käre sonen av sin moders många tårar och
många förmaningar samt ett litet band av
Nya Testamentet, som hon köpt för hans
räkning och gav honom vid avresan.

— Glöm nu inte att läsa i det varje dag,
bara en enda liten vers, om du inte skulle
hinna mer! Läs din bön varje afton, som
du fått lära, då är det väl för dig, min
gosse, hur det än må bliva, då är jag
alltid trygg för dig, i vilka farligheter du
än kommer, manade den ensamma kvinnan
sin son, då han stod i begrepp att för
första gången lämna hemmet.

Erik tackade rörd, lovande att ta hennes
ord i akt och flitigt bruka hennes gåva.

Sina första år till sjöss gick Erik som
däckspojke på båtar i inrikes fart. Första
tiden hade han sin moders maningar i
gott minne. Han läste varje dag något
kapitel i sitt Nya Testamente, allra första
tiden bad han också aftonbönen, som han
fått lära. Ännu hade han dessutom goda
tillfällen att få komma hem och hälsa på
sin mor, när fartyget låg i hamnen i hans
barndoms stad.

Men åren gingo, och förhållandena kommo
så småningom att gestalta sig annorlunda.
Erik tog hyra på en fraktångare, som gick
på främmande hamnar. Världen växte
för hans blick, den stora, oändliga världen,
full av farligheter, äventyr och lockelser.
Men barndomens, barndomshågkomsternas 
stilla fromhetsbegär dog bort ur hans
sinne. Han glömde alldeles att läsa sina
böner, i sin moders Testamente läste han
alltmera sällan. Till sist låg det oläst och
glömt bland avlagda kläder och andra
kasserade tillhörigheter djupast nere i hans
koffert. Ännu skrev han väl hem till mor
någon gång och fick svar — dessa brev
med stora, otympliga bokstäver och sina
rörande, fromma förmaningar, som om
man läst i någon gammal postilla — mors
brev. Men efterhand blevo hans brev
alltmera sällsynta, följaktligen även
hälsningarna från modern. Och snart voro
för Erik, där hans kosor gingo vida i
världen, hemmet och modern blott som ett
bleknat minne i fjärran.

Det vore orätt att påstå, att den unge
Erik Hatto på något vis var sämre än
kamraterna i allmänhet. Han gjorde ingen
orätt eller förnär, han var ju till och med
en riktigt flink och trofast kamrat, pålitlig 
och hederlig i allt. Men av hans forna,
medfödda fromhet fanns inte längre ett
spår. Han drack och spelade kort, i
hamnarna uppsökte han hellre lastens många
förlustelseställen än de frommas hus. Han
var ett världens och syndens barn helt
och hållet.

Men däruppe i den snöiga norden, långt
bortom haven, satt en gammal kvinna med
vitt i håret, en ensam moder, som hade
honom innesluten i sina tankar, i sina
förväntningar och sina böner.

*

Denna julafton låg Eriks fartyg i
Newyorks hamn, och strax före skymningen
kom en hälsning från svenska
sjömanshemmet, att om det fanns några svenskar
bland besättningen, så voro de välkomna
dit. Erik var ende svensk av manskapet,
och han ville följa inbjudan, eftersom alla
hans penningar voro slut och stadens
nöjeslokaler, de som höllo rörelsen i gång en
sådan afton, sålunda voro stängda för
honom. Han följde kallelsen och gick till
sjömanshemmet.

Där väntade honom en överraskning.
Där fanns ett litet paket till honom. Han
öppnade det genast, och det första han
fick se, när han vecklat ut
omslagspapperet, var ett brev, skrivet med hans moders
stora otympliga, halvt glömda, så
välbekanta handstil.  Han läste:

»Min innerligt käre Erik, jag undrar
hur det kan vara att man aldrig hör av
dig nu för tiden. Ibland är jag mycket
orolig för att det skall ha hänt dig en olycka
men så tänker jag att om det skulle ha
hänt dig något då skulle jag väl få höra
av det och så blir jag lugn igen till nästa
gång. Jag vill att du skall ha en julklapp
och jag skickar den till Amerika där jag
tror att du skall få den såsom ett par gånger
förr på den tiden då du skrev till mig. I
detta paket har jag lagt in några 
brödkakor som jag bakat och ett stycke ost.

Jag ville att det skulle vara som ett slags
påminnelse hemifrån till jul, tag emot
min lilla gåva och låt dig väl smaka. Jag
hoppas att osten inte möglat så svårt att
du inte kan äta den. Så skickar jag dig
fyra par strumpor som jag själv stickat
åt dig. De är av samma färg men jag har
märkt dem med garn i olika färg så att
du skall veta vilka par som hör ihop.
Slit dem med hälsa. Skriv snart, jag känner
mig så outsägligt ensam. Jag skulle vara
trygg om jag bara visste att du hade det
bra, och framför allt om du hade det bra
med Gud. Du läser väl fortfarande i
Testamentet som jag gav dig. Jag vill att du
skall bära det på dig själv i fickan varje dag,
det skall vara som en påminnelse från mig.
Det är min traktan, snart skall jag dö, o,
vad jag gärna en dag skulle vilja
säga Herre här är jag och dem Du mig givit
haver. Hjälp mig härtill min käre Erik,
det beder vänl.                                 <i>Mor.»</i>

Erik stod där med brevet i handen djupt
rörd, gripen. Han smekte det med handen,
förde det varligt mot sin kind. Ack, du
gamla, kära, trofasta mor, hur rörande
dina omsorger om mitt timliga och eviga
väl, jag otacksamme, förgätne son!
Hittills, ja men nu skall det bli annorlunda.
I denna kväll stod barndomshemmet i
det fjärran fosterlandet upp för hans 
inbillning, levande varmt. Han ville dit
igen, gottgöra vad han brutit innan det
var försent. Själv hade han glömt, hon;
den gamla, hade inte glömt. Var hade han
haft sina tankar, var hade han varit ...

Han plockade upp paketets innehåll.
Brödet var hårt som flinta, osten var grön
av mögel, oanvändbart alltsammans. Men
strumporna, dem skulle han göra heder
åt. Och boken, den gamla, glömda boken;
mors avskedsgåva, den skulle få den
hedersplats, som tillkom den, här i brösta
fickan,  fickan  närmast  hans  hjärta ...

I den kvällen skrev han för första gången
på flera år ett brev hem till mor. Det
innehöll många hjärtliga ord, många 
försäkringar och ett löfte att han skulle komma
hem, om möjligt innan det nya året nått
sitt slut.

*

Tre månader senare seglade Erik i
kinesiska farvatten. En natt blev fartyget
angripet av sjörövare. Anfallet slogs
visserligen tillbaka, men innan dess hade flera
man av besättningen fått mer eller mindre
svåra skador. Bland de skadade var den
svenske sjömannen. Han hade fått en
svår chock och låg ännu medvetslös i sin
hytt, dit man fört honom, när fartyget
nådde hamn. På sjukhuset blev det
uppenbart, vad som skett honom. En pistolkula 
hade tagit honom för bröstet, mittför 
hjärtat. Men den hade inte gjort hans
kropp någon skada. Ty mellan den och
hjärtat låg hans moders gåva, boken som
hon gett honom när han lämnade hemmet,
det lilla Nya Testamentet. Kulan hade
fastnat i dess pärm.

Han hade blivit skonad, ty han var en
som ännu inte var färdig. I långa år,
på långa och farofyllda trader, hade han
glömt att inbädda sig i Guds kärlek, hans
beskydd och barmhärtighet. Men en halvt
förgäten moder hade följt honom,
inneslutande honom i sina tankar, sin aldrig
förgätande kärlek. Där kärleken är, där
är livet, där finnes ingen plats för döden.
</chapter>

<chapter name="Indignation. Av Sven Larsson">
<img><h1>INDIGNATION</h1>

<h2>Av SVEN LARSSON</h2>

<poem>
Hitåt ... här är livet ...!
Förbi mig störtar
unga glada män:
Idealister,
aktivister,
intellektualister.
Å, livet är ett lustspel ...!
en sommarblå saga. ...!
ett äventyr ...!

I ett svindlande ögonblick
öppnar sig deras värld:
I blåvitröd belysning ligger
ett nöjesfälts skrattande
björkdunge
med snurrande karusellers
himlastormande skratt
och andliga fattigdom.
Medan min egen väg
går som en sorg
under skärtorsdagsnatts
getstmanekronor
in i Calvariebergets
skakande skalv.

Livet ett lustspel ...,
ett nöjesfälts fladdrande äckel ...!
då världen slungar
depressionens mörka jätteskri
in i seende ögon ....
då stormvinden pressar
hjärtats kontinenter
och ursinnigt piskar
själens inlandssjöar ...!</poem></img>
</chapter>

<chapter name="Toyohiko Kagawa. Av Karl Fries">
<h1>TOYOHIKO
KAGAWA</h1>

<h2>Av KARL FRIES</h2>

<img r>Dr Toyohiko Kagawa</img>

<b>B</b>land namnen i vår gästbok under tiden
för vår vistelse i Genève förekommer
det nu så vida bekanta: Toyohiko Kagawa,
försett med daton den 26 maj 1925.

Han var stadd på en resa till Amerika
och Europa. Självklart skulle han då
även besöka Genève, världens medelpunkt
i fråga om de angelägenheter som ligga
honom så varmt om hjärtat: folkförsoning 
och internationell samverkan. Han
talade i den för kristna förkunnare av de
mest skilda samfund alltid öppna »Salle
centrale» och gästade i samband därmed
också vårt hem.

Liksom flertalet japaner är han mera
småväxt. Hans yttre framträdande
imponerar icke särskilt, men de pigga,
intelligenta ögonen med den varma blicken borra
sig in i minnet och återkomma ständigt i
medvetandet, då man mottar meddelanden
från eller om hans vittutgrenade
verksamhet eller läser böcker som han skrivit.
Hans böcker — större eller mindre — ha
utgått i miljonupplagor och utövat ett
oerhört inflytande i hans eget hemland,
men också i andra länder, ej minst Kina.
Han är en förunderligt mångsidig man:
arbetarledare, socialreformator, ivrig
förespråkare för mellanfolkligt samförstånd
och ekumenik, men först och sist och i allt
en evangelisk kristen och en nitälskande
själavinnare.

Man hör så ofta i våra dagar sägas, att
varje människa är en produkt av två
faktorer: arv och omgivning, att man frestas
att förneka möjligheten av en personlighets 
utveckling i strid mot dessa faktorer.
Kagawa är ett det mest slående bevis för
den senare möjligheten.

Hans fader tillhörde den adelsklass, som
sedan urminnes tider bär titeln »samurai»
och åtnjuter stort anseende och däremot
svarande sociala företrädesrättigheter. Han
var först en slags landshövding över ett
mindre område, kallades sedan till en
mycket hög befattning i mikadons råd och blev
slutligen en av banbrytarna för den
industriella utvecklingen i landet. Han gav
fria tyglar åt sina lustar och begärelser
och hade rikliga tillfällen att tillfredsställa
dem.

En av de många bihustrur, som han
bestod sig med, födde honom den 10 juli 
1888 den son som nu är föremål för vårt
intresse. Då han var fyra år gammal, dogo
både modern och fadern, som emellertid
dessförinnan erkänt honom som sin
laglige arvinge. Hans uppfostran skulle
besörjas av faderns egentliga hustru och
dennas moder. För båda var han förhatlig,
och de behandlade honom därefter. Mitt i
all den lyx, som tillhörde familjens
ställning, saknade han fullständigt den kärlek,
efter vilken hans känsliga barnahjärta
hungrade. Han blev jämte en äldre syster
föremål för den grymmaste misshandling
och hållen till ett arbete som vida översteg
hans klena krafter.

I denna omgivning liksom i den skola,
där han sattes vid fem års ålder bland en
skara kamrater av sämsta moraliska
kaliber, utvecklade han egenskaper som stodo i
bestämd strid med såväl det arv han fått
av sina osedliga föräldrar som den lyx
vilken kännetecknade hemmet.

Han reagerade på det kraftigaste mot
den moraliska ruttenheten, och han tog
sig an alla som hade det svårt, i första
rummet sin syster, då hon förorättades av
sina fostermödrar, men också en pojke i
skolan som tillhörde de fattigaste och mest
ringaktade. Själv medförde han från den
hårdhänta behandlingen i hemmet en känsla
av mindervärdighet, som länge utgjorde en
hämsko på hans utveckling och förmåga att
göra sig gällande. Dock var hans
begåvning så lysande, att han inom kort stod
främst i hela skolan. Läsning var hans
lust. Han slukade de klassiska författarnas
hårdsmälta arbeten och anställde
forskningar i sin släkts historia och japansk
forntida konst i en samling av familjereliker
som förvarades på fädernegården. Redan
vid 10 års ålder fick han börja representera
familjen vid religiösa ceremonier och andra
officiella tillfällen. Sådant intresserade
honom dock föga. Desto mer älskade han
naturen och ägnade bl. a. sin omsorg åt
alla djur som voro klena och svaga.

Efter att ha genomgått hembygdens
skola kom han till ett högre läroverk i
staden Tokushima. Här gick han också
ensam och oförstådd och fällde mången
tår över allt det vrånga i livet, ja, han
önskade sig mer än en gång döden. Här
var det som han kom i beröring med
kristendomen, representerad av en troende lärare i
skolan och av ett par amerikanska
missionärer som öppnade sina hjärtan och hem för
honom. Särskilt den ene av dem, dr H.
W. Myers, blev honom till stor
välsignelse och förde honom till levande tro på
Kristus. Hela livet fick nu för honom en
ny gestalt. Bibeln upplät för honom sina
skatter. Hans ständiga bön var: »O Gud,
gör mig lik Kristus.» Något som gjorde
starkt intryck på honom var skildringen
av en engelsk präst, canon Barnett, som
slog sig ned i fattigkvarteren och levde
bland deras invånare som en av dem.
Detta föredöme ville han följa, men det
behagade alls icke de stolta släktingarna som,
då han icke kunde förmås att ändra sitt
beslut, gjorde honom arvlös och vägrade
att vidare umgås med honom.

År 1905 blev han elev vid presbyterianska
predikantseminariet i Tokio. Nu fick han
tillfredsställa sin kunskapstörst och
bemästrade bl. a. Kants filosofiska skrifter
och en mängd av det nittonde århundradets
förnämsta alster inom den västerländska
kulturen. Bl. a. läste han Tolstoys skrifter
och blev därigenom en övertygad pacifist.
Detta ådrog honom de av den japanska
segern över Ryssland berusade
kamraternas förgrymmelse. De utsatte honom för
handgriplig misshandling, men han
uttalade därunder vår Frälsares bön: »Fader,
förlåt dem, ty de veta icke, vad de göra.»
Detta hans kristliga mod och den
outtröttliga nitälskan som han ådagalade såsom
själavinnare och själavårdare ledde till
att många av kamraterna gåvo honom sitt
varma erkännande och mottogo intryck
för hela livet.

Under sitt andra år vid seminariet
angreps han av tuberkulos. Den ena
blodstörtningen följde på den andra. Han
måste avbryta studierna och uppsöka ett 

<img l>Kagawa vid sitt arbetsbord  i the City Hall, Tokio.</img>

sanatorium. Under vistelsen där författade
han sin första bok, som sedan gått ut i
minst 250,000 exemplar. Då han skrev
den, var han så fattig, att han icke hade
råd att skaffa sig obegagnat papper, utan
tecknade med tuschpensel bokstäverna på
gamla tidningar.

Utan att hava återvunnit full hälsa
började han ånyo sina studier, men
kallelsen till fattigkvarteren gjorde sig så starkt
gällande, att han flyttade till denna
stadsdel, Shinkawa, och tog i besittning ett rum,
två meter i kvadrat, där ingen annan ville
bo därför att ett mord nyligen begåtts
där, orsakat av ett ordskifte om en
obetydlig spelvinst. Redan detta ger en aning
om arten av den omgivning, i vilken
Kagawa framlevde <i>femton</i> år. Alla
upptänkliga synder och laster bedrevos på det
fräckaste sätt. Polisen höll sig helst på
behörigt avstånd, ty kniven satt löst i
skidan hos dessa vildsinta spelare, tjuvar och
mördare, och skjutvapen kommo också
ofta till användning. Prostituerade och
deras soutenörer funnos i massor. Smuts,
ohyra och de vämjeligaste sjukdomar skulle
för de flesta människor gjort vistelsen där
omöjlig. Icke så för Kagawa. Han icke
blott vistades mitt ibland allt detta elände,
utan han tog emot som gäster för en natt
eller ofta för längre tid sådana som icke
kunde finna någon annan tillflykt. Ofta
voro dessa hans inhysingar, med vilka han
alltså delade bädd, behäftade med
smittsamma sjukdomar.

Så ådrog han sig en ytterst plågsam
klåda och senare en ögonsjukdom —
trachoma — som i det närmaste berövat
honom synen. Även utan att hysa dem i
sitt rum tog han sig an de mest förkomna
och elända, både vuxna och barn. Bl. a.
kommo de till honom med liken efter
avlidna barn — dödligheten bland dessa är
otrolig — för att han skulle sörja för en
hederlig begravning. Naturligtvis
missbrukades hans hjälpsamhet av drinkare och
andra oduglingar, som pockade på hjälp
och lönade den med den svartaste
otacksamhet. Otaliga gånger, hotades han till
livet, men han hade också sina
glädjeämnen, och många voro de som genom hans
predikningar ute på gatorna och samtal i
hans rum blevo vunna för Kristus och
upprättade och förvandlade till hans trogna
medarbetare.

Mitt i allt detta fortsatte han sina
studier. Av gamla packlådor hade han
tillverkat bokhyllor som täckte väggarna i
hans rum och innehöllo en vald samling
av de mest betydelsefulla av samtidens
bokskatter. Här fortsatte han också sitt
författareskap. Utom den första boken
»Över dödens gräns» vilken här »upptäcktes»
av en förläggare, som genast bjöd honom
4,750 kronor i arvode, skrev han
»Fattigdomens psykologi» och »Kristi liv» samt
dessutom en samling dikter och en
avhandling i nationalekonomi.

Av sistnämnda faktum framgår att
Kagawa icke utförde sitt arbete endast som
en missionsgärning eller ett
barmhärtighetsverk inriktat på den enskilde, utan
även tog hänsyn till de större
sammanhangen och ville söka tränga till botten av
frågan om, huru dessa missförhållanden 
skulle kunna förebyggas. Han kom
därvid bl. a. till insikt om behovet av
organisation av de olika kategorierna av arbetare,
och kom så i samband med en stor strejk
av hamnarbetarna i Kobe 1921 att bliva
banbrytaren för fackföreningsrörelsen i
Japan. Detta skedde efter hans återkomst
från en två års studievistelse i
Nordamerika, särskilt vid universitetet i Princeton.

<img r>Kagawa med maka och barn.</img>

På samma gång han sålunda
uppskattade organisationens och massverkans
betydelse, lade han huvudvikten vid den
enskildes personlighet. Han verkade icke
blott för förbättring av arbetarnas
ställning, utan för förbättring av arbetarna
själva. Han sökte väcka deras
självaktning och hederskänsla, han beredde dem
tillfällen till förvärvande av kunskaper och
till karaktärsdaning. Själv var han
outtröttligt verksam i evangelisationsarbete.
Hans undersökningar av förhållandena i
fattigkvarteren hade övertygat honom om,
att en av orsakerna till missförhållandena
där var den väldiga tillströmningen av
lantbefolkning till städer och industricentra.
Massor av männen förföllo till dryckenskap
och brottslighet, då de icke lyckades få
eller behålla sitt arbete, och de unga
kvinnorna rekryterade de prostituerades
väldiga här. Han inriktade sig därför på att
förbättra lantbefolkningens förhållanden,
så att de skulle trivas bättre på landet.
Han gick här fram på samma två vägar:
organisation och individuell utbildning.
Såsom ledare av både industri- och
lantarbetare-rörelserna vidhöll han orubbligt
principen att våld ej fick användas för
ernående av eftersträvade mål. »Evolution,
ej revolution» var hans lösensord.
Kooperation i vidsträcktaste bemärkelse var hans
metod. Han har också grundat en ny starkt
utvecklad kooperativ organisation.

Redan från början, men alldeles särskilt
efter det att bolsjevismen vann
utbredning, blev han föremål för hätska angrepp
av våldsmetodernas förkämpar, och detta
desto mer som han oförfärat bekände sin
kristna tro och verkade för dess 
utbredande. Stora skaror av hans tidigare
efterföljare övergåvo honom nu, men andra
kommo till, så att han alltjämt är den
erkände ledaren i dessa rörelser, men icke
blott i dessa. Myndigheterna, som till en
början särskilt i samband med den nämnda
strejken, betraktade honom som en
samhällsfarlig person och höllo honom i
fängelse ett par veckor och övervakade alla
hans åtgöranden, kommo efter hand till
insikt om den sant samhällsgagnande arten
av hans verksamhet. Och då det gällde
att lösa det oerhörda problemet att bota
den ödeläggelse, som orsakats av den stora
jordbävningen den 1 sept. 1923, inkallades
Kagawa såsom rådgivare i den särskilda
kommitté som för ändamålet tillsattes.
Hans insats här blev av största betydelse
och vann varmaste erkännande.

Då uppgiften var löst, återvände han
till »oppositionsbänken». En av de punkter,
på vilka han stod i oförsonlig motsats till
regeringen och det stora flertalet inom folket,
var frågan om krig överhuvud och särskilt
våldspolitiken i Mandsjuriet. Han är en
förklarad pacifist. Hans pacifism är icke
blott en princip avsedd att tillämpas för 
mellanfolkliga förhållanden, han följer dess
bud även i sitt enskilda liv under alla
omständigheter. Hundratals gånger, då han
hotats till livet eller annars misshandlats
av berusade eller icke berusade busar i
Shinkawa, har han aldrig sökt värja sig
eller tillkallat polis, utan antingen räddat
sig genom flykten eller, oftare, mött
angriparen med sin lugna, fasta, förtröstansfulla
blick. Inför den ha de flesta sänkt vapnet
eller den höjda knytnäven, och sedan har
Kagawa inbjudit angriparen, även om
denne varit berusad, till sitt hem och visat
honom överflödande vänlighet

Till en början var Kagawa »en ropandes
röst i öknen», då han i sina böcker skildrade
slummen och yrkade på att en
upprensning i stor skala skulle företagas, men
slutligen lyckades han genomdriva, att
riksdagen anslog ett belopp av 38 miljoner
kronor för att helt omdana slumkvarteren i
landets sex storstäder, riva ned kåkarna
och uppföra hygieniskt ordnade bostäder.
Själv har Kagawa trots många uppmaningar
aldrig låtit uppställa sig som
riksdagsmannakandidat. Han vill ha med människor.
icke med lagparagrafer att göra. Han tror
mera på evangelii omskapande makt än
på officiella åtgärder.

Det är denna övertygelse som har
ingivit honom tanken på
»Guds-rikes-fälttåget» — en plan att under loppet av tre
år vinna en miljon japaner för Kristus.
Det dröjde någon tid, innan de olika
kyrkosamfunden insågo värdet av denna
aktion, men nu kan man säga att han fått
dem alla med sig. Den första verkan har
blivit ett andligt uppvaknande inom
församlingarna, ett fördjupande av deras
uppfattning av vad det vill säga att vara
en kristen och en ny missionsiver som ställt
upp tusenden av målmedvetna
medarbetare. Kagawa gav det mest sporrande
föredöme. Han för en vandel som är präglad
av den yttersta självuppoffring. De
oerhörda arvoden, som han erhållit för sina
böcker, skänker han bort till sista öret
och lever själv på svältgränsen.

Han bor numera icke i Shinkawa, utan i
en förstad till Tokio, men det hus han
bebor med sin familj — hustru och tre barn
— har han byggt med egna händer av virke,
som hämtats från baracker vilka uppfördes
åt jordbävningens offer och sedan
nedrivits. Möblerna äro likaså gjorda av
honom själv av gamla packlårar.

Hans hustru  är av samma sinne som
han själv. Även hon föddes i ett förmöget
hem, samma år som han själv. Familjen
förlorade emellertid sin förmögenhet. Hon
fick anställning som hembiträde och sedan
vid 17 års ålder som fabriksarbeterska i ett
bokbinderi i Kobe, den stad där Kagawa
bodde som student och slum-missionär.
Bokbinderiet stod under kristlig ledning
som bl. a. sörjde för att varje dag
morgonandakt hölls för personalen. Bland dem
som därvid tjänstgjorde var också Kagawa.
Till en början väckte den kristna
förkunnelsen den starkaste opposition hos den
unge arbeterskan, men då hon en gång
gick en gata fram, där Kagawa talade på
ett friluftsmöte för Shinkawa-publiken,
greps hon av budskapet och blev omvänd
och döpt. Hon började snart deltaga i
kristlig verksamhet och kom så i beröring
med Kagawa med det resultat att de
förenade sina livsöden. Deras första hem,
det enda under åtskilliga år, var hans
kammare två meter i kvadrat,  där
alltjämt de besynnerligaste gäster delade det
knappa utrymmet. Hon gick helt upp i
hans arbete, vari hon gjorde en
utomordentligt värdefull, självständig insats,
sedan hon använt alla möjliga tillfällen till
utbildning av både teoretisk och praktisk
art. Mera av hänsyn till barnen än sig
själva flyttade de slutligen från sin ruskiga
omgivning till den sundare i Tokio.

Man skulle ju kunna tro, att en man som
har »så många järn i elden» som Kagawa,
vore en utåtvänd, mångsysslande person
ständigt jagad av växlande uppgifter. Så
är dock alls icke fallet. Han stiger upp
varje morgon kl. 4 och ägnar minst en
timme åt bibelläsning och bön. Allt tar
för honom form av bön. Han tar icke ett
steg utan att ha i bön vunnit visshet om,
att det är Guds vilja för honom. Då han
ibland för sina ögons skull måst tillbringa
långa tider i mörkt rum, har han icke bragts
ur fattningen genom tanken på det myckna
arbete som härigenom blivit eftersatt, utan
endast tackat Gud för detta oberäknade
tillfälle till bön och betraktelse.

Ej heller har han så gått upp i vad
amerikanarna stundom kalla »det sociala
evangeliet» att han tappat fotfästet i det
centrala inom kristendomen. Tvärtom:
Korset är för honom allt, vilket framgår av
följande citat ur ett anförande, som han i
januari 1931 höll i Tsinan-fu i Kina, dit
han begivit sig i syfte att i någon mån
söka häva de skarpa politiska
motsättningarna mellan Kina och Japan på grund av
det senare landets aggressiva åtgärder: »Det
finns blott en grundläggande princip i
kristendomen, och den är <i>korset.</i> Jesu
kors är det grundläggande på det sociala
såväl som på det religiösa området. Vi
frestas stundom att glömma detta och anse
Guds faderskap och människornas
broderskap som de grundläggande principerna.
Ja, de äro på sätt och vis grundläggande,
men om vi icke hava korset, så äga vi ej
heller Gud såsom Fader. Om vi icke hava
korset, så hänger mänsklighetens
broderskap i luften. Under i19:de århundradet
sysselsatte sig teologien mera med Kristi
personlighet och glömde nödvändigheten
av Kristi blod. Men ju mer man tänker på
grundlaget för den sociala reformen i
Kristi ande, finner man korset såsom dess
lösning.

Det ser ut som om många religiösa
tänkare beundra bergspredikan — Gandhi
tycker mycket om den — men
bergspredikan räcker inte till. Tolstoy tyckte också
om den, men om vi icke hava korset,
förmår den intet. Jesus gav oss som profet
bergspredikan och — vad mer är — han
tillämpade den, jämväl på korset.
Bergspredikan är en underbar etisk
undervisning, men om vi icke hava korset, förblir
den kraftlös. I Kina innehålla Mencius'
och Bok Su's förkunnelse nästan
detsamma som bergspredikan, och inom den
japanska buddhismen närmar sig
Kegonsektens tankar i hög grad bergspredikans,
men de ha intet kors. Djupet i Kristi etik
låg i hans genomförande av dess principer i
livet och hans seger på korset.

Då vi tänka över Kristi kors, finna vi,
att hans död var något mera än ett bevis
på kärlek. Han säger själv på två ställen
(Matt 20: 28 och 26: 28) att hans blod
betyder återlösning. Många förbise denna
punkt och betrakta korset endast från den
sociala eller den etiska sidan och förgäta
Jesu djupa medvetande om sig själv såsom
Återlösaren.

I Jesu kors finner vår själ sin näring.
Jag brukar alltid mana mina vänner i
Japan till bön. Det är icke våra
ansträngningar eller mänsklig makt överhuvud som
skall kunna förändra historiens gång, utan
endast Guds Andes ingripande.»

Så tänker och talar denne märklige man,
vars bild jag sökt — om än mycket
ofullständigt — teckna och som varit och är
ett utkorat redskap i Guds hand till sitt
folks lyftning och frälsning.
</chapter>

<chapter name="Till porträttserien som börjar å sid. 25.">
<img>Till porträttserien som börjar å sid. 25.</img>
</chapter>

<chapter name="När mörkret blev ljust. Av Hj. Danielson">
<img></img>
<h1>NÄR MÖRKRET BLEV LJUST</h1>

<h2>Av HJ. DANIELSON</h2>

<b>O</b>ktober hade kommit och vädret var
höstruskigt. När hyresgästerna i den
lilla förstaden sökte sig upp till sina värdar
för att betala hyran drog det starkt i
förstugorna, och litet var kände sig hågad
att tala om en tidig vinter. Det var icke
heller så illa sagt, ty den andra oktober
snöade det duktigt, och mer än en
bleklagd kvinna såg ängsligt ut genom fönstret,
undrande huru det skulle gå att dra sig
fram genom en vinter, som kom så tidigt
och som troligen icke skulle lämna rum
för något blidväder. Tiderna voro dåliga.
Den lilla industri, som fanns, arbetade
under tyngande förhållanden, och
förtjänsten knappades av mer och mer för
arbetarna. Men där inne i de små hemmen
tumlade barnskarorna om med varann,
och de ville ha bröd, var det nu skulle
tas. Det var därför icke så underligt, om
både män och kvinnor med familj kände
sig modstulna och skygga inför framtiden.

I en liten lägenhet på rum och kök —
trappan upp var fruktansvärt krokig och
taket sneddade så skarpt, att den som
glömde att buga sig snart slog huvudet i taket
— bodde Samuel Lanners med sin familj.

Men Lanners var icke ute vid något
arbete, ehuru familjens ekonomi mer än
väl behövt detta. Han låg denna morgon
till sängs, och blicken sökte sig vemodigt
ut genom fönstret, där flingorna tumlade
ned från hösthimlen.

Det var en ung karl, mellan 35 och 40
år, med ett magert ansikte, i vilket ett
par vemodiga men om rik intelligens
vittnande ögon sågo ut i livet. Han hade nyss
hämtat sig från en hostattack, som skakat
hela kroppen och kommit svettpärlorna att
titta fram på den vita pannan. Stilla sökte
han rätt på sin nötta bibel, som låg på
stolen bredvid bädden, och skulle just till
att leta i sin skatt, då hans tanke gled
undan en smula mot det gångna. Det gick

så lätt att tänka. Han rycktes med som
av starka vindar, och han kunde icke göra
något motstånd. — —

Han kom ihåg sin omvändelse. Just nu
cirklade tankarna omkring alla de
händelser, som markerade denna period så starkt.
Han kom ihåg sitt arbete i den lilla
verkstaden där borta. Hans lust för det
mekaniska måste segra, och ehuru far och mor
helst velat se honom fästad vid jorden
såsom de själva, kunde de icke i längden
sätta sig emot hans ivriga önskan att få
gå en annan väg.

Han fick ett kyligt mottagande på
fabriken. En stram verkmästare anvisade
honom en plats, och kamrater, som gärna
ville utnyttja en nykomling, gåvo sina
bidrag till hans undervisning med tydliga
vinkar om, att allt borde ersättas på
lämpligt sätt genom ölhalvor eller liknande.
Allt det där var prövande, men det gick i
alla fall, och Lanners blev snart omtyckt
för sin skötsamhet och sin duglighet. Hans
mekaniska sinne slog igenom. Det gick
som en olja vad han tog sig före, och hade
där funnits en aftonskola med
undervisning för pojkar i hans ålder, skulle hans
bana säkerligen formats något annorlunda.
Men vem hade tid att tänka på sådant?
De rika och kunniga hade mycket litet
aning om vad fattiga pojkar kände och
drömde, och så gick livet som förut.

Då hände något. Lanners blev kristen.
Han kände så väl igen Guds röst, där han
satt i det lilla hemmet, som upplåtits till
sammankomst. Det föreföll honom som
om han alltid tillhört Gud, men det hade
blivit en liten skugga över hans ögon
under de sista åren. Stilla hörde han
maningen och förkunnelsen om, att »då han
ännu var långt ifrån såg honom hans
fader», och han räckte ut sin hand eller
rättare han knäppte sina händer och bad
och trodde. Han blev född på nytt av
Gud i detta ögonblick och steg upp såsom
en människa, som kämpat sin kamp till
seger, och den kampen hade icke varit
stormande eller svår.

Ty Lanners ägde något, som icke alla
ha. <i>Han ägde mod att gå trons väg</i>. Där
fanns något i hans inre, som reagerade, så
fort tron nämndes. Han såg omkring sig
människor, som kämpade och liksom
brottades med Gud, och han såg genast med
sin klara blick, att vad som felades dem
var tron. Antingen de nu icke förstodo
saken eller ville dröja något, innan de
vågade språnget, de kämpade och väntade
för att slutligen försöka och till sin glädje
också finna att de lyckades. Men Lanners
gick direkt på saken, <i>han trodde</i>. Han
vilade vid Guds löften med hela sitt
trofasta hjärtas innerliga hängivenhet, och
han förnam, att himmelen hörde honom
till och sände sitt ljus över vägen.

Lanners torkade sig i pannan. Det
kändes, som om hostan ville komma på nytt,
men genom en kraftig viljeansträngning
fick han den tuktad.

Det var icke svårt att bekänna. Hans
anlete vittnade om friden. Men han anade,
att det skulle bliva svårt för honom efter
detta. Någon tolerans var icke att räkna
med. Kamraterna skulle icke sky hans
olycka, om blott tillfälle gavs. De voro
nog icke i grunden så barbariska, men i
hettan gör man många dårskaper, och
Lanners omvändelse hade berört dem som
ett glödande järn. De kunde icke ge sig
till att sätta ned hans omdöme, ty de
visste alla, att han gick långt över dem i
kunnighet och insikt, och det var just
detta, som gjorde läget så svårt. Men de
sökte dock att diskutera med honom, och
han tyckte att han måste svara dem. Allt
skedde lugnt, men onda tungor viskade
till ledningen, att tid förspilldes, och så
kom avskedet. Även detta slog ned som
en bomb, och alla visste att det var
höjden av orättvisa, men därom var intet
att säga. Den despotiska ledningen skulle
aldrig ta skäl. Lanners flyttade.

Femton år runno hän. Lanners fick en god
plats på annat håll och hade för rätt länge
sedan bildat eget hem med en kvinna, som
också visste vad sann kristendom innebar.


Då kom sjukdomen. Sakta, smygande.
Men en dag var det klart för Lanners, att
döden stod och väntade någonstans
därborta. Ännu på avstånd. Men han var så
säker om sitt byte, att han icke alls behövde
att göra sig någon brådska.

Det tog hårt. Det fanns stunder, när
allt syntes gå sönder. Men så segrade tron,
Lanners trodde. Återigen lutade han sig
intill Frälsarens trofasta hjärta, och där
fanns vila och hjälp. Men nog var det
bittert att tänka på makan och de kära
barnen, som ännu voro alltför små för att
kunna reda sig själva.

Lanners vaknade upp. En tår gled ned
för hans bleka kind. Han grep tag i boken
på nytt.

—  Hur är det med dig, Samuel? Det
var fru Lanners, som tittade in i dörren.
Hon såg käck och duktig ut och gjorde
sitt bästa för att icke visa sin sorg för
mannen.

—  Tack, jag tror att jag legat och
drömt en smula. Jag har tänkt på det
gångna, och så kom ångesten över mig.
Det var sjukdomen, som tryckte ned mig.

—  Men tänk icke så mycket på det,
kära du. Du ska få se, huru bra allt går.
Barnen äro duktiga och villiga att hjälpa
till. Redan kommer Nils hem med sin
lilla avlöning, och den här vintern, som i
dag syns så kall och tråkig, skall också
sluta i en vår. Försök att vara litet glad,
om någon människa kan behöva detta
så är det väl den, som är sjuk.

—  Ja Gud vare lov för dina tröstande
ord. Vissa stunder är det, som om jag
skulle kunna hoppas på att bli frisk igen,
och då tycker jag, att jag ville göra allt
möjligt Men så i andra ögonblick dör
hoppet om hälsan. Jag har legat och
studerat mig själv, och jag tror icke jag har
fel i mina slutsatser om att jag icke kan
hålla länge till. Det här skalet skakas
som seglet för vinden. Men just under de
här stunderna har jag lärt mig att förstå
bättre än förr vad det kristna hoppet
betyder, och jag läser med förtjusning: »Vi
veta, att om vår kroppshydda, vår
jordiska boning, nedbrytes, så ha vi en
byggnad, som kommer från Gud, en boning,
som icke är gjord med händer, en evig
boning i himmelen.» De där orden ha
blivit till strålande guld för mig. Men jag
tänker på dig och de kära barnen, i denna
kalla värld, där far så väl behövdes för
att hjälpa de sina.

Lanners skakade av gråt.

—  Men kära du, fortsatte hustrun, låt
oss hjälpas åt att komma ihåg de
underbara orden vi läste nyss ur Romarebrevets
åttonde: »Vi veta, att för dem som älska
Gud, samverkar allt till det bästa, för den
som är kallad efter hans uppsåt.»

—  Ja Gud vare lov för det, viskade den
sjuke. Nu har jag fått mod igen, och jag
kan icke nog tacka Gud för en sådan maka
som du är. Och vet du, just vad du nyss
sade övertygar mig om, att allt skall bli
väl till slut. Allt skall »samverka till det
bästa». Gud vare lov för dessa ord! De
öppna framtidens dörrar, och de låta oss
skåda den högre världen. För övrigt har
jag legat här och tänkt på de sköna 
psalmorden: »Herren, min Gud, gör mitt mörker
ljust.» Mörkret kommer nog, men ljuset
skall icke utebli. Det är Herren, som
förvandlar natten.

Fru Lanners lade kudden tillrätta åt
sin sjuke man, som inom några minuter
slumrade in från alla tunga tankar, glömsk
av sin tärande sjukdom och alla pinande
bekymmer — — —

Jämt en vecka senare satt fru Lanners
återigen vid mannens sjukbädd.
Oktobermorgonen var ännu mörk, och lampan
brann bakom skärmen. Lanners var vid
full sans. Han var lugn och trygg. Han
hade fått igen sin starka tro. Men han
visste lika säkert som att detta var en
fredag, att han skulle flytta över gränsen
denna morgon. Guds änglar stodo redo
att hjälpa honom. Det var icke längre
blott döden, som stod därborta vid dörren.
Nej, han skymdes av de heliga väsenden,
som Gud sänt för att hämta sitt barn.


— Hur är det, Samuel?

—  Jo tack, det är bra. Jag är så glad i
Gud. Jag är så lycklig över hembudet.

—  Du tror då, att Herren kommer
snart?

—  Ja, jag har hört hans stämma kalla
mig. Och han har sagt mig, att han skall
hjälpa både dig och barnen. »Herren, min
Gud, gör mitt mörker ljust.» Ja, det är
så ljust.

Fru Lanners skulle säga något, men hon
såg, att allt redan var slut. Så stilla hade
han sonmat. Ljus, ljus över dödens dal.

— O Gud, suckade hon, din nåd är
stor.

Med ett av barnen vid sin sida böjde
hon knä. Och återigen tonade det till
henne: »Herren, min Gud, gör mitt mörker
ljust.» Och nu kände hon, att det gällde
henne.  Dödsrummet var fyllt av ljus.
</chapter>

<chapter name="Psalmsången i stormen. Av Elsa Blomqvist">
<img></img>
<h1>Psalmsången
i stormen</h1>

<h2>Av Elsa Blomqvist</h2>

<b>V</b>ad naturen här inne i fjorden lätt
kunde, förändra karaktär! ———

I går hade mor Sigrid på Höinæsgården
stått och sett uppåt den gröna sänkan
däruppe på Höifjeldet, just där deras egen
säter låg, och hon hade liksom inte kunnat
se sig mätt på den synen. Det var, som
hade hon hela den långa vintern gått och
väntat på just detta, att få se sätergläntan
skifta i grönt — i de många nyanserna från
skuggornas djupgröna till det ljusaste gröna,
där fjällsluttningen ohindrat drack
solljus. Och ovanför Höifjeldet hade 
Falkfjeldets »falk» — den stora snöfläcken med
tydliga konturer av en sådan fågel — redan
fått ena »vingen» klippt och »näbben» var
inte längre så skarp och böjd. Det var ett
gott vårtecken.

Mor Sigrid hade just kommit ut från
fäjset och stod med stävan i handen, och
hon hade tänkt att snart skulle den fyllas
där uppe på sätern med en mjölk, som var
betydligt gulare och kraftigare än den som
nu fanns däri.

Den dagen hade till och med
Troldfjeldets svarta stup på andra sidan fjorden


sett ljusare och vänligare ut, och forsen
därborta —som likt ett smalt band låg
utefter fjällväggen — glittrade, som hade det
i sig fått ett inslag av glänsande silvertråd.

Ja, detta var fjällvärldens ansikte i går.
Men solen hade gått ner vid eldröd
horisont, och det betydde storm. I dag hade
naturen — liksom retad av någon osynlig
fiende—bytt utseende. Fjällen voro svarta
och hotfulla och tycktes färdiga att störta
sig över de små stugorna därnere vid dess
fot, och små vitskummiga vågor kastade
sig, ettrigt fräsande, i rask takt mot
stranden. Men allt detta var ändock som en
svag inledning till något annat, något
oerhört, som närmade sig.

Frampå dagen inträffade plötsligt en
oväntad paus. Till och med de små
vindungarna, som förut gjort sitt bästa i att
uppröra sjön, tystnade, som höllo de
andan och kröpo undan för den jätte, som
nu beredde sig till överfall.

Fiskaren Hans Nielssen på Höinæset kom
in i stugan, iförd oljerock och sydväst.

—  Jag har dragit upp båten och surrat
den, sade han vänd till mor Sigrid. Ja,
övre ladan har fått litet hjälp med taket
också, tillfogade han. Det sitter inte så
stadigt.

—  Tror du, det blir så svårt? — Mor
Sigrid kunde inte hjälpa, att en viss
ängslan skymtade i tonen. Hon var ju annars
rätt härdad av ett och annat.

—  Bättre för mycket gjort än för litet,
var Hans Nielssens korta svar.

Barnen hade skockat sig omkring far
och mor, alla sex. Den ende som inte
visade något tecken till ängslan var lillpojken
Elias, sexåringen. Inte kunde han tro,
att far var rädd heller — visst inte. Men
det var ett sådant ovanligt drag i fars
ansikte, något slutet och stelt och nästan
strängt. Elias såg en stund spörjande på
honom. Sedan stack han sin lilla pojkhand
i fars stora starka arbetsnäve. — Det bara
blåser lite, sade han tröstande.

I detsamma var det, som hade en
trumpetstöt ljudit. Det knakade i stugans alla
fogar, och askan på spiselhärden virvlade
ut i rummet som ett stort moln. Det
visslade pch tjöt, det brakade och gungade,
och därutanför böjde sig träden, som sökte
de buga sig i stoftet inför en sträng och hög
herre. Kvistar rycktes bort och gjorde
virveldans upp mot skyn. Till slut kunde
man knappast urskilja, vad det var som
virvlade; det gick bara runt, runt, runt.
Barnen hade som en skock skrämda får
krupit ihop i den stora standsängen, medan
mor Sigrid satt bredvid på en pall med
händerna hårt knäppta i skötet. Hans
Nielssen stod vid gavelfönstret och såg ut.

—  Nu föll storgranen, sade han till slut.
Stormen fortfor. Det tjöt i skorstenen,
och det smattrade på fönsterrutorna.

—  Ladtaket har vridit sig, ljöd nästa
rapport — långsamt och dovt. Minut efter
minut gick.

Till slut vände sig Hans Nielssen om.
Hans ansikte var askgrått och stelt.

—  Stormen har tagit båten, sade han.
Mor Sigrid ville säga något men fann
inga ord. Ingen sade något mer. Inte ens
barnen läto höra sig. Det var bara lilla
Berit, som snyftade till därborta i sängen,
men det kom stilla och behärskat, så olikt
mot vad barn annars bruka.

Båten — den betydde nästan dagligt
bröd åt den stora familjen. Nu hade
båten gått —hur skulle det då gå med brödet?

Hans Nielssen kom plötsligt att tänka
på ladugården, på korna. Månne där var
riktigt säkert? Han måste förvissa sig
därom. När hustrun såg hans avsikt, ställde
hon sig i vägen för honom.

—  Du får inte, sade hon. Men Hans
Nielssen sköt henne ifrån sig — milt men
bestämt. — Jag går på läsidan om stugan,
sade han. Var bara lugn.

Det var svårt att få upp dörren, men när
den väl kommit upp, tog plötsligt stormen
tag i den, så att Hans Nielssen rycktes
med ut. Handtaget hade han inte släppt;
hans händer höllo så fast, att hans
brunbarkade knogar vitnade. Han kämpade
för att få igen dörren, fastän stormen höll
på att förta honom andan. Han hörde,
hur de ropade därinne, hur det klirrade
som av krossat glas. När han äntligen
kommit inom igen och dörren var låst,
såg han att en fönsterruta hade sprungit
sönder. Och dit i rummet hade den vilda
virveldansen nått. Man kunde nätt och
jämt urskilja varandra i halvdunklet, det
var mörkt som en höstafton. Men det
hördes tydligt, att det var flera än Berit som
gräto nu. 

Hans Nielssen drog ett djupt andetag
och såg på de sina. Då sköts allt annat i
bakgrunden: fruktan för ägodelar och
dagligt bröd. Härinne funnos de, som voro
den starke fiskaren långt kärare än allt
på jorden. Om nu blott dessa blevo
bevarade, nog skulle den gode Guden sörja
för att inte dagligt bröd fattades dem.

Hans Nielssen, tror du det? Tror du,
att inte en sparv faller till jorden utan din
himmelske Faders vilja. Och ären icke I —
din hustru och dina barn och du själv —
för mer än många sparvar? ———

— Barn, vi ska' sjunga! — Hans
Nielssens röst lät tröstefull och djup, fast den
skälvde en smula. Han hörde, att det blev
ett avbrott i den dämpade gråten omkring
honom. Vi ska' sjunga, upprepade han,
och mor leder: »Velt alle dine Veie.»

Han böjde knä på golvet framför sängen
och sträckte ut sina armar, som trodde
han sig därigenom kunna skydda de sina
för den hotande faran. Mor Sigrid satt
med Berit hårt tryckt i famnen. Hon
började sjunga med sin vackra altröst,
och sedan följde alla med. Där var späda
barnröster — röster med en underton av
avtagande gråt — och där var fars
kraftiga bas. Man sjöng in mod och hopp och
förtröstan.

<poem>
<i>»Velt alle dine Veie
og al din Hjertesorg
på ham som har i Eie
den hele himlens Borg!
Han som kan Stormen binde
og bryde Bölgen blaa,
han skal og Veien finde
hvorpaa din Fod kan gaa.»
</i></poem>

Den ena versen efter den andra i hela
den långa psalmen sjöngs. Men en vers
tog man två gånger, och det var denna:

<poem>
<i>»Haab da, min sjal, i Faren
var ingenlunde ræd,
Gud frir dig ud av Snaren
hvor ilde du er stedt,
det er et lidet Stykke
saa lysner Himlens Grund,
så rinder op din Lykke
og liflig Glædes Stund.»
</i>
</poem>

Medan de sjöngo psalmen, hade stormen
saktat av, och när de slutat, svepte endast
en vindil med ett svagt sus in genom den
trasiga rutan och drog genom rummet, och
sängomhänget fläktade helt svagt. Far
låg kvar på knä, men händerna hade han
knäppt. Mor syntes även bedja, och
barnen voro tysta, förväntansfulla. En blek
solstrimma bröt fram genom ett brustet
moln, och på fällbordet vid fönstret
avtecknade sig helt svagt ett kors.

Många, många år ha gått. Sexåringen
Elias har växt upp till man — en man som
prövat mycket i livet. Hans hår är vitt
och hans rygg är inte längre så rak. Men
i hans blick finns ett ljus, ett underligt
värmande ljus. Inte alltid har det varit
solsken och ljumma vindar på hans
levnadsväg. Det har förvisso varit tvära
vindkast och skakande stormar. Men Guds
kärlek har varit solen, och Guds närhet
har varit friden i hans själ. Det är, som
skulle den psalm, som sjöngs i farans stund,
en gång, då hans unga själ stod mottaglig
och öppen för intryck, ha varit förblivande
hos honom och danat hans väsen, givit det
denna ljusa, lugna trygghet igenom livet.

Vi sutto en gång — ett litet sällskap i
Norge — och hade nyss sjungit denna psalm.
Utanför det öppna fönstret vajade den
röd-blå-vita flaggan helt sakta för en svag
sommarbris. Och den gamle vithårige
mannen med den ljusa blicken säger: »Jag
husker en gång for månge, månge aar
siden»———.

Den stunden hörde jag berättas om
psalmsången i stormen.
</chapter>
<chapter name="Bland fornlämningar och martyrminnen. Några anteckningar från Nîmes. Av Arvid Svärd">
<h1>Bland fornlämningar och martyrminnen</h1>

<h2>Några anteckningar från Nîmes.

Av ARVID SVÄRD</h2>
<img r>Från Nîmesomgivningen: Le Pont du Gard.</img>

<b>B</b>land gamla städer i södra
Frankrike — och där äro väl alla städer
gamla! — är Nîmes en av de äldsta. Dess
historia går ända bortom vår tidräknings
början. En keltisk stam dyrkade där
guden<i> Nemausus,</i> en käll- eller vattengud.
År 121 före Kristus ockuperades staden
av de romerska arméerna. Och sedan
tryckte Rom sin stämpel så tungt på
staden, att den nu, efter två årtusenden,
kallas »det franska Rom». En av Frankrikes 
största författare har sagt, att den
är så storslagen och så romersk, att när
man sett Nimes och sedan kommer till
Rom, tycker man ej, att den staden var
så storslagen och så romersk!

De mäktigaste minnesmärkena äro:
arenan, det grekiska templet, La Tour Magne
och den väldiga Pont du Gard ett par,
tre mil utanför staden.

<img l>Från Nîmes: Maison Canée och teatern.</img>

Det äldsta av dessa är La Tour Magne,
som enligt antagande byggdes omkr. år 120
f. Kr. Det ligger på en höjd, varifrån man
har en utomordentlig utsikt över staden,
dalen och bergen  på andra sidan.

Templet i grekisk stil byggdes av
Augustus året för Jesu födelse eller något
av åren närmast före eller efter. Det är
ett stycke makalös arkitektur i
proportionernas harmoniska avvägning och
kolonnernas förnäma linjespel. Under
tidernas lopp har denna byggnad tjänat
många ändamål. En tid användes den
till kyrka, en till stall, en till magasin.
Nu är stadens museum inrymt i templet.

Ett annat tempel finnes ock, men i
ruiner. Det kallas Dianas. Men det var
troligen helgat åt den keltiska gudomlighet,
varav staden fått sitt namn.

Arenan är mycket väl bibehållen. Där
förekomma ännu föreställningar. Men
istället för de romerska imperatorernas
gladiatorspel uppföras där — filmer!
Tjurfäktningarna få väl anses som en direkt
fortsättning av de gamla blodiga vilda
djurspelen, en korsning av dem och
gladiatorfäktningarna.

Då jag gick genom en av gångarna i
den mäktiga byggnaden, fann jag ett
anslag, undertecknat av stadens tjurfäktarklubb, 
vari spelens vänner uppmanades
att förfara energiskt mot dem, som skulle
vilja störa harmonin vid detta majestätiska 
spel, vilket mer än något annat kan
väcka massornas entusiasm! Lappen 
daterade sig ej tillbaka till medeltiden — då 
hade åtminstone inte jag kunnat läsa
den! — utan från en långt senare epok!
Det skulle bli tjurfäktning någon vecka
efter!

»Le Pont du Gard» är ett av de mest
storslagna minnesmärkena från den
romerska tiden. Den byggdes, tror man,
<img>Nîmes:  Stora Tornet.</img>
av Augustus måg,
Agrippa, som dog 12
år före Kristi födelse.
Den var en del av
en akvedukt, som
ledde vattnet ungefär 
50 kilometers väg
till Nîmes. Staden
hade sin vattenfråga
bättre ordnad då än
nu!

Efter romarrikets
sönderfall kommo
olyckorna över
staden Den fick ofta
byta herre.

På dessa slätter
och i dessa städer
ha många raser
blandat blod. En
romersk fältherre
utdelade här jord åt
uttjänta soldater
från de egyptiska
legionerna. Germanstammar drogo fram här
och behärskade trakterna. Så ock
araberna. En kyrka i Arles, ej långt från
Nîmes, förvandlades till en moské för en
tid.

Stadens religiösa historia är svårare att
följa. Kristendomen predikades här
tidigt. På 200-talet blev staden »kristnad»
Man vet blott av en kristen martyr frår
den tiden i denna stad. Dess martyrhistoria 
kom senare. Det var under katolikernas 
förföljelser mot protestanterna,
särskilt mellan åren 1685 och 1787. Då
rasade så gott som oavbrutet den svarta
terrorn i Cevennerna. Från den tiden
bevaras i Nîmes ett av de förfärligaste
minnen i förföljelsernas fasansfulla hävder.
Hör:

Palmsöndagen 1703 hade omkring 500
kvinnor, barn och åldringar samlats i en
kvarn för att bedja och höra Guds ord.
Den kungliga »utrotningsexpeditionens»
befälhavare får höra
det, just när han
sitter till bords. Han
avbryter måltiden
och kommenderar
uppställning. »Likt
hungriga vargar i
ett fårahus intränga
dragonerna i kyrkan.» 
De arma sablas
ned utan förskoning.
För att hastigare
göra rent hus lät
befälhavaren tända
på kvarnen. Ingen
undkom, utom en
17-årig flicka, som
befälhavarens
betjänt räddade. Då
denne fick höra det,
befallde han i
ursinne att både flickan
och hennes räddare
skulle dödas. Den
senare blev på andras enträgna förböner
skonad, men avskedades och jagades ur
staden!

Om gatorna i denna stad kunde tala — och 
om Cevennernas vilda klyftor kunde
tala, vilka fasansfulla ting skulle vi ej
få höra! Men mycket av allt detta har
gått till den skrivna historien och är
bevarat.

Nîmes är en stad som minner om storhet, 
som förgår och blott lämnar några
minnesmärken i sten. Men det är ock en
stad, som berättar om den trohet intill
döden, som får livets ovanskliga krona.
</chapter>
<chapter name="Till en ung människa. Av  Gustav Thorsell">
<img></img>
<h1>TILL EN UNG MÄNNISKA</h1>

Av  GUSTAV THORSELL
<poem>
Så morgonfrisk och glitterfager
är barndomsvärldens klara vik.
En vänlig vind däröver drager
och strandens blomsterprakt är rik.
Bekymmerslöst kan du betrakta
hur fjär'lar fladdra kring din slup.
Men stranden fjärmas, och så sakta
du glider ut mot blåa djup.

I vida havet mynnar fjärden;
där brusar bränningarnas larm.
Nu börja farorna på färden,
det kräves säker blick och arm.
Än skummet vilt kring skären sprutar,
än lockar trolskt sireners sång.
I svarta virvlar färden slutar
för den som dåras mången gång.

Och utanföre havet brusar
än ljust och skönt, än tungt och grått.
Om vidden skrämmer eller tjusar,
du måste dit, så är din lott.
När stormen reser vågor vreda,
när natten svartnar över hav,
vem skall din lilla farkost leda,
att den ej bräcks och går i   kvav?  

Här hjälper vett och kunskap föga,
men du har sjökort med ombord.
Studera det med ivrigt öga!
Det är Guds eget dyra ord.
kompassen färdens kurs dig giver,
om du förstår dess fina nål —
det är den längtan som dig driver
från jorden mot ett evigt mål.

Om hoppets ljusa stjärnor släckas
och sorgen tynger på ditt bröst,
om alla dina mödor gäckas —
en finns som bjuder hjälp och tröst.
Han ger dig svar på orons frågor,
han med i båten vara vill
och bjuder än åt vind och vågor
med härskarmakt sitt: tyst, var still!

Omkring ditt första läger redan
med kval och fröjd var luften mängd.
Så blir din färd: än ny, än nedan,
än lätt och fri, än tryckt och trängd.
Men må ett glatt: »Välkommen!» skalla
och änglar jubla ut ditt namn,
då slitna seglet sist får falla,
i evighetens trygga hamn!
</poem>
</chapter>
<chapter name="Nutidens utsikter för de unga att kämpa sig fram och lyckas">
<img>
<h2>Nutidens utsikter för de unga
att kämpa sig fram och lyckas</h2>

<poem>Vad synes Eder om nutidens utsikter i jämförelse med Er
egen ungdomstids för de unga att kämpa sig fram, och vad
anser Ni, att det i tider som dessa fordras för att lyckas?</poem></img>

<i>Vi ha utsänt ovanstående fråga till ett antal
kända personer i olika samhällsklasser och inom
olika verksamhetsområden. Frågan är ju aktuell
och har blivit föremål för stort intresse. Vem
vill f. ö. icke hjälpa och uppmuntra de unga »i
tider som dessa»? Vi ha haft nöjet mottaga
följande 24 svar, som belysa spörsmålet från skilda
synpunkter. Såväl svaren som de svarandes porträtt
äro ordnade i alfabetisk ordning å följande sidor.
(Två porträtt placeras av utrymmesskäl å sid. 15.)</i>

1. <i>Folkhögskolerektorn, fil. dr Alf Ahlberg.</i>

<b>J</b>ag antar, att uttrycken »kämpa sig fram»
och »lyckas» här betyda ungefär detsamma som
att erövra en tryggad position i samhället.
Ehuru jag icke skulle önska, att ungdomen
hyste den föreställningen, att detta under
alla förhållanden är det viktigaste för en
människa, vill jag likväl utgå från detta antagande.

Det kan inte bestridas, att kampen för
tillvaron under de sista decennierna blivit allt
hårdare och att därför mycket stora 
svårigheter möta nutida ungdom, som äldre
generationer varit mera förskonade från. Faktiskt
finns det ju alltför många dugande och
verksamhetslystna ungdomar, som i detta nu äro
utestängda från möjligheterna att få utlopp
för sin lust att arbeta och verka, ja avskurna
från möjligheterna till en anständig utkomst.
Man får icke förvåna sig över att de känna
bitterhet mot ett samhälle, som icke kan bereda
dem rum i sitt härbärge.

Å andra sidan har ju dock åter nutida
ungdom många möjügheter till utbildning, som
forna dagars ungdom saknade. Väger man 
fördelar och nackdelar mot varandra, så torde
saken ställa sig på följande sätt. För de
talangfullaste, mest energiska och begåvade
ungdomarna i vår tid äro möjligheterna att göra
sig gällande sannolikt <i>större</i> än förr, för
genomsnittet däremot <i>mindre</i>. Urvalsprocessen har
med andra ord skärpts genom den skärpta
kampen för tillvaron.

Jag tror, att samhället skulle göra klokt i att
ägna ännu mer uppmärksamhet än som nu
sker åt möjligheterna att bereda just ungdomen 
plats i dess tjänst. Ty därpå hänger väl
till slut frågan, om vi skola komma igenom den
svåra krisen utan alltför våldsamma skakningar
eller om vi skola nödgas uppleva sådana
jordbävningar, som skakat vissa andra länder.
Den förnämsta orsaken till desperationspartiernas 
tillväxt i samhällena är säkerligen, att
ungdomen alltför mycket stängts ute. Då
svarar jag den med att hellre slå spelet över ända.

2. <i>Pastor Th. Arvidson.</i>

Nutidsungdomens utsikter att kämpa sig
fram? Gäller frågan den andliga kampen fram
till klarhet och frid? Om så vore fallet, skulle
jag svara, att nutidsungdomen har större
utsikter än min egen ungdomstids. Ty då satt
den materialistiska åskådningen i högsätet
på sina håll. Då höll den historiska bibelkritiken 
rättegång med den, som frågade efter
frälsningens grundvalar. Nu återigen har
tvärsäker dogmatik fått lämna rum för ett
oändligt mysterium. Den »fasta materien» har
upplöst sig i en virveldans av molekyler, atomer
och elektroner. Vetenskapen har höjt sin röst 

och sagt med William James: »I haven rätt
att tro, om I viljen». Nu kan det sägas som
fordom: »Himmelriket är nära», <i>särskilt</i> nära
vår tids ungdom. Ty nu står den levande
Frälsaren såsom den främste — icke teologiska
läror, icke en förkonstlad livsförning. Vad
behövs då för att lyckas? Trons språng i de eviga
fadersarmarna! Viljans hela överlåtelse åt
Honom, som på Golgata uppenbarade sin
Faders hjärta och öppnade en ny och levande
väg in i det allra heligaste.

Men fattar jag frågan så: Hurudana äro
utsikterna för nutidsungdomen att skapa sig
en tryggad ställning, att bygga ett eget hem,
då blir svaret ett annat. Man lär icke för
skolan utan för livet. Vilka dörrar öppnas, då
studierna och förberedelserna i övrigt äro
avslutade? Det är trängsel på »den lärda vägen».
Det är överbefolkat på »manschettyrkenas»
område. Men vad som är ännu värre:
Industrierna, de yrkesskickliga arbetarnas
arbetsfält är en lika osäker grundval som
jordbruks- och grovarbetets i många fall. Men de obrukade
musklernas ägare finnas kvar och svälta — eller 
underhållas genom provisoriskt
nödhjälpsunderstöd. Den arbetslöse har i många
fall ej blott förlorat sitt arbete utan också
det undermedvetna hopp om bättre tider,
som eljest under ekonomiska kriser uppehållit
de kämpande.

Vår tids ungdom ser detta tillstånd av
osäkerhet, och framtidshoppet får svårt att
andas. Företagsamheten får ingen viljestyrka.

Vad fordras det för att lyckas i dessa tider?
Visst måste det finnas redobogen, målmedveten 
vilja och vakenhet inför de arbetsmöjligheter 
som erbjudas. Men därtill fordras
att kristet förvaltareskap, förenat med
förnuftig produktionsordning, tar ledning av
utvecklingen, så att största möjliga
allmännytta utvinnes av de tekniska framstegen.
»Produktionen är till för människans skull,
icke människan för produktionens», kan man
säga med en förändring av Jesu ord om
sabbaten. Det måste finnas en väg ut. Kristi
kyrka får ej uppgiva förvissningen om att
denna nöd kan övervinnas. Jesu hoppfulla
tro på, att en seger över det onda i ett enstaka
fall är ett bevis för att »Satan fallit såsom en
ljungeld från himmelen» må vi tillägna oss.

3. <i>F. rektorn, dr C. E. Benander.</i>

Radikala förändringar ha skett på alla
områden i livet under de omkring sextio år som
jag med egen iakttagelseförmåga och erfarenhet 
kunnat följa utvecklingen. Utsikterna för
ungdomen att kämpa sig fram borde vara
mycket ljusare nu än förr. Utkomstmöjligheterna 
äro flera, arbetet lättare och
förtjänsten flerdubbelt större. Men anspråken på
livet ha ökat till den grad, att det synes vara
långt svårare nu än förr att få dem
tillfredsställda. Mera allmänt, än vad som nu är fallet,
förstodo de unga för en mansålder sedan, trots
sina små tillgångar, konsten att försaka och
spara. Nutidens ungdom med sina bättre
resurser skulle slå sig fram bättre, om den gjorde
till regel att leva under och icke över
inkomsterna, övade konsten att försaka och spara.
Nu som alltid är sann gudsfruktan den mest
betryggande förutsättningen för framgång och
livslycka, ty »gudsfruktan gagnar till allt».

4. <i>Med., och fil. dr Henrik Berg.</i>

1. Kampen, för tillvaron är mycket svårare
nu än för 40—50 år sedan. Att gå studievägen
utan kapital och utan avgjord studiebegåvning
är knappt tillrådligt.

2. Svaret på frågans andra del är mycket
enkelt: industrimagnaten Johan Bernströms
valspråk <i>Bed och arbeta</i> är bästa lösningen av
frågan.

5. <i>Med. dr Jakob Billström.</i>

Näst efter min samtids föräldrageneration
ha väl inga haft så goda utsikter i ungdomen,
som just den tid jag tillhört, och kanske utom
i början av 1700-talet få haft det så svårt som
den nuvarande ungdomen.

»Vad som fordras för att lyckas», var den
andra frågan. <i>Man lyckas aldrig</i>, men man
bör sträva oavlåtligt mot vad man anser för
de högsta värdena.

6. <i>Rektorn teol. dr Manfred Björkquist.</i>

Den yttre livskampen har utan tvivel
blivit hårdare. Förr kunde man efter slutad
utbildning med tämligen stor visshet hoppas på
arbete och utkomst inom rimlig tid. Den inre
livskampen har ock försvårats på väsentliga
punkter. Många stöd har rubbats — hemmets,
sedens, den kristna livsåskådningens. Desto
nödvändigare är det för den unga människan
att få ett inre fäste i en levande gudsgemenskap
och att få en andlig hemort i den kristna
församlingen. Många unga frestas att ge upp, då
de känna sig obehövliga i denna värld och då
de tycka sig finna att deras livsöde är
likgiltigt för alla andra. Då behöva de få näring
av den upplevelsen att de icke äro likgiltiga
för den uppsökande Frälsaren och att omkring
Honom finnes ett brödraskap, där varje 
stackars människa finner sig omgiven av trogna 

vänner. Den närvarande tidens nöd ställer
stora krav på våra kristliga ungdomskretsar.
Äga vi där Kristi ande så mäktig att den kan
få flytta ensamma själar in i Guds hem varma
värld?

7. <i>Redaktör J. Byström.</i>

De unga ha större möjligheter att slå sig
fram nu än de hade i min ungdom. Skolorna
äro bättre på alla områden än de voro förr,
och den fostran, som gives ungdomen som
beredelse för livskallelsen, är i allmänhet
mycket större och bättre än förr.

Och vägen till framgång ligger bland annat
i den gamla latinska satsen: »Ora et labora»
(Bed och arbeta). För den, som kommer på
sin rätta plats och finner sin av Gud honom
eller henne givna livsuppgift, är ingenting
omöjligt.

8. <i>Läroverksadjunkten Carl Cederblad.</i>

Jag blir ofta tillfrågad vid val av levnadsbanor 
och hur man skall bära sig åt för att ta
sig fram. Jag brukar då svara ungefär
följande:

Låt oss söka göra klart för oss vad de
beramade levnadsbanorna kräva i fråga om
speciell fallenhet och i fråga om utbildning. Det
är stor skillnad på yrken och yrken i dessa
avseenden. Är man en aktiv, handlingslysten 
människa med idéer, då skall man välja
ett yrke, där det finns möjligheter till
avancemang och utveckling och utrymme för en
skapande personlighet. Är man däremot mera
passiv, mera receptiv än skapande, föga
äreysten och har lätt för att underordna sig, bör
man inte kasta sig in i de yrken, som äro gjorda
för den första gruppen, då finns det andra
yrken, där man ofta bättre än de flesta äger
förutsättningar att reda sig.

Man gör vidare klokt i att söka skaffa sig
en rikare utbildning än den, som konkurrenternas 
huvudmassa innehar. Därför skall man
med hänsyn till sin ekonomi snarare söka sig
till ett anspråkslösare yrke, där man har råd
och krafter att lägga sig i första ledet, än till
ett yrke, där man kommer i eftertruppen.
Har man blick och fantasi, så bör man vid
sidan om den allmänna utbildningen söka rätt.
på och lära sig en specialitet, som andra inte
tänka på. Ett drag av rörlighet i utbildningen,
t. ex. resor, elevplatser på olika orter eller
besök i specialskolor, är alltid att rekommendera.

Personliga villkor för framgång ligga i stor
utsträckning i det kultiverade och naturligt
fria sättet att vara, som man vinner först 
efter en grundlig självuppfostran och en rejäl
kamratuppfostran. Som folkbildare rekommenderar 
jag därför på det ivrigaste allt målmedvetet 
självbildningsarbete samt betonar vikten
av att för ungdom söka sig in i den »organiserade 
idealitetens» gruppliv. Inom ett sådant
föreningsliv finns det stora möjligheter att
förvärva sann människokunskap och att få
pröva sig själv i skilda uppgifter o. s. v. Man
kanske också lär sig annat, t. ex. självuppoffring 
och generositet mot människor samt vinner 
förmåga att ställa sina egna mål under
någon större synvinkel. Allt sådant för till att
man inte blott finner någonting att leva av
utan även någonting att leva för, att man inte
bara blir framgångsrik, utan även en smula
lycklig på ett djupt sätt! Och det tillönskar
jag vår nutida ungdom, som säkerligen ofta
får kämpa både hårt och bittert för att vinna
en anspråkslös beta bröd.

9. <i>Folkhögskolerektorn, teol. kand. Rob. Fur.</i>

Vad det fordras i tider som dessa? Jo, det
skall jag tala om. Det fordras Moltkes tystnad, 
John Ericssons seghet, Oliver Cromwells
fasthet, Michelangelos konstnärsblick, Pascals
skarpsinne, Robert Millikans klarsyn, Einsteins
allblick, Fjellstedts språkkunskap, Jeanne
d'Arcs renhet, Luthers frimodighet, Abrahams
tro och Mikaels segerkraft. Och allt detta har
ungdomen. Skriften säger: »Jag har sagt, I
ären gudar». Gå blott ut ur partifållan, stäng
av radion en stund, lägg igen boken ett
ögonblick och bliv en vanlig människa, som läser
Bibeln och lyssnar till de eviga stjärnornas sång
— så finner du det.

I min ungdom i förra århundradet förefunnos 
samma förutsättningar — de äro från Adams
tid — men det var lättare att se dem då, emedan 
flera människor ställde sig <i>bakom</i> Herren
och icke framför honom då.

10. <i>Lektor Elias Grip.</i>

Ungdomens framtidsutsikter. Ja det är ett
kinkigt kapitel, men enligt rnin uppfattning
bör man ej se allt för mörkt på problemet.
Ungdomen har i regeln en fond av ljus tillförsikt 
av tro på framtiden, och det är en tillgång,
som man ej skall minska genom allt för mycket
tal om depression o. dyl. Åtskilliga tecken
tyda ju på att en omsvängning i konjunkturerna 
håller på att äga rum och att vi således
gå mot bättre tider. Men nog kräves det
målmedvetet och träget arbete för att komma
någon vart.

Med stort intresse har jag ej minst under 

<img></img>

de senaste åren följt de unga, som efter att
ha erövrat den vita mössan vid Norrköpings
läroverk trätt ut i livet, och det har visat sig,
att i de allra flesta fall ha de blivit placerade
och kunnat  ta  sig  fram.

Det gäller emellertid nu ännu mera än förr
att skarpt fixera sitt mål, begagna varje chans
som bjudes och hugga i med friska tag. Och
så ännu ett: att inte tveka och tycka sig vara
för fin — överkvalificerad heter det nu — för
ett visst arbete. Tag det som bjudes och gör
ditt bästa därmed, laga att ditt arbete blir
verkligt <i>väl</i> utfört. Det kan vara ett trappsteg 
till något bättre.

11. <i>Rektor B. M. Hellerstedt.</i>

Jag har en känsla av att man i forna dagar
talade mera om »levnadskall» och mindre om
»utkomst». Om nu detta skulle vara riktigt,
är det en beklaglig utveckling, som ligger
bakom ett sådant förhållande. En gärning
kan vara ett yrke rätt och slätt. Yrket ger
livsuppehälle. Men ett levnadskall ger
oändligt mycket mera.

Vi som fingo »välja levnadskall», voro
lyckliga. Det är ironi att tala om sådant i
våra dagar med de unga, säger mången. Kallad
till en uppgift! Känner man sig dragen åt en
viss gärning, så är det ett berg av omöjligheter
framför mig, när jag söker att nå den, vittnar
den unge. Detta är grymt. Det är synd om
de unga, som förlorat ett så stort värde som
detta att sträva fram mot ett levnadskall.
Det för in fest i livets vardag. Det bär en
människa. Det är en källa med livsbefrämjande
flöden. En människa, som fått ett levnadskall,
växer både intellektuellt och andligt.

Har den unge, som nu ofta är fallet, förlorat
möjligheten både till att nå ett levnadskall
och en utkomst, så är det så mycke tvärre.

De unga böra dock mitt i allt söka en
<i>kallelse</i> som det förnämsta. Kallelsen ligger ofta
där de unga inte söka den. Det kan vara så
lyckligt, att kallelsen ligger så nära till hands
som i en inre själsriktning eller en viss
begåvning. Det kan också vara möjligt, att den
kommer som en himmelsk fläkt. Men den kan
också ligga i en tvingande nödvändighet, som
för en dit man icke vill. När Saulus av Tarsus
mötte det bländande ljuset, då fick han den
himmelska synen, som han blev trogen, d. v. s.
han var trogen en kallelse, som han fick i den
strängaste behandling, Gud någonsin lät gå
över honom.

12. <i>Skriftställaren Nils Hydén.</i>

Ovanstående fråga kan ju besvaras olika,
beroende på vad man menar med »att kämpa
sig fram» samt »att lyckas». Är det fråga om
det rent materiella, att slå sig fram till en god
plafs och en lukrativ ställning, torde den
nutida ungdomen, frånsett de tillfälliga svåra
arbetsförhållandena, i viss mån ha bättre
utsikt och vara bättre danad. Den nutida
ungdomen är utan tvivel kallblodigare, mera
målmedveten, mera »praktisk», kanske även mera
energisk, men även, i följd av tidsandan, mera
kallt och snävt materialistisk än min
ungdomsgeneration i slutet av nittiotalet. Undantag
finnas ju och icke går det att skära all nutida
ungdom över en kam.

Menar man däremot »att kämpa sig fram»
skall betyda kämpa sig fram till helhet,
renhet och sanning samt »att lyckas» är att nå
den lycka som vinnes genom en levande tro,
torde den nutida ungdomen, just på grund
av den nuvarande tidsandans fräcka och fräna
hedendom, ha det trängre och svårare.

Ingen kan prisas lycklig före sin död, sade
gamle Solon, och ingen »lyckas» utan Gud och
den gåva, som bjudes genom frälsningen i
Jesus Kristus. Den ungdom, som av helt hjärta
söker denna gåva, »lyckas».

13. <i>Pastor Joh. W. Johnsson,</i> Stadsmissionen.

Vår tids ungdom har det svårare än vi
framför allt av två skäl. Vår uppväxttid kände
ännu det rättas obetingade auktoritet, och
vi behövde icke tveka om vad som var rätt
och vad som var orätt. Det fanns vidare
alltid plats för oss. Vare sig man tänkte sig
framtiden i den enklaste arbetares ställning eller
man förberedde sig till en gärning av annan
art, så stod aldrig arbetslöshetens spöke och
kastade skuggor över vägen.

Nutidens ungdom befinner sig i en
<i>moraliskt</i> vanskligare situation. Den får ofta för
sig själv lösa problemet om rätt och orätt och

<img></img>
gör det därvid icke sällan på ett sätt, som
tillspilloger väsentliga livsvärden, eller också
låter den problemet ligga olöst och lever på
ett moraliskt måfå. Ungdomen befinner sig
även i ett sämre <i>praktiskt</i> läge, vilket ger åt
hela livsföringen en känsla av osäkerhet på
den punkt, där den unge mest av allt har
behov av en fast riktpunkt, nämligen ifråga om
framtidsuppgifter.

För att »lyckas» — ett ord som dess bättre
börjar bli omodernt för många unga — fordras
i första hand klarhet över den värdenas
rangordning, som uttryckts i orden: »Vad gagnar
det en människa, om hon vinner hela världen
men förlorar sin själ», m. a. o. insikt om
<i>karaktärens</i> allt överskuggande värde. En
karaktär, som icke låter sig köpas, besegrar allt.
Kristen karaktär »lyckas» alltid.

14. <i>Skriftställaren Pehr Johnsson.</i>

Då man gör ett överslag av förhållandena
under ens egen ungdomstid åren närmast före
sekelskiftet och jämför dem med de förhållanden, 
som nu i olika avseenden råda, finner
man att svårigheterna att kämpa sig fram till
lycka och välgång äro helt andra än då. Det
finns så oändligt mycket i våra dagar, som
tilldrager sig ungdomens uppmärksamhet. Och
vad som ytterligare verkar försvårande är,
att det finns stora ungdomsskaror, som gå
utan intressen. Ingen lever lyckligare än den,
som vid sidan om sitt dagliga arbete har ett
biintresse. Lyckligtvis finns det många
ungdomar även i vår tid, som ha ett dylikt
biintresse, deltagande i religiös verksamhet,
nykterhetsarbete och de folkbildningssträvanden,
som förekomma. Möjligheten för unga
människor att skaffa sig kunskap och bildning ha
aldrig varit större. Verklig bildning når
endast den, som får blicken öppen för
kristendomens sanningar. Det gamla lösenordet:
tillbaka till Kristus! är mera beaktansvärt än
någonsin. Ett ord för dagen åt både unga och
gamla. Däri ligger framgången till utveckling 
både för den enskilde och samhället.

15. <i>Fabrikör K. J. Karlsson, Eskilstuna:</i>

I den tid jag var ung lärde man sig att arbetet 
är en glädje, att en uppgift att fylla är en
Guds gåva och att ett troget förvaltande av
pundet medför välsignelse, timligt och evigt.
Jag fick tidigt lära mig Davids 128:de psalm.
Den unge på min ungdomstid släpptes ej för
så lösa tyglar som nu och lockades ej i så
oerhörd grad ut på nöjenas slippriga vägar, som
nu är fallet.

Nutidens utsikter att kämpa sig fram och
lyckas äro grundade på samma principer som
då: Kärlek till arbetet, okuvlig energi att gå
in för kampen, trohet till uppgiften, om man
arbetar för sig själv eller för andra.
Barnabönen, som vi lärde vid vår moders knä, har
i nutiden samma effekt för den som beder av
hjärtat. »Den <i>Gud älskar</i> lyckan får.»

16. <i>Skriftställaren Carl Larsson i By.</i>

Svårigheten för ungdomen förr låg i bristen
på åtkomlig vidareutbildning. Undervisning
pr korrespondens var då ännu i sin linda,
och de rika stipendier som nu kommer t. ex.
folkhögskolornas ungdom till godo funnos icke
heller. Man fick kosta på sig själv överallt,
och det var svårt nog. Många ungdomar
arbetade då som grovarbetare eller vad som
helst i några år för att skrapa ihop pengar
till ytterligare utbildning, men när
avlöningarna voro låga, så gick inte det så fort,
som man kunde ha önskat. Hade man dock
den nödiga utbildningen, var det ingen
svårighet att få plats och anställning.

Nutidens svårighet ligger kanske mest på
just detta område — att få arbete, även om
utbildningen är den bästa. Då kommer det
nog till sist an på rent personliga egenskaper,
energi, sparsamhet, duglighet, pålitlighet och
andra värdefulla dygder. Har man dessa,
blir det alltid någon utväg. Kunskaperna äro
inte allena saliggörande i thy fall. I varje fall
kunna de icke ersätta brister i karaktären och
dugligheten. Man är nog sin egen lyckas smed,
när allt kommer omkring, nu som förr och
alltid.

17. <i>Riksdagsmannen, fabr. Gust. Malmqvist.</i>

Gäller det att genom hederligt arbete — materiellt 
eller intellektuellt — finna sin
utkomst, att påtaga sig ansvar, att bevara sin
heder och utveckla sin självständighet eller
skulle det endast vara fråga om att på vad sätt
som helst och med varje till buds stående 

medel vinna njutning, god samhällsställning och
rikedom?

Med förkastande av det senare alternativet
är min uppfattning följande: Kampen för
tillvaron under min ungdomstid kan i viss
mening betecknas hårdare än för nutidens
ungdom, men den hade dock ej över sig det
utpräglade drag av forcering och spänning som nu
är fallet.

För den ungdom, som vill välja ärligt arbete,
sparsamhet och hederlighet samt oskrymtad
tro på Gud äro utsikterna att kämpa sig fram
och att lyckas i livet lika stora nu som förr.

18. <i>Riksdagsman N. S. Norling.</i>

Den fråga, ni riktar till mig, synes mig
ytterst vansklig att besvara. Att
ungdomsarbetslösheten i vår tid har en utbredning som
aldrig tillförne, är ju ett lika beklagligt som
allbekant faktum. Vad som rimligen kan
sägas härom, torde redan vara sagt många gånger
om. Svårigheter äro ju emellertid till för att
övervinnas, och vi få väl hoppas att även den
innevarande tidens många och allvarliga
sociala problem så småningom vinna sin lösning.
Att förutsätta någonting annat vore att
misströsta om vår kulturs framtid. — Vad som
fordras av den enskilde för att lyckas, kan
möjligen anges i en rad av <i>enskilda fall</i>, men
att formulera en <i>regel</i> är, enligt min mening,
icke möjligt. Jag antar att energi, uthållighet,
god utbildning etc. nu som i alla andra tider
äro ganska viktiga förutsättningar för
framgång, men det kan nog tyvärr befaras att
många misslyckas även om de från början ha
goda <i>personliga</i> förutsättningar. De <i>sociala</i>
förutsättningarna betyda givetvis inte allt,
men de betyda tvivelsutan ganska mycket.
Det vore lätt att leverera en rad billiga
sanningar och självklara grundsatser i
anknytning till det stora och betydelsefulla
problemet, men jag tror inte ett ögonblick att ni,
herr redaktör, skulle göra någon en tjänst
genom att kosta trycksvärta på slikt. Til
syvende og sist är det väl nu som alltid på det
sättet att ingen kungsväg till framgång finns
att anbefalla. Envar måste gå sin väg och
använda sina medel. Själva begreppet
<i>framgång</i> är nog även rätt svårt att objektivt
definiera. En behöver mycket, en annan litet
för att känna sig något så när till freds med
sin tillvaro. Det hela är en fråga om subjektiva 
kvaliteter — och kanske skall det visa
sig att många lyckas bra ehuru ingen bestått
dem någon vägledning, medan andra gå till
botten ehuru de fått goda råd och annat
startkapital i överflöd.

19. <i>F. missionsföreståndaren J. Nyrén.</i>

Kampen för ungdomen av i dag att komma
fram i livet är onekligen hård och frågan om
vad som fordras för att lyckas är brännande
överallt. I jämförelse med min ungdomstid
ha förhållandena blivit svårare och rent av
tillspetsade genom de större krav som ställas på.
livet och den rådande trängseln på alla levnadsbanor. 
Vi fingo vara nöjda med litet och taga
det som bjöds.

Ser man på spörsmålet kristligt som vi framför 
allt böra, svarar Skriften: Haven tro på.
Gud! Söken först efter Guds rike, så skall
också allt detta andra tillfalla eder. En
framtid har fridens man o. s. v. Gudaktigheten är
nyttig i allt och har löfte med sig för detta
och det tillkommande livet.

Ytterligare fordras förnöjsamhet, ödmjukhet, 
lydnad och trohet, flit och energi, där
man är i dag, i hemmet, skolan, tjänsten,
verkstaden, affären. Omutlig rättrådighet,
villighet och självuppgivelse är den säkra vägen.
Kom ihåg, att alla fråga efter <i>hurudan</i> och <i>vad</i>
du är. Var f. ö. glad och förhoppningsfull.

20. <i>Författarinnan  fil. dr Laura Petri.</i>

Först ber jag att få klyva de unga mitt itu:
unga flickor och ynglingar. De förra ha det
bättre förspänt än i min ungdom, de senare
sämre.

Mellan sexton och nitton år mödade jag mig
så gott som på egen hand med att förbereda
mig för studentexamen, och för trettiosex år
sedan sände jag en ödmjuk petition till
skolöverstyrelsen med anhållan att få följa med i
sjunde övres läskurs i gosskolan i Halmstad.
Ett omotiverat nej blev svaret. I dag kila
hundratals flickor till gosskolan, som i sinom
tid levererar ut dem med studentmössa på
ena örat. En behändig procedur!

Tiden har varit flickorna nådig, men det är
synd om gossarna.

»Nu, pojkar», brukar jag säga till mina
arbetslösa unga vänner, »det är ont om arbete
och gott om arbetare. Nu skummas
arbetskraften, och endast grädden kan komma till
användning. Nu gäller det för envar att flyta
ovanpå, för varje man att spänna sina krafter
till det yttersta. Nu kräves det manlig kraft
och manlig dygd. Nu gäller det att ej bli
tillbaka.»

Nödens tid är hjältens tid. Nödtid kan föda
hjältar — men också mesar. Jag hatar
kontantunderstöd utan arbetsprestation. Att
pensionera ungdorhen är ett brott.

<tab><tab>Forts. å sid. 47.
</chapter>
<chapter name="Högtid i Funäsdalen. Av Jenny Holmåsen">
<img></img>
<h2>HÖGTID I FUNÄSDALEN</h2>

<tab><tab> <sc>Av Jenny Holmåsen</sv>

<tab><tab><tab><tab> »<i>Lyftning till kropp, själ och ande.</i>»

<b>L</b>ångt bort från allfarsvägarna ligger en
underbart vacker bygd i norra Härjedalen. 
Skog, sjö och fjäll bidraga att göra
den ljuvlig, och om den starkt sluttande
åkerjorden, där ingen säd kan mogna och
där blommorna därför få växa otaliga,
kunde det nog i midsommartider sägas:

<poem>
»Fager blommar liden,
den aldrig syntes mig mer fager förr.»
</poem>

Från fjälldalarnas ödebygdsvägar strömmar 
folk till Funäsdalens vita kyrka att
fira helg. Ty den tiden är förbi, då spriten 
drog människor samman i kyrkbyn.
Lönnbrännarna våga inte längre fresta
med sin glädjedryck, ty de bäva för
kyrkoherden; Han berättar själv, hur han
uppsökt dem i skogarna och talat strängaste 
lag med dem. Att de lyssnat och lytt
har kanske till en del berott på Andens
makt, men inte så lite har det betytt, att
kyrkoherden i Funäsdalen är en kraftkarl, 
som med egna händer bygger hus
åt fattiga skogsarbete, om det gäller.
Sådant talar ibland bättre än ord blott.

Att det kostat mycket arbete att få
stilla helger i Funäsdalen döljer ingen,
men undret har skett, och nu komma
lapparna nyktra och glada redan tidigt på
middagen. Det är Jonas Middagsfjäll från
Gröndalen, Jon Fjällgren och hans
Kristina från Anådalen, Lisbeth Rensberg i
Fjällsjön, som sköter 5—600 renar och
regerar sitt husfolk med säker hand, fast
hon är änka, och många andra väderbitna
fjällens barn med något av vresig fjällbjörk 
över växten. Det är också ungdom,
Sacka och hennes bror, den tidigt
hemkallade lappevangelistens syskon. De ha
gitarr med sig för att höja stämningen.
Det är kvinnorna, som bära de tyngsta
kontarna, alldeles som ute i Indien.

Vid det stora kaffebordet i prästgården
berätta de sina fröjder och sorger för
kyrkoherden och hans maka, som om de voro
far och mor för dem. Det generar inte
dessa naturbarn det ringaste, att en
främling sitter med vid bordet.

— Tänk, säger änkan, när min gosse
dog, då höll jag rent på att släppa taget.
Jag sprang i fjällen flera dar vild som
renarna ibland, ända tills Gud kastade
sin lasso och tog mig.

Snart ringer det i kyrkan, där prästen
själv kan stå i sakristian och sköta 


ringarens gärning också. Vilken underbar
sommarfest i detta björklövsdoftande tempel,
där lapparnas högtidsdräkter bilda
blomsterprakten i denna »örtasäng av mödrar
och mör»! Det slår en genast, att gult
saknas i lappdräkten, men detta blir inte en
brist, när solskenet flödar över det hela
så starkt och ljuvligt. Här blir sången
om »den blomstertid» det gripna hjärtats
suck vid den 
kärleksrike Faderns
strålande fotapall, och
glädjetårarna komma 
»likt sommarregnets 
ljuva fall». Fjällens 
barn kunna lyssna, 
och de blygas ju
inte för sina tårar.
De sucka gärna
hörbart, och de tala om
för sin själasörjare,
vad de känna inför
förkunnelsen. »Din
far höll mig under
lagen i många år»,
berättar en annan
lappräst, att en
fjällens son sagt till
honom. »Men så kom
prinsen och kastade
kärlekens lasso på
mig, där jag lopp, vild av syndasorg. Sedan
dess har jag aldrig haft en enda sorgedag
mer.»

Så tala fjällens barn, vilt ibland, starkt
upplevat med bilder från deras farofyllda
liv på glidande skida bland branta stup.
De överdriva gärna. Deras faderlige vän
har ögat på denna deras svaghet och vet
att locka fram sanningen genom ett enkelt:
»Detta får du allt berätta en gång till.»
Då bli vissa detaljer mera tveksamt
framtagna, och tredje gången försvinna de
alldeles. Så fostras fantasihängivet folk
att tala sanning.

Även här i kyrkan blir förkunnelsen
fostrande, fjällens barn behöva det.
Somliga av dem ha väl inte så mycket av 
kristendomskunskap, och vid helgerna
behöva de repetera. De komma också med
gripande noggrannhet, var gång klockorna
kalla, även om det skulle bli tre gånger
om dagen. Helger äro upplevelser för dem.

<img> Vilken härlig syn från fjällets topp.</img>

Denna midsommarafton gå vi direkt
från kyrkan upp på Funäsberget, som ligger
981 meter över havet. Jag skulle gärna
vilja visa den strålande synen för alla,
som tvingas att mest
vistas på slätten.
Mot norr se vi det
blinkande
Helagsmassivet 1,800
meter över havet, och
bakom oss i söder
ligger Dalafjället i
blåaktigt dis. De
kala Viglarna i väster 
glöda ännu svagt,
fast solen redan gått
bakom dem, och
Sonfjället i öster liknar
ett sovande urtidsdjur, 
synligt över
nästan hela
Härjedalen. Närmast
nedanför branten, vars
stup kommer en att
hisna, ligger den
blomstrande dalen
med sjön och kyrkan som en jättestor vit
fågel. Ljusnans silverband, här tre mil från
källan ganska smalt, lyser långt uppåt Flon
bland allt det dunkelgröna, och ödebygdsvägarna 
slingra sig här och där gulgrå
genom dalgångarna.

Här uppe på Funäsbergets topp blåsa
så kalla vindar, att en stor stockvedsbrasa
tänts eller rättare sagt två, en för
kaffekitteln, en till värme och ögonfägnad.
Bortåt tvåhundra människor samlas så
småningom, ej blott ungdom. Den äldsta
lappgumman är över 80. Undra på, om
hon klagar en liten smula över sin rygg i
den brantaste stigningen! Vi yngre ha
all anledning att undra, huruvida vi
komma så högt att fira midsommarhelg, 

när vi blivit bortåt dubbelt så gamla som
nu. Lapparna se ut att njuta av vår
beundran inför fjällsynen. För dem äro ju
fjällen gamla vänner och förtrogna. De
visa sin glädje genom att springa
änkeleken i småvidet och dvärgbjörkarna, och
mer än en faller på den förrädiska mattan.
Snart kokar kaffet på skifferplattorna, och
vi äro ense om att det smakar bättre än
vanligt kaffe. Sedan berättas det från
fjällbygder och ådalar, lika väl som från
Indien, jag vet inte hur många timmar.
Men vackrast av alla talade en gammal
lapp, som tackade kyrkoherden för att
han börjat dra ungdomen upp på berget
just denna sköna och frestelsefyllda afton.
»Det är lättare luft, ju högre vi komma,
det vet vi, fjällfolk. Dimmor fly, det blir
så högt och rent omkring oss, och vi tänka
med glädje på den dag, då vår vandring
tar slut, och vi skymta himlens portar
högst upp, där fjällens dubbeltrappor skymmas 
av soldiset.»

Jag hade just inte väntat varken denna
andens flykt eller detta ordval hos fjällens
barn. Man är ju ibland rätt okunnig om
sitt eget folk, när man älskar hela världen
och ett missionsland särskilt. Detta är en
rätt naturlig begränsning, men midsommarn 
1933 vidgade mitt trånga hjärta,
så att lapparna fingo rum i det. Det
gläder jag mig åt.

Den energiska ungdomen stannade för
att se soluppgången, men medelåldern
kom hem vid tvåtiden, då dalen låg i
betagande skymning, varm och ljuvlig, fylld
av stark blomdoft. Till och med göken,
som ropat hela dagen under berget, sov
nu. Inte ett ljud störde friden, och
Funäsdalens prästfolk talade om sin tacksamhet 
för att spritbegäret syntes besegrat.
Endast för fem år sedan hade man ju alltid 
sett sovande eller halvdruckna utmed
just denna väg. Som föräldrar gladdes de
åt den vackra uppryckningen i Funäsdalen,
ej utan bävan över det goda verkets framtid.

Till och med på midsommardagens morgon 
var det lätt att vakna. Så underligt
är det med fjälluften, att man kan gå mycket 
mer än vanligt utan att känna sig trött
eller sömnig. Den är kraftgivande medicin i
sig själv. Vi gingo till Ljusnedals kyrka
genom skogen i den vackra midsommardagen. 
Aldrig har jag sett en mera fylld
kyrka eller en mera blandad församling.
Här märktes turistinslaget starkare än
dagen förut. Ordet om dansen, Salomes
olyckliga dans, som kanske från början
var oskuldsfull (hon var ju bara femton år
och frågade efter sin mors råd) men som
slutade med Johannes' död, syntes gripa
de tysta skarorna, och kollekten till
missionen var god.

Sedan vi alla fått kyrkkaffe av K. M. A.,
foro vi hem, och på middagen var det
återigen så stort och öppet bord, att
främlingen förbluffades. Men den förvåningen
förstod ingen annan. Det var tydligen
vanligt att fjällfolket åt i prästgården
under helgerna.

Söndagen visade ingen avmattning varken 
i gudstjänstbesökarnas antal eller i
kollekterna. Kvällens möte i Flons stora
godtemplarlokal var tvärtom i fråga om
tillslutning och andakt något rätt särskilt.
Jesu »Kom!» till Petrus på vågorna och
Petri »Herre, hjälp mig!» gjorde oss saligt
förödmjukade och stilla. Hur ett ord av
Honom slår en brygga över djupen, hur
vi i svagheten lyftas av Hans välsignade
händer, det fyllde våra själar med ro inför
framtiden.

Så var även den sista dagen i högtiden,
den största, förbi, och färden ned i dalarna
började. Men ett ville jag ha fått säga med
denna ofullständiga skildring: vill en
storstadsbo ha en midsommar med lyftning
till kropp, själ och ande, så rese han till
Funäsdalen.
</chapter>
<chapter name="Bertil och John. En inblick i en av livets djupaste hemligheter. Av  Olof Seger">
<img></img>
<h1><i>Bertil och John</i></h1>

<i>En inblick i en av livets djupaste hemligheter.</i>

<b>Av  Olof Seger</b>

<b>Å</b>r efter år hade de suttit i samma bänk.
Och det fanns inte tanke på annat
än att de för all framtid skulle följas åt,
sida vid sida som ett par inkörda och vana
hästar. Kamraterna såg dem så. De
nämnde inte ens den enes namn utan båda
på samma gång, »Bertil-och-John». Och
läraren hade ibland svårt att skilja dem åt,
när nödvändigheten krävde det eller då en
av dem kom före den andre med sin
uppgift. Det hände ofta att han först sneglade
bort till bänken efter John, innan han såg
på de lösta räkneuppgifterna, Bertil visade
honom.

Och det var inte utan, att det kändes
som ett svek mot deras outtalade men allt
övertygande vänskap både i magister
Brobergs sinne och i Bertil Solmans gossesjäl
att se John Berg sitta kvar i bänken, ivrigt
arbetande, medan den oskiljaktige stod
färdig framme vid katedern. Resultatet
kunde inte bli detsamma för någon av
dem, så länge inte John kommit fram med
sin uppgift.

Tillfredsställelsen med en rätt lösning av
några enkla matematiska uppgifter var
inte nog. Inom dem båda fanns något mer,
en oklar undran över djupare och ömtåligare
problem, än dem som kunna lösas medels
siffror.

— Har inte John sin uppsats färdig?
frågade magistern en dag, då Bertil lämnat
sin.

Bertil svarade inte på frågan. Han
rodnade. Han hade inte tänkt på det förut.
Men när magistern frågade fick han på
en gång klart för sig, att John hade svårt
att skriva om »Mitt hem». Och han kände
sig villrådig inför magisterns förklaring:
— Ja, då får du gå hem, duar fri för idag.

När Bertil hämtade sina böcker i 
bänken, såg han på kamraten. Med huvudet
stött i handen och läpparna sammanbitna
till ett smalt streck satt han där. Den
eljes uppstrukna hårluggen hade delat på
sig och fallit ned i två hälfter, en åt 
vardera sidan, så att ögonen helt skymdes.

Han skrev inte, satt bara framåtlutad
över papperet. Endast några rader voro
nedtecknade.

Bertil visste alltför väl vad det betydde
när John satt på det sättet. Då kunde
ingen makt på jorden förmå honom att
röra varken kropp eller själ. Då satt han
där han satt, tillstängd och låst som en
övergiven och tillbommad gård, dit ingen mer
kan komma in.

Den enda väg Bertil då kände till hans
stängda inre var en tyst tålig väntan, ett
troget varande i hans närhet, utan försök
att med ord eller handling komma inom den
slutna, lilla människoboningen. Men det
kunde taga timmar, innan avstängdheten
upphörde och John var sig lik.

Bertil blev orolig, när han såg på John och
den knappast mer än påbörjade uppsatsen.
— Hur ska han hinna, om han sitter så här?

Han tog böckerna och gick. Men med
varje steg bort från kamraten kände han
sig oroligare. Det var som om han svikit
både sig själv och denne.

Då han hunnit utom dörren, kom han
att tänka på själva uppsatsen. »Mitt hem.»
Han förstod att John skulle ha lika svårt
att redogöra för sina känslor och minnen
i det fallet, som han själv haft lätt att göra
det. De hade mycket litet talat därom,
men Bertil visste, att den många gånger
slutne vännen led av sin ställning som
fosterbarn.

I yttre mening hade John det bättre
än han. Men den obeskrivbara trygghet
och självklara rätt blodsbanden ge barnen
i hemmet, hade han aldrig fått känna.
Han bär i stället på en osäkerhetskänsla
som inte ens den mest slösande omtanke
kunde befria honom ifrån.

Bertil hade inte förr tänkt så noga över
den saken. Ibland hade han känt ett
vemodigt behov att på något sätt förena
John med fostermodern, då han sett denne
irriterat vända sig bort från hennes
hungrigt kärleksfulla blickar. Men det hade
alltid trängts undan av de gemensamma
pojkintressena.

Bertil blev stående kvar på trappan.
Tanken på John och hans hemförhållanden
hade på en gång fångat hans gossesjäl.

Han försökte se skillnaden mellan sitt eget
och hans hem, men gränserna flöto
samman för honom. Och till sist såg han bara
tant Selma i sin outtröttliga godhet mot
John och även farbror Eriks lugna sätt
emot honom. — John har det bästa hem
någon kan ha, men han kan inte skriva
om det som sitt.

Bertil visste inte vad han skulle göra.
Han bara stod i väntan som han brukade,
när John stängde till om sig och teg.
Men denna gång kände han sig så långt
borta från honom.

Mekaniskt vände han sig om och tog i
dörren. Han såg att den gick upp. Sakta
vandrade han hela gången fram till bänken
och slog sig ned vid Johns sida. Han
skymtade magistern framför bänkraderna,
men han såg inte upp, satt endast
försjunken som i sig själv.

John kom han ändå inte nära. Han
tänkte mest på tant Selma och farbror
Erik. Han skulle så gärna velat skriva
om dem och deras godhet mot John. Tant
Selmas varma, bruna ögon talade till
hans inre som i bön, tyckte han. Och utan
att tänka på vad han gjorde skrev han på
kladdpapperet som ännu låg kvar på
bänken: — Tant Selma är mycket snäll,
lika snäll som min mamma.

Han sköt över papperet till Johns sida.
Rodnande sågo de på varandra, en smula
skamsna, men med ett innerligt förtroende
i de frågande ögonen.

John tycktes på en gång löst ur sin
bundenhet, och han fortsatte raskt och
ivrigt den påbörjade uppsatsen.

Bertil satt tyst och troget vid hans sida,
tills han fått klart och kunde lämna fram
det skrivna.

— Du kunde inte gå, förrän du fick
John med, förstår jag, sade läraren med en
mångtydig blick på Bertil, då de plockat
samman sina böcker och bockande
avlägsnade sig.

Bertil log ett förläget leende. Han visste
att magisterns ord inte uttryckte hela
sanningen. Men han skulle inte ens inför
sig själv kunnat klargöra det nya
momentet i förhållandet till John, det som mest
bidragit till hans handlingssätt denna gång.

John tog skolplanen ut till vägen i tre
språng. — Gör efter det om du kan!

Bertil var på väg och måste vända om
till trappan för att kunna utföra
konststycket. Men som hans själs krafter ännu
voro upptagna av upplevelsen därinne,
fick kroppen arbeta på egen hand, och han
nådde inte ut till vägen med fyra språng
ens.

Skrattande lade John som han brukade,
då han kände sig som
den överlägsne, sin
arm över Bertils
nacke. — Där blev du
efter, gosse!

<img></img>

Bertil svarade inte.
Johns nervösa
livlighet gjorde honom
tystare än eljes. Han
bara nickade åt
dennes omedelbara
förslag att gå över
Rävåsen och locka fram ungarna ur lyorna.

Då de arbetat med list och hot en halv
timmes tid, utan det minsta resultat och
voro på väg hem, överraskade de varandra
med att ännu vara kvar med tankarna i
skolan. Johns ögon glänste fuktiga, när
han såg på Bertil. — Jag har aldrig känt
det så svårt att inte ha ett hem som i
dag.

Bertil slog ned blicken. Han hade i
Johns själ mött en hunger och besvikelse
som han inte var mäktig. Hjälplöst och
famlande började han tala om Änggården,
fosterhemmet, om tant Selma och farbror
Erik. — Inga människor, jag känner, äro
så hyggliga som dina föräldrar John.
Tant Selma skulle då gå i döden för dig.
Och farbror Erik kan vara riktigt stolt
över dig ibland.

Orden kändes så meningslösa, men ändå
förmådde han inte hålla inne med dem.
En oklar förnimmelse i hans känsliga
gossesjäl sade  honom, att John gjorde orätt
mot sina fosterföräldrar. Han visste, att
inget barn i hela socknen hade det så bra
som han.

—  Inte någon av oss har så bra som du.
Allt vad du önskar dig får du. Och ingen
kräver något av dig, bara du uppför dig
som du ska. Bertil kände igen att han
talade utanför och att han måste tiga och
vänta, tills vägen in blev öppen. Men denna
gång gjorde han det med ett visst uppror i
sitt inre, ett fumligt, pojkaktigt behov att
försvara en förfördelad.

De gingo tysta tillsammans ända fram
till Änggårdens grind.
— Kommer du och
metar i kväll?
frågade John, när Bertil
utan ett ord fortsatte
vidare.

Han blev stormande
glad, när han såg att
det lyste ur varje vrå
i kamratens förut
tillslutna själ. Som mot
för starkt solsken
kisade han in i Johns ansikte. — Ja, om
jag får.

John såg undrande på honom. — Om
jag får? Det får du väl.

—  Det är inte så säkert. Han tänkte
tillägga: Alla ha det inte så bra som du,
men han kände, att de orden på nytt
skulle stängt till om Johns inre. Därför
sprang han baklänges uppför backen och
skrattade: — Jag kommer nog!

Bertil kom inte. Han måste hjälpa till
med arbete därhemma. Och dagen efter
var skollovsdag, så parhästarna fingo gå
var för sig.

Bertil arbetade, men hans tankar voro
allt som oftast hos John. Först fram mot
kvällen blev han ledig. Men just som han
kilade i väg för att träffa John, kom
drängpojken på Änggården springande. — Bertil
ska skynda sig ned, för John håller på
att dö.

Bertil tyckte, att han slungades runt
några varv i luften. Och det var honom
omöjligt att fatta ordens innebörd.

— Det är sant, sa pojken. Hela huset
är upp och ner. Och det blir nog inte
bara en utan två gravar, för frun följer
säkert med.

Bertil rusade utför backen. Men med
en vuxen människas mod och kraft steg
han in i Änggårdens kök. Ingen syntes
till. Han gläntade på dörren till Johns
och fosterföräldrarnas gemensamma
sovrum. I soffan skymtade han Johns
rödfebriga och svettiga ansikte. Och på en
stol bredvid satt tant Selma, blek och
förtvivlad av sorg.

Sakta smög han sig in i rummet. Ingen
märkte honom, förrän han låg på knä
framför soffan. Då hörde han bakom sig tant
Selma viska: — Bertil, Bertil! Och därpå
en våldsam gråt.

John gav inget livstecken ifrån sig,
förrän Bertil viskade: — Jag är här nu,
John!

Själlöst fäste han sina stora, mörka ögon
på kamraten. — Ska vi meta nu?

— Nej, men jag vill vara hos dig, jag vill
aldrig gå ifrån dig mer.

— Bertil, Bertil! Å, du gode Gud!
snyftade modern.

Själen vände med ens åter i Johns blick,
och han såg på Bertil med ögon så fulla
av innerlighet och värme, att denne
knappast förmådde uthärda dem.

— Du har varit borta så länge, Bertil?

— Ja, vi hade arbete, så jag fick inte
gå. Men nu är jag här, och jag går inte
ifrån dig mer, försäkrade Bertil.

— Vill du inte komma närmare? Han
försökte ge plats åt honom i soffan.

Men Bertil böjde sig fram över kanten
för att vara så nära intill honom som
möjligt.

De lågo tysta en stund. Det gick i
dörren, och Bertil förstod, att de lämnats
ensamma. John sov, tyckte han. Men
trots det låg han kvar i sin obekväma
ställning.

— Är du här? viskade John, sedan de i
mer än en kvarts timme legat på detta
sätt.

Bertil satte sig på soffkanten, så att
kamraten bättre skulle kunna se honom.
Han märkte en oro likt ett stort, svart
djup i den sjukes ögon. Men han räddes
det inte, han ville dela även det.

Hårda slag hade de på pojkars vis gett
varandra men aldrig en smekning. Men
nu strök Bertil ömt den andres kinder.
— Jag vill vara med dig överallt. Döden
tänkte han inte på, så länge de levde
tillsammans.

Då slog John sina feberheta armar kring
vännens hals, så intensivt som skulle han
aldrig mer vilja släppa det greppet. Men i
nästa ögonblick liksom förlamades de, och
Bertil lade dem viljelösa under täcket.

John låg mest i dvala. Han yrade inte,
men de minuterna voro korta, då han var
medveten om Bertils närvaro och med
ljus glädje såg in i hans ögon.

Senare på kvällen kom även Bertils mor.
Han hörde de båda mödrarna samtala
bakom sig i rummet. Och av det som sades
förstod han, att läkaren förberett Bergs
på galopperande lungsot och att det kunde
gå mycket fort. Men allt detta var ännu
bara ord för Bertil. Han själv levde och
John med honom.

— Vill du stanna här i natt, så får du,
sade Bertils mor, när hon gick. Och något
annat skulle heller inte varit möjligt för
honom än att nu vara med John. De
kunde inte skiljas åt.

Vid midnattstid sovo alla i Änggården.
Till och med Erik Berg själv hade sagt
godnatt åt de båda pojkarna och även
försökt trösta sin bedrövade hustru. — Du
ska inte ge dig över, Selma, du ser ju, hur
lugna pojkarna är.

Men Bertil hörde alltjämt tant Selmas
oroliga steg omkring sig. Än var hon inne
hos dem i rummet, än ute i köket. Och
var hon gick snyftade hon halvhögt och
ropade till Gud.

En gång, när hon trodde John sov, satte

hon sig bredvid Bertil på soffkanten.
— Hur ska det bli för oss, Bertil, om Gud
tar honom ifrån oss? Jag kan inte
överleva det.

Bertil kände sin själ stelna inför den
vuxna människans sorg. Varken hennes
ord eller sinnesstämning kunde han fatta.
Men den starka ömhet, av vilken hela hans
varelse då var intagen, tvang honom att
luta sig intill den förtvivlade modern.
Och han strök smeksamt över hennes
tårade kinder. — Vi lever ju, tant, både
John och jag.

— Bertil, Bertil! Å, du gode Gud!
Storgråtande reste hon sig och försvann
ut i köket.

— Vem talade? frågade John.

— Det var din mamma. Hon är så rädd,
att du ska gå ifrån henne, men jag har sagt
henne, att vi inte gör det.

— Vi! upprepade John med ett
outgrundligt leende. Han grep tag i Bertils
hand och kramade den hårt.

Om en stund frågade han: — Är du rädd
för att dö, Bertil?

Frågan lät så främmande. — Dö, tänkte
han, vad är att dö? Han kunde inte finna
något som påminde om död mer än
utestängdheten från Johns själ. Jag vet inte.
Vi kunna ju inte skiljas från varandra och
därför inte heller från Gud och då ha vi
väl inget att vara rädda för. Sakta och som
han talat för sig själv tillade han: Det är
värre för din mamma som aldrig fått känna
att du hör henne till.

Bertil visste inte själv varifrån de sista
orden kommit. Men hans själ var denna
natt så full av ömhet, att han levde både
sin egen och andras själar.

Det föll en lätt skugga över Johns
ansikte, och Bertil kände, att han höll ett
slags dom med sig själv. Han satt som
förr och väntade igen, men sömnen tog
ånyo bort kamraten.

Den hade blivit lugnare. Och det såg ut,
som om även febern gett sig något.
Färgen i Johns ansikte var inte mer så hög.

— Sover han? nickade modern.

— Ja, och han ser friskare ut.

— Skulle Gud vara så god, att han fick
leva, så är det då endast din förtjänst
Bertil. Hon tog en bekväm stol och sköt
fram till soffan. Sätt dig här, Bertil, lille,
och vila dig du också. Kanske du inte ens
vet, hur det gick till, fortsatte hon. När
du inte kom och meta, blev han dyster
och gick själv. Men han hade väl inte mer
än hunnit ner till ån, förrän han halkade i,
kallt som vattnet nu är. Kravla sig upp
gjorde han men gitte ändå inte gå hem,
utan ställde sig och meta, tills han blev
stel som en pinne. Sjukdomen börja med
detsamma, så vi måste efter doktorn tidigt
i morse — — —

De sista orden hörde Bertil så långt
borta, att han inte fattade att de gällde
John.

När han vaknade, möttes han av Johns
varma, goda ögon. Han log. — Jag är
bättre nu. Det gör inte ont i ryggen mer.
Men var är mor?

— Ska jag ropa på henne?

— Nej, vänta! Jag har drömt så
konstigt. Vi voro grenar i ett stort träd både
du och jag. Du tillhörde inte samma stora
gren som jag utan en annan, men du satt
så nära intill mig, att jag kunde stödja
mig mot dig, annars hade jag gått av och
fallit ned, och det var döden. Den gren
jag tillhörde var mor och far, och mor
gjorde allt för att hålla mig fast, men jag
var bara envis och ville inte fastna. Hade
inte du hållit mig uppe, skulle jag fallit
hjälplöst ned i döden.

Han låg tyst en stund och såg på Bertil.
Grenen brast men kunde ändå inte falla.
Den hade små kvistar sammanväxta med
den gren som var du och därför hölls den
kvar. Förstår du, Bertil?

Med själen vidöppen hade Bertil lyssnat
till varje ord ur drömmen. Han förstod
allt och nickade bara bifall. Tant är i
köket. Ska jag hämta henne?

— Ja.

Med den godhet som endast John kunde
få fram i sin blick, såg han på

<tab><tab>Forts. på sid. 48.
</chapter>
<chapter name="Far och son. En berättelse från Alperna.   Av Maria Holmström.">
<img></img>
<h1>FAR OCH SON</h1>

<b>En berättelse från Alperna.   Av Maria Holmström.</b>

<b>V</b>år gård låg på en skogklädd ås,
varifrån man kunde se långt bort mot
de höga alptopparna och där vinden aldrig
upphörde att susa och brusa. Man hörde
också gräshoppornas entoniga sång samt
sorlet från bäcken, som ideligen rasslade
ner mot dalen. Och man såg eldflugorna
dansa runt, alldeles som levande gnistor.
Tänk om sädesskylarna skulle fatta eld!

När senhösten kom med långa kvällar
sutto drängarna inne i kammaren och
späntade torrved till pörtstickor, medan
pigorna spunno ull och lin. Under
adventstiden plägade de berätta legender ur den
heliga historien och sjunga gamla sånger,
sådana som de lärt i sin barndom. Då satt
jag på den lilla pallen vid spisen och
lyssnade.

Var jag en snäll och lydig pilt, brukade
jag få beröm av mina föräldrar, men var
jag stygg, så bannade de mig. Och på det
hela taget var detta den enda uppfostran
jag fick.

Berömmet gjorde mig gott. Det kändes
som om jag då växte och blev större. Men
far ansåg att man inte bara skulle växa
på längden utan också på bredden — och
därtill fordrades stränghet.

Mor var idel kärlek. Hon påstod att
barn med goda anlag ofta ta skada av
stränghet.

— Du är min kära lilla gosse, sade hon,
då vi sutto tillsammans på den smala
bänken under granarna. — Se på stjärnhimlen
nu, se hur Guds ögon blickar ner på dig!

Ja, det kunde jag nog tänka mig, att
den som skall räkna hårstråna på
människornas huvud, han måste ha hundra
tusen ögon! Och just nu var det så vackert
att se hur den käre Guden blinkade med
ögonen åt mig, liksom ville han säga mig
något i förtroende. Fast jag kunde då rakt
inte begripa vad det var fråga om.

Egentligen kände nog far på samma sätt
som mor, ehuru han inte hade förmåga
att visa mig den ömhet som bodde längst
inne i hans hjärta. Han var tyngd av ett
hårt och strävsamt arbete för det dagliga
brödet, ty att odla i en trakt där
hagelskurarna varje år slå ner grödan, det
medför ständiga bekymmer. Därför såg han
kanske ut att vara en barsk man.

När jag var en liten en, frågade far
sällan efter mig, såvida jag inte gjort
något fuffens. Men gjorde jag det, så blev
han ond. Vanligen ställde han mig då 
rätt framför sig och höll en straffpredikan,
som slutade med, att nu hade jag
sannerligen förtjänat straff.

Under bannorna stod jag kapprak och
alldeles stel med nedhängande armar och
såg oavvänt upp i fars ansikte. Tårarna
strömmade utför mina kinder, men jag
höll mig hela tiden orörlig och bara
stirrade, på far. Och medan han var som värst
ond kände jag en stor glädje fylla mitt
hjärta. Ju längre far höll på och bannade,
dess större glädje kände jag. — Varför?

Jo, jag älskade honom så outsägligt och
längtade ständigt efter att han skulle bry
sig om mig, sysselsätta sig med mig. För
mig var far alltid den främsta och mest
ofelbara av alla människor på jorden,
och om han nu inte hade lust eller tid med
mig under de bråda vardagarna, så fick
han i stället gärna bli ond och banna hur
länge och hur mycket som helst.

Den kära julen nalkades också vårt hem
på åsen. Under sommarens lopp hade far
köpt ett litet svart krucifix med en
Kristusfigur av bly, som satt fästad vid korset.
Detta hade legat väl gömt i en ask, men
nu till jul tog far fram asken och ställde
upp krucifixet på hyllan ovanför sängen.

Medan var och en i huset hade brått att
ordna för helgen, passade jag på att med
stort besvär kravla mig upp så högt, att
jag kunde peta ner krucifixet från dess
plats. Sedan kröp jag in i spiselvrån och
började att med hjälp av min kniv ta sönder
den lilla blyfiguren. Jag lossade först
alla smådelarna och därpå Kristus själv —
en sysselsättning som roade mig
obeskrivligt. Det svarta lilla korset tycktes mig
nu vara mycket vackrare än förut. I
kyrkan fanns också ett svart kors utan
någonting på, och om julen brukade
prästen tala om att det låg ett Jesusbarn i en
krubba. Således sökte jag forma bilden
till ett Jesusbarn, böjde benen krokiga
och lade armarna tvärs över bröstet, varpå
jag stoppade ner det i mors sykorg. Denna
förträffliga krubba lyckades jag placera på
hyllan, och korset gömde jag bland
kuddarna i den höga sängen.

Mor kom snart in i rummet och frågade
då varför hennes sykorg fått en sådan
underlig plats. Och far frågade om jag
visste vart det lilla krucifixet tagit vägen.

Jag kände en underlig hetta i bröstet,
och strupen snörde alldeles ihop sig. Skulle
det stanna vid bannor denna gång? Men
jag sträckte ögonblickligen på mig och
stod framför far rak som ett ljus. Han
upprepade sin fråga. Stum pekade jag
på sängen medan tårarna stego mig i
ögonen. Dock tror jag ej att jag rörde en min.

Far letade rätt på korset och såg helt
häpen ut, när han fann hur förstört det var.

—  Att tänka sig, utbrast han, att inte
en gång Herren Kristus får vara i fred
för pojken! Stanna här! tillade han
hotande, varpå han gick ut.

—  Spring efter och bed om förlåtelse,
menade mor; nu går han efter riset!

Men jag stod som fastvuxen vid golvet.
Fastän jag klart begrep vad som skulle
komma, kunde jag omöjligt röra mig ur
fläcken.

Mor måste sköta sina sysslor, och jag
blev snart ensam med det sönderplockade
krucifixet framför mig på bordet. Vid
minsta ljud spratt jag till. Jag hörde det
knäppa i den höga gamla väggklockan
borta i vrån, då lodet sakta sänkte sig på
sin kedja. Eljest brukade jag just aldrig
märka de där knäppningarna, möjligen om
jag vaknade någon gång i den tysta,
månljusa natten.

Nu stampade far snön av sig ute på
trappstenen — nu kommo hans steg allt
närmare. Men när han väl var inne i
kammaren, fanns jag ej längre där. Då gick
han ut i köket och frågade om någon sett
vart gossen tagit vägen.

Det blev ett sökande! Man sökte bakom
möblerna och i sängen i helgdagsrummet
och uppe på vinden. Därpå fick drängen
befallning att leta efter mig i stall och
vagnbod, i höet i ladan och i båsen hos
getter och kor.

Drängen vände åter med oförrättat
ärende. Nu skickades han till
granngårdarna. Men mor sade, att om jag sprungit
dit bort över ängar och fält, så var jag nog
ihjälfrusen, för kavajen och mössan hängde
kvar på spiken. Ack, vilka bekymmer
man hade med de barnen!

Snart voro alla utgångna för att leta.
Och det var så skumt i kammaren, att
jag inte såg annat än fönsterrutorna,
där jag stod i klockfodralet och kikade
genom springan. Jag hade krupit in
genom den lilla dörren, som brukade öppnas
när klockan drogs upp, och höll mig så
tyst som en mus därinne. Enär bråket
och springet i huset varit så stort, insåg
jag, att det här kunde aldrig sluta väl
för mig. Jag var så förtretad på sykorgen
och på det lilla krucifixet, som vållat mina
bekymmer, att jag alldeles glömde bort
mitt eget okynne.

Den ena halvtimmen gick efter den
andra. Nu började lodet röra vid mitt
huvud, varför jag måste huka mig ner så
gott jag kunde för att inte klockan
plötsligt skulle stanna och därmed förråda mig.

Under tiden hade far och mor återkommit
och tänt ljus. De voro osams för min skull.

—  Sannerligen om jag vet var jag längre
skall söka, sade far och sjönk uttröttad
ner på en stol.

—  Tänk om han gått vilse i skogen
och nu ligger begraven under snön!
klagade mor och började att bittert gråta.

—  Säg inte så, jag kan inte höra dig
tala så!

—  Du kan inte höra, och ändå har du
själv jagat bort honom med din stränghet.
Har du glömt att den heliga julfesten
börjar i morgon? Och gossen som så glatt
sig däråt!

—  De här kvistarna hade inte gjort
honom mycket ont, menade far, tog upp
björkriset och slog det med kläm i bordet.
Men får jag nu tag i bytingen, så ska han
nog få smaka dem med besked.

—  Du tror visst, sade mor och fortfor
att gråta, att du fått barn för att urladda
din vrede på dem. Då gör Vår Herre rätt
som tar dem ifrån dig. Man måste älska
barnen; då först kan det bli någonting av dem.

—  Kan du påstå att jag inte älskar
pojken! Gud vet hur kär jag är i honom
men att gå och tuta det i hans öron varken
jag kan eller vill. Han kan inte känna det
hälften så svårt som jag, när jag agar honom.

—  Jag går ut och letar en gång till, sa
mor och reste på sig.

—  Då följer jag med, så slipper jag
sitta här ensam.

—  Du får lov att äta lite först, käre man.

—  Jag kan inte äta en bit, jag vet mig
ingen levande råd, jämrade far, föll på
knä invid bänken och började att bedja
med sakta röst.

Mor gick ut i köket för att värma
dynor och krus, ifall man skulle återfinna
gossen halvt ihjälfrusen. Det var alldeles
tyst i rummet, och jag tyckte att mitt
hjärta ville brista av sorg, där jag stod
inne i klockfodralet.

Plötsligt började far snyfta. Hans huvud
sjönk ner mot armen och hela hans kropp
skakade.

Nu måste jag ut. I nästa ögonblick
låg jag vid fars fötter och slog armarna
om hans knän.

— Far, far! var det enda jag kunde få fram.
Han böjde sig ner och lyfte mig upp i sin
famn. Och mitt hår blev vått av hans tårar.

Först nu] förstod jag
riktigt  hur illa det var
att göra en sådan far
sorg. Men jag förstod
också <i>varför</i> jag gjort
det — att det var av
längtan efter att få se
in i fars
ansikte, att höra
honom tala
till mig och
möta blicken
i hans ögon.
<img r></img>
</chapter>
<chapter name="Hembygdens jul. Av Werner Håkansson">
<h1><img></img>
HEMBYGDENS JUL</h1>

<b>Av WERNER HÅKANSSON</b>

<b>E</b>lsa och Arvid voro barndomsvänner.
De voro ofta tillsammans och lekte.
Denna barnavänskap följde dem livet
igenom. Då de vuxit upp och blivit stora,
blivit man och kvinna, ändrade den blott
karaktär och blev starkare än den
vänskap, som de ditintills hyst för varandra.
Och en tidig midvintermorgon bröto sig
orden fram och bekräftade de känslor, som
de länge anat, att de hyste för varandra.

Hembygdens skogar stodo så vackert
prydda med vit snö, och de susade så
underbart stilla. I stugorna och kojorna
brunno julljusen. Det var julmorgon, och
de voro på väg till julottan. De åkte i en
liten korgsläde för två, dragen av två
svarta, blanka hästar. Men de voro icke
ensamma på kyrkvägen. Det var en lång rad
av slädar och hästar. De många bjällrorna
på hästarnas ryggar spelade i så många
olika tonarter.

Allt var så ljuvligt denna morgon, tyckte
Arvid och Elsa. De kände en stilla frid
och en samhörighet, som de aldrig förr
känt. Och så kommo löftena över deras
läppar. De skulle alltid hålla ihop, deras
vänskap skulle aldrig brista, aldrig gå
sönder.

Men svårigheterna skulle möta även
dem. Icke heller deras väg skulle ligga
jämn och banad framför dem. Arvids far
hade varit rik men hade nu genom
borgensförbindelser kommit på obestånd.
Deras stora gård gick ifrån dem, och de stodo
där hemlösa. Arvids föräldrar blevo
erbjudna en fristad hos sina släktingar, men
Arvid reste genast utomlands. Dagen före
avresan träffade han Elsa och tog avsked
av henne. Han skulle ut för att skapa sig
en oberoende ställning, och så skulle han
komma åter till henne.

—  Om du vill vänta på mig, hade han
sagt, annars har jag ingen rättighet att
binda dig! Jag vet ju icke, när jag kan
komma åter, jag vet icke, om jag någonsin
får det så, att jag kan gifta mig. Men jag
vill dock hoppas, att jag skall lyckas!
Längtan efter dig skall sporra mig till
ansträngningar, och då skall jag lyckas!

—  Jag väntar på dig, hade Elsa svarat.
Du har gripit så djupt in i mitt liv, att
jag måste ha dig åter för att kunna leva!
Ingen skulle kunna fylla det tomrum i
min själ, som du skulle skapa, om du gick
bort ifrån mig.

Så reste Arvid. Hopp och tro hade han
med sig som reskost. Därmed skulle han
nå långt. Men det skulle dock dröja ganska 
länge, innan han kunde nå sitt mål.
Under tiden fick Elsa föra en svår kamp för
att söka hålla de löften, som hon givit
honom, och den skulle slutligen bli henne
övermäktig. Hennes far var förargad över,
att hon gick och väntade på Arvid.

—  Min lilla flicka, sade han, var inte
dum och gå och vänta på honom! Kanske
du alltid får vänta förgäves! Vem vet,
om han någonsin kan få en hygglig
ställning. Och om han än får det, är det ju
inte säkert, att han då är dig trogen, då
har han kanske funnit någon annan, och
då står du där ensam till tack för att du
gått och väntat! Betänk dig, innan du
tar några sådana risker!

Men så länge det icke var någon särskild,
som fadern utsett åt henne, gick det väl
an. Men även den dagen skulle komma.
Då Elsa och fadern en gång varit ute på
resa, hade de blivit bekanta med en rik
godsägare, som genast visade sig mycket
intresserad av Elsa. Elsas far gladde sig
däråt. Det skulle kanske nu lyckas att
få Elsa att glömma Arvid. Denna hans
tanke var dock en illusion, ty det skulle
aldrig lyckas. Men efter många svåra
uppträden  och strider gav Elsa med sig.

—  Men du skall veta, far, att du gör
mig olycklig! Jag gifter mig icke med
honom av kärlek, ty min kärlek har Arvid,
nu och alltid! Men jag skall uppfylla din
önskan, därför att jag icke längre orkar
stå emot. Jag skall offra mig själv och
söka tjäna den man, som du vill giva mig åt.

Elsas far hade icke misstagit sig.
Godsägare Sjöberg gjorde honom den äran att
anhålla om dotterns hand. Och så blev
det ett storståtligt bröllop. Men alla
förundrade sig över bruden. Hon var så
blek, så blek och såg sorgsen och dyster
ut. Ingen kunde heller höra hennes
»ja»-svar framför altaret. Hon var tyst, endast
hennes läppar darrade, sade de.

Så fick Arvid snart nog ett brev, som
gjorde honom djupt förtvivlad.

»Min älskade Arvid», skrev Elsa,
»förlåt mig, om du kan! Min far har tvingat
mig till detta giftermål. Jag älskar dig,
men vi kunna ju nu aldrig få tillhöra
varandra. Döm mig icke alltför hårt! Jag
har kämpat för vår skull, så länge jag
förmådde. Jag hade velat tillhöra dig!
Du har mitt hjärta. Innerligt varma
hälsningar!<tab><tab><tab><tab>Elsa.»

Djupt, djupt inne i hjärterummet hade
hon ett lönnfack, där hon bevarade
bilden av sin ungdoms älskade. Hon svek
ej plikten mot sin man. Hon hade låst till
med dubbla lås om sitt lönnfack. Men
innan hon hunnit så långt, hade hon
nödgats att ödmjukt tigga om hjälp hos
Honom, som kan giva kraft åt den svage.
Hon gick pliktuppfyllelsens stenlagda
allvarsfyllda väg, och omsider blev hon varse
rosorna vid vägkanten och tog tacksamt
emot av de glädjeämnen, som livet bjöd.

Det hade gått några år av ostörd
harmoni i godsägare Sjöbergs vackra hem.
Fru Elsa hade mognat under kampåren,
och hela hennes väsen utstrålade något
av den frid hon vunnit.

Nu gick hon emellertid och såg oroligt
ömsom på klockan och ömsom nedåt allén.
Det var redan en timme efter
middagstiden — varför dröjde Bernt, han som
annars brukade vara punktligheten själv.
Han hade gått ut tidigt på dagen
tillsammans med en vän för att jaga.

— Vi bli inte borta så länge, sade han.
Om några timmar äro vi tillbaka med
middagsmaten.

Nu hade hela dagen gått, och skymningen
hade fallit över senhöstdagen. Elsa hade
gjort i ordning middagen utan det
väntade tillskottet från jaktmarken. Men
ännu dröjde de båda herrarna — det hade
väl ej hänt något?  Elsa blev allt oroligare.

Nu skymta ett par män nere i parken,
och hon kan ej vänta, tills de komma upp
utan skyndar dem till mötes. Det var
hennes makes vän och en av
skogvaktarna, som också deltagit i jakten. De
veta ej hur de skola börja, då Elsa med
ångest frågar efter sin man.

—  Han — han — ligger på
sjukstugan ———kulan gick rakt genom
hjärtat. Han halkade, då han skulle kliva över
gärdesgården. Vi hade närmast till
sjukstugan, och doktorn och syster tog hand
om honom ———

Tiden efteråt var som en mardröm —
sorgkläder — begravning — gästers
avresa — ensamhet. Elsa sörjde djupt och
uppriktigt. Det som börjat under så
olyckliga förutsättningar hade genom Guds nåd
vänts till godo, ty ——— »för dem som
älska Gud samverkar allt till det bästa».

Elsa satt en afton i sin vackra salong.
Det var ej långt till jul, och av någon
orsak hade tankarna gång på gång vandrat
på välkända vägar i hennes barndoms och
ungdoms hembygd. Minnena hemifrån
kommo så påträngande, och innan hon
rätt visste hur det gått till, hade en stark
längtan efter att än en gång få se dessa
älskade stigar och vägar fått makt över
henne, fast barndomshemmet ej längre
fanns kvar.  .

Men så några dagar före jul fick hon brev
från en väninna, som bodde i närheten
av hennes hem, med inbjudan att gästa
henne över julen. Hon tvekade först och
ämnade icke resa, men snart förstod hon,
att hon icke kunde motstå den tjusning,
som en julhelg i hembygden utövade på
henne. Visst skulle det kanske bli
vemodigt vid alla gamla minnen, men det kunde
icke hjälpas, hon ville komma dit en gång
till, hon ville än en gång genomleva allt,
hon ville minnas allt, allt det förgångna ...

Så kom hon då i jultiden åter till sin
hembygd, så upplevde hon på nytt en
underbar julotta.

Gudstjänsten var slut, och Elsa var på
väg ut ur kyrkan, då hon plötsligt kände
hjärtat stanna till i sitt bröst. Där gick
ju Arvid. Helt visst var det han. Han
hade också fått syn på henne och kom
henne till mötes och hälsade.

—  Ja, jag borde väl inte ha gjort det,
sade han förläget. Men han hade blivit
så överväldigad av minnen, och då han så
också fick se henne, kunde han icke låta
bli att gå fram och hälsa.

—  Jag sökte glömma bort, att det icke
var som förr i världen, då vi tillsammans
voro till julottan, sade han sedan med
låg röst.

—  Jag har också sökt tro, svarade hon,
att det var du och jag som voro
tillsammans till kyrkan i dag, alldeles som den
där julottan, du minns! Och det är ju
nästan så också, tillade hon.

—  Nästan! Nej, det kan icke jag säga.
Då drömmarna fly bort ifrån mig och jag
ser klart och nyktert på saken, ser jag,
att det är en stor skillnad. Du är gift.

—  Nej, svarade hon häftigt, den
skillnaden har funnits men finns icke nu längre!

Och så måste hon närmare klargöra
allt för honom. Men sedan blev det hans
tur att berätta, hur han haft det och
varför han nu kommit hem.

—  Ja, det var mycket svårt i en
början, berättar han, men efter några år
lyckades jag få en god anställning nere i
Sydamerika, och där har jag varit under alla
de här åren. Och då jag nu visste, att jag
nått mitt mål, att jag fått en ställning,
som var långt bättre än jag någonsin
kunnat drömma om, kom längtan efter en
nordisk vinter, efter en julotta i min
hembygd över mig med en kraft och styrka,
som kom mig att ge vika och resa. I det
längsta sökte jag dock streta emot, ty
jag trodde icke, att jag skulle stå ut med
att återse allt och veta, att jag även
kanske skulle få återse dig men icke som min
vän utan snarare som en — främling. Jag
hade nog icke heller stått ut med
det mötet. Det skulle ha rivit djupa sår i min
själ. Men nu är jag glad, att den nordiska
vintern, att hembygdens jul, kuvade alla
mina farhågor, ty nu tror jag, att det
ändock skall bli en riktig jul fullt ut en
hembygdens jul! Eller hur? Vad tror du,
kära Elsa?

—  Jo, Arvid, det tror jag! Hembygdens
jul har återförenat oss.
</chapter>

<chapter name="Gården därhemma. Berättelse av D. E. Kaarle">
<img><h1>GÅRDEN DÄRHEMMA</h1>

<b>Berättelse av D. E. Kaarle.</b></img>

<b>S</b>oluppgången tillkännagav ankomsten
av en ny strålande och skön dag.
Arthur Börjeson stod där på
turisthotellets stora balkong och betraktade med
gripen själ det storslagna panoramat: en
soluppgång bland Klippiga bergen.
Klippspets efter klippspets började glöda och
gnistra som rubiner och safirer,
förkunnande att dagens drott, solkonungen, var
i annalkande på sin ljusomstrålade vagn.

Aldrig tröttnade Arthur Börjeson att
betrakta detta sällsamma skådespel.
Morgon efter morgon hade han sökt sig ut till
balkongen just i soluppgångsögonblicket
för att ännu en gång se den hänförande
tavlan. Det var liv och stämning, stillhet och
andakt, att stå där i denna tidiga timma.
I övermorgon måste han återvända till
sin farm därnere på Texas slätter. Men
ännu en morgon kunde han drömma bort
här bland de Klippiga bergen.

Drömma — ja, stod han ej där, stora
karlen, och drömde! Han såg inte längre
de gnistrande fjällspetsarna av Klippiga
bergens högresta jättar glöda i
morgonsolens glans, nej, hans inre öga fångade en
helt annan bild. Varför skulle dessa
skandinaviska sångare korsa hans väg? Det
gamla måste ju vara glömt. Men så kommo
de, och med sina vackra hemlandssånger
väckte de en hel ström av minnen till liv.
Nu kom en strof ur den enkla, varma 
slutsången: »Hälsa röda stugan». Han ser
gården därhemma. Vilken tavla. Där i
dalgångens botten rinner Dalälven
majestätisk och lugn fram på sin väg mot
havet. Bortom dalgången ligga de
bördiga åkrarna och de tusen hemmen. Han
ser den mäktiga furuskogen omrama det
hela, där den segerstolt reser sig på
fjällens sluttningar. Blicken glider ned mot
dalen igen. Den stannade vid den stora
gården i tavlans fond. Det är gården
därhemma.

»Hälsa röda stugan», gnolar han
ofrivilligt och betraktar åter sin drömsyn.
Han är tusen och åter tusen mil borta från
de Klippiga bergen. Han ser och ser. Där
är ladugårdslängan med stallet och Brunte.
Där är brunnen med det sirliga taket och goda
vattnet, som försåg hela byn med
dricksvatten. Och mangårdsbyggnaden sen med det
brutna taket. Det är hans hem. »Hälsa far
och mor», gnolade han. Tänka de nu på
sonen här långt borta? Leva de? Ville de
se honom? Hade de förlåtit och glömt?

Hans inre blick fångar på nytt
bilden av gården därhemma. Det skymmer
till kväll. En julgran bäres in. Ljusen
tändas. Det är jul i gården därhemma.
Nu sjunger det på nytt i hans själ, nej, det
rungar som en stormklockas vemodsfyllda
toner: »Hälsa röda stugan, hälsa far och
mor», och den hälsningen sänder han med 
västanvinden från sonen och flyktingen
långt borta i Klippiga bergen,

— Good morning, sir! A beautiful day,
ljuder det bakom hans rygg. Det är den
lilla livliga amerikanskan, som talar. Hon
har en viss charm över sig, och det kan ej
nekas, att Arthur Börjeson har känt sig
tilltalad av hennes hurtiga, kamratlika sätt.
Dock, nu träffa de engelska orden och den
främmande hälsningen hans trumhinnor
som ett piskrapp. Han ville helst vara
ensam med sina drömmar. Han ryckes
obarmhärtigt bort från landet i högan
nord, bort från barndomshemmet och allt,
som hänger samman därmed.

Förstrött besvarar han den unga
damens hälsning, och till hennes förvåning
drar han sig hastigt tillbaka till sitt rum!
Hade hon sett fel: glittrade inte tårar i
hans ögon. Stod han verkligen och grät
här ute i sin ensamhet? De äro då bra
sentimentala, dessa skandinaver. Nog var
soluppgången vacker, men inte rörde den
henne till tårar, och här står han, en stor,
stark karl, och gråter! Men hon kände ej
förbindelsen med den röda stugan och
sagolandet i högan nord. Vart tog han
vägen? Hon hade ju tänkt säga honom
några artiga fraser om den
stämningsmättade sången vid gårdagens konsert. Gör
det samma då! Och med en axelryckning
lämnade hon balkongen för att denna
morgon ensam företaga den obligatoriska
promenaden.

Arthur Börjeson bannade sig själv för
sina drömmar. Men det var väl så, att han
ej tålde friheten. Han måste tillbaka till
arbetet, och det fortast möjligt. Hastigt
packade han sin koffert och ordnade sin
räkning med hotellet, men då han ett par
timmar senare steg på tåget, som förde
honom öster och söder ut, då lade han även
ett tjockt brev i brevlådan, adresserat till
hemmansägare Börje Svenson, Älvdalen,
Sverige. Så gick då en hälsning,
bekännelse och bikt till höga nord och till den
röda stugan. Det brevet riktigt skälvde
av Arthurs stormande hemlängtan och
intensiva åstundan att göra upp allt det
förflutna.

Arthur Börjeson tänkte på sina växlande
öden och upplevelser, där han satt i den
eleganta salongsvagnen på expresståget
mot östern och södern. Om två dygn skulle
han vara hemma på sin farm på Texasslätten. 
Hemma! Blev han någonsin
hemma där? Ja, möjligen om han varit
en skåning, men nu var han en älvdaling
med hans intensiva längtan efter de höga
bergen, den friska fjällvinden, de väldiga
perspektiven och den djupa, mystiska
furuskogen. Men var han där nu igen! Han
måste rycka upp sig.

En månad och något mer ha flytt, se'n
Arthur Börjeson kom hem till sin farm i
Texas efter semesterutflykten till
Klippiga bergen. Han har arbetat intensivt
under dessa veckor efter hemkomsten,
allt för att glömma morgondrömmen
däruppe bland bergen. Allt har dock varit
förgäves. Ständigt hörde han refrängen:
Hälsa röda stugan. Den ertappade han
sig med att gnola på vid alla möjliga
tillfällen. Nu kom postbudet. Även han
svensk. I dag hälsar han på renaste
svenska: »Herr  Börjeson, brev från Sverige,
jag gratulerar! Och ett tjockt också.»

Brevet är skrivet av hans yngre bror. Den
vårdade stilen röjer en man med god
bildning. Enkelt och rakt fram berättar
brodern om huru livet haft sin gång på
gården därhemma. Mor var död. Hon dog
för två år sedan och ligger nu begraven på
södra sidan av kyrkogården. Hennes sista
ord var en hälsning till Arthur. Han måste
komma hem till sist. Far var gammal och
klen. Han ligger mest hela da'n. Men
förståndet är klart. Hans viljekraft är
obruten. Först ville han ej höra talas om
brevet från Arthur. Men sedan hade han
kallat in Axel och sagt: Gosse, läs pojkens brev/
Så hade Axel läst brevet. När läsningen var
slut ville den gamle bli ensam med sina
tankar.  Två dagar efteråt dikterade han detta
svar. Utan en ton av förebråelse giver han
sin bortavarande son full förlåtelse.



En tung sten rullade bort från Arthur
Börjesons hjärta. »Tack Gud, far har
förlåtit mig allt.» Allt — det betyder att allt
det gamla grollet var borta, att hemmets
port åter stod öppen. Han visste, att detta
hade kostat gamle far mycket, att förlåta
honom, äventyraren, som han ständigt
blivit kallad. Hans förbrytelse var ju ej
så stor, den bestod i valet av levnadsbana
eller rättare att han ej velat välja något
bestämt yrke. Det var det gamla vikinga- och 
äventyrsblodet, som rann starkt och vilt
i hans ådror och som drog honom ut till sjön,
till resorna och äventyren i vida världen.

Allt är sig likt här hemma på gamla
gården, skrev bror Axel och berättade
vidare om huru han stod för rusthållet. Han
var gift sedan fyra år tillbaka med Klara
i Sörgården. Och de hade två hurtiga
pojkar, som ock hette Arthur och Axel. De
tala mycket om farbror i U. S. A. Så
slutade han brevet med hälsningar och de
orden: »Tänk, om du kunde komma hem
till jul! Far lever nog ej så mycket längre.
Han skulle säkert bli glad att se dig. Rut
Erson hälsar. Hon väntar på dig. <tab>   <i>Axel.</i>»

»Rut väntar. Far lever nog till jul» — de 
orden ringa åter och åter i Arthur
Börjesons öron. En jul på gården därhemma!
Han måste hem. Far och Rut få inte vänta
längre. Det är tre månader till jul. Ska'
han hinna? Han måste. Han realiserar sin
farm i Texas, och när »Kungsholm» går
sin julresa till Norden, då är Arthur
Börjeson ombord. Vid Vinga fyr sjunger han
med hög och ren baryton: »Hälsa röda
stugan, hälsa far och mor». Dagen före
julafton står han med Rut vid sin sida
vid mors grav på Älvdalens kyrkogård, och
julafton tillbringas i gården därhemma på
gammalt svenskmannasätt. Och gamlefar
fattar Arthurs hand och säger:

— Som Gud har förlåtit mig allt, så vill
jag förlåta dig, min son, och jag är gläd
att få göra det och än en gång se ditt 
ansikte. — Då ringer Älvdalens kyrkklockor
in helgen, och malmklangens toner ljuda
vida över en bygd, svept i gnistrande ren,
nordisk vinterdräkt, och inne i gården
sjunger man änglasången: »Ära vare Gud
i höjden, frid på jorden och människorna
en god vilja.»
_____
</chapter>

<chapter name="Forts. fr. sid. 30">
Forts. fr. sid. 30.

21. <i>Chefredaktören J. L. Saxon.</i>

Mitt hjärta blöder när jag tänker på den
ungdom, som växer upp i städerna, enkannerligen 
de större. De leva rotlösa, ty de ha
förlorat förbindelsen med <i>jorden</i> och de fyra
årstiderna. Deras herrar, maskinerna, bli allt
fullkomligare, dag för dag görande sina slavar 
mera opersonliga eller överflödiga.

Kan ej denna ungdom bringas till förståelse
av hembygdsrörelsen och få en brinnande önskan 
att få den del av jorden, som kolonirörelsen
i städerna utgör, då blir denna ungdoms liv
tomt och eländigt i samma mån man tillgriper
surrogaten för livsglädjen: krogen och de andra
tomma eller ruinerande nöjena och s. k.
njutningarna.

Ni, som kunna återvända från stenöknarna
till jorden, gören det! Ni, som ha den ofta
oförstådda lyckan att leva vid jorden,
övergiven den aldrig! Jorden består, när bankerna
ramla och industrien stoppar. Under det ni
där dagligen bevittna naturens under, få ni en
livsvisdom, varom de ej ha en aning, vilka
andligen få leva på biograf, teater o. dyl. — ja,
icke ens den bästa föreläsning kan ge vad
naturen själv strör ut med rika och godgivna
händer.

22. <i>Redaktör O. Terning.</i>

Allting är relativt. Så även här berörda
förhållande. En generell jämförelse mellan min egen
ungdomstids och nutidens utsikter för de unga
går relativt lätt att draga. Det var lättare förr
än nu, vore dess enklaste formulering. Men
fullt så enkelt ligger saken inte till.

Att en del förvända förhållanden på
arbetsmarknaden ha komplicerat läget för nutidens
unga kan ej förnekas. För många av dem ha
svårigheterna intensifierats.

Icke minst vid frågan om vad som »fordras
för att lyckas» gäller satsen om det relativa.
Med tanke på en hel del fall ur verkligheten
vore man frestad svara med ett enda ord: tur.
Men det tangerar fatalism. Examensmeriter
äro nödvändiga nycklar till de teoretiska
yrkenas portar. Kunnighet är en nödvändig 

förutsättning för att lyckas som en praktisk
människa. Men varken examensmeriter eller
kunnighet hjälpa alltid. Det är rent av synd om
den, som inga personliga förbindelser har.
De individuella anlagen skulle vara ledstjärnor 
för yrkesval. Under förryckta förhållanden 
gäller det emellertid framför allt förmåga
till anpassning. Så nu. En god portion
djärvhet hjälper bra. Det är i våra dagar svårt för
varje blyg ung människa. Och så blott en sak
till. Med friskt humör går det lätt att
övervinna även de största svårigheter.

23. <i>Docent Gunnar Westin.</i>

Om jag nu vore i 15-års-åldern, vet jag icke
riktigt, vad jag skulle tänka om denna underliga 
värld. Det vore nog också ganska oklart,
hur jag skulle »kämpa mig fram», eller kanske
rättare, var jag skulle ta upp kampen.
Försåvitt jag icke hade en bestämd kallelseuppgift, 
dit jag ginge, hur det än såge ut. Svårigheterna 
nu för ungdomen äro så ojämförligt
mycket större än för tjugo år sedan, men om
man ger akt på sina anlag och intressen och,
som kristen, även på Guds ledning, tror jag
att man kan finna sin väg. Dock synes det
mig, att en ny värdering av kroppsarbetet,
hantverket och jordbruket måste ske.
Strömmen till högre studier och till kontoren kan
icke få fortsätta att svälla. F. ö. gäller det
alltjämt, att för den energiske, redbare och
insiktsfulle vägar till en gärning i vårt folk
öppna sig, och för den som finner sin tjänareväg, 
skall heller icke bärgningen fattas.

24. <i>Kommendör J. Ögrim.</i>

I ungdomsfrågan var väl regeln av 
gammalt: <i>Begynn ej i toppen, utan vid botten, om
det skall gå uppåt!</i>  Den regeln har visserligen
sitt värde för ungdomen också av i dag, om
det nu gäller ungdom i landsorten eller i
städerna. Mellan dessa två äro rådande villkor
mycket olika. Landsungdomen mötes
allaredan i gryningen av de intressen och
angelägenheter, som tillhöra livet och växer
samman med dessa till idoghet och kraft.
Stadsungdomens ögon mötas av — allting färdigt
och — stelt. Först senare uppenbara sig hantverk, 
fabriker, affärer, kontor, som alla kräva
stora förmågor.

Nutidens ungdom äger antagligen större
förutsättningar än gångna tiders att möta
den ena eller andra livsuppgiften, men är
utsatt för större faror än dessa voro t. ex. dans,
bio, tobaksgift, lättfärdighet, glömska av den
egna själens behov och av Gud, allas vår Fader.

Regeln framför alla andra är denna: »<i>Frukta
Gud och håll hans bud, ty det hör alla människor
till.</i>» Den beprövade visdomens råd till de
unga lyder: »<i>Så tänk då på din Skapare i din
ungdomstid.</i>» (Pred. 12: 1). Den ungdom, som
följer, detta råd, går det väl.

_____
</chapter>

<chapter name="Forts. fr. sid. 38">
Forts. fr. sid. 38.

dern, då hon kom fram till bädden. Det — är 
över nu, mor, jag får leva. Han teg
igen. — Men jag vill leva som barn här,
för nu vet jag, att det varit mitt fel, att
jag inte känt mig hemma. Jag har inte
velat växa in med mor och far, fast ni
gjort allt för mig. Nu vill också jag ge.
Han räckte armarna mot den förstummade
modern, vilken för första gången fick känna
verkliga barnaarmar kring sin hals.

Hon kunde för den stora lyckans skull
ingenting säga. Kanske modershjärtat
förstummas, när barnarmarna äro en fjortonårings 
och inte som vanligt ett spätt barns?

När Bertil i den tidiga morgonen hastade
backen uppför mot sitt hem, visste han,
att dörren till Johns själ aldrig mer skulle
stängas för honom. Och han hade även
fått blicka in i en av livets djupaste
hemligheter: att en människa inte kan leva utan
att slå rot hos någon.

—
</chapter>

<chapter name="Annons: Gust. Axéns Juvelerareaffärer">
—<poem>
<b>GUST. AXENS</b>

<sc>juvelerareaffärer</sc>

Drottninggatan 71 A, Odengatan 29, Fleminggatan 25

Hedersgåvor och presentartiklar i <i>Guld, Silver</i> och
<i>Nysilver</i> samt konstnärligt utförda <i>Tennvaror</i>
i största sortering.
—</poem>
</chapter>

<chapter name="Annons: Palmgrenska samskolan">
<poem><b>PALMGRENSKA SAMSKOLAN</b>

(Grund. 1876). Kommendörsgatan 34, Stockholm.

5-årig realskola med realexamensrätt.

3-årig latin- och realgymnasium med studentexamensrätt 
sedan 1888.

Styrelse: rektor Gust. Mosesson, rektor N. J. Nordström
samt pastor A. Engström. 20 % av elevkåren sista läsåret från
frikyrkliga hem.

Nedsatta avgifter för mindre bemedlade och för syskon
(endast den äldste betalar hel avgift). Obligatorisk slöjd.
Skriftliga förfrågningar under ovanstående adr. Åberopa denna
annons.<tab><tab><tab><tab>Henning L. Håkanson, Rektor.
—</poem>
</chapter>

<chapter name="Annons: Bokspridare">
<poem><b>Bokspridare!</b> Arbete och god inkomst
vänta på Er. Tillskriv <i>De Ungas Förlag,
Stockholm 1.</i>
—</poem>
</chapter>



<chapter name="Annonser">
<poem><b>En ypperlig julklappsbok

Vår</b>

Av GURLI ÖHRN,

översättn.. fr. norska av O. Terning

<i>Fil. dr Karl Fries</i> (I Sv. Unga Män):
 »Ungdomen behöver läsa
sådant, som lyfter och
renar tanken och fantasien,
på samma gång det vidgar
och skärper blicken för
människolivet med dess
ofta invecklade
själskonflikter. Denna bok kan
sägas väl fylla måttet av de
anspråk, som man från
dessa synpunkter har rätt
att ställa på en ungdomsbok. 
... översättningen
är helt enkelt utmärkt.»

Häft.  3:75, klotb. 4:75 

<i>I bokhandeln
och direkt från</i> <b>De Ungas Förlag, Stockholm I</b>

—
</poem>
<poem>
<b>UNGDOMENS  FAVORITJULBOK:</b>

UNGDOMSKALENDERN   <b>LINNEA</b>

32:dra årg.   Kart. kr. 2:—, klotb. 2:50

Utvalt innehåll.   Fin utstyrsel.

Bidrag av Gunnar Westin, Gurli Öhrn, Edvin
Ryde, Jenny Holmåsen, Aron Andersson, C. G.
Hjelm, O. Terning, Maj Ollèn, John Dealer m. fl.

Teckningar av K. Frykstrand, Maja Synnergren
och Ebbe Berg.

<b>De Ungas Förlag </b>(Linneas exp.), Sthlm I

—
</poem>

<poem>
<b>"REFLEX"</b>

heter den nya anordningen, som passar
vid syföreningsförsäljning etc. Består av
100 små toilettspeglar och 1 stor modern
tennspegel med 2 lampetter. Pris 21 kr.
Inkomst 50 kr. Stor framgång överallt.
Katalog  fritt. Denna  tidning nämnes.

<b>Wesslings,</b> Västerlånggatan 66, Stockholm

—
</poem>

<poem>
<b>SJÖVIKS FOLKHÖGSKOLA,</b>

härligt belägen vid Dalälven, erbjuder god
omvårdnad m. m. Ytterst låga omkostnader.
<b>Manlig folkhögskola</b> med praktisk och
teoretisk undervisning bl. a. i modersmålet,
historia, samhällslära, engelska (valfritt),
geografi, fältmätning, byggnadsritn., bokföring.
<b>Kvinnlig folkhögskola.</b> Undervisning i alla
arbeten, som förekomma i ett hem:
matlagning, bakning, konservering, sömnad,
vävnad, knyppling o. d. — Även kristendom m. m.
Stipendier fr. staten samt ur Åqvists m. fl.
fonder. Prospekt och närmare upplysningar
från OLOF HAMMAR,  Sjövik,  Folkärna.
—
</poem>

<poem>
Begär prospekt från

<b>Osby Samskola,</b>

innan Ni bestämmer läroverk för Edra barn!
Statsunderstödd, statskontrollerad.
<b>Realexamensrätt.</b> Helpension under rektors och
lärares inseende. <b>Skolan vill främja de ungas
personlighetsdaning efter kristna principer.</b>
Naturskönt, hälsosamt läge! Landets
billigaste internatläroverk

<b>Rektor BERNHARD JOHANSSON</b>
—
</poem>

<poem>
<b>Textlista

för daglig
bibelläsning</b>

giver en värdefull hjälp vid tillägnandet av
Bibelns tankar och ämnen och bör finnas i
varje församling, söndagsskola och hem. 52:a
årg. Pris 25 öre pr st. vid 25 ex., 1 ex. 50 öre.

Rekvirera hos <b>SVENSKA BIBELLÄSNINGSFÖRBUNDET. Stockholm XI</b>

—
</poem>
<poem>
<b>•   BAPTISTERNAS UNGDOMSHEM

Upplandsgatan 15 (Tegnérlunden), Stockholm
Tel. 31 98 05. Läsrum, kafé, och
matservering, gästrum.</b>

Ytterst förmånliga inackorderingsvillkor. God och
vällagad mat. Vid besök eller vistelse i Stockholm
bör Ni i första hand vända Er till <b>Baptisternas
Ungdomshem,</b> som visat sig vara både populärt och
konkurrenskraftigt. OBS.! Hemmet nu utvidgat!
OBS.! Inga drickspengar.                    STYRELSEN.
—
</poem>

<poem>
<b>Goda Musikinstrument

J. P. Löf berg, Pianofabrik

PIANINON  och  FLYGLAR</b> 
i olika träslag.  Guldmedaljer 1927—1929. <b>Nyhet små Mignon-Pianinon</b>

Utställning Malmskillnadsg. 34, Stockholm
Ref.: Dir. Karl Eliason, Betelkapellet.
—
</poem>
<poem>
<b>Klichéerna 

till JUL och NYÅR</b>
tillverkade hos Klichéanstalten

<b>HJ. LINDBLOM & Co.,</b>

Appelbergsgatan  56 - Stocknolm
</poem>
</chapter>
<img></img>
Pris 90 öre.

<sc>victor pettersons bokindustri stockholm</sc>


