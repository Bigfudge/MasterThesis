
ISLAND I FRISTATSTIDEN

AF VALTÝR GUÐMUNDSSON

﻿G. E. C. GAD - KØBENHAVN
﻿
﻿ISLAND I FRISTATSTIDEN

AF

VALTÝR GUÐMUNDSSON



MED 23 BILLEDER OG 1 KORT

VED UDVALGET FOR FOLKEOPLYSNINGS FREMME

KØBENHAVN

I KOMMISSION HOS G. E. C. GAD

1924

﻿»Folkelæsning« Nr. 338, Aargang 1924.

Kbhvn. - Nielsen & Lydiche (Axel Simmelkiær)

FORORD.

Det er Hensigten, at den her foreliggende Bog, som er
skrevet paa Opfordring af »Udvalget for Folkeoplysnings
Fremme«, skulde kunne tjene til Afløsning af afdøde Dr.
C. Rosenbergs kendte Skrift: »Træk af Livet paa Island
i Fristats-Tiden« (1871, »Folkelæsning« Nr. 41). Det var jo
for sin Tid en fortræffelig Bog, mens den nu efter et halvt
Hundrede Aars Forløb ganske naturligt er blevet i høj Grad
forældet. Men da en fornøden grundig Omarbejdelse vilde
have berøvet den sit ejendommelige Forfatterpræg, maatte
man foretrække at skrive en helt ny Bog.

Da imidlertid Udvalget har ønsket, at denne Bog skulde
have en lignende Karakter som Rosenbergs Skrift, har jeg
været en Del bundet i Valget af dens Indhold og ikke
kunnet gøre den saa omfattende, som jeg havde ønsket og
oprindelig havde foreslaaet Udvalget. Jeg har dog søgt at
give de vigtigste Træk af Fristatens Historie og ganske
særlig af de islandske Kulturforhold i denne Periode, skønt
jeg til min store Beklagelse her har været nødt til at
udelade adskilligt, som jeg kunde have ønsket at medtage, f.Eks.
Skildring af de islandske Næringsveje (Kvægavl,
Agerdyrkning, Skibsfart, Fiskeri, Haandværk o. s. v.), som jeg
kun har strejfet i § 11. Jeg kunde ogsaa have ønsket at
give en noget udførligere Skildring af Klædedragten,
Forlystelser, Idrætslivet (f. Eks. Boldspil, Hestekampe o. s. v.)
samt af visse Sider af Aandslivet (forskellige hedenske
Forestillinger, Overtro, Litteraturen, navnlig Digtningen
o. s. v.). Men her maatte jeg af Hensyn til den mig forud
tilmaalte Plads indskrænke mig til det mindst mulige.
Alligevel trøster jeg mig med, at Bogen paa flere Felter vil
﻿give noget mere, end man hidtil har haft Adgang til paa
Dansk.

Jeg har inddelt Bogen i Paragraffer, hvad der har vist
sig at være en meget praktisk Foranstaltning. Thi netop
herved har jeg kunnet spare mig for en Mængde
Forklaringer og Anmærkninger, idet jeg blot ved i Parentes at
anføre et Paragraftal har kunnet henvise til det Sted i
Bogen, hvor den fornødne Forklaring findes.

Med Hensyn til Behandlingen af Egennavne har jeg
maaske ikke altid været helt konsekvent. Men man har
her ogsaa betydelige Vanskeligheder at kæmpe med. Jeg
har dog her gennemgaaende fulgt bestemte Principer. At
bruge de islandske Former i et populært dansk Skrift
har jeg fundet ugørligt, idet dette kun vilde føre til en
forkert Udtale af Navnene og besværliggøre Læsningen. Jeg
har derfor, saa vidt muligt, søgt at give Navnene en dansk
Form, dels ved at bruge de danske Former, naar samme
Navn findes i begge Sprog, enten som Egennavn eller som
Fællesnavn (f. Eks. Hrafn = Ravn, Mörðr = Maar), dels ved
at ændre lidt paa den islandske Form, saa den fik et mere
dansk Udseende og blev i bedre Overensstemmelse med
danske Sproglove (f. Eks. Skagafjörðr = Skagefjord, Gellir
= Gelle). Jeg har dog ment at burde beholde f (i Stedet
for v) i Navne som Olaf, Osvifsdatter o. s. v.), da f jo i
saadanne Tilfælde udtales som v, saa der i den Henseende
ingen Forskel bliver, hvad enten man skriver det ene eller
det andet, medens Navnene dog bedre genkendes i Islandsk,
naar man skriver f. Jeg har ogsaa beholdt -son som sidste
Sammensætningsled i Fadernavne, f. Eks. Olafsson (ikke
Olafssøn), som jeg ikke mener kan volde nogen Ulempe, da
-son er saa velkendt, saa vel fra Svensk og Engelsk som
endog i mange danske Navne.

Med Hensyn til første Led i Fadernavne har jeg fulgt
den Regel at udelukke alle Bøjningsformer med Omlyd og
bruge Nævneformen med Tilføjelse af -s af alle Navne med
stærk Bøjning (f. Eks. Olafs-son, Høngs-son, Tords-son),
medens Navne med svag Bøjning sammensættes med
Nævneformen uforandret (f. Eks. Gelle-son, Sturla-son), hvad
der bedst stemmer med dansk Sprogbrug (f. Eks. Arne-sen,
isl. Árna-son).


﻿I enkelte Stednavne har jeg ombyttet -bæ-r med
Biformen -by (f. Eks. Kirkeby = Kirkjubær) og i andre
Tilfælde ligefrem oversat dem, navnlig hvor enten en korrekt
Udtale af den islandske Form vilde falde vanskelig, eller
hvor Betydningen af Navnet spillede nogen Rolle for
Sammenhængen (Høgedal = Haukadalr, Helligfjæld =
Helgafell), medens jeg dog i saa Tilfælde ved kendte Navne har
tilføjet den islandske Form i Parentes. Jeg har her fulgt
den samme Metode, som Islænderne selv plejer at anvende
i deres Behandling af fremmede Navne. De skriver jo ikke
København, Malmø, La Manche (Kanalen), United
States, men derimod: Kaupmannahöfn, Málmey, Ermarsund, 
Bandaríki.

Hvad der for mig har været Hovedsagen, er at Bogen
kunde baade give et lille Indblik i Islands ældre Historie
og Kulturliv og tjene som Hjælpemiddel ved Læsningen af
de islandske Sagaer og andre Oldskrifter. I den Hensigt
har jeg forsynet Bogen med et udførligt Realregister,
hvor interesserede Læsere vil kunne finde de islandske
Navne og Former, idet de her i de fleste Tilfælde er
tilføjet i Parentes.

Det var oprindelig Tanken, at Bogen, ligesom Rosenbergs
Skrift, skulde indeholde en Del Sagastykker, hvilket vilde
have givet den et mere populært Præg og kunnet virke
ansporende til at gøre sig bekendt med Fristatens Bogskat.
Dette er imidlertid af forskellige Grunde — i hvert Fald
foreløbig — opgivet. Men herpaa vil der forhaabentlig
senere blive raadet Bod.

 København, i Marts 1924.

 Valtýr Guðmundsson.



﻿INDHOLD.

Side

FORORD ............  3

INDHOLD ............  7

FORTEGNELSE OVER BILLEDERNE ............  8

I. OPDAGELSE OG BEBYGGELSE.  § 1—11  ............  9

 Ingen forhistorisk Oldtid § 1. — Den irske Opdagelse § 2.
— Den nordiske Opdagelse § 3. — Islands første Bebyggelse 
§ 4. — Islands Naturforhold § 5—6. — Hvad der
trak Folk til Island § 7. — Landnamsmændenes Nationalitet 
§ 8. — Landnamsmændenes Religion og Gudsdyrkelse
§ 9. — Tilegnelsen af Land § 10. — Befolkningsmængde
og Næringsdrift § 11. 

II. STATSLIVET.  § 12—26 ............ 35

 Retstilstanden i Landnamstiden § 12. — Fristatens Oprettelse 
og dens Forfatning § 13. — Ulfljotsloven § 14—15. — 
Gellesloven § 16—17. — Njalsloven § 18—20. — Holmgang
§ 21. — Tingforsamlinger § 22. — Stænder § 23—25. — 
Kommunalvæsenet § 26. 

III. DET DAGLIGE LIV.  § 27—42 ............ 67

 Boligen § 27-32. — Klædedragten § 33—37. — Tidens
Inddeling § 38—39. — Værdiberegning § 40. — Fester og
Gæstebud § 4l. — Forlystelser § 42. 

IV. FAMILIELIVET.  § 43—52 ............ 99

 Opdragelse og Ungdomsliv § 43—45. — Frieri og Ægteskab 
§ 46—48. — Samliv og Skilsmisse § 49—50. — Familie og
Ætforhold § 51. — Begravelse og Begravelsesskikke § 52. 

V. KRISTENDOMMENS INDFØRELSE.  § 53—57 ............ 120

 Missionsvirksomhed paa Island før Kristendommens
Antagelse § 53—55. — Kristendommen lovtaget paa Altinget
§ 56. — Olaf den Helliges Missionsvirksomhed og Angreb
paa Islands Frihed § 57. 

VI. KIRKEORDNINGEN OG SAGASKRIVNINGEN.  § 58-66 ............ 133

 Kirkens Organisation § 58—60. — Skoler og Sagaskrivning 
§ 61—66. 

VII. FRISTATENS UNDERGANG.  § 67—76 ............ 150

 Opløsning og indre Kampe § 67—70. — Fremmed
Indblanding og Underkastelse § 71—75. — Litteraturen § 76. 

REALREGISTER ............ 177

*

﻿FORTEGNELSE OVER BILLEDERNE.

Side

1. Islands Rigsvaaben (med Landvætterne) 30

2. Tomt af et islandsk Gudehov 31

3. Altingsstedet ved Tingvoldsøen 39

4. Tværsnit over Altingsstedet 39

5. Nedstigning i Almindingskløften 40

6. Økseaafossen 43

7. Kort over Altingsstedet 44

8. Grundplan af en Gaard 67

9. Snit gennem Stuen 68

10. Snit gennem Stuen med Højsædessulerne 69

11. Grundplan af en Stue 71

12. Midtpartiet af en Stue i Perspektiv 73

13. Det indre af en finsk Badstue 79

14. Mandsdragter fra omtr. 875 83

15. Normannisk Krigerdragt fra omtr. 1066 84

16. Dansk Turbanfold fra 12. Aarh 85

17. Normannisk Krogfold 86

18. Fold med Hovedguld 87

19. Ugift Pige med Pandebaand fra omtr. 1240 88

20. Dagsmærker 90

21. En Kvinde opvarter sin Mand med Drikke, fra omtr. 1500 93

22. Islandsk Hestekamp 96

23. Vinteraften i en islandsk Badstue (Folkestue) 175

24. Kort over Island (bag i Bogen).

*


﻿I. 

OPDAGELSE OG BEBYGGELSE.

1.  Ingen forhistorisk Oldtid.  Medens omtrent
alle Landes Historie begynder med en Oldtid, der er
indhyllet i et næsten uigennemtrængeligt Mørke, er
dette ikke Tilfældet med Island. Dets Opdagelse og
første Bebyggelse falder indenfor den historiske 
Tidsgrænse, i en Tid, for hvilken vi har paalidelige
skriftlige Optegnelser, virkelig historiske Dokumenter. Paa
Island findes der ikke, som i det øvrige Norden,
nogen som helst Spor til en Sten- eller Bronzealder.
Landet har i Aartusinder ligget ubeboet hen, ukendt
af noget Menneske. Mange har ganske vist antaget,
at det af forskellige klassiske Forfattere nævnte ultima
Thule maatte forstaas om Island, og af denne Mening
var blandt andre de ældste nordiske Historieskrivere,
saa vel Islænderen Are Frode (ɔ: den lærde) som
Danskeren Sakse Grammatikus, den tyske Prælat Adam
af Bremen og den irske Munk Dicuilus. Men at dette
er en Fejltagelse, er allerede forlængst blevet bevist
med saa gode Grunde, at det nu kan betragtes som
en ubestridelig Kendsgerning, at »ultima Thule« har
intet som helst med Island at gøre.

2.  Den irske Opdagelse.  Indtil henimod
Slutningen af det 8. Aarhundrede synes Island ikke at 
﻿have været betraadt af nogen menneskelig Fod. Men
ved denne Tid blev det opdaget og besøgt af nogle
Kelter, som dengang boede paa Øerne ved
Nord- og Vestkysten af Skotland. Herfra var enkelte
Eneboere allerede tidligere naaet til Shetland og Færøerne,
hvor de havde nedsat sig og boet i omtrent hundrede
Aar, indtil de her blev fortrængt af nordiske Vikinger.
Omtrent ved samme Tid, som de blev fortrængt fra
Færøerne, ses de at have søgt længere mod Nord og
at have opdaget Island. Beretningen herom findes i
et Skrift af den irske Munk Dicuilus: De mensura
orbis terræ (Om Jordklodens Størrelse), der er skrevet
omkr. 825. Her siger Dicuilus (K. 7), at nogle
Gejstlige, som han kendte, har for 30 Aar siden (795)
fortalt ham, at de havde besøgt en Ø, som han selv
antager for de klassiske Forfatteres »ultima Thule«.
Disse Gejstlige havde opholdt sig paa Øen fra 1.
Februar til 1. August, og de fortalte, at ikke alene ved
selve Sommersolhverv, men ogsaa baade før og efter,
var det, som om Solen kun skjulte sig bag en lav
Bakke, naar den gik ned om Aftenen, saa at det
aldrig blev mørkt. Man kunde derfor foretage sig hvad
som helst, man ønskede, om det saa var at pille Lus
af sin Skjorte (!), ligesom Solen hele Tiden stod paa
Himlen. Og hvis man havde staaet oppe paa de høje
Fjælde, vilde man maaske have set Solen hele
Natten. Saa vel denne Bemærkning som adskillige andre
angaaende Dagens Længde og Havets Temperatur
synes at gøre det utvivlsomt, at det Land, de har
besøgt, har været Island. Om nu netop disse
Gejstlige, som fortalte Dicuilus herom, har været de første,
der besøgte Island, er derimod ikke sikkert. Maaske
har de her truffet enkelte Standsfæller, som allerede
tidligere var kommet derhen, og som havde opholdt
sig der i kortere eller længere Tid. Herpaa synes
﻿det at tyde, at Dicuilus Hjemmelsmænd er fuldstændig 
klare over, at Island er en Ø, skønt det næppe
er sandsynligt, at de ved en Omsejling af Landet har
kunnet forvisse sig herom. De har derfor sandsynligvis 
faaet deres Kundskab herom af andre, der ved
et længere Ophold havde overbevist sig derom.

Men hvordan det end maatte forholde sig hermed,
saa er det i hvert Fald sikkert, at irske Munke eller
Eneboere i Løbet af det 9. Aarh. har taget fast
Ophold paa Island, og at de befandt sig der, da Landet
blev opdaget af Nordboerne. Thi herom berettes der
i forskellige islandske Kilder. Saaledes skriver Islands
ældste Historieskriver Are Frode (§ 63): »Dengang
var her kristne Folk, som Nordmændene kaldte Paper, 
men som senere fortrak, fordi de ikke vilde bo her
sammen med Hedninger. Men de efterlod sig irske
Bøger og Bjælder og Krumstave, hvoraf man kunde
slutte, at det var irske Folk.« 

Minder om Papernes Bosættelse findes ogsaa endnu
i det sydøstlige Island (i det nuværende Øster- og
Vester-Skaftafellssyssel) i forskellige Stednavne som
Papefjord, Papø, Papos, Paperbo (Pappýli) og
Irerbakke (Írskihóll), hvor der ogsaa findes enkelte
Ruiner af Papernes Bygninger. Navnet Paperbo
findes dog ikke mere, men synes at have været Navn
paa en hel Egn, hvis Midtpunkt har været Gaarden
Kirkeby (Kirkjubœr), hvor Paperne synes at have
bygget en Kirke. Thi der fortælles, at de først boede
her og at der siden hvilede saa stor Hellighed over
denne Gaard, at ingen Hedning kunde bo eller trives
der. Den blev derfor ogsaa efter Papernes Bortrejse
taget i Besiddelse af en kristen Landnamsmand, og
den synes hele Tiden at have været beboet af kristne
Mennesker lige indtil den almindelige Indførelse af
Kristendommen i Aaret 1000. Og senere blev der her, 
﻿i Aaret 1186, oprettet et Nonnekloster, af
Benediktinerordenen, hvortil den almindelige Tro paa Stedets
Hellighed sikkert har været medvirkende.

3.  Den nordiske Opdagelse.  Uden at have nogen
som helst Anelse om Islands tidligere Opdagelse ved
Irerne blev det for anden Gang, i Aarene 860—865,
opdaget af tre nordiske Vikinger, hver især uafhængig
af de andre. Og først denne Opdagelse blev af
blivende Betydning.

Den første af disse Opdagere var en sjællandsk 
Bonde, Gardar Svavarsson Man har tidligere ment, at Naddod var den første Opdager,
men det er nu ved en grundigere Undersøgelse af Kilderne blevet
bevist, at dette beror paa en Fejltagelse og at Gardar var den første.. Han var Svensker
af Fødsel, men havde bosat sig paa Sjælland, hvor
han besad flere Jordejendomme. Han blev paa en
Rejse til Syderøerne (Hebriderne) drevet ud af sin
Kurs og kom til Østkysten af Island. Han omsejlede
derefter Landet, hvorved han fik Vished for, at det
var en Ø, og han gav det Navnet Gardarsholm.
Han opholdt sig en Vinter paa Islands Nordkyst og
byggede der et Par Huse, hvorefter Stedet fik Navnet
Husavik (det nuværende Handelssted af samme Navn).
Men den næste Sommer sejlede han tilbage til Norge.
Gardars Rejse maa have fundet Sted omkr. 860.

Omtrent ved samme Tid blev Island ogsaa opdaget
af en norsk Viking, Naddod, som dengang var
bosat paa Færøerne. Han blev paa en Rejse fra
Norge til Færøerne af en voldsom Storm drevet langt
mod Nordvest og kom til Østkysten af Island. Her
besteg han et højt Bjærg for at se, om han kunde
øjne Røg eller andre Tegn paa, at Landet var beboet.
Men da han intet saadant kunde opdage, forlod han
Landet og sejlede allerede det samme Efteraar tilbage 
﻿til Færøerne. Da han sejlede bort, faldt der megen
Sne paa Fjældene, og dette gav Anledning til, at han
kaldte Landet Sneland.

Islands tredje Opdager var en norsk Viking, Floke
Glamsson eller Vilgerdsson (som han hyppigst
kaldes efter sin Moder), der synes at være blevet
ansporet til sin Rejse af de tidligere Opdageres
Meddelelser om det nye Land og have haft til Hensigt
at bosætte sig der, eftersom han og hans Folk
medførte en Del Kvæg. Floke sejlede (omtr. 865) ud fra
Sydvestkysten af Norge (omtr. ved Haugesund), først
til Shetlandsøerne og derefter til Færøerne, hvorfra
han sejlede til Øster Horn, paa Sydøstkysten af
Island. Floke havde, ifølge Sagnet, inden sin Afrejse 
fra Norge foretaget et stort Blot (Ofring) og ofret
til tre Ravne, for at de skulde vise ham Vej. Da
han havde sejlet et Stykke fra Færøerne, slap han en
af sine Ravne løs. Den fløj op i Vejret og derpaa
tilbage over Agterstævnen. Senere slap han en anden
løs. Den fløj op i Vejret og tilbage til Skibet. Til sidst
slap han den tredje løs. Den fløj fremad, og ad den
Kant, hvor den fløj hen, fandt han Island. Fra Øster
Horn sejlede Floke Syd om Landet, forbi Reykjanæs
og Snefjældsnæs og ind i Bredefjorden paa Vestkysten,
hvor han gik i Land paa Bardestrand paa
Nordsiden af Bredefjorden. Her overvintrede han og
opførte nogle Bygninger, hvis Ruiner endnu kan ses
paa Stedet. Men da Fjorden var fuld af Fisk og al
Slags Fangst, forsømte Floke og hans Folk af Iver
for Fiskeriet at sørge for Høforraad til deres
Kreaturer, saa at hele deres Kvægbestand døde om
Vinteren. Det følgende Foraar var meget koldt. Da gik
Floke op paa et højt Fjæld og saa Nord for Bjærgene
en Fjord fuld af Drivis. Dette gav Anledning til, at
han kaldte Landet ISLAND, hvilket Navn det siden
﻿stedse har beholdt. Derefter lavede Floke sig til at
sejle bort, men forskellige Uheld tvang ham til at
tilbringe endnu en Vinter paa Island, denne Gang paa
Sydvestkysten (i Borgarfjorden). Den følgende
Sommer sejlede han saa tilbage til Norge. Floke udtalte
sig meget ufordelagtigt om Landet, medens en af hans
Ledsagere ved Navn Herjolf fremhævede baade dets
gode og dets daarlige Sider, og en anden, Torolf,
roste det i høje Toner og sagde, at der dryppede Smør
af hvert Straa, hvorefter han blev kaldet Torolf
Smør. Nogle Aar senere flyttede dog Floke til Island
og bosatte sig her som Landnamsmand.

4. Islands første Bebyggelse. Nogle faa Aar
efter Flokes Rejse begyndte saa Islands Bebyggelse
eller Landnam (Kolonisation), som derefter blev
fortsat i de følgende 60 Aar, saa at Landet omkr. 930
var blevet bebygget i ganske den samme Udstrækning,
som det er nu til Dags.

Islands første Landnamsmand (Nybygger,
Kolonist) var Nordmanden Ingolf Ørnsson, der sammen
med sin nære Slægtning og Fostbroder, Hjørleif
Hrodmarsson, drog derhen paa to Skibe. Heraf
landede det ene med Ingolf ombord ved Forbjærget
Ingolfshøfde paa Islands Sydkyst, medens Hjørleif
gik i Land ved et andet lidt vestligere beliggende
Forbjærg, der fik Navnet Hjørleifshøfde. Her tog
han straks fat paa Opførelsen af to store Huse, hvori
han boede Vinteren over. Om Foraaret vilde Hjørleif
pløje og saa Korn, som han var vant til i Norge, og
da han kun havde én Okse, lod han sine irske Trælle
trække Ploven. Dette harmedes de over, og engang,
da Hjørleif var sysselsat hjemme i Huset, foreslog
en af Trællene, ved Navn Dufthak, at de skulde
dræbe Oksen og sige, at en Skovbjørn havde taget
﻿denDer fandtes ganske vist ingen Skovbjørne paa Island, men
Trællene troede naturligvis, at de maatte findes her, ligesom i Norge
og de fleste andre Steder.. Dette troede Hjørleif var sandt, og da han og
hans norske Folk spredte sig ad for at oplede Bjørnen,
overfaldt Trællene dem enkeltvis og dræbte dem. Efter
at alle Mændene var dræbte, løb Trællene til Husene
og tog Kvinderne og alt Godset, samt Skibsbaaden,
og rømte til nogle Øer, som de saa udenfor Kysten,
som siden efter disse »Vestmænd« (Irer) fik Navnet
Vestmannøerne. Her slog de sig indtil videre ned.
Kort efter fandt imidlertid to af Ingolfs Trælle Hjørleifs
Lig og meldte deres Herre denne sørgelige Tidende.
Han ilede straks afsted til Hjørleifshøfde, og da han
saa sin Vens Lig, udbrød han: »Ussel Skæbne timedes 
her en brav Mand, at Trælle skulde blive hans
Banemænd. Men saaledes gaar det jo alle dem, som
ikke vil blote« (ɔ: tilbede og ofre til Guderne).
Hjørleif var nemlig en Fritænker, medens Ingolf var
meget religiøs. Efter at Liget var blevet højlagt, gik
Ingolf op paa Toppen af Forbjærget for at spejde ud
over Havet, og da han fik Øje paa Øerne udenfor
Kysten, faldt det ham ind, at Trællene maatte være
taget derhen, eftersom Baaden var borte. Han sejlede
derfor derud for at søge efter dem og fandt dem just,
som de sad ved deres Maaltid. Trællene løb rædselsslagne 
hver i sin Retning, men han indhentede
dem og dræbte dem alle. Derefter tog Ingolf de
røvede Kvinder med tilbage til Hjørleifshøfde og opholdt
sig her den næste Vinter.

Ingolf havde overladt det til Skæbnen at
bestemme, hvor han skulde bosætte sig, idet han, da han
først saa Land, kastede sine Højsædessuler (§ 28),
﻿som han havde taget med fra Norge, i Havet, og
erklærede, at han der vilde opslaa sin Bopæl, hvor de
drev i Land. Efter tre Aars Søgen fandt han dem
drevet i Land paa Sydvestkysten, i det sydøstlige
Hjørne af Faksebugten, hvor han da straks bosatte
sig. Den Gaard, han her byggede, kaldte han
Reykjarvik (nu Reykjavik) d.v.s. »Røgvig«, fordi den
laa ved en lille Vig i Nærheden af nogle varme
Kilder, som der stadig stod Damp op fra. Denne
første Gaard paa Island er nu blevet til en By paa
20,000 Mennesker, den største paa Island, Landets
Hovedstad.

Ingolf tilegnede sig alt Land imellem Hvalfjorden
og Ølfusaaen (se Kortet bag i Bogen), altsaa hele den
sydvestlige Halvø, en Strækning af lignende Størrelse
som Laaland. Det var hans »Landnam« (Koloni).
Men i dette Landnam gav han Land, ikke alene til
sine frie Mænd og nogle Trælle, som han tillige
skænkede Friheden, men ogsaa til mange andre, af hvilke
nogle var Mænd af store og fornemme Slægter, der i
hans Spor søgte til Island. Alle disse blev da ogsaa
Landnamsmænd og frie Selvejere eller Bønder. Men
Ingolf og hans Efterkommere blev dog hele Bygdelagets 
Høvdinger, som holdt Fred inden Høvdingdømmet 
og forestod den fælles Gudstjeneste. Ingolfs
Søn Torstein fik senere oprettet et Ting paa
Kjalarnæs (lige overfor Reykjavik), der afholdtes hvert
Foraar, og hvor Bøndernes Stridigheder afgjordes. Dette
Ting synes, inden Altinget kom i Stand, endogsaa at
have været søgt af Folk udenfor Ingolfs Landnam og
næsten at have været et almindeligt Ting for hele
Landet. Det er dog noget usikkert, hvorledes det
forholder sig hermed.

I hvilket Aar Ingolfs Bosættelse fandt Sted, er noget
omstridt. Man plejer efter nogle Aarbøger og forskellige
﻿Sagaers Beretninger at sætte Islands første Bebyggelse
til Aaret 874. Men dette maa være fejlagtigt, thi det
stemmer ikke med den ældste og største islandske
Autoritet, Are Frodes (§ 63) Meddelelse, hvis
Vidnesbyrd har en ganske anderledes Vægt end de yngre
Aarbogs- og Sagaskriveres Meddelelser. Are sætter
Landets første Bebyggelse til Aaret 870. Hans klare
og utvetydige Ord herom lyder saaledes:

»Island blev først bebygget fra Norge i Harald
Haarfagres Regeringstid .... i den Tid ...., da Ivar,
Ragnar Lodbrogs Søn, lod Englændernes Konge Edmund
den Hellige dræbe; men det var 870 Aar efter Kristi
Fødsel, efter hvad der staar skrevet i dennes Saga.
Ingolf hed en norsk Mand, om hvem det troværdigt
berettes, at han var den første, som drog derfra til
Island .... Saa siger ogsaa vise Mænd, at i Løbet af
60 Aar blev Island fuldstændig bebygget, saa at dets
Bebyggelse aldrig senere har været større. Ved den
Tid overtog Ravn Høngsson Lovsigemandsembedet
.... det var 60 Aar efter Kong Edmunds Drab.«

Are bestemmer saaledes det første Bebyggelsesaar
paa to Maader, først efter Kong Edmunds Dødsaar
(870), og derpaa ved at regne 60 Aar tilbage fra
Lovsigemanden Ravn Høngssons Embedstiltrædelse, som
man med fuld Sikkerhed ved fandt Sted i Aaret 930.
Her er saaledes al Tvivl udelukket, hvad saa end de
langt yngre Sagaskrivere og Aarbogsforfattere siger,
hvis Troværdighed i ingen Henseende kan sammenlignes 
med Ares, der bygger paa de bedste og paalideligste 
Kilder, gamle vise Mænds Udsagn, hvis Navne
han udtrykkelig anfører.

Efter at Ingolf en Gang havde vist Vejen, kom der
stadig flere og flere Nybyggere til Island, dels fra
Norge, dels fra de britiske Øer, hvorhen de
allerede tidligere var flyttet fra Norge. Denne
﻿Indvandring gik saa rask for sig, at i Løbet af 60 Aar var
omtrent alt beboeligt Land paa Island optaget, eller
taget i Besiddelse af Landnamsmænd. Først blev
Vestlandet fuldbygget, dernæst Nord- og
Sydlandet og sidst Østlandet.

5. Islands Naturforhold. Vi ved, at Islands
Naturforhold i Landnamstiden i alt væsentligt var de
samme som i Nutiden. Til Trods for Landets
nordlige Beliggenhed mellem 63° 24′ og 66° 33′ n. Br. er
Klimaet langtfra saa raat, som man skulde vente,
hvad der skyldes de gunstige Havstrømninger. Dette
gælder dog især for Syd- og Vestkysten, som er
omgivet af den varme Golfstrøm, medens Nord- og
Østkysten er udsat for Polarstrømmen. Som Følge
heraf er Forskellen i Aarets Middeltemperatur paa
Syd- og Vestkysten, hvor den er 3—4° (om
Vinteren 0 til -2°, om Sommeren 9—10°), og paa
Nord- og Østkysten, hvor den er 1—2° (om Vinteren -2
til -4°, om Sommeren 6—7°), ikke ringe. Medens
Vinterens Temperatur saaledes maa siges at være
forholdsvis mild, har den lave Temperatur om Sommeren
en meget ugunstig Indflydelse paa Plantelivet.
Hertil kommer, at Jordbundsforholdene langtfra er
gunstige. Det er nemlig hovedsagelig kun Kysterne og
de Dale, der op fra dem strækker sig ind i Landet,
der er beboelige. Den allerstørste Del af Landet
optages af et Højland paa 1200—3500 Fod, hvorfra
igen vældige Jøkelgrupper paa 4000—6000 Fod hæver
sig, af hvilke en enkelt, Vatnajøklen, indtager et
Fladerum af 150 Kvadratmil. Foruden Fjældene og
Jøklerne findes der vidt udstrakte Lavamarker og
store Sandørkener, der er blottede for al Plantevækst.
Kun 1/15 Del af Landet kan betegnes som Lavland,
af hvilket det største Areal, paa 70 Kvadratmil, ligger
paa Sydkysten, og det næststørste, paa 20
Kvadrat﻿mil, paa Sydvestkysten. Hele det beboede Areal kan,
Græsgangene iberegnet, anslaas til 700 Kvadratmil, 
medens 1200 Kvadratmil er ubeboede, hvoraf en Del
dog kan benyttes som Sommergræsgange. Kun i det
lavere Kystland og i de Dale, der strækker sig op
fra dette, findes der en frodig Plantevækst. Her
er saa vel Dalbunden som Fjældsiderne altid beklædt
med et smukt Græsdække, og paa enkelte Steder
findes der Kratskove, der som oftest bestaar af
3—8, undtagelsesvis af 20—30, Fod høje Birketræer
og ganske enkelte Rønnetræer, samt smaa Pilebuske 
(Dværgpil) og Enebuske. Landet egner sig
saaledes ikke til Kornavl, men kun til Kvægavl, og
ved Siden deraf lidt Havebrug, samt Jagt og Fiskeri,
saa vel i Floder og Indsøer som i Havet; af Fiskeriet
kan særlig Havfiskeriet give et overordentlig rigt
Udbytte.

6. Undersøger man Brunkulslejerne paa
Island, kan man se, at der her i længst forsvundne
Tider har vokset forskellige Arter af Fyrretræ, Eg,
Ahorn, Elletræer, Tulipantræer, Vinranker
o.s.v. Dette viser, at Landets Klima og Plantevækst
engang har været af lignende Beskaffenhed, som nu
til Dags i Mellemamerika (i Meksiko og Florida).
Men dette gaar langt tilbage i den forhistoriske Tid,
mange Aartusinder før Landet blev betraadt af nogen
menneskelig Fod, før den store Isperiode, der
ødelagde alt Planteliv i Nordeuropa. Disse Fund har
derfor ikke den mindste Betydning for Afgørelsen af
det Spørgsmaal, hvorledes Landets Tilstand har været
i Landnamstiden. Holder vi os udelukkende til den
historiske Tid, saa kan det tilvisse ikke nægtes,
at forskellige Naturbegivenheder, som vulkanske
Udbrud, Bjærgskred, Jordskælv og lignende i visse Egne
har forvoldt store Ødelæggelser. Men i det store og
﻿hele er Landets Naturforhold ikke undergaaet nogen
anden væsentlig Forandring, end at man i Landnamstiden 
havde vidt udstrakte Skove. Are fortæller,
at Landet dengang var »skovbevokset mellem Fjæld
og Fjære (Strand)«, og det samme fremhæves i
mange andre Kilder, saa at det maa antages at være
rigtigt, skønt Træerne hverken var synderlig høje eller
tykke. Heri er der for øvrigt intet som helst unaturligt, 
da Skoven Aarhundreder igennem havde faaet
Lov til at udbrede sig og vokse i Fred, uantastet af
Mennesker og Kvæg. Denne Meddelelse bestyrkes
ogsaa derved, at Stednavnet Holt (ty. Holz) dels
usammensat, dels i Sammensætninger (Holtastaðir,
Holtsfit, Holtsmúli, Holtakot, Holtasel o.s.v.) i saa
stort Antal findes i alle forskellige Landsdele.
Derimod er Holdepunkterne med Hensyn til Skovens Art
mindre sikre. At man ligesom nu har haft Birk, er
givet, skønt Navnet Birk (Björk) mærkværdig nok
forholdsvis sjældent indgaar som Led i Stednavnene,
maaske fordi Birken var saa almindelig. Derimod
findes der flere Stednavne, der indeholder andre
Træers Navne, som Pil og Pilebusk (Víðidalr,
Víðihólmr, Víðiker, Víðines, Víðiskógr, Víðivellir), Ene
(Einholt, Einifell), Rønnetræer (Reynifell,
Reynihólar, Reynikelda, Reynir, Reynisdalr, Reynisholt,
Reynisnes, Reynistaðr, Reynisvatn, Reynivellir), Ask
(Asknes, Eskja, Eskifjörðr, Eskiholt, Eskilsey, Eskifell, 
Eskiey), Asp (Asparvík, Espihóll), Fyr
(Furufjörðr), Gran (Grenivík, Grenitrésvík, Granastaðir?)
og endog Eg (Eikibrekka, Eikisík). En Del af disse
Navne kan dog enten være mekanisk overført fra
Norge, eller stamme fra Drivtømmer, som man
har fundet drevet i Land paa disse Steder, hvad der
ogsaa udtrykkelig fremhæves i en Saga om Navnet
Grenitrésnes. Og hvad endelig Navnene Eikibrekka
﻿og Eikisík angaar, som siges at stamme fra et
Egetræ, der blev anvendt til en Skibskøl, saa maa det
bemærkes, at denne Meddelelse findes i en mindre
paalidelig Saga, og at Ordet eik (Eg) allerede i den
gamle Litteratur paa Island bruges om alle mulige
Træer, vistnok fordi Eg var ukendt i Landet.

At man i Landnamstiden dog har haft flere Slags
Træer paa Island end nu til Dags, er imidlertid højst
sandsynligt. Thi de i den sidste Tid foretagne
Skovplantningsforsøg har tilfulde vist, at der intet er i Vejen
for, at forskellige andre Træer end de nævnte kan trives
der. Desuden har man for kort siden her fundet Spor
af Aspen, som man tidligere ikke troede fandtes der.
Og skønt Træerne nok gennemgaaende har været
temmelig smaa, finder man dog Eksempler paa, at
de undertiden kunde være ret anselige. Det hedder
saaledes om en af de prægtigste Gaarde i hele Landet
i det 10. Aarh., Hjarðarholt, at den blev bygget af
indenlandsk Tømmer, som for største Delen var
hugget i Gaardens egen Skov, medens en Del deraf
dog var Drivtømmer. Der findes ogsaa flere Eksempler 
paa, at man byggede Skibe af indenlandsk Tømmer.

7. Hvad der trak Folk til Island. Naar Islands
Naturforhold i alt væsentligt var de samme som nu,
er det klart, at det hverken var dets Frugtbarhed
eller dets milde Klima, der bevirkede, at det blev
saa hurtigt bebygget. Det var forskellige andre
Aarsager. Efter hvad der angives i Oldskrifterne var
Aarsagen undertiden den, at de Udvandrende havde
gjort sig umulige i deres gamle Hjemstavn, havde
gjort sig skyldige i en eller anden Lovovertrædelse,
begaaet Drab eller deslige, hvorfor de var blevet
dømt til Landflygtighed. Dette var f. Eks.
Tilfældet med Landets to første Landnamsmænd, Ingolf
﻿og Hjørleif. Og det samme var Tilfældet med mange
andre. Undertiden var det imidlertid det Ry, der gik
af Landet. Thi naar de første Nybyggere engang
havde taget fast Ophold i Landet, var det dem
selvfølgelig magtpaaliggende at faa det koloniseret, og
de søgte derfor paa deres Besøg i Udlandet ved en
fordelagtig Skildring af dette at bevæge saa mange
som muligt til at flytte derhen. De fremhævede
særlig de fede Græsgange, det rige Fiskeri, de udstrakte
Skove, og ikke mindst den store Frihed og Uafhængighed, 
hvori man her kunde leve. Naar man saaledes
kun fremhævede Landets gode Sider, kunde der nok
siges en hel Del fordelagtige Ting om det, uden at
man egentlig behøvede at ty til Overdrivelser, hvad
dog sikkert enkelte har gjort. Torolf Smør har næppe
været den eneste, der i sin Skildring brugte temmelig
stærke Udtryk om Landets gode Egenskaber. Men
bortset herfra maa man tage i Betragtning, at skønt
Landets Naturforhold i Grunden var omtrent de
samme som nu til Dags, saa er det meget naturligt, at
det gjorde et mere fordelagtigt Indtryk paa de første
Landnamsmænd, end det nu vilde gøre paa indvandrende 
Folk. Nu kender man jo af Erfaring mange
af dets daarlige Sider, som de fleste Landnamsmænd
sikkert har været mere eller mindre uvidende om,
som f. Eks. Jordskælv, vulkanske Udbrud og deraf
følgende Ødelæggelser, Polarisens skadelige Indflydelse
og mange andre Ulykker, som jo ikke plejer at
indtræffe hvert Aar, men kun engang imellem, medens
der kan gives kortere eller længere Perioder, uden at
noget saadant indtræffer. Og til de Tider kan man
virkelig leve et ganske behageligt Liv paa Island. For
at kende Plager af den nævnte Art, maa man have levet
en længere Tid i Landet. Men en saadan Erfaring kunde
de første Landnamsmænd ikke have, og de fandt jo
﻿ingen, der kunde fortælle dem herom. Paa den
anden Side kan man let forstaa, at Landets gode
Egenskaber dengang traadte langt stærkere frem end nu.
Det er jo ganske naturligt, at saa vel Græsgangene
som Skovene tog sig bedre ud og udviste en større
Frodighed i de første Nybyggeres Øjne end senere.
Thi Frodigheden maa selvfølgelig have været langt
større ved Nordmændenes Ankomst til Island, medens
Landet laa ubeboet hen, uantastet af Mennesker og
Kvæg. Sandsynligheden taler saaledes for, at man
endnu den Dag i Dag her vilde have lige saa udstrakte
Skove som i selve Landnamstiden, dersom Landet
hele Tiden havde været ubeboet. Det er ikke Naturen,
men for største Delen Menneskene og deres Husdyr,
der har ødelagt dem, hvorom der ogsaa foreligger
talrige Vidnesbyrd i Sagaerne. Jagt og Fiskeri maa
ogsaa i selve Landnamstiden have givet et langt større
Udbytte end senere; thi, som det fremhæves i nogle
Sagaer, de vildtlevende Dyr saa vel i Havet som paa
Landjorden var, fordi de var vante til at leve
uforstyrret af noget Menneske, saa trygge og rolige, at det i
Begyndelsen var langt lettere at fange dem end senere.
Drivtømmer fandtes ogsaa dengang i langt større
Overflod end senere, da dette gennem flere
Aarhundreder, ja Aartusinder, var blevet ophobet paa
Stranden, uden at nogen menneskelig Haand havde rørt
derved. Man kan let forstaa, at de første Nybyggeres
Beretninger om disse Herligheder kunde have den
Virkning at trække Folk til Landet. Men dette vilde
dog sikkert ikke have været tilstrækkeligt til at drage
Folk derhen i Løbet af saa kort en Tid, dersom der
ikke hertil var kommet ogsaa andre Grunde. Af
saadanne anføres der ogsaa, foruden de allerede nævnte,
adskillige i Oldskrifterne. Om nogle Indvandrere
hedder det, at det blot var Rejselysten, der drev dem
﻿derhen, medens andre siges at være draget til Island,
fordi de var blevet kede af Handelsrejser og Vikingetog
og længtes efter at sætte Bo, hvad der jo saa let lod
sig gøre paa Island, hvor man fik Jorden for ingenting. 
Adskillige siges at være udvandret til Island, blot
fordi de saa, at andre gjorde det, og deraf
sluttede, at der dog maatte være noget godt ved Landet,
eller ogsaa, fordi de blev opfordret og overtalt
dertil af Slægtninge og Venner, som tidligere var draget
derhen. Om nogle hedder det endelig, at de ingen
Ro havde i deres Hjem, fordi man havde spaaet
dem, at de vilde komme til at bo paa Island og de
selv troede paa Spaadommen og mente, at dette var
Skæbnens Bestemmelse, saa at de ikke vilde finde
deres Lykke andre Steder, saaledes som det f. Eks.
fortælles om den ansete Høvding, Kong Harald
Haarfagres Ven, Ingimund den Gamle og hans Fostbroder
Grim.

Hvad der imidlertid fremfor noget andet gav Anledning 
til Folks Udvandring til Island, var de politiske
Forhold i Norge og den store Omvæltning i det
norske Statssamfund, der paa denne Tid fandt Sted.
Thi medens Norge hidtil havde været delt i mange
Smaastater med en Mængde Smaafyrster, opkastede
nu en enkelt Fyrste, Kong Harald Haarfagre, sig
til Enehersker over hele Norge og indførte et nyt,
hidtil ukendt, Skattesystem, der vakte saa stærk
Modvilje hos Landets Aristokrati, at de foretrak at
rømme Landet. Nogle udvandrede da mod Øst, til
Sverige, andre mod Vest, til de britiske Øer, til
Færøerne og til Island. Og det endte med, at den største
Del af Udvandrerstrømmen gik til Island, dels direkte
fra Norge, dels efter et kortere eller længere Ophold
paa de britiske Øer. Man har i den islandske
Landnamsbog (Bosættelsens Historie) en Fortegnelse
﻿over godt og vel 400 af de fornemste Landnamsmænd,
der bosatte sig paa Island, og der fortælles her
samtidig om deres Slægt, hvor de bosatte sig, og i de
fleste Tilfælde ogsaa, hvorfra de kom. Efter disse
Oplysninger synes omtr. ⅔ af Landnamsmændene at
være kommet direkte fra Norge, hovedsagelig fra
Norges Vestkyst, medens ⅓ kom fra de britiske Øer,
hvoriblandt mange af de fornemste og betydeligste.

Og der var ingen Mangel paa fornemt Blod hos
Landnamsmændene. Mange af dem nedstammede fra
Smaafyrster, Herser eller Jarler, eller var endog
kongebaarne. Og for saa vidt de ikke tilhørte den
egentlige Høvdingeklasse, var de Storbønder, Medlemmer
af den Godsejeradel, der i Norge havde dannet sig paa
Grundlag af den frie Jordbesiddelse. Den berømte norske
Historiker Professor Sars udtrykker sig i sin Udsigt
over den norske Historie herom paa følgende Maade:

»Landnamsmændene tilhørte det norske Hølds- og
Hersearistokrati; de udgjorde den ubøjeligste, mest
stivnakkede Del af dette Aristokrati.... Man kan
altsaa sige, at den Kreds af Ætter, der nedsatte sig paa
Island, var norsk fremfor nogen anden, la crême de
la crême, den ejendommeligst prægede Del af hele
Folket.... Der har næppe fundets noget Samfund,
der i Forhold til sin Størrelse har haft saa mange
store Ætter, saa megen Højbyrdighed, saa meget
fornemt Blod som det islandske i de første
Aarhundreder efter Landets Bebyggelse.«

8. Landnamsmændenes Nationalitet. Af
Nationalitet var altsaa ifølge Landnamsbogen den
overvejende Del af Landnamsmændene Nordmænd, nogle
faa Svenskere, en enkelt Dansker og et vist Antal
Kelter. Det keltiske Element synes imidlertid at
have været større, end man straks faar Indtryk af
ved at gennemlæse Landnamsbogen. Mange af de
﻿Nordmænd, der indvandrede fra de britiske Øer,
havde boet der i længere Tid og havde her indgaaet
Ægteskaber, og nogle var endogsaa født der af norske
og keltiske Forældre. Desuden medbragte de til
Island en Mængde keltiske Trælle, hvis Navne kun for
en Del findes i de skriftlige Kilder. Men de keltiske
Navnes Antal paa Island i Landnamstiden er dog ret
betydeligt, da mange Nordboere havde ladet sig døbe
og havde ved Siden af deres hedenske Navn faaet et
keltisk Døbenavn, som i Kilderne ofte kun optræder
som Tilnavn. Andre, som stammede fra et blandet,
norsk-keltisk Ægteskab, havde kun et keltisk Navn,
og enkelte var rene Kelter. Af saadanne keltiske
Personnavne skal her blot anføres nogle enkelte af
de mest bekendte (med de irske Former i Parentes),
som f. Eks.: Bjólan eller Bjóla (Beolán), Brjánn (Brían),
Esja (Ésa), Feilan (Faelán), Kjallakr (Cellach), Kjartan
(Cheartach), Kormakr (Cormac), Melkorka
(Maelcurcaigh), Njáll (Níall) o.s.v. Hertil kommer ogsaa en
Mængde islandske Stednavne, som man straks kan
se er af keltisk Oprindelse, ligesom et ikke ubetydeligt 
Antal keltiske Ord er blevet optaget i det
islandske Sprog, af hvilke de fleste endnu bruges paa
Island Angaaende en nærmere Redegørelse herfor og flere Eksempler
henvises til min Afhandling: Isländisches Siedlungswesen i Hoops:
Reallexik. d. Germ. Altertumsk. II, 606-7..

Ogsaa med Angelsakser havde en Del Normænd
under deres Ophold paa de britiske Øer sluttet
Ægteskaber; enkelte af Landnamsmændene bragte da
ogsaa med sig angelsaksiske Hustruer. Forskellige
islandske Personnavne, f. Eks. Arnaldr (Arnold),
Friðmundr (Fredemund), Geirþjófr (Gárþéow), Valþjófr
(Wealþéow), Vilbaldr (Wilbeald) o.s.v. tyder ogsaa
﻿paa angelsaksisk eller frankisk Afstamning; en Del
islandske Stednavne minder ligeledes om
angelsaksisk eller frankisk Indflydelse.

Om en af Landnamsmændene fremhæves det, at
hans Moder var flamsk, ligesom den tyske
Nationalitet ogsaa synes at have været repræsenteret blandt
Landnamsmændene, skønt dette ikke udtrykkelig fremhæves 
i Landnamsbogen. Dette kan imidlertid sluttes
af Personnavnet Saxi (Sachse) og Stednavnet
Saxahváll, som begge nævnes i Landnamsbogen, ligesom
en af Leif Erikssons Ledsagere paa hans Opdagelsesrejse 
til Vinland siges at have været en Tysker, som
længe havde opholdt sig hos hans Fader Erik den
Røde, og som havde opfostret Leif i hans Barndom
paa Island.

9. Landnamsmændenes Religion og Gudsdyrkelse. 
Den overvejende Del af Landnamsmændene
var Hedninger, saaledes alle de, der indvandrede
direkte fra Norge. Derimod havde mange af de
Landnamsmænd, der kom fra de britiske Øer, antaget
Kristendommen, ligesom alle de, der var af keltisk
Afstamning, var kristne. Herom vidner ogsaa flere
islandske Stednavne fra selve Landnamstiden, der er
sammensatte med Kirke, Kristus og Kors (f. Eks.
Kirkjubœr, Kristnes, Krossá, Krossás, Krossavík,
Krosshólar o.s.v.). Om andre hedder det derimod, at de var
»gudløse« (Ateister) eller at de kun troede paa deres
egen Styrke (trúa á mátt sinn ok megin). Nogle af
dem, der havde antaget Kristendommen, var ogsaa
kristne mere af Navn end af Gavn og paakaldte dels
Kristus, dels Tor, saaledes som Helge Magre, der
»troede paa Kristus, men paakaldte dog Tor paa Søtog
og under alle vanskelige Forhold samt i Anledning
af alt, han lagde størst Vægt paa i sin Drift«. I de
fleste Familier fik Hedenskabet derfor igen Overhaand
﻿i andet eller tredje Slægtled, saa at omtrent hele
Landet snart blev hedensk. I nogle Familier synes
dog Kristendommen at have holdt sig gennem hele
det 10. Aarh., saa at der stadig fandtes i hvert Fald
nogle kristne Mennesker i Landet (§ 2).

De af de hedenske Guder, man paa Island mest
dyrkede, var Tor, Frej og Njord, af hvilke »den
almægtige As« (Tor) var Hovedguden. Derimod nævnes
Odin saa godt som ikke i de islandske
Familiesagaer, og hans Dyrkelse er vist ikke naaet til
Island. Han synes kun at have været kendt af
enkelte Skjalde, der færdedes meget ved fremmede
Hoffer. Valhalstroen fandtes vist heller ikke hos
Almuen paa Island, skønt Valhal dog nævnes i de
yngre Sagaer. Man troede, at man efter Døden kom
til at bo i Bjærge og Høje, hvor man ved sin
Død fik en festlig Modtagelse af sine tidligere afdøde
Slægtninge og Venner. Saaledes fortælles der f. Eks.
om Goden Torstein Torskefangers Død, at hans
Faarehyrde en Aften saa Bjærget Helligfjæld (som Torsteins
Fader Torolf Mosterbo havde indviet til Bolig for
hele Slægten efter Døden) aabne sig, og derinde i
Fjældet saa han mægtige Langilde og hørte der
Bægerklang og stor og højrøstet Munterhed, hvor man
bød Torstein velkommen og sagde, at han skulde
sidde i Højsædet lige overfor sin Fader. Da
Faarehyrden kom hjem om Aftenen, fortalte han Torsteins
Hustru om sit Syn, men først den næste Dag erfarede 
de, at Torstein var druknet paa en Rotur.

For øvrigt finder man i Sagaerne talrige Spor af den
gamle Forfædredyrkelse bevaret. Ogsaa
Skæbnetroen var meget stærkt udviklet. Man troede, at
Skæbnegudinderne (Nornerne) eller deres Stedfortrædere 
kom til Stede ved hvert Menneskes Fødsel
og bestemte Barnets Skæbne for hele Livet.

Man troede ogsaa paa Skytsaander, saa vel for
enkelte Personer og Slægter som for hele Landet
eller enkelte Egne. Hvert Menneske havde sin egen
Skytsaand, sin Fylgje, der fulgte det Livet
igennem fra Vuggen til Graven, og som stundom for
andre Mennesker (som Forvarsel) aabenbarede sig i en
synlig Skikkelse, sædvanlig svarende til vedkommende
Menneskes særegne Karakter. Men hændte det, at en
Mand saa sin egen Fylgje, var det et sikkert Tegn
paa hans snarlige Død.

Selve Landets Skytsaander kaldtes Landvætter og
man lagde stor Vægt paa, at de ikke blev krænket
eller skræmt. Saaledes begyndte den hedenske Lov
Ulfljotsloven (§ 14) med den Bestemmelse, at man
ikke skulde sejle over Havet (fra Udlandet) med Skibe,
der var forsynet med Dragehoveder. Men saafremt
dette skete, skulde man tage Hovedet bort, før man
fik Landet i Sigte, og ikke sejle ind til Kysten med
»gabende Hoveder og opspilede Snabler«, saa at
Landvætterne blev skræmt derved.

Ejendommelig og særdeles oplysende for Folks
Begreber om Landvætterne er Snorre Sturlasons
Fortælling om deres Optræden, dengang Danekongen
Harald Gormssøn vilde gøre et Krigstog til Island for
at hævne de Nidvers, som Islænderne havde digtet
om ham. Da Kongen først vilde skaffe sig nogen
Underretning om Forholdene, bød han en troldkyndig
Mand at foretage en Heksefærd i Dyreskikkelse til
Island og se, hvad han kunde fortælle ham.
Troldmanden tog saa derhen i en Hvals Skikkelse. Da
han kom til Island, saa han, at alle Bjærge og
Bakker var fulde af Landvætter, nogle større, andre
mindre. Men da Troldmanden naaede ud for Vopnafjord 
(paa Østlandet), kom der en vældig Drage ned
mod Kysten, fulgt af en Mængde Slanger, Padder og
﻿Øgler, der udspyede Edder imod ham. Han svømmede 
da videre, indtil han var ud for Øfjorden (paa
Nordlandet). Der fløj imod ham en saa mægtig
Fugl, at Vingerne strakte sig til Fjældene paa begge
Sider af Fjorden, og med den fulgte en Mængde
andre Fugle, store og smaa. Han svømmede bort
derfra til Vestlandet og stævnede ind i Bredefjorden. Der
styrtede løs paa ham en vældig Okse, som vadede ud
i Søen og gav sig til at
udstøde frygtelige Brøl.
Med den fulgte ogsaa en
Mængde andre Landvætter. 
Troldmanden svømmede 
da bort derfra til
Sydlandet og vilde gaa i
Land paa Vikarskeid.
Men der kom imod ham
en Bjærgrise, med en
Jærnstav i Haanden;
Risens Hoved ragede op
over Fjældene, og med
ham fulgte mange andre
Jætter. - Det er disse 4 Skytsaander (Landvætter), der
nu (siden Island i 1918 blev anerkendt som et
selvstændigt Kongerige) findes afbildet i det islandske
Rigsvaaben (Fig. 1).

1. Islands Rigsvaaben
(med Landvætterne).

Hedningernes Gudsdyrkelse bestod hovedsagelig
i Ofringer paa et indviet Offersted, som kaldtes Vi 
(Helligdom, jfr. Viborg, Helligdomsbjærg), hvor der
fandtes et Tempel, et større eller mindre. De større
Templer kaldtes Hov, de mindre Harg. Her nød
enhver Gudernes Beskyttelse, og kun vaabenløs turde man
indtræde i Helligdommen. Den, der krænkede Stedets
Hellighed, betragtedes som »Varg i Vi« (Ulv i Helligdommen) 
og straffedes med høje Straffe. Der findes

2. Tomt af et islandsk
Gudehov, 88 Fod langt
og 51 bredt (Ljárskógar,
Vest-Island).

﻿omtalt meget store Templer, af indtil 120 Fods
Længde og 60 Fods Bredde, og man har paa Island
udgravet Grundvoldene af flere Gudetempler, der giver
nogen Forestilling om deres Plan (Fig. 2) Templet
bestod af tvende Dele, et større firkantet Langhus eller
Hal og et mindre Afhus eller »Guderum« med
rundbuet Gavlvæg og et hvælvet Kuppeltag, som kaldtes
Huve. Langhuset (Hallen) var
indrettet som en Festsal, og her
fandtes der mægtige Højsædessuler
med udskaarne Gudebilleder, og i
dem var der anbragt Nagler, som
kaldtes Gudenagler (jfr.
Romernes clavi sacri). I Afhuset, som
var det »allerhelligste« og hvortil
antagelig kun Tempelpræsten
havde Adgang, var der et Alter, som
var gjort med stor Kunstfærdighed 
og paa Overfladen beklædt
med Jærn. Paa dette Alter brændte
der en hellig, evigbrændende Ild,
som aldrig maatte gaa ud, og rundt
om Alteret stod Gudebillederne paa
en Forhøjning eller en høj Bænk.
Paa Alteret henlaa ogsaa en hellig Ring, Alterringen,
som Tempelpræsten bestrøg med Blodet af de Dyr,
han havde ofret, og som han skulde bære paa sin
Arm ved alle festlige Lejligheder og alle de offentlige
Møder, han selv skulde holde. Ved Alterringen skulde
alle højtidelige Eder og Tilsagn sværges. Det kaldtes
Ringed eller Tempeled. Paa Alteret stod endvidere
en stor Kobberskaal, Offerskaalen, hvori man kom
Blodet fra Offerdyrene og de Mennesker, der dømtes
til Ofring. Heri skulde Tempelpræsten, der var iført
røde Offerklæder, dyppe Offerkosten og med den
﻿stænke Offerblodet paa Mennesker og Dyr, samt
besmøre Gudebillederne og Templets Vægge dermed.
Ved Offerfesterne blev Kødet af Offerdyrene kogt i
store Kedler i Langhuset, hvorpaa det uddeltes som
Offermad til Forsamlingen eller Deltagerne i
Offermaaltidet. Ved dette blev der ogsaa drukket
Mindeskaaler til Gudernes Ære af et af Tempelpræsten
særlig indviet Drikkehorn.

Tempelpræsten kaldtes Gode (Guds Tjener, af goð,
Gud). Der findes ogsaa omtalt kvindelige Tempelpræster, 
og en saadan Præstinde hed da Gydje (»Tempelgydje« 
eller »Offergydje«).

10. Tilegnelsen af Land. Da Landnamstiden
varede 60 Aar og Landnamsmændene kom fra forskellige 
Steder og til forskellige Tider, i større eller
mindre Skarer, var Fremgangsmaaden ved at tilegne
sig Land eller tage det i Besiddelse ikke altid den
samme. Medens Landet var saa godt som ubeboet,
valgte Føreren for hver Indvandrerflok saa meget
Land, som han selv ønskede til Beboelse for sig og
sine Folk. Ved Valget af sit Bosted lod han sig enten
bestemme af Egnens Beskaffenhed eller af forskellige
Varsler, hvilke han opfattede som Vink eller Anvisning
fra Guderne. Det almindeligste i saa Henseende var, at
Landnamsmanden fra sit tidligere Hjem medbragte
sine Højsædessuler (§ 28), der paa Grund af de
Gudebilleder, som sædvanlig var udskaarne paa disse,
betragtedes som en Slags Husguder, medens andre
i samme Øjemed medbragte deres udskaarne Sætstokke 
(§29). Naar Landnamsmanden saa nærmede
sig Landets Kyst, kastede han dem i Havet, for at
de skulde anvise ham det Sted, hvor han skulde
opslaa sin Bopæl, idet han besluttede at nedsætte
sig der, hvor de drev i Land. Da der ofte kunde
hengaa flere (1—15) Aar, før han fandt dem, nedsatte
﻿han sig foreløbig paa et andet Sted. Men saa snart
han havde fundet sine Højsædessuler, flyttede han
altid derhen, hvor de var drevet i Land.

For at Landet kunde betragtes som Ens retmæssige
Ejendom, maatte man ved Tilegnelsen af dette
anvende visse Ceremonier, hvad der kaldtes at »hellige
sig Landet« (helga sér land). Denne Ceremoni
bestod i Regelen deri, at man indviede det paagældende
Stykke Land ved at »gennemfare det med Ild« (fara
land eldi). Dette skete ved at drage med en brændende
Gren rundt om eller hen over den Strækning, man ønskede 
at tilegne sig, eller, naar den ikke var synderlig
stor, ved at skyde en brændende Pil (»Tønderpil«)
hen over den. Naar man tilegnede sig Land af større
Udstrækning, nøjedes man dog med at tænde Baal
paa forskellige Steder (uden at drage rundt med selve
Ilden), idet man enten tændte flere Baal rundt om
hele sit Landnam (Koloni) med saadanne Afstande
imellem dem, at man stadig kunde se det ene fra det
andet, eller man blot nøjedes med at tænde et stort
Baal ved hver Flodmunding, hvorved man
tilegnede sig hele den Dal eller Egn, som Floden løb
igennem. Paa denne Maade tilegnede enkelte Landnamsmænd 
sig i Begyndelsen af Landnamstiden uhyre
Landomraader, af hvilke de saa dels ved Foræring
dels ved Salg afgav større eller mindre Strækninger
til Venner og Paarørende. Men senere, da der ikke
mere fandtes saa meget ubeboet Land og dette derfor
begyndte at faa større Værdi, blev det bestemt, at
ingen maatte tilegne sig mere Land, end han med
sit Skibsmandskab kunde gennemfare med Ild paa én
Dag fra Solopgang til Solnedgang.

Om Kvinders Landnam fandtes der en egen
Regel, der synes at tyde paa, at det ikke har været dem
tilladt at benytte den samme Fremgangsmaade som
﻿Mænd, nemlig at gennemfare Landet med Ild. Det
hedder nemlig, at en Kvinde ikke maatte tilegne sig
mere Land end det, hun kunde føre en toaarig Kvie
over paa én Dag, beregnet som en Foraarsdag fra
Solopgang til Solnedgang.

11. Befolkningsmængde og Næringsdrift. Hvor
stort Islands Indbyggerantal har været ved
Landnamstidens Slutning, kan ikke bestemt angives. Men
Sandsynligheden taler for, at det har været 60—70,000.
Der opstod hverken Byer eller Landsbyer, men kun
Enkeltgaarde, paa hvilke hver Familie levede
afsondret for sig selv, for det meste adskilt fra
hverandre ved en betydelig Afstand mellem Gaardene.

Næringsbruget var i alt væsentligt det samme som
nu til Dags: Jagt, Fiskeri og Kvægavl. Dog holdt
de foruden de nu almindelige islandske Husdyr (Kvæg,
Faar, Geder og Heste) ogsaa Svin, ligesom deres
Fjerkræavl ogsaa var større, idet de foruden Høns ogsaa
havde tamme Gæs. Desuden drev de (hvad der nu
ikke findes paa Island) et ret omfattende Agerbrug,
(Kornavl). De synes i det hele taget at have været
stræbsomme Folk og at have anvendt større Flid paa
Landets Opdyrkning og dets Befolkning, end nu er
Tilfældet. De udvandt Jærn (Mosejærn) ved
Udsmæltning af Myremalm, brændte Salt af Havvand, foretog
Engvanding ved Overrisling, beskæftigede sig med
Fiskeudklækning, idet de overførte Fiskeyngel til
Floder, hvor der før ingen Fisk fandtes, og syslede
med meget andet, som lige indtil den allersidste Tid har
været ukendt paa Island i Nutiden. Da de i deres
Trælle havde en meget billig Arbejdskraft og deres
Arbejde blev ledet med Omhu og Omsigt, opstod der
snart en betydelig Velstand i Landet, hvorom der
foreligger mangfoldige Vidnesbyrd i de islandske
Sagaers Skildringer.

*


﻿

II.

STATSLIVET.

12. Retstilstanden i Landnamstiden. Da
Indvandringen foregik enkeltvis og efterhaanden i Løbet
af en længere Tidsperiode, medbragte Indvandrerne
ikke nogen Slats- eller Samfundsordning. En saadan
fandtes da heller ikke paa Island hele Landnamstiden
igennem. Det eneste, der foruden Slægtskabs- og
Venskabsbaand knyttede Folk sammen, var derfor
Religionen eller Gudsdyrkelsen.

Vi finder i Sagaerne mange Beretninger, der viser,
at en af de betydeligste Landnamsmænds første
Gerninger var at bygge et Gudehov (Tempel). Og om
flere af dem berettes endog, at de medbragte større
eller mindre Dele af et Gudetempel fra deres
Hjemstavn i Norge. Da Templerne imidlertid som Regel
var store og anselige Bygninger (§9) og der desuden
til Opretholdelsen af Gudstjenesten ved dem, Ofringer
og Offergilder, krævedes betydelige Midler, kunde
naturligvis ikke alle og enhver indlade sig paa at opføre
et Tempel til eget Brug. Det var derfor kun de mere
velstaaende, og som Regel vistnok ogsaa de fornemste, 
Landnamsmænd, som havde Raad til at opføre
et Gudehov og indrette en offentlig Gudsdyrkelse. De
mindre bemidlede, hos hvem den religiøse Trang til
﻿Deltagelse i Gudsdyrkelsen kunde være lige saa stor,
ja, sikkert ofte endnu større, maatte da søge hen til
disse Templer og som Vederlag for deres Benyttelse
betale en Afgift, en Hovtold (Tempelskat), til
vedkommende Tempelejer. Der opstod saaledes et vist
Antal Sogne eller Menigheder, hvis Overhoved blev
Templets Forstander eller Præst, Goden.

Oprindelig havde Goden kun med Ledelsen af Menighedens 
religiøse Anliggender at gøre, medens
Menighedens enkelte Medlemmer i alle verdslige
Anliggender var uafhængige af ham. De ejendommelige
Forhold paa Island medførte dog snart en Forandring paa
dette Omraade. Thi den Omstændighed, at det var
de rigeste og mægtigste Mænd, der blev Tempelpræster, 
førte til, at de fattigere og svagere Medlemmer 
af Menigheden i mange Tilfælde maatte hos deres
Gode søge Støtte og Beskyttelse, og til Gengæld
yde ham de Tjenester, han paa sin Side kom til at
forlange af dem.

Landnamstiden var, som bekendt, en meget urolig 
Tid, en Del af selve Vikingetiden, en Tid, da
den stærkeres Ret gjorde sig stærkt gældende paa
alle Omraader i hele Norden. Og dette maatte 
naturligvis vise sig i endnu højere Grad paa Island, saa
længe der her endnu ikke fandtes noget ordnet
Statssamfund eller nogen Lov og Ret. En stærk og kraftig
Viking kunde da ustraffet overfalde sin svage Nabo
og fratage ham hans Ejendom og samtlige Ejendele,
endogsaa hans Hustru og Døtre, uden at den forurettede 
havde nogen som helst Udvej til at forhindre
det eller komme til sin Ret igen. Thi der gaves jo
ikke nogen verdslig Myndighed, til hvem han i
saadanne Tilfælde kunde henvende sig. Og da nu
Tempelpræsten var den eneste offentlige Myndighed,
der fandtes, skønt kun paa det religiøse Omraade, og
﻿det i de fleste Tilfælde netop traf sig saa, at han
tillige var den mægtigste, eller i hvert Fald en af de
mægtigste Mænd i sin Egn, var det ret naturligt, at
man i saadanne Tilfælde henvendte sig til sin Gode
for at søge hans Mellemkomst og Beskyttelse. Og
dette maatte jo føre til, at han efterhaanden ikke
alene blev Leder paa det religiøse Omraade, men at
han ogsaa fik en betydelig Indflydelse i alle verdslige
Anliggender, der angik de Personer, som hørte til
hans Menighed.

Hvert Tempelsogn kom saaledes efterhaanden til
at danne en lille uafhængig Stat for sig, hvis Ledelse
besørgedes af Goden, paa det religiøse Omraade i
Kraft af hans Stilling som Tempelpræst, men paa det
verdslige Omraade ifølge en stiltiende Overenskomst
eller de for Haanden værende Forholds Natur, uden
at han havde nogen officiel eller lovfæstet
Bemyndigelse til at optræde som verdslig Myndighed. Men
da der ikke gaves nogen Lov eller Ret i Landet, som
kunde anvendes overfor de Personer, der gjorde sig
skyldige i Overgreb eller forurettede andre, var Godens
Magtmidler i verdslige Anliggender temmelig faa og
indskrænkede sig væsentlig til Vaabenmagten og
den Anseelse, han som den rigeste og mægtigste Mand
i Sognet selvfølgelig var i Besiddelse af.

Men skønt de fattigere og svagere, der nødvendigvis 
maatte have en Beskytter at ty til, i Tilfælde af
Tvistigheder var nødt til at bøje sig for Godens
Afgørelse, fandt dog andre, der ikke alene mente at kunne
staa paa egne Ben, men som maaske ogsaa troede sig
i Stand til at optræde som de svageres Beskytter fuldt
saa vel som Goden, hans Indblanding i de verdslige
Anliggender uberettiget og farlig, og vilde ikke bøje
sig for hans Afgørelse, hvad der jævnlig førte til, at
opstaaede Tvister kun kunde afgøres ved Vaabenmagt.
﻿Og naar de stridende Parter hørte til to forskellige
Tempelsogne, blev en saadan Afgørelse næsten den
eneste Udvej.

At en saadan Tilstand, som maatte føre til evindelige 
Fejder, var uholdbar og let kunde medføre en
fuldstændig Ødelæggelse af det nystiftede
Nybyggersamfund, indsaas hurtigt af alle. Og man blev da
enig om at søge tilvejebragt en Samfundsordning,
bygget paa bestemte Love, en Fællesforfatning for
hele Landet.

13. Fristatens Oprettelse og dens Forfatning.
Til at istandbringe en Statsforfatning for hele
Landet og derigennen Oprettelsen af en fælles Fristat
blev der udset en ældre Mand paa 60 Aar, ved Navn
Ulfljot, der i sin Tid var indvandret fra Norge. For
at forberede sin Lovgivningsvirksomhed drog han til
Norge, hvor han opholdt sig i 3 Aar hos sin
Morbroder Torleif Spage (ɔ: den vise), der var en
overordentlig lovkyndig Mand og som nogle Aar senere
besørgede den Forandring af den norske Gulatingslov,
der blev foretaget af Kong Hakon den Gode (935—961).
Her udarbejdede Ulfljot sin Forfatningslov, der efter
ham kaldtes Ulfljotsloven, hvorefter han vendte
tilbage til Island. Den Lov, Ulfljot medbragte, var
ifølge Are Frodes Vidnesbyrd »for det meste affattet
efter den dagældende Gulatingslov, eller efter de Raad,
som Torleif Spage gav, angaaende hvor noget skulde
tilføjes eller udelades eller forandres«.

Da et af de vigtigste Punkter i Ulfljots Forfatningslov 
gik ud paa Oprettelsen af et Fællesting for hele
Landet, et Alting, gjaldt det at finde et passende
Sted til Afholdelsen af dette Ting. Til at paatage sig
denne Opgave bevægede Ulfljot sin Fostbroder Grim
Gedesko (ɔ: Gederams, Dueurt), som efter i den
Hensigt at have berejst hele Landet valgte et Sted i
3. Altingsstedet ved Tingvoldsøen mellem Almindingskløften
(Almannagjá) og Ravnekløften (Hrafnagjá).﻿

Ingolfs Landnam, henved 7 Mil Øst for Reykjavik,
hvor Økseaaen (Öxará) falder ud i en stor Sø, som
siden fik Navnet Tingvoldsøen, ligesom selve Stedet
kaldtes Tingvo1d (»Vold« = Slette, flad Mark, jfr. norsk

4. Tværsnit over Altingsstedet.
A. Almindingskløften. — B. Ravnekløften. — C. Tingvoldsletten.


﻿»Eidsvold«), men som af Danske nu ofte kaldes
»Tingvalla« (Ejef. Flt.).

5.  Nedstigning (fra Vest) i Almindingskløften.
Til venstre i Baggrunden ses Kløftens østre og lavere Væg.

Det maa erkendes, at Grim var særdeles heldig i
dette Valg, thi et bedre Samlingssted for hele Landet
kunde man næppe tænke sig, saa vel paa Grund af
dets overordentlige Naturskønhed, der stadig vækker
alle Besøgendes Beundring, som paa Grund af dets
﻿heldige Beliggenhed. Thi her mødes Veje fra alle
Landets Egne, fra Nord og Syd; fra Øst og Vest. Man
blev da ogsaa enig om, at Grim for sin Ulejlighed
skulde have én Penning fra hver Bonde i Landet;
disse Penge vilde han imidlertid ikke selv beholde,
men som en uegennyttig og gudhengiven Mand
skænkede han dem til Landets Gudetempler.

Efter at Altingsstedet var blevet fastslaaet, blev
der her afholdt et konstituerende Møde, hvor Ulfljots
Forfatningslov blev vedtaget, og dernæst, i Aaret
930, den første ordentlige Altingssamling, hvor Høvdingen 
Ravn Høngsson blev valgt til Lovsigemand 
eller Altingsformand, Fristatens højeste Embedspost (§ 14).

Ulfljots Forfatsningslov haves nu ikke mere i sin
oprindelige Skikkelse, idet den senere to Gange blev
Genstand for temmelig gennemgribende Ændringer,
og det kun er den sidste Redaktion, der er bevaret,
nemlig i den Lovsamling fra Fristatstiden, som kaldes
»Graagaasen«. Men ved en grundig Undersøgelse af
alle Kilder kan man dog saa nogenlunde udfinde,
hvorledes den oprindelige Ordning har været, og hvori
de senere foretagne Ændringer har bestaaet. Vi
finder da, at der i den islandske Forfatnings Historie
har været tre Udviklingstrin: 1. Ulfljotsloven, 2.
Gellesloven og 3. Njalsloven.

14. Ulfljotsloven. Ulfljots Forfatningslov gik i
Hovedtrækkene ud paa følgende:

Hele Landet skulde inddeles i 12 Tinglag eller
Tingsogne (se det vedføjede Kort, hvor deres Navne
findes), hvert bestaaende af 3 større Godedømmer,
idet der i hvert Tinglag skulde findes 3 Hovedtempler, 
hvis Goder skulde have politiske Rettigheder
eller verdslig Myndighed, og som derfor, i Modsætning
til de almindelige Tempelpræster (»Hovgoderne« eller
﻿»Offergoderne«) kaldtes Høvdinggoder eller
Herskergoder I Sagaerne kaldes disse Goder som Regel blot »Goder«, fordi
alle andre Goder efter Kristendommens Indførelse bortfaldt, saa at
der efter Aar 1000 kun fandtes »Høvdinggoder«. (forráðsgoði, en Gode, der har
»mannaforráð«, raader for, hersker over Folk) og deres
Godedømme Herskerkreds (forráðsgoðorð). Forholdet
var altsaa noget lignende, som hvis man nu til Dags
bestemte, at alle Landets Provster skulde tillige
være baade Herredsfogder og Rigsdagsmænd
(Lovgivere).

I hvert Tinglag skulde der hvert Aar holdes Herredsting, 
saa vel et Vaarting som et Høstting, der
skulde sammenkaldes af de 3 Høvdinggoder i Fællesskab 
og skiftevis ledes af dem, og disse kaldtes da,
paa Grund af deres Tingfællesskab, Samtingsgoder.
Paa hvert Vaarting skulde der findes en Domstol,
bestaaende af 36 Medlemmer, som udnævntes af de
3 Samtingsgoder i Forening, 12 af hver Gode. Men
paa Høsttingene fandtes der ingen Domstol.

Men foruden Herredstingene skulde der oprettes et
Fællesting for hele Landet, Altinget (Ting for alle,
for hele Landet). Og her skulde der findes en Altingsdomstol, 
bestaaende af 36 Medlemmer, udnævnt af
de 36 Høvdinggoder, ét Medlem af hver Gode, som
han valgte blandt sine Tingmænd eller de Mænd, der
hørte til hans Godedømme (Herskerkreds). Til denne
Domstol skulde de Sager stævnes, som enten ikke
kunde finde deres Afgørelse ved Vaartingsdomstolene eller
som Parterne foretrak at faa paadømt af Landets
Fællesdomstol, i Stedet for af Vaartingsdomstolen.

I Modsætning til Herredstingene fandtes der paa
Altinget ogsaa en lovgivende Forsamling, en Slags
Rigsdag, kaldet Lovretten (som  retter, forbedrer
6. Økseaafossen
(Økseaaens Nedstyrtning i Almindingskløften).

﻿(vedtager) Lovene). Den bestod af Landets 36
Høvdinggoder, foruden en af selve Lovretten valgt 
Formand, som ikke absolut behøvede at være Gode, men
dog hyppigst var det. Lovretten havde foruden sin
lovgivende Virksomhed ogsaa det Hverv at give 
﻿forskellige Bevillinger, Benaadninger, Dispensationer fra
gældende Love o.s.v. Saa vel alle Beslutninger i
Lovretten som alle Domme skulde for at være
gyldige ske ved Enstemmighed.

7.  Kort over Altingsstedet.
a. Skansebod. — b. Lovretten. — c. Njals Bod. - 
d. Lovbjærget (og ved Foden af dette Snorre Godes Bod). —
e. Bro over Økseaaen. — f. Tingvoldkirken.

Lovrettens Formand var tillige hele Altingets Formand. 
Han skulde altsaa ikke alene lede Lovrettens
Forhandlinger, men i det hele taget forestaa Ledelsen
paa Altinget. Men desuden havde han det Hverv at
forkynde saa vel nye som ældre Love paa det almindelige 
Forkyndelsessted paa Altinget, Lovbjærget
(Fig. 7 d.), en høj Klippe paa Østsiden af
Almindingskløften (Almannagjá). Og af denne sin Virksomhed
fik han Navnet Lovsigemand (som fremsiger,
﻿forkynder Lovene). Lovsigemanden var Landets højeste
Embedsmand, paa en Maade Fristatens Præsident,
skønt højst forskellig fra Præsidenten i de moderne
Republikker, da han ikke havde nogen som helst
administrativ Myndighed udenfor selve Altinget.

15. Kaster vi nu et Blik paa disse Fristatens
Hovedinstitutioner for at udfinde, hvad der maatte være
ejendommeligt for dem eller særlig islandsk og hvad
der maatte være overført fra Norge, saa ser vi for
det første, at det Tolvtalssystem, som var saa
fremherskende hos alle de nordiske og germanske
Folk, i den oprindelige Organisation er kommet til
sin fulde Ret, medens dette i den senere Ordning,
saaledes som vi finder den i Fristatens Lovbog,
Graagaasen, i flere Henseender er forsvundet. Den
oprindelige Ordning viser saaledes et større Slægtskab,
med den norske Organisation: der var 12 Tinglag,
12 Vaarting, 36 Goder, en Domstol paa hvert
Vaarting paa 36 Medlemmer og paa Altinget saa vel en
Lovrette som en Domstol paa 36 Medlemmer hver,
hvor man altsaa genfinder det samme Antal af 3
Tylvter, som var det normale Medlemstal for de
større Tingkollegier i Norge. Der er ogsaa overvejende 
Sandsynlighed for, at Lovene i Norge i den
ældre Tid ligeledes er blevet foredraget paa Tinge af
den norske Lagmand, og at det er i Overensstemmelse 
hermed, at Lovsigemandsembedet blev oprettet.
Nogle Forskere mener, at man i den ældre Tid ogsaa
har haft en Lovsigemand i Danmark.

Naar der ved Ulfljotsloven tillagdes Goderne en
betydelig verdslig Myndighed, saa var dette derimod
en væsentlig Afvigelse fra den norske Ordning, som
imidlertid nødvendiggjordes ved de særlige islandske
Forhold. At man i Norge i den ældre Tid har haft
Goder, ligesom paa Island, maa betragtes som
﻿sikkert At man ogsaa havde Goder i Danmark, kan man se af de
danske Runestene. Baade paa Helnæs-Stenen og paa Flemløse-Stenen 
nævnes saaledes »Rolv Noregode« og paa Glavendrup-Stenen 
»Ole Saalvegode«.. Men de norske Goder var saa at sige
udelukkende religiøse Embedsmænd, der aldrig opnaaede
nogen videregaaende verdslig Magt, hvorfor ogsaa saa
vel Stillingen som selve Navnet her fuldstændig
forsvandt ved Kristendommens Indførelse. I Norge var
det Herserne, Jarlerne og Kongerne, der var Indehavere 
af den verdslige Magt, og det var derfor disse,
som her udnævnte Medlemmerne af den norske Lagrette, 
som paa en Gang virkede som Domstol og som
lovgivende Forsamling. Men da der paa den Tid, da
Ulfljotsloven vedtoges, ingen andre offentlige
Myndigheder fandtes paa Island end Goderne, og de fleste
af disse desuden nedstammede fra norske Høvdingeætter, 
var det ret naturligt, at den verdslige
Myndighed, som i Norge indehavdes af Herser og Jarler,
paa Island tillagdes Goderne, saa meget mere som
det næppe vilde have været muligt at finde andre
Mænd, hvem man kunde betro denne Myndighed,
end netop de samme, som allerede beklædte en
Godestilling. Denne Afvigelse fra den norske Ordning var
derfor ligefrem fremkaldt af de stedlige Forhold paa
Island.

Naar der paa Island blev oprettet en Lovrette,
saa var denne Institution ganske vist overført fra
Norge, hvor man ogsaa havde en »Lagrette«. Men
der var dog her en væsentlig Afvigelse. Thi medens
den norske Lagrette i sig forenede baade den
lovgivende og den dømmende Myndighed, udsondredes
paa Island den dømmende Myndighed, saaledes at
Lovretten her udelukkende blev en lovgivende
Institution. Og medens Lagrettens Medlemmer i Norge
﻿blev valgt eller udnævnt af Høvdingerne, havde
paa Island Goderne selv Sæde i Lovretten, medens
kun Besættelsen af den ved Siden af den oprettede
Altingsdomstol skete ved Valg. Denne Adskillelse
af den lovgivende og den dømmende Myndighed
var et i høj Grad ejendommeligt Træk for den
islandske Forfatning, hvorved den hæver sig over alle
samtidige Forfatninger i Norden.

Ogsaa ved Ordningen af Tingene finder vi en
væsentlig Afvigelse. Thi medens man i Norge havde
flere Lagting, dannedes der paa Island et
Fællesting for hele Landet. Men ved Siden heraf
oprettedes der faste, regelmæssige Herredsting, med en af
Goderne udnævnt Domstol paa hvert Ting, hvor
vedkommende til faste, bestemte Tider kunde faa deres
Sager afgjort, medens saadanne faste Herredsting ikke
fandtes i Norge. Man kunde ganske vist i Norge,
naar en særlig Anledning dertil gaves, sammenkalde
et Herredsting, men dette skete her kun lejlighedsvis,
og havde i Almindelighed snarere Karakteren af et
Folkemøde end et Ting, da der her ikke fandtes
nogen Domstol. En saadan fandtes i Norge kun paa
Lagtingene. Paa Herredstingene blev de indstævnte
Retssager derimod ikke paadømt af en organiseret
Domstol, men det var her de forsamlede Tingmænd,
der tog Bestemmelse om, hvordan Sagen skulde
afgøres. Desuden gives der i den norske Lov den
Regel, at vedkommende Part, som havde en Retssag,
selv maatte sammenkalde Tinget, hvoraf man kan
se, at faste, regelmæssige Herredsting her ikke gaves.

Det fremgaar heraf, at skønt Ulfljotsloven ikke kan
antages at have været synderlig omfangsrig, er der
dog ved den blevet udført et saare betydningsfuldt
Arbejde, der bærer Præg af megen Eftertanke, megen
Konsekvens og stor Sans for Harmoni.  Der var 
saa﻿ledes allerede ved Fristatens Oprettelse lagt et saa
fortrinligt forfatningsmæssigt Grundlag, at dette
sikkert har øvet en stor Indflydelse, ikke blot paa
Retsdannelsen, men ogsaa paa Folkets Aandsliv og
Kulturliv i det hele taget.

16. Gellesloven. Ulfljots Forfatningslov bestod
uforandret i en Menneskealder, eller indtil 963. Men
ved denne Tid Man har tidligere sat Gelleslovens Gennemførelse til 965, men
nyere Undersøgelser har godtgjort, at det rigtige Aarstal maa være
963 (eller maaske 964). foreslog en af de mægtigste
Høvdinggoder paa Vestlandet, Tord Gelle, en Ændring af
den hidtil gældende Værnetingsregel, der igen førte
til en gennemgribende Ændring af Forfatningen.

Den gamle Værnetingsregel gik ud paa, at Drabssager 
skulde forfølges paa det Ting, der var nærmest
Gerningsstedet, da man her lettest kunde faa de
paalideligste Oplysninger om, hvordan alt var gaaet
til. Men Tord Gelle havde selv gjort den Erfaring,
at denne Regel kunde medføre store Ulemper, idet
Sagsøgeren i et fremmed Tinglag kunde være udsat
for at møde væbnet Modstand fra Beboernes Side.
Han foreslog derfor paa Altinget, at den gamle
Værnetingsregel skulde ændres, og dette Forslag vandt
Bifald i Lovretten, som vedtog en ny Værnetingsregel.
Men for at denne kunde gennemføres, maatte der
ogsaa vedtages forskellige andre Bestemmelser.

Det blev da vedtaget, at hele Landet skulde inddeles 
i 4 Landsdele eller Fjerdinger (senere kaldet
»Amt«) med bestemte geografiske Grænser, medens
de enkelte Tinglag og Godedømmer ikke havde haft
saadanne Grænser. I hver Fjerding skulde der saa
oprettes et Fællesting for hele Fjerdingen, et
Fjerdingsting, hvor de Sager skulde afgøres, der angik 


﻿Beboerne af den samme Fjerding, naar Parterne hørte til
forskellige Tinglag.

Den nye Værnetingsregel blev altsaa den, at naar
begge Parter hørte til samme Tinglag, skulde Sagen
anlægges paa Vaartinget i deres fælles Tinglag;
naar de derimod hørte til forskellige Tinglag indenfor
samme Fjerding, saa skulde Sagen forfølges paa
Fjerdingstinget, og dersom de endelig hørte til
forskellige Fjerdinger, skulde Sagen indbringes for Altinget.

Da nu hele Landet havde været inddelt i 12 Tinglag, 
var det den naturligste Ordning, at der efter
Fjerdingsinddelingen skulde være 3 Tinglag i hver
Fjerding. Dette blev ogsaa foreslaaet, og vedtaget
for de tre Fjerdingers Vedkommende. Men hos
Nordlandets Beboere mødte dette stærk Modstand, idet
de mente, at Afstanden mellem Tingstederne blev for
stor, dersom der her kun skulde være 3 Ting. Man
enedes da om, at der i Nordfjerdingen skulde vaere
4 Tinglag, saa at der nu i hele Landet blev 13 Tinglag, 
i Stedet for som tidligere 12. Men da der i
hvert Tinglag skulde være 3 Høvdinggoder, blev
Følgen jo den, at Nordfjerdingen fik 12 Goder, medens
hver af de andre Fjerdinger kun havde 9. Godernes
Antal i hele Landet blev saaledes herefter 39, i Stedet
for som tidligere 36.

Da der for Altingsdomstolen gjaldt den Regel,
at hver af Landets Goder til den skulde vælge ét
Medlem, maatte denne Regel nu forandres, for at
Nordfjerdingen ikke ved Besættelsen af Dommerpladserne 
skulde komme i Overvægt overfor de andre
Fjerdinger. Det blev derfor bestemt, at
Nordfjerdingens 12 Goder ikke skulde have Ret til at
udnævne mere en 9 Medlemmer af Altingsdomstolen,
saa at dennes Medlemstal (36) forblev uforandret.

Men Forøgelsen af Godernes Antal fik ogsaa 
﻿Betydning for Lovrettens Sammensætning, hvor jo
alle Høvdinggoder skulde have Sæde. Det blev da,
for at de nordlandske Goder her ikke skulde komme
i Overvægt, vedtaget, at Lovretten herefter skulde
bestaa af 48 Medlemmer (i Stedet for 36), nemlig af
Landets samtlige 39 Goder og 9 valgte Medlemmer,
der udnævntes af Goderne i de tre Fjerdinger, hvor
der kun fandtes 9 Høvdinggoder, ét Medlem fra hvert
Tinglag eller 3 fra hver Fjerding. Herved opnaaedes
jo, at hver Fjerding fik lige mange (12) Repræsentanter 
i den lovgivende Forsamling, Lovretten.

17. Som man af ovenstaaende vil se, var den
Forandring, som Gennemførelsen af den nye Værnetingsregel 
foranledigede i Fristatens Institutioner, ret
betydelig. Høvdinggodernes Antal var blevet forøget
fra 36 til 39, Lovrettens Medlemstal fra 36 til 48,
Vaartingenes Antal fra 12 til 13, hvorhos der blev
oprettet 4 Fjerdingsting med tilhørende Domstole.
Hertil kan endvidere føjes Landets Inddeling i
Fjerdinger med bestemte geografiske Grænser. Det var
altsaa foruden Lovsigemandsembedet kun Domstolenes 
Medlemstal, der var forblevet uforandret.

Men skønt den nye Værnetingsregel ikke medførte
nogen øjeblikkelig Forandring af Altingsdomstolen,
gav den dog indirekte Stødet til, at denne Domstol
lidt senere (omtr. 970) omformedes noget. Det viste
sig nemlig, at de nye Fjerdingsting med tilhørende
Fjerdingsdomstole var temmelig upraktiske, og de
faldt derfor hurtigt bort, hvor de overhovedet kom i
Stand, hvorom der kun foreligger sikre Efterretninger
for Vestfjerdingen, Tord Gelles egen Fjerding. Men
ved Fjerdingstingenes Bortfald voksede jo Antallet af
de Sager, der blev stævnet til Altinget, og da
Altingstiden var kort, kun 14 Dage, fandt man det
hensigtsmæssigt at dele Altingsdomstolen i 4 Afdelinger,
﻿saaledes at hver Afdeling kom til udelukkende at
paakende de Sager, der hørte til en bestemt Fjerding.
Disse Afdelinger fik derfor Navnet Fjerdingsretter,
der hver havde sit bestemte Navn: Nordlandsretten,
Østlandsretten, Bredefjordsretten og
Rangaaretten.

Da Fjerdingsretterne jo var opstaaet paa den
Maade, at den gamle Altingsdomstol paa 36 Medlemmer
delte sig i 4 Afdelinger, kom altsaa hver Fjerdingsret 
til at bestaa af 9 Dommere. Og naar 6 af disse
var tilstede og deltog i Paadømmelsen, havde
Dommen samme Gyldighed, som om Sagen var blevet
paakendt af den samlede Ret fuldt besat.

18. Njalsloven. Den Samfundsordning, der var
kommet i Stand ved Gellesloven, bestod nu uforandret 
i godt og vel 40 Aar, eller til 1004. Men ved
denne Tid foreslog en af Landets viseste og
lovkyndigste Mænd, Njal Torgeirsson, en ny
Forfatningsændring, der gik ud paa Oprettelsen af en ny
Domstol paa Altinget, foruden de allerede bestaaende
Fjerdingsretter, og i Forbindelse hermed Oprettelsen af
12 nye Godedømmer, samt en ny Ordning af Lovretten. 
Njals Forslag blev dog kun for nogle
Punkters Vedkommende vedtaget, uforandret, medens det
paa andre Punkter ved Ændringsforslag fra de
herskende Goder blev omdannet, saa at det i den
vedtagne Form fik en helt anden Skikkelse Den her givne Fremstilling af Njalsloven stemmer hverken
med den hidtidige Opfattelse af disse Forhold eller med
Fremstillingen i Njals Saga, skønt det netop er denne Saga, der danner
Grundlaget for vor Viden om Njalsloven. Men Njals Sagas Forfatter 
har øjensynlig sammenblandet Bestemmelserne i Njals Forslag 
med Indholdet af den vedtagne Lov, ligesom han har tillagt
Njal saadanne Bevæggrunde, som ikke er Njals ædle Natur og
højsindede Karakter værdige. Den videnskabelige Begrundelse af min
Fremstilling vil imidlertid fremkomme et andet Sted..



﻿Der var siden Gelleslovens Vedtagelse foregaaet
store Forandringer og stærke Brydninger i det
islandske Folkesamfund, og de naaede deres Højdepunkt
ved Kristendommens Antagelse som Statsreligion i Aaret
1000. Nye Høvdingeslægter var vokset op, og en ny,
mere demokratisk Aand havde bemægtiget sig Sindene.
Der var derfor opstaaet en stærk Misfornøjelse med
den gamle, helt igennem aristokratiske Forfatning,
som havde lagt hele Statsmagten i Hænderne paa nogle
faa Slægter, idet Godedømmerne jo gik i Arv i visse
bestemte Familier. Man fandt, at dette Faamandsvælde
var blevet farligt og ikke sikrede den Sagkyndighed
og Upartiskhed, der var nødvendig for Statens sande
Trivsel og Udvikling. Men navnlig mente man, det
kunde blive farligt for den nye, ubefæstede kristne
Religion, at hele Statsmagten ogsaa efter
Kristendommens Indførelse vedblivende skulde være i
Hænderne paa Hedenskabets fornemste Repræsentanter, 
dettes Grundpiller, Goderne, uden at de virkelig 
kristne Høvdinger og den kristne Menighed i
det hele taget havde den mindste Indflydelse paa
Ledelsen af Statens Anliggender. Det var fire Aar i
Forvejen under Kampen om Kristendommens Indførelse 
kommet saa vidt, at man var paa Nippet til
at danne to særskilte Stater, og den paatænkte
nye Stat havde allerede valgt sin egen Lovsigemand
(§56). Dette blev imidlertid forhindret ved en
Forhandling imellem den nye og den gamle Lovsigemand,
der førte til en foreløbig Sejr for det kristne Parti.
Men nu vilde dette Parti forfølge sin Sejr videre og
ved et Forslag fra sit lovkyndigste Medlem, Njal,
søge at gennemføre en Omordning af Lovgivningsmagten 
og dermed hele Statsmagten.

Og denne ulmende Misfornøjelse gjaldt ikke alene
Lovgivningsmagten, men ogsaa Domsmagten. Det
﻿havde nemlig vist sig, at den forskellige Livsanskuelse 
hos Hedninger og Kristne havde haft den Indflydelse 
paa Domstolene, at det blev næsten umuligt
at opnaa et gyldigt Domsresultat, idet Loven jo
bestemte, at en gyldig Dom kun kunde afsiges, naar
der forelaa Enstemmighed. Det var derfor
kommet saa vidt, at Folk truede med at undlade at
indbringe deres Sager for Retten og foretrak at afgøre
dem med »Od og Æg« (Vaabenmagt).

Det har sikkert været denne Tilstand og disse
Aarsager, som bevægede Njal til at fremkomme med sit
Forslag. Han var jo en ivrig Kristen og en af de
første betydelige Personligheder, som inden Kristendommens 
lovmæssige Antagelse havde ladet sig døbe
af den af Kong Olaf Tryggveson udsendte
Missionspræst Tangbrand (§ 55).

19. Den ved Njalsloven vedtagne Ordning gik ud
paa følgende:

Der skulde paa Altinget oprettes en ny Domstol,
Femterretten, bestaaende af 48 Medlemmer, af
hvilke dog kun de 36 skulde deltage i Afstemningen,
idet Parterne, inden Voteringen begyndte, skulde
udskyde 12 Medlemmer (6 hver). Her skulde bl. a. de
Sager afgøres, som ikke kunde bringes til Afgørelse
ved Fjerdingsretterne, og for altid at sikre et
Domsresultat, skulde der her gælde Stemmeflerhed, samt
betydelig strængere Procesregler end ved de andre
Domstole. Der skulde saaledes herefter være 3
Instanser: en Underret (de 13 Vaartingsdomstole), en
Overret (de 4 Fjerdingsretter) og en Højesteret
(Femterretten).

Da de gamle Goder kun skulde have Ret til at
udnævne det samme Antal Dommere til Femterretten
som til de andre Domstole (36), skulde der oprettes
12 nye Godedømmer, hvis Indehavere skulde 
﻿nævne de manglende 12 Medlemmer, medens disse
nye Goder derimod ikke fik Sæde i Lovretten.

Lovretten skulde herefter bestaa af 144
Medlemmer. Der skulde her være 3 Bænke, og paa den
midterste af dem skulde, foruden Lovsigemanden, alle
de hidtilværende 48 stemmeberettigede Medlemmer 
(39 Goder + 9 valgte Medlemmer) have deres
Plads. Men desuden skulde der i Lovretten være 96
valgte Bisiddere, og disse Bisiddere, der kun skulde
være raadgivende og uden Stemmeret, skulde sidde
paa den forreste og den bageste Bænk, én foran og
én bagved hvert stemmeberettiget Medlem.

Vedtagelse af Love skulde herefter ske ved
Stemmeflerhed, medens der til Meddelelse af
Bevillinger (Benaadninger og Dispensationer) som hidtil
fordredes Enstemmighed, hvorhos Meddelelse af
disse ogsaa skulde kunne forhindres af en Person,
der befandt sig udenfor Lovretten, naar denne
nedlagde Forbud mod Bevillingen, saaledes at det kunde
høres i Lovretten.

Med Njalsloven havde Udviklingen af Fristatens
Forfatning naaet sit Højdepunkt, og der vides ikke
senere, lige til Fristatens Undergang, at være blevet
foretaget nogen anden væsentlig Forandring i den,
end at Landets Biskopper, efter de to Bispestoles
Oprettelse, ogsaa fik Sæde i Lovretten som
stemmeberettigede Medlemmer. Det er ogsaa denne Ordning,
vi finder i Fristatens Lovbog, Graagaasen.

20. Men skønt Njalsloven i flere Henseender
betegner et stort Fremskridt i Forhold til den tidligere
Ordning, er der dog ingen Tvivl om, at Njals
oprindelige Forslag har sigtet langt videre. Men
hvordan det har set ud i alle Enkeltheder, kan nu ikke
bestemt afgøres. Det ser dog ud til, at hans Forslag
angaaende Ordningen af Domsmagten er blevet 
﻿taget uforandret. Derimod er hans Forslag angaaende
Ordningen af Lovgivningsmagten under
Behandlingen undergaaet en væsentlig Forandring. Thi hans
oprindelige Forslag synes her at have været, at
Lovretten skulde helt og holdent besættes ved Valg, og
at der til Medlemmer af denne skulde vælges de
viseste og kundskabsrigeste Mænd. Han har
saaledes ønsket, at man i Stedet for en Forsamling
af arvelige Goder, et aristokratisk Faamandsvælde,
skulde faa en virkelig sagkyndig, demokratisk
Lovrette. Og dersom hans Forslag var blevet vedtaget
uforandret, vilde Island have været det første Land i
Verden, der fik en valgt Folkerepræsentation.

Men saaledes gik det jo ikke. Goderne, som alene
havde Stemmeretten, indsaa naturligvis, at dersom
de vedtog en saadan Lov, saa havde de dermed givet
Slip paa hele deres Magt. Da imidlertid Stemningen
mod det herskende Aristokratier saa stærk, at det
ogsaa kunde have haft skæbnesvangre Følger for
deres Magtstilling helt at afvise Forslaget, besluttede de
at gaa ind paa det med en betydelig Tillempning.
De stillede derfor et Ændringsforslag om, at der
herefter i Lovretten, foruden de hidtilværende 48
stemmeberettigede Medlemmer, skulde sidde et valgt
Element, et dobbelt Antal (96) Bisiddere, der dog kun
skulde være raadgivende. Ved denne Ordning var
der saaledes gjort en Indrømmelse til dem, der
forlangte en større Sagkyndighed hos den lovgivende
Forsamling, medens paa den anden Side de herskende
Godeslægter dog som før beholdt den lovgivende Magt
omtrent ubeskaaret, idet baade de alene var stemmeberettigede 
og de selv valgte deres Raadgivere.

Men skønt Njals oprindelige Forslag saaledes ikke
kunde gennemføres i sit fulde Omfang, taler det dog højt
til Ære for den Mand, i hvis Hjerne det var opstaaet.

﻿21. Holmgang. Omtrent samtidig med
Femterrettens Stiftelse blev (i Aaret 1006) Holmgang
afskaffet (hvad der i Norge først skete i 1012, men i
Danmark allerede omtr. 960), der i den hedenske Tid
havde været et lovligt Afgørelsesmiddel i Retstrætter,
navnlig i Spørgsmaal om Ejendomsret (Ret til Gods,
Kvinder o. s. v.), naar man ikke kunde faa sin Ret ved
Domstolene, ja som en Slags Højesteret, idet
Holmgangen jo betragtedes som en hedensk Gudsdom.

Man skelnede imidlertid imellem to Slags Dueller:
Tvekamp, der var uregelbunden, og Holmgang,
der skulde foregaa efter bestemte, forud fastsatte
Holmgangsregler.

Holmgang fandt jævnlig Sted paa Tinge og holdtes
hyppigst paa en Holm eller lille Ø (deraf Navnet),
paa Altinget i Økseaaholmen (Fig. 7). De kæmpende
skulde staa paa et Skind, 5 Alen i Udstrækning, hvis
Hjørner blev nedrammede i Jorden med Træangler,
som kaldtes Tjasner. Uden om Skindet skulde der
afridses 3 Bede, hvert af en Fods Bredde, og uden
om dem igen stilledes der 4 Stænger, der kaldtes
Hasler (opr. af Hasseltræ), eller en Kreds af
Grænsestene, ogsaa benævnt »Holmkreds«. Dette
kaldtes »haslet Vold« (haslaðr völlr).

Vaabnene skulde være af en forud fastsat
Beskaffenhed, Sværdene hyppigst ikke mere end 1 Alen
lange, og hver af de kæmpende kunde efter Aftale
have i—3 Skjolde. De havde hyppigst (men dog ikke
altid) hver sin Skjoldsvend (Sekundant), der skulde
holde Skjold for dem og afbøde Modpartens Hug.
Blev det sidste Skjold kløvet, skulde den kæmpende
alligevel træde ind paa Skindet, om han end før var
traadt udenfor det, og dække sig med Sværdet. Den
udfordrede havde første Hug. Satte nogen en Fod
udenfor Haslerne eller Grænsestenene, saa veg han,
﻿satte han begge Fødder udenfor, saa flygtede han.
Blev den ene saaret, saa der kom Blod paa Skindet
eller Jorden, skulde Holmgangen betragtes som
afgjort og den erklæres for Sejrherre, som ikke var
blevet saaret.

Ved Afslutningen af Holmgangen blev der jævnlig
ofret en Okse (undertiden to), der skulde hugges af
Sejrherren.

Hvis den udfordrende sejrede, skulde han have Ret
til det, hvorom der kæmpedes, Sejrmaalet, men led
han Nederlag, skulde han udløse sig fra Holmen med
et forud aftalt Beløb, sædvanlig 3 Mark Sølv (§ 40),
men faldt han i Kampen, havde han forbrudt al sin
Ejendom, der tilfaldt Sejrherren. For En, der faldt
i Holmgang, havde ingen Ret til Hævn eller Bøder.

Men skønt Holmgangen ved Lov blev afskaffet som
lovligt Retsmiddel i Aaret 1006, fandt den dog
flere Gange ulovligt Sted paa Island efter den Tid,
sidste Gang endda saa sent som i Aaret 1527, da
Islands to sidste katolske Biskopper gennem
Stedfortrædere lod deres Strid afgøre ved en Holmgang i
Økseaaholmen paa Altinget.

22. Tingforsamlinger. Midtpunktet for al offentlig
Virksomhed og Statsliv paa Island var Tingforsamlingerne, 
der afholdtes paa bestemte Tingsteder og
til visse fastsatte Tider: Vaartinget i Maj, Altinget
i Juni og Høsttinget senest 8 Uger før Vinterens
Begyndelse.

Hvert Ting begyndte med en højtidelig Indvielse
og Fredlysning, som altid foretoges af en Gode. Paa
Altinget foretoges denne Indvielse af den Gode,
der nedstammede fra Landets første Landnamsmand,
Ingolf, og som kaldtes Statsgode, fordi hans
Virksomhed herved kom til at have større Betydning for
hele Staten end de andre Goders.
﻿
Til at møde paa Tinge var alle berettigede,
Mænd, Kvinder og Børn. Derimod var Mødepligten
forskellig for de forskellige Ting. Til at møde paa
Vaartinget var alle Bønder pligtige, men paa
Altinget kun de Bønder, der havde saa stor Formue, at
de kunde ansættes til Tingrejseafgift (Skat). Men de
kunde dog fri sig for denne Forpligtelse ved at betale
Afgiften. Dog kunde Goden tvinge et vist Antal af
sine Tingmænd til at ledsage sig til Altinget.

Den omfattende Deltagelse i Tingforsamlingerne
fremkaldte et overordentligt Røre og Liv hos Folket.
Man rejste gerne sammen i større Flokke, og
undertiden plejede alle de Tingbesøgende, der hørte til
samme Godedømme, at slutte sig til deres Gode, saa at
han kunde optræde med et Følge paa 60—70 Mand eller
endog derover (i Sturlungetiden endog flere Hundreder).

Der var ogsaa paa forskellig Maade sørget for at
gøre Opholdet paa selve Tingstedet saa behageligt
som muligt, især paa Altinget, hvor Opholdet varede
længst. Som Græsgang for de Tingbesøgendes Heste
benyttedes her en Alminding i Nærheden af Tingstedet, 
og herfra hentede man ogsaa det nødvendige
Brændselsmateriale. Under Opholdet paa Tinget
boede man i Boder (Tingboder), bestaaende af fire
Jordvægge, hvorover der i Tingtiden blev spændt
et Telttag af Vadmel, ligesom Væggene undertiden
indvendig blev behængt med Tæpper af samme Stof.
Dette kaldtes at »tjælde« sine Boder. Paa
Vaartings- og Høsttingstederne maatte hver Mand
sørge for sit Bodophold, men paa Altinget var det
fornemlig Goderne, der havde Boder, og Goderne
kunde forlange, at deres Tingmænd opholdt sig i
deres Boder, ligesom Tingmændene paa deres Side
havde Krav paa at blive optaget i deres Godes Bod,
hvis de leverede et vist Bidrag til Bodens Tjælding.
﻿
Men foruden de egentlige Tingmænd havde ogsaa
enkelte Forretningsfolk deres egne Boder paa
Altinget. Der fandtes her saaledes Boder, som tilhørte
Skomagere, Sværdslibere, Gøglere, ja endogsaa
Tiggere. Der omtales ogsaa Bryggere og Ølboder
paa Altinget, hvor der solgtes Drikke til de
Tingbesøgende. Og man finder endogsaa de fornemste Mænd,
som f. Eks. Snorre Sturlason (§ 66) og Sturla
Sighvatsson (§ 70, 72), omtalt blandt dem, der besøgte
saadanne Beværtninger.

Dette viser, hvor mange Slags Folk der besøgte
Tingene, og hvor broget og bevæget et Liv her fandt
Sted. Man finder ogsaa mange Slags Lege og
Forlystelser omtalt paa Tingene. Der var saaledes paa
Altinget et Sted, som kaldtes »Brydeskrænten«,
hvor man plejede at afholde Brydekampe, og
saadanne Kampe omtales ogsaa paa Vaartingene. Paa
Høsttingene omtales ogsaa baade Boldspil og
Hestekampe. Paa Tingene plejede ogsaa sagakyndige Mænd
at underholde Folk med Sagafortælling og berejste
Mænd med Nyheder fra Udlandet.

For at nyde godt af alle disse Fornøjelser og for
at træffe Venner og Bekendte, besøgte derfor jævnlig
ogsaa baade ældre og yngre Kvinder Tingene, hvor
de sad som Tilskuere ved Legene og belønnede
Sejrherrerne med deres Bifald. Det hændte da heller
ikke sjældent, at unge Mænd og unge Piger her for
første Gang lærte hinanden at kende, og at det
saaledes stiftede Bekendtskab førte til Trolovelse og
Ægteskab.

Tingforsamlingerne dannede saaledes ikke alene et
Midtpunkt for Statslivet og alle alvorlige
Forretninger, men ogsaa for Selskabslivet og alle Slags
Fornøjelser, hvor hele Folkets aandelige Liv og
Rørelser pulserede paa det kraftigste.
﻿
23. Stænder. Det islandske Folks Inddeling i
Stænder var særdeles ligetil. Hovedinddelingen var
her, ligesom i det øvrige Norden, paa den ene Side
de frie Mænd, der i retslig Henseende dannede
Statssamfundet, og paa den anden Side Trællene
(Slaverne) eller de, der ikke nød fulde statsborgerlige
Rettigheder. Men for øvrigt deltes dog begge disse
Hovedklasser i flere Underklasser.

De frie Mænd dannede egentlig kun en enkelt
Stand, idet de, i Modsætning til hvad Tilfældet var
i Norge, alle havde samme personlige Ret, d. v. s.
samme Ret til personlige Bøder for Retskrænkelser,
ligesom ogsaa i Tilfælde af deres Drab Mandeboden
ifølge Loven var ens for dem alle, nemlig et Hundrede
(120 Øre) eller 15 Mark Sølv (§ 40) I Praksis var dog Mandeboden ikke altid ens; idet mange
for at opnaa Forlig og undgaa Fredløshed ved Dom gik ind paa
at betale det dobbelte eller endog mangedobbelte af, hvad Loven
foreskrev.. Men skønt alle
frie Mænd var lige for Loven, skelnedes der dog her
i flere Tilfælde, ogsaa i retslig Henseende, mellem
forskellige Klasser, som Bønder, Husmænd, Tjenestekarle 
og enlige eller løse Mænd.

Bonde kaldtes hver den, der drev et selvstændigt
Landbrug. Men der skelnedes her imellem Gaardejere 
(Selvejere) og Fæstere, af hvilke de første i
visse Henseender havde større Rettigheder end de
sidste. Der skelnedes ogsaa imellem dem, der var
saa formuende, at de kunde ansættes til Tingrejseafgift 
(Skat), og dem, der var fritagne herfor og da
nærmest betragtedes som Proletarer.

En egen Klasse, der ragede op over alle andre,
udgjorde Høvdingerne eller Goderne. Det var dog
kun i en vis Forstand, at de udgjorde en egen Klasse,


﻿nemlig for saa vidt de var Indehavere af den politiske
Magt og beklædte et Statsembede. Derimod udgjorde
de ikke nogen egen Stand i samme Forstand som
Adel i andre Lande eller den norske Høvdingeklasse,
der jo nød betydelige Særrettigheder fremfor den
almindelige Bondeklasse. Ganske vist havde Goden
paa Grund af sin Stilling som Statsembedsmand
forskellige Særrettigheder, men disse gjaldt kun ham
personlig og udstrakte sig ikke, som i Norge, til
hans Familie eller Æt. Endogsaa med Hensyn til
Mandebod synes Goden ifølge Loven at have været
stillet ganske paa samme Maade som en hvilken som
helst anden fri Mand Dette udelukker imidlertid ikke, at man ved Forligsforhandlinger, 
der beroede paa fri Overenskomst, undertiden betalte en
højere Mandebod for en Godes Drab end for en almindelig fri
Mand. Men det samme fandt ogsaa Sted over for andre ansete
Mænd, der ikke var Goder. Saaledes blev der f. Eks. udredet
dobbelt Mandebod (2 Hundrede = 30 Mark Sølv, § 40) for hver
af Njals tre Sønner (Grim, Høskuld og Helge) og for Njal selv
endogsaa tredobbelt Mandebod (3 Hundrede = 45 Mark Sølv),
skønt han ikke var Gode, men kun en anset Bonde..

At Goderne ikke opnaaede saadanne Særrettigheder,
er sikkert begrundet deri, at de stadig betragtedes
som Embedsmænd. Thi skønt Godeværdigheden
var arvelig, kunde dog Godedømmet sælges og
afhændes til en anden, hvorved den tidligere Gode
kun blev en almindelig Bonde, ligesom en hvilken
som helst Mand ogsaa kunde blive Gode, af hvor lav
Herkomst han end var, hvis han blot havde Raad
og Lejlighed til at købe sig et Godedømme. Godens
højere Stilling og Anseelse i Samfundet skyldtes
altsaa udelukkende hans Værdighed som Gode, hans
Embedsstilling, men udstrakte sig ikke til hans
Person udover den Tid, han virkede som Gode.


﻿
24. En egen Klasse udgjorde straffede Personer,
der ved Dom havde mistet de dem tilkommende
Rettigheder og som derfor i retslig Henseende kom til
at staa udenfor det almindelige borgerlige Samfund,
nemlig Landsforviste og Fredløse.

Landsforviste eller »Livringsmænd« kaldtes
de, der var blevet dømt til 3 Aars Landsforvisning
(paa Dansk ofte, mindre heldigt, kaldt »den mindre
Fredløshed«), samt Konfiskation (Inddragelse) af alt,
hvad de ejede. Benævnelsen »Livringsmand« hidrører
fra, at den dømte, for at undgaa Fredløshed (Dødsstraf), 
ved Namsretten (Eksekutionsretten) skulde til
Goden betale en Sølvring, der vejede én Mark (§ 40),
og denne Ring, hvorved han frelste sit Liv, kaldtes
»Livring«. Hvis han ikke rejste, ifaldt han
Fredløshedsstraf.

Fredløse eller Skovgangsmænd (der vandrer
om i Skovene) kaldtes de, der var blevet dømt til
Livsstraf, som dog ikke øjeblikkelig blev fuldbyrdet
(idet direkte Dødsstraf ikke kendtes). Men den
Fredløse maatte ikke underholdes af nogen, og ingen
maatte yde ham nogen som helst Hjælp, ligesom han
ustraffet kunde dræbes af hvem som helst. Han
maatte heller ikke føres ud af Landet, og dersom han
alligevel slap til Udlandet, maatte han aldrig vende
tilbage, og kunde der ustraffet dræbes af andre
Islændere. Han var (i den kristne Tid) udelukket fra
kirkelig Begravelse, og hans Formue inddroges. Hvis
han avlede Børn under Fredløsheden, havde disse
ingen Arveret.

Fredløsheden var livsvarig, og der findes ikke i
Loven Spor til, at den nogensinde eller efter et vist
Antal Aar kunde bortfalde. Det synes dog at fremgaa 
af enkelte Beretninger i Sagaerne, at Lovretten i
den ældre Tid i visse Tilfælde har kunnet benytte
﻿sin Benaadningsret (§ 14, 19) overfor en Fredløs. Paa
hver Skovgangsmands Hoved var der sat en Pris,
som i Almindelighed var 1 Mark (§ 40), men som
i visse Tilfælde kunde forhøjes til 3 Mark. Ved at
dræbe andre Fredløse kunde dog Skovgangsmanden
opnaa en Formildelse og i visse Tilfælde endog
Ophævelse af sin Straf.

25. En egen Stand udgjorde Trællene og andre
ufrie, hvis borgerlige Rettigheder var mere eller
mindre indskrænket. Man havde her 3 Klasser: de
egentlige Trælle, Gældstrælle og Frigivne.

Trællene (Slaverne) nød i den ældre Tid ingen
som helst Menneskerettigheder og betragtedes som
staaende udenfor Samfundet. De nød derfor ingen
Retsbeskyttelse og kunde ikke besidde nogen Formue,
medens de selv var deres Herres Ejendom og
regnedes til hans levende Gods ved Siden af Kvæget.
Trællens Herre kunde, uden Ansvar, dræbe eller lemlæste
ham. Han kunde paalægge Trællen et hvilket som
helst Arbejde og ved vilkaarlig Revselse tvinge ham
til at udføre det. Han kunde bortleje og sælge sin
Træl og give ham som Betaling for Gæld. Trællen
kunde, uden sin Herres Tilladelse, intet erhverve for
sig selv. Thi Herren var berettiget til Trællens hele
Arbejdsfortjeneste, medens han til Gengæld skulde
forsørge Trællen. Overfor Tredjemand havde Herren
at svare for sin Træls Ord og Handlinger, ligesom
han paa den anden Side tog Bøder for den Overlast,
der tilføjedes hans Træl, som Erstatning for det Tab
og Forhaanelse, der ved Trællens Mishandling var
blevet tilføjet — ikke Trællen — men ham selv, i
Lighed med hvad der gjaldt om Skade paa anden
levende eller død Ejendom, f. Eks. Kvæg eller Jord
o. s. v. Dræbte Trællen en fremmed Træl, kunde
Herren altsaa sagsøge Drabsmandens Herre til Straf
﻿og Erstatning for Trællen efter Vurdering, medmindre
den almindelige Trællebod (12 Øre= 1½ Mark Sølv,
§ 40) var blevet bragt ham inden Tredjedagen efter
Drabet. I den senere Del af Fristatstiden blev dog
Trællens retslige Stilling noget forbedret, hvilket
væsentlig skyldtes Kristendommens Indflydelse.

Men skønt Trællenes retslige Stilling saaledes var
yderst slet, synes deres Behandling paa Island dog i
Virkeligheden at have været mild, og der gives i
Sagaerne adskillige Eksempler paa forskellige Trælles
rørende Hengivenhed overfor deres Herrer. Men for
Resten var Trællenes Antal paa Island aldrig
synderlig stort og maa desuden tidlig være aftaget meget
betydeligt. Thi det Menneskerov og den Menneskehandel, 
som var saa almindeligt i det 9. og 10. Aarh.,
og som synes at have ført et ikke ringe Antal, særlig
irske, Trælle og Trælkvinder til Island, aftog eller
standsede helt ved Folkets Overgang til Kristendommen. 
Og skønt Trældommen aldrig formelt blev afskaffet, 
var den dog allerede i det 13. Aarh. fuldstændig 
ophørt i Landet.

Gældstrællene var væsentlig forskellige fra de
egentlige Trælle og dannede med de Frigivne en Slags
Mellemklasse mellem frie Mænd og Trælle.
Gældstrællene var nemlig frie Personer, der for en kortere
eller længere Tid var nedsunkne i Trællestanden eller
i Gældstrældom. Gældstrældom anvendtes særlig som
Tvang til Opfyldelse af Forsørgelsespligten. Den,
der ikke kunde forsørge sine Forældre eller Børn,
skulde saaledes gaa i Gældstrældom hos den, der
paatog sig Forsørgelsen. Gældstrældom kunde ogsaa
anvendes som en Slags Straf for Utugt, naar
Vedkommende ikke kunde betale de vedtagne eller idømte
Bøder.

Gældstrællens Stilling var væsentlig forskellig fra
﻿en Træls Stilling, idet hans Trældom kunde hæves
ved Betaling af Gælden, enten ved eget Arbejde eller
ved Udløsning af andre. Gældstrællen nød ogsaa
forskellige Rettigheder, som ikke tilkom almindelige
Trælle. Han havde saaledes delvis Ret til Drabsbøder, 
naar en af hans Frænder blev dræbt, til Lejermaalsbøder, 
til Arv o. s. v.

De Frigivne (eller »Løsingen«) dannede paa en
Maade en Modsætning til Gældstrællene. Thi medens
Gældstrællen var en fri Mand, der var nedsunken
i Trællestanden, var den Frigivne derimod en Person,
der havde været Træl, men som var blevet hævet
op i de Fries Stand, enten ved Frigivelse eller ved
Løskøbelse. Men for at Frigivelsen skulde have den
fulde Virkning og den Frigivne kunde nyde de samme 
menneskelige og statsborgerlige Rettigheder som
frie Mænd, maatte han af Goden paa Tinge paa en
højtidelig Maade optages i Samfundet (leiða í lög,
indføre i det lovordnede Samfund). Den Frigivne stod
dog stadig i et vist Afhængighedsforhold til Frigiveren
og dennes Slægt, og kunde i visse Tilfælde igen
berøves Friheden. Mandeboden for den Frigivnes
Drab var ogsaa kun det halve (60 Øre = 7½ Mark
Sølv, § 40) af den frie Mands og Straffen for
Lejermaal med en frigiven Kvinde lavere end ellers.
Derimod betragtedes den Frigivnes Børn som helt
fribaarne, og naar hans Datter forførtes, havde han
saaledes Krav paa samme personlige Bod som en
fri Mand.

26. Kommunalvæsenet. Hele Landet var inddelt
i et vist Antal Sognekommuner, der med Hensyn
til kommunale Anliggender var fuldstændig uafhængige
af Statsmagten. Ingen Kommune maatte dog bestaa
af mindre end 20 skattepligtige Bønder. Kommunens
Hovedopgave var at ordne Fattigforsørgelsen:
﻿Fordeling af Fattiglemmer til Underhold og
Inddrivelse af Fattigtiende og Madgaver til
Understøttelsestrængende, samt Ledelsen af den i hver
Kommune bestaaende Brand- og Kvægforsikring.

Alle Kommunens Beboere dannede nemlig i saa
Henseende et gensidigt Forsikringsselskab.
Brandforsikringen omfattede 3 af Gaardens Bygninger:
Stuen, Madburet og Ildhuset (senere: enten
Ildhuset eller Skaalen (§ 29, 30) efter frit Valg). Hvis
der paa Gaarden fandtes en Kirke eller et Kapel,
omfattede Forsikringen ogsaa disse. Kvægforsikringen 
gjaldt kun for Hornkvæget (Køer og Okser),
men derimod hverken for Faar, Geder, Svin eller
Heste. Den lidte Skade skulde erstattes med
Halvdelen af den tabte Værdi, naar Tabet udgjorde
mindst en Fjerdedel af Bygningernes eller Kvægets
Værdi, dog saaledes, at det Beløb, der paalignedes
hver Bonde i Kommunen, aldrig maatte overstige 1
pCt. af hans samlede Formue. Denne Brand- og
Kvægforsikring er et saare ejendommeligt Træk for
det islandske Kommunalvæsen, da en saadan Forsikring 
ikke vides at have eksisteret andre Steder i
Norden i dette Tidsrum.

Kommunens Anliggender lededes af et
Sogneforstanderskab paa 5 Medlemmer i Forbindelse med
kommunale Forsamlinger (samkoma), der holdt
3 ordentlige Møder om Aaret: i Fasten, efter Vaartinget 
(§ 22) og om Efteraaret, foruden overordentlige
Sognemøder til ubestemte Tider. Der fandtes ogsaa
en særlig kommunal Domstol til Paadømmelse af
Overtrædelser af de kommunale Vedtægter.

*


﻿
III.

DET DAGLIGE LIV.

27. Boligen. Beboelseshuset bestod i Regelen af
mindst 4 sammenbyggede Huse, hvert under eget
Tag, der kan betragtes som Værelser i én større
Bygning, nemlig: Stuen,
Skaalen (Soveværelset),
Ildhuset (Køkkenet og
Madburet (Spisekamret).
Sammenstillingsformen var
hyppigst den, at hele
Bygningen bestod af en
dobbelt Længe eller to Rækker
Huse, der alle var forenede
ved en eneste Gang
(Forstue), hvorfra man kunde komme ind i hvert enkelt
af dem (Fig. 8).

8.  Grundplan af en Gaard.
a = Stue; b = Skaale; c = Ildhus; d = Madbur; ee = Gang.

28. Stuen var indrettet paa følgende Maade:

Væggene (Fig. 9 aa) var som Regel af Jord og Sten
(undtagelsesvis af utilhugne Tømmerstokke). Taget
bares af fire Rækker Stolper, en Række Yderstolper 
langs hver Sidevæg (Fig. 9 bb) og to Rækker
Inderstolper langs Midten af Stuen (Fig. 9 cc).
Yderstolperne var i Højde lige med Væggene, men paa
Indersiden i Regelen beklædt med Panel (Fig. 9 dd,
jfr. Fig. 11), saa at de blev usynlige fra Stuens Indre. 
9. Snit gennem Stuen.
aa = Jordvægge; bb = Yderstolper; cc =
Inderstolper; dd = Panel; ee = Stavlægjer (Sviller);
f = Tværbjælke (Strækbjælke); gg = Sideaase;
hh = Tagstolper (»Dværge«); i = Hanebjælke
(»Vagel«); j = Tagstolpe (»Dværg«); k =
Mønningaas; ll og mm = Skraarafter (Spær); 
n = Bord (med Drikkehorn paa); o = Langbænk
(set fra Enden).

﻿Ovenpaa disse Stolpers Hoveder laa der langs den
øverste Vægkant svære Bjælker, som kaldtes
»Stavlægjer« eller »Sviller« (Fig. 9 ee), og paa dem
hvilede igen Enderne af Tværbjælker (Strækbjælker),
der enten strakte sig tværs over Stuen (Fig. 9 f) eller
blot var Halvbjælker imellem Yder- og Inderstolperne
(Fig. 10bb). Som Fortsættelse af Inderstolperne stod der
saa igen ovenpaa Tværbjælkerne Tagstolper, der kaldtes
Dværge (Fig. 9 hh), som understøttede to Sideaase
eller »Brynaase« (Fig. 9 gg), imellem hvilke der gik
en Hanebjælke eller »Vagel« (Fig. 9 i), og ovenpaa
denne var der igen anbragt en kort Tagstolpe (Fig. 9 j),
der understøttede Mønningaasen (Fig. 9 k). Saa vel
imellem Svillerne og Sideaasene som imellem disse
og Mønningaasen laa der svære Spær eller 
»Skraa﻿rafter« (Fig. 9 ll og mm), og ovenpaa dem igen paa
langs af Taget enten tynde Taglægter (Fig. 12) eller
undertiden en Bræddeforskalling, hvorpaa der kom
et Lag af Kviste, Ris eller desl., samt endelig
Tagdækningen, et tykt Dække af Grønsvær, som i
Regelen udvendig var bevokset med Græs (Fig. 9).
Denne Tagkonstruktion kaldtes Aastag, i mindre
og smalle Bygninger enkelt, hvor Tagværket bares
af én Aas gaaende fra den ene Gavlspids til den
anden, men i større Bygninger (som Stuen, Skaalen
o. s. v.) sammensat, med én Mønningaas og to
Sideaase. I den sidste Del af Sagatiden begyndte man
ved Siden af Aastaget ogsaa at bruge Spærtag.

10. Snit gennem Stuen med Højsædessulerne.
aa = Højsædessuler (med udskaarne Gudebilleder, 
tilvenstre Odin med Ulvene ved sine
Fødder, tilhøjre Hejmdal med Gjallerhornet);
bb = Halvbjælker (Tværbjælker); cc =
»Arneheller« (flade Sten rejst paa Kant omkring
Ildstederne); d = Højsædesstol.

Undertiden gik imidlertid Inderstolperne helt op til
Sideaasene og kaldtes da Suler (Søjler), hvilket altid
var Tilfældet med de fire midterste Stolper, som
kaldtes Højsædessuler (Fig. 10 aa), der, ligesom 
﻿Hjørnestolperne (Fig. 11), var langt sværere end andre
Stolper og prydet med udskaarne Billeder af Guder eller
Fortidshelte (Fig. 10 og 12), hvad der undertiden
ogsaa var Tilfældet med andre Stolper (f. Eks. med et
Hagbardshoved o. s. v.).

Ved Inderstolperne deltes Stuen paa langs i tre
Skibe. I Midten var Gulvet (Fig. 11 aa) af tætstampet
Ler, hvor der fandtes et eller flere Ildsteder eller
Baal, Langilde (Fig. 11 bbb), omgivet af flade Sten,
rejst paa Kant (se Fig. 10 cc). Fra Ildstederne steg
Røgen op under Taget, hvor der var anbragt et eller
flere Røghuller, Lyren, der oprindelig tjente baade
til at føre Røgen ud af Huset og Lys ind i det. I
Sagatiden fandtes der dog i Regelen ogsaa Vinduer
(»Glugger«) anbragt i Tagets skraa Sideflader lige ved
Sideaasene. Disse Lysaabninger lukkedes enten ved
en lille Træskive eller ved et Dæksel, der bestod af
en med tynd, gennemsigtig Hinde overtrukket Ramme, 
Skjaaen, som blev stukket ind i Aabningen.

De to Sideskibe optoges af to Forhøjninger, Pallene, 
der i Regelen var beklædt med Brædder og
omtrent ½ Alen højere end Gulvet i Midten.
Sideforhøjningerne kaldtes Langpalle (Fig. 11 cc), medens
en Forhøjning langs Gavlvæggen hed Tværpallen
(Fig. 11 d). Ovenpaa Forhøjningerne (Pallene) var der
anbragt faste Bænke, der stødte op til Vægpanelet,
paa Tværpallen en Tværbænk (Fig. 11 e) og paa
Langpallene Langbænke (Fig. 11 ff, jfr. Fig. 9 o).
Foran Bænkene stilledes der Borde (Fig. 11 ggg, jfr.
Fig. 9 n), som i den ældste Tid var meget smaa, og
der stilledes da et særskilt Bord foran hver enkelt
Person. Men senere benyttede man større Borde, der
kunde være temmelig lange, medens de i Regelen var
baade smalle og lave. Bordene var løse og borttoges,
naar Maaltidet var forbi. I Nærheden af Indgangen
﻿11. Grundplan af en Stue.
aa = Lergulv; bbb = Ildsteder (Langilde); 
cc = Langpalle; d = Tværpallen; e = Tværbænken;
ff = Langbænke; ggg = Borde; h = Skænkebord; 
ii = Skamler (foran Højsæderne); j = Løndøren.

fandtes der nede paa Lergulvet et Skænkebord (Fig.
11 h), hvorpaa der stod et stort Kar, Skapkarret,
hvori Drikken (Øllet) bares ind i Stuen, og hvoraf
﻿den igen østes op i Hornene eller Bægrene (jfr. Fig. 9
og 12, hvor disse ses paa Bordene), der ved festlige
Lejligheder af Opvartere (jævnlig kvindelige) bragtes
hver Deltager i Drikkelaget hen paa hans Plads,
medens han til dagligt Brug selv maatte gaa hen til
Skapkarret for at fylde dem.

Ved Stolperne deltes Stuen paa tværs i Fag eller
Stavgulve, hvis Antal rettede sig efter Stuens
Længde. Det midterste af disse, der begrænsedes af de
svære og prægtige Højsædessuler, kaldtes Højsæde
eller »Andvege«, et paa hver Langpall. Af disse var
det til højre af den indtrædende i Stuen forbeholdt
Husbonden og kaldtes det højere Højsæde (den første 
Hædersplads), medens det til venstre, lige overfor, 
kaldtes det lavere Højsæde (den næstførste
Hædersplads), hvor den fornemste Gæst plejede at
sidde. I hvert Højsædesrum, hvor man ofte sad paa
prægtigt udskaarne Stole (Fig. 10 d og Fig. 12), kunde
der imidlertid sidde flere (3—4) Personer. Foran
Højsædesstolene var der undertiden anbragt en Slags
Skammel, bestaaende af to Trin (Fig. 11 ii).
Tværpallen var i Regelen forbeholdt Kvinderne (§ 48), og
her var da Højsædet eller den fornemste Plads, ligesom 
paa Langpallen, den midterste.

Da Yderstolperne ikke stod tæt op til Jordvæggen,
men af praktiske Hensyn var fjærnet noget fra den,
for at de ikke skulde blive udsat for den fra
Jordvæggen udgaaende Fugtighed, fremkom der et lille
Mellemrum imellem Panelet og Væggen (se Fig. 11),
saa at hele Stuen blev omgivet af en mørk Gang, der
kaldtes »Skot« (jfr. »Udskud« i gamle danske
Bygninger, se Mejborg: Gamle danske Hjem, S. 94, Fig.
104 og 107). Ud i denne Gang førte der fra et af
Stuens inderste Hjørner ofte en Løndør (Fig. 11 j),
der var saaledes indrettet, at uindviede ikke kunde
12. Midtpartiewt af en Stue iPerspektiv, set fra den højre langpall lige udenforHøjsædet (»Andveet«)

﻿Paa Billedet ses alle Højsædessulerne, begge Højsædesstolene,
Borde med Drikkehorn og Drikkebægre paa begge Langpallene,
brændende Langilde nede paa Lergulvet i Midten, Vaaben paa
Væggene, Tagværket o. s. v. De Ornamenter, hvormed Højsædessulerne
er prydet, er taget efter ældgamle norske Forbilleder, som endnu
haves i Behold, og af Billederne foroven forestiller de to til venstre
Odin (med Ulvene ved sine Fødder) og Tor (med sin Hammer),
de to til højre Hejmdal (med Gjallerhornet) og Sigurd
Faavnesbane (som dræber Slangen Faavne).
﻿se, at der her fandtes nogen Dør. Denne Dør var
bestemt for Husbonden, for at han i Tilfælde af
fjendtligt Overfald kunde slippe ud igennem den, naar
Indgangen til Stuen var blevet spærret.

Tagets Bjælkeværk var altid til Syne (Fig. 12), men
paa Væggene hængtes der ved festlige Lejligheder
prægtige Tæpper, der undertiden kunde være
guldbroderede og indvævet med mytiske Billeder.
Undertiden var dog saa vel Vægpanelet som det
indvendige Tagværk prydet med malede og udskaarne
Billeder, gamle Sagn og Myter, der stundom gav Digterne
Anledning til derom at digte en hel Drapa, óg som
kunde være saa godt udført, at man syntes, at Stuen
tog sig bedst ud, naar den ikke var tjældet (behængt
med Tæpper). Saadant fremhæves særlig om en
Gildestue hos den bekendte Høvding Olaf Paa (ɔ: Paafugl,
den pragtlystne) paa Hjardarholt, og af et Brudstykke
af et Digt, »Husdrapa«, hvori denne beskrives, kan
vi se, at de udskaarne Billeder her bl. a. forestillede
Balders Baalfærd, Tors Kamp med Midgaardsormen,
Lokes Strid med Hejmdal om Brisingasmykket m.m.
Endvidere var Stuens Vægge jævnlig prydet med
ophængte Vaaben, Skjolde, Sværd, Spyd, Økser o.s.v.
(jfr. Fig. 12).

Stuen var den almindelige Dagligstue og Spisestue, 
og her blev Gæster altid modtaget og beværtet.
Her holdtes ogsaa alle Gilder, for saa vidt der paa
Gaarden ikke fandtes en egen Bygning til dette Brug,
hvad der var yderst sjældent, og som kun findes
omtalt i det 9. og 10. Aarh.

29. Skaalen var (i hvert Fald fra Slutningen af
det 10. Aarh.) det fælles Soveværelse paa Gaarden.
Dens Indretning var omtrent den samme som Stuens,
idet den ved Inderstolperne deltes i tre Skibe, to
Sideforhøjninger og et lavere Gulv i Midten. Men
﻿Sideforhøjningerne, som her kaldtes Briks eller »Sæt«
(svarende til Langpallen i Stuen), strakte sig dog ikke
langs hele Sidevæggen, men optog kun omtrent to
Tredjedele af hele Skaalens Længde. Sætet begrænsedes 
fortil af brede og svære Planker, rejst paa
Kant, der kaldtes Sætstokke og som om Dagen
kunde benyttes som Siddeplader. De var undertiden
prægtigt udskaarne og skattedes derfor meget højt.
Flere af Landnamsmændene tog dem derfor med fra
Hjemmet i Norge og kastede dem i Havet ved den
islandske Kyst (ligesom andre deres Højsædessuler),
for derved at søge Spaadom om, hvor de skulde
nedsætte sig.

Sætet benyttedes som Soveplads for Folkene paa
Gaarden, men var dog i Regelen enten ved Hjælp af
ophængte Tæpper eller ved lave Fjælevægge afdelt i
mindre Rum, der hvert for sig kom til at ligne en
stor Kasse, fyldt med Halm eller Hø, og paa selve
dette Straalag (jfr. Ordet »Straadød« om at dø i sin
Seng) synes man — i hvert Fald Tyende og Trælle —
ofte at have ligget uden egentlige Sengklæder,
undertiden i en Slags Sovepose, undertiden blot med
Dyrehuder eller sin Kappe bredt over sig. Kun selve
Familien (og hos de bedrestillede maaske Flertallet
af Folkene) synes i den ældre Tid at have haft
ordentlige Sengklæder. Bevægelige Senge var yderst
sjældne, men findes dog omtalt. I hver Seng laa der
i Regelen to Personer, undertiden endog flere.

I den ene Ende af Skaalen fandtes der ofte ét eller
flere Sengekamre, med snart én, snart flere Senge,
hvor saa vel Ægtefolkene og deres Børn som andre
Medlemmer af Familien samt ansete Gæster laa.
Sengekamrenes Panel var undertiden prydet med
udskaarne Billeder. Fra Sengekamret førte der
undertiden en Løndør ud i »Skotet«, der ligesom i Stuen
﻿fandtes her mellem Panelet og Væggen (jfr. § 28).
Paa nogle Gaarde var der ogsaa for at sikre
Husbonden en Udgang i Tilfælde af fjendtligt Overfald
ved Nattetid gravet en underjordisk Løngang, kaldet
»Jordhus«, under Beboelseshuset, hvis ene Ende da
i Regelen udmundede i Husbondens Sengekammer,
hvor Aabningen var anbragt under selve Sengen,
medens den anden Ende udmundede enten i et af
Udhusene eller ude paa Marken. Denne Løngangs
Tilværelse holdtes hemmelig, saa vel for Fremmede
som for alle Husets Beboere, saa at ingen vidste
noget derom undtagen selve Ægtefolkene og undertiden
enkelte meget fortrolige Venner.

Undertiden fandtes der i Skaalens ene Ende, nærmest 
ved Indgangen, et Loft oven paa Tværbjælkerne.
Saadanne Loftskamre benyttedes af nogle Familier
som Soveværelser ved Siden af de almindelige Sengekamre 
neden under i Skaalen, navnlig hvor Familien
var meget stor, eller naar flere Familier boede i
samme Hus.

Skaalens Vægge var jævnlig behængt med Tæpper,
det saakaldte »Skaaletøj«. Her hang ogsaa Vaabnene
om Natten. Naar man om Aftenen gik i Seng, bares
de herhen fra Stuen, idet de altid maatte haves ved
Haanden, da fjendtligt Overfald jo aldrig var
udelukket. I Regelen havde derfor hver Mand sine
Vaaben hængende over sin Seng. Husbondens og de
øvrige Familiemedlemmers Vaaben hang enten uden
paa Sengekamrets Panel eller inde i selve Sengekamret. 
Der findes ogsaa omtalt et eget Øksetræ i
Skaalen, hvorpaa alle Økser plejede at hænge.

30. Ildhuset brugtes i det 9. og 10. Aarh. jævnlig
baade som Køkken og som Soveværelse, idet
Beboelseshuset i dette Tidsrum paa alle mindre (og
ligeledes paa enkelte større) Gaarde kun bestod af tre Huse
﻿(Værelser), nemlig Stuen, Ildhuset og Madburet (§ 26).
Paa de fleste større Gaarde var Køkkenet derimod
allerede dengang blevet adskilt fra Soveværelset, og
dette sidste fik da Navnet »Skaale«. Medens Ildhuset
brugtes baade som Soveværelse og som Køkken, var
det indrettet ganske paa samme Maade som Skaalen
(§ 29). Dog kan det bemærkes, at Sovepladsen i
Ildhuset dels kaldes »Sæt«, dels Fled (jfr. dansk
»Fledføring«, »fledføre«), som synes at være det ældste Navn
paa Briksen.

Omkring og efter Aar 1000 brugtes Ildhuset
udelukkende som Køkken eller »Madildhus«, som det
ogsaa kaldes. Ildstedet midt paa Gulvet dannede en
Fordybning i dette og kaldes derfor ofte Ildgrube
(eldgróf, jfr. norsk »Gruva«).

Skønt man som Regel opholdt sig i Stuen om
Dagen, var det dog en almindelig Skik, særlig paa
de mindre Gaarde, at alle Gaardens Folk samledes i
Ildhuset om Aftenen, hvor man sad omkring Ilden,
medens Maden kogte, dels for at fryde sig ved Synet
af den smukke og fra Arilds Tid som hellig betragtede
Flamme, der naturligvis tog sig prægtigt ud i
Skumringen, dels for at tørre sine Klæder og vederkvæge
sig ved Ilden, naar man kom træt og vaad hjem fra
Arbejdet. Dette kaldtes at »sidde ved Maaltidsilde«.
Det omtales ofte, at Mændene, medens de saaledes
sad omkring Ilden, til Dels blottede deres Legeme
for endnu bedre at nyde Varmen og, som det hedder,
»bage sig ved Ilden«. Oldinge lod sig gerne ved den
Lejlighed gnide med et Stykke groft Tøj eller lignende,
hvilket da besørgedes af Børnene.

31. Madburet var et Fadebur eller stort
Spisekammer, hvor forskellige Madvarer opbevaredes, som
Brød, Smør, Ost o. s. v., men dog fornemmelig de
flydende Fødevarer som  Grød, Mælk, Skør (skyr,
﻿skørnet, sammenløbet Mælk), Syre (gammel sur Valle)
o. s. v. Til Madburet bragtes Kedlerne fra Ildhuset,
naar Maden var kogt, og her foretoges saa
Madududelingen, hvorefter Maden bragtes ind i Stuen, hvor
hver Person fik sin afmaalte Ration.

32. Hos Høvdinger og bedrestillede Folk bestod
Boligen ofte af langt flere Huse. Her var det
saaledes almindeligt at have et særskilt Badehus, en
Badstue, som i de fleste Tilfælde var et af de
sammenstillede Huse, i Regelen bag ved de andre lige
for Enden af Gangen (Forstuen). Undertiden var den
dog nedgravet i Jorden eller en Slags Kælder. I
Badstuen tog man dels Karbad, dels Svedebad eller
Dampbad, hyppigst det sidste. Her fandtes en Stenovn,
som, før man skulde tage Bad, blev stærkt ophedet,
indtil den blev gloende, hvorpaa man styrtede koldt
Vand paa den, hvilket kaldtes at »give paa«. Herved
udviklede der sig hurtigt en rigelig Damp, hvis
Varmestyrke stod i Forhold til den Vandmængde, man
benyttede, og Dampen kunde saaledes forstærkes
efter Behag ved at styrte mere Vand paa Ovnen.
Da Dampen steg til Vejrs, blev Varmen desto
stærkere, jo højere man kom op. Naar man derfor vilde
have det rigtig varmt, klatrede den badende op paa
en i dette Øjemed anbragt Hylde, hvor han satte
eller lagde sig og piskede sig med Riskvaster. Naar
man ikke mere kunde udholde Varmen i de højere
Lag, steg man igen ned til Gulvet. Undertiden
stænkede de badende sig med en Smule koldt Vand for
at afkøle sig.

Samme Slags Badstuer med hele deres oldtidsagtige
Indretning fandtes indtil for kort Tid siden i Norge,
og i Sverrig findes de i visse Egne endnu den Dag i
Dag. I Finland er de endnu saa almindelige, at de ikke
savnes paa en eneste Gaard, og et saadant Dampbad
﻿»betragtes af den finske Almue som Livets højeste
Nydelse«. I Finland bader alle Gaardens Folk, saa vel
Kvinder som Mænd, i Fællesskab (se Fig. 13), og det
samme var Tilfældet hele Norden over i Sagatiden.

13. Det indre af en finsk Badstue fra Slutningen af det 18. Aarh.
(Efter G. Retzius: Finland i Nordiska museet.)

Paa større Gaarde havde man ogsaa ofte en egen
Kvindestue, som kaldtes »Dynge«, hvor Kvinderne
plejede at sidde om Formiddagen og til henimod
Aften med deres Haandarbejde. Mandfolk var dog
ikke udelukket fra at aflægge Besøg i Dyngen. Saa
vel Pigernes Tilbedere som andre, der havde Lyst til
﻿at samtale med Kvinderne, kunde indfinde sig der.
Omløbende Tiggerkoner synes ogsaa i Almindelighed
at have søgt hen til Kvindestuen for at fortælle
Nyheder og Bygdesnak. Der førtes ogsaa ofte meget
lystige Samtaler i Dyngen, og her faldt ofte mangt
et ubesindigt Ord, som man ikke gerne vilde, at
Husbonden skulde høre. Her bagtaltes Folk, og her
gav ikke sjælden vittige Hoveder deres Dadlesyge
Luft i bidende Spottevers, som gerne modtoges med
levende Bifald af Kvinderne. Men det kunde ogsaa
hænde, at saadanne Løjer og Spottevers kostede selve
Ophavsmændene Livet, naar Tiggerkonerne refererede,
hvad der var gaaet for sig i Kvindestuen, til de
Personer, over hvilke man havde gjort sig lystig.

Paa enhver nogenlunde velbygget Gaard havde man
ogsaa et Nødtørftshus, som i den ældre Tid (9. og
10. Aarh.) stod afsondret fra Beboelseshuset, undertiden 
et godt Stykke fra dette, mens det senere (i det
12. og 13. Aarh.) ved en Dør stod i Forbindelse med
dette.

Men foruden de nævnte Huse fandtes der paa hver
Gaard flere eller færre Udhuse (Forraadshuse,
Pakhuse, Smedje o. s. v.) samt forskellige Kreaturstalde.
Til mange Gaarde hørte der ogsaa en Sæter til
Fjælds, som oftest bestaaende af to Sæterhytter
(Sovehytte og Madbur). Her boede en Del af Folkene,
undertiden ogsaa selve Familien, om Sommeren for
at holde Malkefaarene og Køerne til de langt federe
Fjældgræsgange, samt for her at tilvirke forskellige
Mælkeprodukter. Sæteren kaldes derfor undertiden
Sommerbolig, og selve Gaarden da i Modsætning
til denne Vinterboligen.

33. Klædedragten. Af Stoffer anvendte man til
Klæder mest indenlandske Stoffer, som forskellige
Skindstoffer  (særlig  Faarepelse) og Uldstoffer
﻿(Vadmel og Filt). Udenlandske Stoffer var sjældnere,
men omtales dog hyppigt. Af saadanne havde man
saa vel forskellige Uldstoffer (Skarlagen, Fløjl,
kaldet »Pell«) og Lærredsstoffer (Lin, Namdug), som
Bomuldsstoffer (Gudvæv, Fustan) og Silkestoffer
(Silke, Purpur (af forskellig Farve), Silkefløjl,
Silkebrokade, kaldet Baldakin).

Farven var hyppigst Uldens naturlige Farve
(hvid, sort, brunrød), samt en Blanding heraf (graa,
graastribet o. s. v.). Kunstige Farver (rød, grøn, gul,
blaa o. s. v.) var sjældnere, og Klæder med kunstige
Farver, »Farveklæder«, betragtedes som Pragtklæder. 
Mørkeblaa Klæder var dog ret almindelige blandt
de højere Klasser.

34. Mandsdragten, hvis enkelte Klædningsstykker
ved Modens Paavirkning kunde være noget forskellige
til de forskellige Tider, kan i korte Træk skildres
saaledes:

Underklæderne bestod af en Skjorte og
Underbenklæder, ofte af Linned. Skjorten maatte ikke
være saa nedringet, at Brystvorterne kom til Syne,
thi i saa Fald betragtedes den som en Kvindeskjorte,
og Halsaabningen kaldtes da »Skilsmisseaabning«,
fordi det for Konen var en retsgyldig Skilsmissegrund,
dersom hendes Mand bar en saadan Skjorte (§ 50).

Overklæderne var paa Overkroppen en Kjortel,
der holdtes ind til Livet ved et Bælte og i Regelen
naaede omtrent til Knæet, men kunde for øvrigt være
højst forskelligartet, saa vel med Hensyn til Snit som
Stof og Farve. Kortere og mindre anselig var Blusen,
der kun naaede til neden for Hoften eller højst midt
paa Laaret. Fornemme Folk brugte undertiden en
Slæbkjole, der var udstyret med stor Pragt, endog
besat med Guldpailletter (»Guldknapper«), men var
meget sjælden.
﻿
Af Benklæder havde man saa vel korte Knæbenklæder, 
»Kortbukser«, som »Langbukser«, der dels
gik til Ankelen, »Ankelbukser«, dels var
»Sokkebukser«, hvor Strømper og Benklæder gik ud i ét.

Overtøjet var hyppigst forskellige Slængkapper,
der bares paa Skuldrene og hæftedes sammen med
en Naal paa højre Skulder eller foran paa Brystet
(Fig. 14). De almindeligste af disse var Pelsen (feldr),
der dels og hyppigst var en enkelt Skindpels eller
Faarepels (úskiktr), dels dobbelt, med Overtræk af
Tøj (skiktr), og Mantelen (möttull), der var af Tøj
og sædvanlig uden For. En Sammensætning af disse
to var Pelsmantelen (skikkja), med Mantelovertræk
og Pelsfor. Den var som Regel af et kostbart Stof
og bræmmet med mønstrede eller guldindvirkede
Borter (»Lad«). Endvidere, men sjældnere, en Plæd,
et Slag samt en Hættemantel (hekla). Desuden
havde man en Kappe, en Vams samt en grov og
simpel Kofte eller Kutte, ogsaa brugt om
Munkekutten.

35. Fodbeklædningen var en Del forskellig til
de forskellige Tider og rettede sig noget efter
Benklædernes Beskaffenhed og Længde. I den ældste
Tid brugte man i Stedet for Strømper Fodstrimler
af Tøj (Fig. 14), der vikledes om Foden til op over
Ankelen eller endog til Knæet. Disse gik dog tidlig
af Brug og afløstes af syede Ankelstrømper eller
»Læster«, dels løse, dels fastsyede til Benklæderne
(§ 34). Disse blev til Dels afløste af Hoser der
oprindelig var en Slags Gamascher, »Gamaschehoser«,
som vikledes om Benet og fastholdtes ved Hjælp af
Hosebaand, der blev snøret om Benet; men senere
var Hoserne lange Strømper, »Strømpehoser«, der
dækkede Foden og Benet lige til Knæet eller endog
højere op.
14.  Mandsdragter fra omtr. 875 (Kejser Karl den Skaldede og hans Hirdmænd).
﻿
Skotøjet bestod i Almindelighed af en Slags
Sandaler, en Hudsko, syet af ét Stykke ugarvet Skind
over Taaen og bag Hælen; den blev ved Hjælp af
Skoremme (»Skotvinge«) fastbundet om Ankelen. Der
findes dog undtagelsesvis omtalt højere Sko, som gik
helt op til Ankelen og dækkede Vristen.
﻿
Haandbeklædningen var hyppigst Bælgvanter,
sjældnere Fingervanter eller Handsker, der
undertiden var guldbroderede.

15. Normannisk Krigerdragt fra omtr. 1066 (Bayeuxtapetet).

Hovedbedækningen bestod af forskellige Hatte,
Hætter og Huer. Pragtlystne Mænd af den bedre
Klasse brugte ofte prægtige Pandebaand eller
»Haarbaand« om Hovedet, dels for Pynt, dels for at holde
det lange Haar tilbage. Disse Pandebaand var dels
bredere Silkebaand (»Silkelad«), undertiden 
﻿derede (»Guldlad«), dels en tynd Silkesnor, hvorpaa
der var trukket Guldperler (»Guldknuder«).

Af Smykker brugtes mest Armringe (af Guld og
Sølv), sjældnere Fingerringe, forskellige Spænder og
Naale samt Sølvbælter.

16. Dansk Turbanfold fra 12. Aarh.
(Kalkmaleri i Fjenneslev Kirke, Sjælland).

36. Kvindedragten var naturligvis i flere
Henseender forskellig fra Mandsdragten, medens dog
enkelte Klædningsstykker var omtrent ens for begge Køn.

Kvindens Underklæder var dels en ærmeløs
Livskjorte (kaldet »Smok«, jfr. eng. smock, Kvindeskjorte)
﻿med Skulderbaand (»Dværge«), dels en Særk, der
var mere nedringet og vistnok ogsaa længere end
Mandens, samt Underbenklæder, der var
kortere end Mandens og aabne eller uden Bagstykke
(setgeiri). Det var en retsgyldig Skilsmissegrund for
Manden (§50), dersom hans
Kone bar lukkede Benklæder (setgeirabrœkr).

17. Normannisk Krogfold (Normandiet).

Af Kvindens Overklæder var 
Kvindekjortlen
den almindeligste. Den var
enten fodsid eller naaede
kun til Ankelen og var
undertiden med Halværmer.
Desuden nævnes baade
Slæbkjolen (§34) og
Blusen som Kvindeklæder.

Som Overtøj bar Kvinden 
hyppigst en Mantel,
som ofte var en Pelsmantel 
(§ 34) og kunde være
baade kortere og længere,
men synes ikke at have
været væsentlig forskellig
fra Mandens, eftersom en
Mand undertiden skænker
en Kvinde sin Pelsmantel, ligesom der findes en
Lovbestemmelse om, at en Søn skal arve sin Moders
Mantel. Der findes dog omtalt en »Kvindemantel«,
som da maa have været en Del forskellig fra
Mandens, maaske kun noget længere. Der nævnes ogsaa
et Sjal med Frynser og indvævede Figurer. Ogsaa
Kappen, Hættemantlen og Koften (§ 34) findes
anvendt af Kvinder, men dog navnlig til Rejsebrug.

37. Kvindens Fodbeklædning var ikke 


﻿væsentlig forskellig fra Mandens, med Undtagelse af, at hun
i Stedet for Hoser brugte Sokker, der naaede lidt
op paa Læggen og blev fastholdt af et Strømpebaand.
Der omtales ogsaa Støvler, »Boter« (jfr. glfr. bote,
eng. boot) som specielt brugte af Kvinder.

18. Fold med Hovedguld
(efter Miniatur i et Haandskrift i
Nationalbiblioteket i Paris).

Den gifte Kvindes Hovedbedækning bestod sædvanlig 
af en lang Hoveddug af hvidt Linned, der
paa forskellig Maade blev svøbt, foldet eller knyttet
om Hovedet, saa at Haaret og undertiden en større
eller mindre Del af Ansigtet blev
tilhyllet, medens man lod
Dugens ene Ende udløbe i en fra
Baghovedet nedhængende Snip
eller Svans, kaldet »Skøjt« (Fig.
16). Det saaledes opsatte
Hovedtøj kaldtes Fold (faldr), men
det kunde efter sin forskellige
Opsætning ogsaa have flere
andre Navne. Undertiden blev
Hoveddugen svøbt eller viklet
saaledes om Hovedet, at den kom
til at ligge i flade Folder, og den
kaldtes da Svøbefold (sveipr).
Lod man derimod Hoveddugen
hænge ned over Panden og delvis dække Ansigtet,
kaldtes den Tilsløringsfold eller »Skuppelfold« (skupla).
Men det betragtedes som mere stadseligt at bære et
højt Hovedsæt, og dette blev da opsat enten som en
ringformet Turbanfold (sveigr) eller som en dels
bredere, dels spidsere Krumning eller Horn, kaldet
Krogfold (krókfaldr). Hoveddugen, der var meget lang,
var tit sølv- eller guldindvirket, og til Folden bar man
et pragtfuldt Pandebaand, der undertiden var en
Guldkrans, »Hovedguld« (Fig. 18). Naar man sørgede
over en afdød Slægtning eller Ven, bar Kvinden som


﻿Sørgeslør en sort Hoveddug, medens den ellers altid
var snehvid.

19. Ugift Pige med Pandebaand fra omtr. 1240 (Frankrig).

I Modsætning til den gifte Kvinde plejede den
unge Pige at gaa med ubedækket Hoved og løst
hængende, udslaget Haar, som blev holdt tilbage af et
Pandebaand (»Hovedbaand«) af et eller andet
kostbart, ofte guldbroderet 
Stof (»Guldbaand«),
eller et Hovedguld. Først
paa sin Bryllupsdag fik
hun Lov til at bære Fold
eller Hoveddug, som da
kaldtes Brudelin (§48).

Af andre kvindelige
Hovedbedækninger
omtales baade Huer og
Hætter, som dog
maaske væsentlig har hørt til
Kvindens Ridedragt.

Kvindens Smykker
var omtrent de samme
som Mandens (§35), men
dog noget flere, f. Eks.
forskellige Hængesmykker, 
Halsringe og
Perlebaand.

38. Tidens Inddeling. Medens man overalt i
Norden i den ældre Tid inddelte Aaret i 72 Uger paa
5 Dage (= 360 Dage) og en Maaned i 6 Uger (= 30
Dage), og saa hvert 5. eller 6. Aar indskød en
Skudmaaned (jfr. Navnet tvímánuðr, »Dobbeltmaaned« om
den anden Maaned efter Midsommer), havde man paa
Island allerede i det 10. Aarh. (eller maaske endnu
tidligere) indført 7 Dages Ugen, og inddelte saaledes
﻿Aaret i 52 Uger paa 7 Dage (= 364 Dage) eller i 12
Maaneder paa 30 Dage (= 360 Dage) + 4
Tillægsdage, der indskødes lige før Midsommer, hvorhos
man (efter omtr. 960) hvert 6. eller 7. Aar indskød en
Skuduge efter den sidste Sommeruge, som kaldtes
Sommerforøgelse.

I det daglige Liv regnede man dog mest med
Halvaar, Sommer og Vinter, hvert paa 26 Uger.
Tiden angaves da saaledes, at det og det skete i den
1., 2., 3. o. s. v. Sommer- eller Vinteruge, idet man
dog i Tiden efter Midsommer hyppigst regnede tilbage
fra Vinteren og angav Tiden ved at sige: da der var
6, 7, 8 o. s. v. Uger tilbage af Sommeren.

Da man oprindelig havde regnet med Maaneaar
(jfr. Ordet »Maaned«), regnede man altid med Naetter
og Vintre, i Stedet for (som Romerne) med
Dage og Aar.

Saa vel den første Vinterdag (omkr. Midten af
Oktober), som altid var en Lørdag, og Midtvinterdagen, 
som den første Sommerdag (omkr. Midten
af April), der altid var en Torsdag, og
Midsommerdagen var store Festdage, i den hedenske Tid store
Offerfester, som dog for Midsommerfestens
Vedkommende fejredes paa Tinge.

I Begyndelsen af det 12. Aarh. søgte en af de katolske
Biskopper (den første Holarbisp, Jon Øgmundsson,
§ 59) at afskaffe alle Dagenavne, der indeholdt
hedenske Gudenavne. Han foreslog, at Søndagen skulde
kaldes Vorherresdag (dróttinsdagr), Mandagen
Andendag (annardagr), Tirsdagen Tredjedag
(þriðidagr), Onsdagen Midtugedag (miðvikudagr),
Torsdagen Femtedag (fimtidagr) og Fredagen Fastedag
(föstudagr), mens Lørdagen (Badedag) fik Lov til at
beholde sit gamle Navn uforandret. Og det lykkedes
i den Grad at gennemføre dette Forslag, at man
﻿endnu den Dag i Dag paa Island (med ubetydelige
Forandringer) bruger de af Biskoppen foreslaaede
Navne for Tirsdag, Onsdag, Torsdag og Fredag,
medens man ikke har kunnet erkende, at der var noget
ugudeligt i at opkalde Dage efter Solen og Maanen
og derfor er faldet tilbage paa de gamle Navne
Søndag og Mandag.

39. Dagens Inddeling var den, at hver Dag
eller Døgn, som kaldtes Solkreds (sólarhringr), først
deltes i to Halvdøgn (dœgr), Dagen og Natten. Men
dernæst inddelte man hele Synskredsen i 8 Egne (átt)
ved Halvering af de fire Verdenshjørner: Øst, Syd,
Vest, Nord, hvorved man fik 8 Tidsafsnit, hvert paa
3 Timer, som kaldtes »Økt« (eykt), hvis Midtpunkt
(der svarer til Klokkeslæt hos os) hvert havde sit
særskilte Navn (se Fig. 20 og de nedenunder anførte
Navne). Og Tiden bestemtes da ved at iagttage
Solens Stilling over bestemte Dagsmærker i
Synskredsen, f. Eks. Bjærgtinder, Høje o. s. v.

20. Dagsmærker.


Ø= Kl.6:  Vaagnetid, Midmorgen (rismál, miðr morgunn);
SØ= -- 9: Davretid, Formiddag (dagmál);
S = --12: Middag (hádegi, miðdegi);


SV= Kl.3:  Nontid, Eftermiddag (undorn, non);
V  = -- 6: Midaften (miðr aptann);
NV = -- 9: Nadvertid, Fornat (náttmál);
N  = -- 12: Midnat (miðnœtti);
NØ = -- 3: Otte, Efternat (ótta).


Om Natten bestemtes Tiden efter forskellige Stjerners 
(navnlig Syvstjernens, Karlsvognens, Orions
Sværd og Bæltes m. fl.) Stilling over de samme
Dagsmærker.

40. Værdiberegning. Man havde to Værdimaalere:
Vadmel og Sølv, og to Værdienheder: Alen og Øre.

Multiplum af disse Enheder (jfr. 1 dansk Krone =
100 Øre) var: Mark (= 8 Øre) og Hundrede (= 120
Alen eller Øre).

Man faar saaledes følgende Betegnelser:


1 Lovøre (1 Øre Vadmel) = 6 Alen (Vadmel);
1 Mark Lovøre (Vadmel) = 8 Lovøre;
1 Hundrede (Alen) = 120 Alen (Vadmel) 
1 Mark Sølv = 8 Øre Sølv;
1 Hundrede Sølv = 120 Øre Sølv.


Forholdet mellem Lovøre (Vadmel) og Sølv var
i selve Sagatiden (indtil omtr. 1050) som 1:8, og
det samme var Forholdet imellem Sølv og Guld. I
Sagatiden var altsaa:


1 Øre Sølv = 8 Lovøre (= 1 Mark Vadmel);
1 Mark Sølv = 8 Mark Lovøre (Vadmel);
1 Hundrede (120) Alen (Vadmel) = 2½ Øre Sølv;
1 Øre Guld = 8 Øre (= 1 Mark) Sølv;
1 Mark Guld = 8 Mark Sølv.


I den sidste Halvdel af det 11. Aarh. sank
imidlertid Værdiforholdet mellem Lovøre (Vadmel) og Sølv
til 1:7½  og i den sidste Halvdel af det 13. Aarh.
endog til 1:6.
﻿
Da man ingen islandsk Mønt havde, beregnedes
Sølv og Guld i selve Sagatiden (ligesom i den ældre
Tid overalt i Norden) altid efter Vægt. Først senere,
efter at udenlandske Penge af mindre god Lødighed
trængte ind i Landet, begyndte man at skelne imellem
talte og vejede Penge. Den omtrentlige Vægt af
de mest brugte Enheder kan angives saaledes:


1 Øre Sølv = 2 Lod (1/16 Pd.), omtr. 31¼ gr;
1 Mark Sølv = 16 Lod (½ Pd.), omtr. 250 gr;
1 Hundrede Sølv = 15 Mark (7½ Pd.), omtr. 3,750 kg De her angivne Vægtenheder er (videnskabelig set) ikke helt
nøjagtige, men kommer dog det rigtige saa temmelig nær..


Da en Øre Sølv havde omtrent samme Vægt som
2 danske Tokronestykker, kan man efter
Sølvindholdet angive Værdiforholdet mellem Sagatidens
Enheder og danske Nutidspenge (beregnet som rent
Sølv) saaledes:


1 Øre Sølv = Kr. 4,00;
1 Mark Sølv = Kr. 32,00;
1 Hundrede Sølv = Kr. 480;
1 Lovøre (Vadmel) = Kr. 0,50;
1 Mark Lovøre (Vadmel) = Kr. 4,00;
1 Alen (Vadmel) = Kr. 0,08⅓;
1 Hundrede (Alen Vadmel) = Kr. 10,00.

For imidlertid at udfinde det virkelige Værdiforhold, 
maa der tages Hensyn til Sølvets forskellige
Værdi i Forhold til Varer i Sagatiden sammenlignet
med Nutiden. Dette Værdiforhold kan altid findes
ved at gaa ud fra Dagskursen paa et Pund (eller kg)
Sølv. Men vil man have en fast praktisk Regel
(gældende før Verdenskrigen 1914), kan man ved at
multiplicere de ovenfor angivne Kronebeløb med 10 saa
nogenlunde træffe det rigtige. Ifølge denne Regel bliver
﻿da 1 Øre Sølv = Kr. 40,00, 1 Mark Sølv = Kr. 320,00,
1 Hundrede Sølv = Kr. 4800,00 o. s. v.

41. Fester Og Gæstebud. Foruden Familiefester
(Trolovelses-, Bryllups- og Begravelsesgilder) havde
man i den hedenske Tid fire aarlige Offerfester: ved
Vinterens og Sommerens Begyndelse samt en
Midvinter- og Midsommerfest (§ 38), og i Forbindelse med dem
store Offergilder, der fejredes i Templerne (§ 9). Men
efter Kristendommens Indførelse afløstes disse offentlige
Offerfester af private Gæstebud til de samme Tider,
som dog nu for det meste blev indskrænket til tre, da
man jo ved Midsommertid opholdt sig paa Altinget.
Særlig omtales Høstgilderne (ved Vinterens
Begyndelse) og Julegilderne meget hyppigt i Sagaerne.

Indbydelsen til disse Gilder fandt i Regelen Sted
en rum Tid forinden, ofte paa Tinge. Og ved selve
Gildet, der varede i flere (indtil 14) Dage, gik det
meget festligt til. Stuens Vægge blev pyntet med
ophængte Tæpper, Vaaben og Skjolde (S. 74), Lergulvet
bestrøet med Halm, Siv eller Hø, Langilde optændt,
Bordene stillet frem og dækket med. hvide Duge, og
Bænke og Palle belagt med
Hynder og Tæpper. Gæsterne
blev bænket efter Rang og
Slægtskab med Værten og
Gildet begyndte med en
højtidelig Fredlysning.

Opvartningen besørgedes i
Regelen af Kvinderne, og da
man jo ikke havde Gafler,
men maatte tage Maden op
med Fingrene, blev der baade
før og efter Maaltidet
ombaaret et Vaskebækken og
Haandklæde til Haandtvæt.

21. En Kvinde opvarter sin
Mand med Drikke (efter et
svensk Kirkemaleri fra
omtr. 1500).
﻿
Naar Spisningen var forbi, blev Bordene fjernet, og
saa begyndte Drikkelaget. Ved dette blev Hornene
baaret om af Kvinderne til Gæsterne, og hos dem blev
disse staaende, indtil Hornene var tømt, for saa igen at
gaa med dem til Skapkarret paa Skænkebordet (S. 71)
og fylde dem paany. Der var som Regel flere om at
tømme hvert Horn, og man drak for det meste
gruppevis. Der omtales saaledes baade Gruppedrikning,
Tolvmandsdrikning og Tomandsdrikning. Kun
naar det gik meget varmt til, slog man over til
Enmandsdrikning, hvor der kun skulde være én
Person om at tømme Hornet, hver Gang det blev
rakt ham af Kvinderne, og dette førte igen jævnlig
til Kapdrikning. Ved Tomandsdrikningen drak
man ofte parvis, idet en Mand og en Kvinde satte
sig sammen (undertiden ved Lodtrækning) og drak af
det samme Horn.

Der blev ved disse Gilder udbragt Skaaler eller
drukket Mindebægre, saa vel for Guder som for
Mennesker, ligesom der ogsaa var Underholdning af
forskellig Slags. Der var Sagafortælling, Skildring
af Rejser i Udlandet, Fremsigelse af Digte,
undertiden improviserede, der blev fremsat og løst Gaader,
fortalt og udtydet Drømme, indgaaet Væddemaal
o. s. v. Meget almindelig var ogsaa Mandjævning,
Sammenligning af tilstedeværende eller fraværende
Personers Fortrin, Løfteaflægning om at udføre
en eller anden Bedrift, samt forskellige Lege og
Styrkeprøver.

Ved Afskeden var det Skik, at Værten skulde følge
Gæsterne af Gaarde, ledsage dem et Stykke paa Vej
og skænke dem (i hvert Fald de mere ansete) en Gave.

42. Forlystelser. Foruden de offentlige Møder paa
Tinge, Offerfester og Gæstebud og de i Forbindelse
med disse staaende Forlystelser, foranstaltede man
﻿ret jævnlig rene Forlystelsesmøder eller
Idrætsmøder (»Legemøder«), idet Ungdommen i visse
Bygder satte hinanden Stævne paa passende Steder. Og
disse Møder var ofte talrigt besøgt, endog langvejs fra.
Da de ofte varede flere Dage, blev der til Bekvemmelighed 
for de Besøgende ved Legepladsen opført
Idrætsboder (»Legeboder«), hvori Deltagerne kunde
bo under Opholdet. Undertiden blev saadanne
Idrætsmøder ogsaa foranstaltet af en velhavende Bonde,
som da tilbød dem af Deltagerne, der havde for langt
hjem, Nattely i sit Hus.

Disse Idrætsmøder overværedes ofte af en Mængde
Tilskuere, saa vel af Kvinder som af Mænd. Og som
man let kan forstaa, var det de kæmpende Ynglinge
ingenlunde ligegyldigt, om det lykkedes dem at vinde
de unge Pigers Bifald eller ej. De, hvis Styrke og
Smidighed var almindelig bekendt, gjorde sig ikke
sjælden kostbare og optraadte kun nu og da i Kampen
for ret at fordunkle de øvrige Deltagere, medens de
for øvrigt foretrak at sidde og samtale med de
tilstedeværende Kvinder, som ogsaa paa deres Side ret vel
forstod at benytte Lejligheden til paa en passende
Maade at komme i Samtale med dem af Deltagerne,
som behagede dem mest. Det hændte da ogsaa jævnlig, 
at de unge Mennesker netop her gjorde det første
gensidige Indtryk paa hinanden, der senere førte til
nærmere Forbindelser.

Men det kunde dog ogsaa hænde, at disse
Sammenkomster ikke var lutter Fryd og Gammen, men
tog en temmelig alvorlig Vending. Saadant skete især,
naar Ungdommen fra tvende Bygdelag havde sat
hinanden Stævne for at prøve Kræfter og se, hvem der
var den dygtigste. Det sejrende Partis Overmod og
de tabendes krænkede Æresfølelse gav sig da ikke
sjælden Luft i Handlinger, der kunde forvandle Legen

﻿22. Islandsk Hestekamp (efter en gammel Tegning i Landsbiblioteket i Reykjavik).
﻿til en blodig Kamp og Spillepladsen til en Valplads,
dækket med døde og saarede.

De almindeligste Spil og Kampe paa Idrætsmøderne
var: Brydekamp (dels parvis, dels Partibrydning
eller »Bondebrydning«), Boldspil (der især spilledes
paa Isen om Vinteren, men dog ogsaa til andre Tider),
samt Hestekampe (Fig. 22), der var særlig yndede
og ikke mindre godt besøgt end Væddeløb i vore
Dage. Det betragtedes som en stor Hæder at være Ejer
af en Hest, der havde sejret i mange Hestekampe.
Desuden øvede man Kapløb, Spring og forskellige
Kraftprøver og Smidighedsøvelser, samt (hvor
Lejlighed hertil gaves) Kapsvømning. Danseleg
(Folkedans med Vekselsang mellem Mænd og Kvinder) har
ogsaa sikkert været ret almindelig, skønt den først
omtales i Begyndelsen af det 12. Aarh., som bekæmpet 
af en af de første katolske Biskopper, der (uden
Held) søger at afskaffe den.

Af Forlystelser i selve Hjemmet omtales (foruden
hvad der ovenfor er anført ved Gæstebud, S. 94)
hyppigst forskellige Brætspil (Skakspil, Tavlspil,
Tærningspil, Triktrak og mange flere), samt
forskellige indendørs Lege, f. Eks. Skindleg,
Tovtrækning o. s. v. Udendørs omtales ogsaa Hundekamp
i Hjemmet, som synes at have været gammel, ligesom
flere Slags Dyrekampe antydes i forskellige Sagaer.

Der findes ogsaa omtalt Skuespil, satiriske
Lystspil eller Revyer. Et af disse, der kaldtes
Skarntinget, gik ud paa at latterliggøre Lovgivningen og
Rettergangen paa Altinget, hvori de optrædende
efterlignede Høvdingernes Tingfejder og Processer, idet
nogle spillede Dommere, andre Sagsøgere og Forsvarere, 
nogle Vidner o. s. v. Et saadant Skuespil siges
at være blevet opført paa en bestemt islandsk Gaard
i længere Tid hver eneste Aften og at have vundet saa
﻿stort Bifald, at alle unge Mænd fra den omliggende
Egn strømmede derhen, dels som Tilskuere og dels
som Deltagere (Medspillere) i Skarntinget. Og det
antydes, at saadanne Lystspil har været ret
almindelige paa Island.

Dette bekræftes ogsaa paa en vis Maade af andre
Meddelelser. Saaledes fortælles der i Njals Saga om
to halvvoksne Drenge og en Pige, der spillede
Retssagen mellem Høvdingerne Maar og Hrut i
Anledning af dennes Skilsmisse fra Maars Datter. Den
ene Dreng spillede Maar, den anden Hrut, og Pigen
den fraskilte Kone. Og det traf sig saa, at Hrut
selv og hans Broder Høskuld til deres store Ærgrelse
kom til at overvære Forestillingen. Dette vilde disse
Børn næppe have fundet paa at gøre, dersom de
ikke havde set voksne gøre noget lignende. Der
optraadte ogsaa Skuespillere eller Gøglere paa Altinget,
hvor de endog havde deres egne Boder (S. 59).

Ogsaa Gunløg Ormstunge havde den Tort at
komme til at overvære en Forestilling, hvori to Mænd
ved en Skinfægtning spillede Kampen mellem ham
og Ravn om Helga den Fagre.



﻿IV.

FAMILIELIVET.

43. Opdragelse og Ungdomsliv. Straks efter
Fødslen blev Barnet bragt til Faderen, hvem det tilkom
at tage Bestemmelse om dets Liv eller Død. Thi det
var jo (endog et Stykke ind i den kristne Tid)
fuldstændig lovligt at ombringe nyfødte Børn. Hvis
Fattigdom, Skrøbelighed hos Barnet eller andre Grunde
fik Faderen til at afvise det, blev det udsat, baaret
ud paa Marken (eller i Skoven) og overladt til sin
Skæbne, hvor det dog ofte blev fundet og frelst af
andre.

Men hyppigst blev Barnet naturligvis antaget af
Faderen, og umiddelbart derpaa fulgte saa
Vandøsningen (i den kristne Tid Daaben), der havde en
stor retslig Betydning for Barnet. Thi efter at
Vandøsningen havde fundet Sted, havde Faderen ikke
længere Ret til at ombringe det. Gjorde han det,
betragtedes det ikke mere som Drab, men som Mord.
Og de to Begreber var vidt forskellige. »Drab« var
hæderligt, men »Mord« var afskyeligt og paadrog En
stræng Straf.

Med Vandøsningen fulgte ogsaa Navngivningen,
og den, der gav Barnet Navn (hyppigst Faderen),
skænkede det altid en Gave, Navnefæste, ligesom
﻿det senere, naar det fik den første Tand, skulde have
en Tandgave. Hyppigst blev Barnet opkaldt efter
en afdød Slægtning, hvis Lykke man troede vilde
følge det gennem Livet. Man troede nemlig paa
Sjælevandring og mente, at de afdøde gennem
Opkaldelsen blev genfødt i Barnet. Man troede derfor
herved at opfylde en kær Pligt mod de afdøde, idet
det for disse var magtpaaliggende at blive opkaldt
for ikke helt at uddø, hvorfor mange enten paa deres
Dødsleje eller senere i Drømme anmoder de
efterlevende om at opkalde deres Børn efter dem.

Naar Barnet blev opfostret i Hjemmet, var det
almindeligt at overdrage dets Opfostring til et eller
andet mandligt eller kvindeligt Medlem af Husets
Tyende (jævnlig en Frigiven eller endog en Træl), der
skulde føre Tilsyn med Barnet og lede dets legemlige 
og aandelige Opdragelse. Denne kaldtes Barnets
Fosterfader, d.v.s. dets Hovmester eller Fosterlærer.
Og der fortælles i Sagaerne mange smukke Træk om
det inderlige Hengivenhedsforhold, som ofte udviklede
sig imellem Barnet og dets Fosterfader eller
Fostermoder.

Men for øvrigt skete det meget jævnlig, at Barnet
ikke blev opdraget hjemme, men gaves til Opfostring
ud af Huset, hyppigst til En, der indtog en mindre
anset Stilling i Samfundet end Barnets Fader. Og
da saa vel Barnets Fader som dettes Slægt i det hele
taget følte sig i høj Grad forpligtet overfor Barnets
Plejeforældre og ydede dem deres Beskyttelse, var
det ret naturligt, at mange mindre ansete Folk søgte
at bevæge mægtige Høvdinger til at overlade dem
deres Børn til Opfostring for derved til Gengæld at
sikre sig deres Beskyttelse.

Naar Plejeforældrene selv havde Børn, knyttedes
der ogsaa ofte mellem disse og Fosterbørnene et 
in﻿derligt Venskabsbaand, som holdt for hele Livet. Og
mellem Drenge førte dette endog tit til Afslutningen af
et rigtigt Fostbroderskab (eller som det oprindelig
kaldtes: Edbroderskab), hvorved de med en
højtidelig Ed forpligtigede sig til at betragte hinanden
som rigtige Brødre og at hævne hinanden og
understøtte hinanden paa alle Maader. Et saadant
Fostbroderskab blev indgaaet under Anvendelse af visse
højtidelige Ceremonier. Man skar en lang Grønsværstrimmel 
op af Jorden, med begge Ender faste i den,
løftede Strimmelen op i Midten og gik ind under den,
hvorefter de to lod noget Blod flyde fra hver af sig ned
i Furen, rørte dette sammen med Jorden og aflagde
derpaa en højtidelig Ed med Paakaldelse af Guderne
som Vidne paa deres Broderskab. Ceremonien skulde
betyde, at de nu var blevet genfødt som
Tvillingbrødre af en fælles Moder (Jorden).

44. Ved Opdragelsen var det i første Række
Legemets Udvikling, man lagde Vægt paa. Thi i
Vikingetiden spillede et veludviklet Legeme og fysisk
Styrke en langt større Rolle end i Nutiden, fordi
Krigerlivet jo dengang helt overskyggede de fredelige
Sysler, og Udfaldet af Datidens Kampe hovedsagelig
beroede paa personligt Mod, Styrke og Vaabenfærdighed, 
men langt mindre paa Krigskunst eller strategisk
Snille. Og hertil kom ogsaa som en væsentlig
Omstændighed, at det ikke alene var nødvendigt at møde med
et veludviklet Legeme for at kunne gøre sig gældende i
det jordiske Krigerliv, men ogsaa for Livet efter Døden
var dette ifølge den herskende Religion ligefrem
afgørende. Thi kun de tapre Krigere kunde blive
»salige«, d. v. s. blive optaget i Gudernes Kæmpeskare,
de evigt kæmpende Einherjer. De andre kom i »Helvede« 
(Hels Straffehjem), d. v. s. de kom til Hel og
førte her en kummerlig Skyggetilværelse, helt forskellig
﻿fra Valhals »udvalgte« Kæmpeskare. Det var derfor
intet Under, at det almengyldige Grundkrav for
Opdragelsen maatte blive Kravet om den størst mulige
fysiske Fuldkommenhed. Netop derfor blev jo
vanføre eller svagelige Børn straks efter Fødslen ombragt
eller udsat, for at de ikke skulde blive en Byrde
for Samfundet og sætte en Plet paa Slægtens Ære.
Kun de rigtig sunde og udviklingsdygtige Børn fik
Lov til at leve, og de blev gennem stadige
Idrætsøvelser hærdet og udviklet til dygtige Krigere, der
ved mandige Bedrifter kunde gøre Slægten Ære, vinde
sig selv Guld og Berømmelse i dette Liv og gøre sig
værdige til at optages i Valhals Kæmpeskare i det
andet Liv og her at kæmpe paa Gudernes Side i den
vældige Ragnarokskamp.

Saa snart Drengens fysiske Udvikling tillod det,
begyndte derfor Undervisningen i Legemsfærdigheder,
der lededes af hans Fosterfader (Læremester). Derfor
siger f. Eks. Sigmund (i Njals Saga) til Tord, der
havde været Fosterfader for alle Njals Sønner: »Intet
Under, at Skarphedin er en udmærket Kæmpe, thi
man siger jo, at for en Fjerdedel slægter man sin
Fosterfader paa« (jfr. »saa er Barn i By bært, som
det er hjemme lært«).

Selvfølgelig gik Vejledningen først og fremmest ud
paa at bibringe de unge Færdighed i Vaabenbrug:
Fægtning, Spydkastning og Bueskydning. Men
desuden oplærtes de i en Mængde Idrætter, der tjente
til at gøre Legemet stærkt og smidigt og Aanden djærv
og foretagsom. Men vi kan af Sagaerne se, at de
ikke lod sig nøje med saadanne Øvelsestimer under
en Lærers Vejledning. Paa egen Haand tumler de sig
af Hjertens Lyst fra Morgen til Aften og dyrker deres
Idrætter. Hver Dag øver de sig i Skydning. Vi ser
dem dyrke Svømmekunsten ved Stranden, i Søer og
﻿Floder, og Brydekunsten saa vel hjemme i Stuen
som ude paa Marken. Naar Sneen dækker Lien, øver
de Skiløbning, og paa Isen paa Floder og Indsøer
spiller de Boldspil eller løber paa Benskøjter
(»Isben«). De øver sig i Ridning og Roning og ved
Sammenkomster og Legemøder i mange Slags andre
Idrætter (§ 42).

Følgen af dette stadige Idrætsliv i Barnealderen blev
da ogsaa en langt større og tidligere Modenhed
hos de unge, saa at ved 12 Aars Alderen betragtedes
Barndommen som afsluttet og Manddommen som
indtraadt. Dette var ogsaa den lovbestemte
Myndighedsalder, der først ved Vikingetidens Slutning
(omkr. Aar 1000) blev ændret og paa Island sat til
det fyldte 16. (i Norge 15.) Aar.

Men skønt den legemlige Opdragelse var Hovedsagen, 
blev dog aandelige Færdigheder (der ogsaa
kaldtes »Idrætter«) ikke helt forsømt. Men disse var
dog mere begrænset til enkelte Personer og enkelte
Felter, som en speciel Fagkundskab. Af saadanne
kunde der nævnes flere (f. Eks. Indsigt i
Digtekunsten, Kendskab til Runer o. s. v.), men den
hyppigst nævnte er dog Undervisning i Lovkyndighed, 
som der jo ogsaa var mest Brug for i det
praktiske Liv.

45. Om den unge Pige har faaet nogen Andel i
den legemlige Opdragelse og deltaget i sine Brødres
Idrætsøvelser, kan ikke bestemt afgøres. Men dette
synes dog nærmest ikke at have været Tilfældet. I
hvert Fald ansaas det ikke for anstændigt for en
Kvinde at bære Vaaben og deltage i krigerske
Handlinger. Der omtales ganske vist meget
svømmedygtige Kvinder, men ellers omtales Kvinder aldrig som
Deltagere i Legemøder eller Idrætsøvelser. De er her
altid kun som Tilskuere.   Paa den anden Side taler
﻿Kvindernes tidlige Modenhed for, at deres legemlige
Opdragelse dog ikke er blevet helt forsømt, skønt den
maaske har været af en anden Art end Drengenes.
Deres Myndighedsalder var den samme som deres
Brødres, og i den Alder var de ifølge Loven giftefærdige.

Men for øvrigt havde Kvinden sine egne »Idrætter«:
Kunstvævning, Syning, Brodering og andre
Haandarbejder, der alle havde til Maal at uddanne
hende til en dygtig Husmoder, samt Indsigt i
Lægekunsten for at dygtiggøre hende som Sygeplejerske.

46. Frieri Og Ægteskab. Skønt den unge Mand
ifølge Loven var fuldstændig uafhængig i Valget af
sin Hustru, synes det dog ifølge Sagaerne hyppigst
at have været hans Fader eller en anden anset
Slægtning, der tog Initiativet til hans Giftermaal og
foreslog ham at fri til en bestemt Kvinde, som de
fandt var et passende Parti for ham, samt tilbød at
bringe Sagen i Orden. Og dette blev i Regelen
modtaget med Glæde af den unge Mand, selv om han
ikke havde det mindste Kendskab til den Kvinde,
der blev foreslaaet som hans tilkommende Brud. Men
han mente, at han i den Sag gjorde bedst i at
underordne sig den ældres Klogskab og Erfaring og mere
stole paa dennes rolige og uhildede Blik end paa sine
egne Følelser. Thi den praktiske Side var efter
Datidens Begreber det vigtigste ved Ægteskabets
Indgaaelse, en gensidig Tilbøjelighed derimod som Regel
fuldstændig underordnet. Inklinationspartier var saa
godt som ukendte, og der haves i Sagaerne forholdsvis 
faa Eksempler paa, at romantisk Kærlighed fører
til Ægteskab. Man hører her næsten udelukkende om
Fornuftgiftermaal. De Egenskaber hos Kvinden,
som for den unge Mand og hans Slægt var de
afgørende, var, at hun var rig og havde mægtige
Slægtninge, saa at han ved Giftermaalet kunde befæste sin
﻿sociale Stilling. Naturligvis lodes hverken legemlige
eller aandelige Fortrin helt ude af Betragtning ved
Valget af en Ægtehustru, men disse Egenskaber var
i for sig ikke afgørende; de betragtedes kun som
ønskelige Tillæg, der, naar andre Forhold var lige,
kunde gøre Udslaget. I de højere Kredse var
politiske Hensyn jævnlig den fornemste, ja ret hyppigt
den eneste Bevæggrund ved Ægteskabets Stiftelse.

Skønt unge Mænd og unge Kvinder havde rigelig
Lejlighed til at lære hinanden at kende, saa vel i
Gæstebud og ved Idrætsmøder som paa Tinge, førte
dog et saadant Bekendtskab forholdsvis sjælden til
ægteskabelig Forbindelse. Thi alt, hvad der lignede
Kurmageri, var ingenlunde velset af Pigens Forældre
eller Formynder, der mente, at et saadant Forhold
let kunde føre til Forførelse af hende eller i hvert
Fald give Anledning til Snak, der kunde skade Pigens
Rygte. Navnlig var Elskovskvad til unge Piger
ligefrem forhadte og strafbare efter Loven.

Medens den unge Mand retslig set var fuldstændig
frit stillet med Hensyn til Valget af sin Ægtefælle,
var Forholdet et ganske andet for den unge Pige.
Her gjorde den faderlige Myndighed sig langt stærkere
gældende. Den unge Pige kunde ifølge Loven ikke
have nogen væsentlig Indflydelse paa, med hvem hun
blev gift. Hun kunde af sin Fader (eller Formynder)
tvinges til at ægte den Mand, som han syntes om,
eller af politiske eller andre Grunde vilde have til
Svigersøn, selv om Pigen ingenlunde kunde lide ham.
Man finder da ogsaa i Sagaerne mange Eksempler
paa, at en Fader bortfæster sin Datter (eller en
Broder sin Søster) uden i mindste Maade at forhøre sig
om hendes Vilje, ja, endog selv om hun i Forvejen
bestemt har erklæret sig imod Forbindelsen. Giftede
en Pige sig egenraadigt uden sin Faders eller lovlige
﻿Formynders Samtykke, betragtedes Ægteskabet som
ulovligt, og hendes Slægtninge kunde gøre saa vel
hende selv som hendes Afkom arveløs, ligesom de
kunde faa den Mand, der mod deres Vilje havde
ægtet hende, dømt til Fredløshed for Kvinderan.

Men skønt Faderen ifølge Loven havde Ret til at
tvinge sin Datter til Ægteskab imod hendes Vilje,
benyttede han sig dog naturligvis ikke altid af denne
Ret. Man finder derfor i Sagaerne mange Eksempler
paa, at en Fader, inden han fatter en endelig
Beslutning om Giftermaalet, raadfører sig saa vel med
Datteren som med hendes Moder og forvisser sig om
deres Vilje. Men dette sker da enten paa Grund af
særdeles Agtelse for og Kærlighed til Pigen eller i
Erkendelse af hendes stolte og ubøjelige Karakter.

Betydelig heldigere stillet end den unge Pige var
Enker og fraskilte Koner med Hensyn til et nyt
Giftermaal. Enken kunde nemlig selv forhandle med
sin Frier og havde Ret til selv at fæste sig bort. Men
Trolovelsen var dog ikke fuldt bindende, med mindre
hun i Forvejen havde raadført sig med sine nærmeste
Slægtninge, som i visse Tilfælde havde Ret til at gøre
deres Indsigelse gældende, om end Enken selv var
stemt for Partiet. Ingen af dem (med Undtagelse af
Faderen) kunde dog gifte hende bort uden hendes
eget Samtykke, og de kunde heller ikke afvise mere
end to Friere, som hun var stemt for at modtage,
men maatte den tredje Gang bøje sig for hendes Vilje,
for saa vidt Partiet maatte anses for passende.
Faderen derimod kunde tvinge en barnløs Enke til at
indgaa et nyt Ægteskab imod hendes Vilje og uden
at spørge hende til Raads. Og man ser ham undertiden 
benytte sig af denne Ret, skønt han i Regelen
fandt det raadeligst at opnaa hendes Samtykke.
﻿
47. Naar den unge Mand, hvad enten af egen Drift
eller efter andres Tilskyndelse, havde bestemt sig til
at fri til en Kvinde, maatte han drage hen til hendes
Formynder for at fremkomme med sit Frieri og
afslutte Fæstemaalet eller Trolovelsen med ham. Thi
denne Handling var en nødvendig Forudsætning for
ethvert retsgyldigt Ægteskab og i retslig Henseende
af endnu større Betydning end selve Bryllupsakten.
Paa denne Frierfærd ledsagedes han da enten af sin
Fader eller en anset Slægtning eller Ven, samt ofte
af et anseligt Følge, dels for at gøre desto større
Indtryk og dels for at have talrige Vidner paa den Aftale,
som skulde træffes, ifald der senere skulde blive
Brug derfor.

Det var i Regelen ikke Frieren selv, der førte Ordet
ved denne Lejlighed, men næsten altid den anseligste
af de Frænder eller Venner, der ledsagede ham. Og
denne Ordfører undlod da ikke at opregne alle de
gode Egenskaber, som Frieren var i Besiddelse af og
alt hvad der i øvrigt mentes at kunne gøre Pigens
Formynder stemt for Forbindelsen. Dersom Formynderen 
viste sig tilbøjelig til at modtage Frieriet, gik
man saa straks over til at forhandle om de nærmere
Betingelser for Giftermaalet, de saakaldte
»Brudeforhandlinger«, der især drejede sig om
Udredelsen af en Brudesum fra Mandens Side, Pigens
Medgift og Ordningen af de tilkommende Ægtefællers 
Formuesforhold i det hele taget, samt om Tiden
og Stedet for Brylluppet.

Forhandlingerne om Giftermaalet betragtedes nemlig
som en Forretning, et Køb (kaup), og at føre disse
Forhandlinger kaldtes at købslaa (kaupa), ligesom
selve Ægteskabskontrakten kaldtes »Købekontrakt«
og Ægteskabets Stiftelse »Brudekøb«. Intet Ægteskab 
kunde nemlig være retsgyldigt, med mindre 
﻿Frieren havde købt Bruden (kona mundi keypt) eller til
hendes Formynder betalt en vis Brudesum, der
ikke maatte være mindre end 1 Mark Lovøre (§ 40),
men som i Regelen naturligvis var langt større.
Denne Brudesum tilfaldt dog, naar Ægteskabet kom
i Stand, Bruden selv og blev hendes Særeje,
men bestyredes under Ægteskabet af Manden, som
dog skulde tilsvare Renter af den. Brudens Medgift
maatte ikke uden hendes Brødres Samtykke overstige
disses Arvelod, hvis Arven til den Tid var blevet
skiftet. Under Ægteskabet nød Manden Nytten eller
Renterne af Medgiften, men ved Ægteskabets Opløsning 
skulde den tilsvares af ham eller hans Bo som
Konens Særeje. Blev der imidlertid aftalt
Formuesfællig imellem Ægtefolkene, gik saa vel
Brudesummen som Medgiften ind i det fælles Bo. Men
Ægtefolkenes Formuesfællig kunde efter Omstændighederne 
være af forskellig Art, hyppigst Halvpartsfællig, 
og hvis ingen Aftale havde fundet Sted saaledes, 
at Manden skulde have to Tredjedele af det
fælles Bo, men Konen en Tredjedel. Dersom Frieren
ikke var i Besiddelse af saa stor Formue, som Pigens
Formynder forlangte, maatte hans Frænder og Venner
udstyre ham saaledes, at han kunde antages som et
passende Parti for Pigen.

Ved Fæstemaalet aftaltes ogsaa, hvor længe
Trolovelsestiden skulde vare. Dersom intet bestemtes
herom, skulde Brylluppet ifølge Loven staa inden et
Aars Forløb. I modsat Fald var den Part, der ikke
havde nogen Skyld i Udsættelsen, løst fra alle
Forpligtelser. Naar Omstændighederne talte derfor, f. Eks.
naar Frieren skulde foretage en Udenlandsrejse, blev
det dog aftalt, at Bruden skulde vente paa ham indtil
3 Aar. Men dette synes ogsaa at have været den
længste Frist; thi dersom han ikke indfandt sig for
﻿at fuldbyrde Ægteskabet, inden de tre Aar var gaaet,
havde Trolovelseskontrakten tabt sin Gyldighed, og
det stod da Pigens Formynder frit for at gifte hende
med en anden.

Dersom det var Pigens Formynder bekendt, at hun
havde skjulte Fejl (ókostir, annmarkar) eller
Sygelighed (óheilindi), som Frieren ikke kunde være vidende
om, var det hans Pligt at fremhæve disse. Undlod
han det, var Frieren løst fra sin Trolovelseskontrakt,
naar han senere opdagede Fejlene, og kunde faa
Pigens Formynder dømt til Landsforvisning.

Naar alle disse Forhandlinger (og ofte om flere
andre Ting) var lykkeligt ført til Ende, forgik den
egentlige Trolovelse, idet Frieren da traadte hen
til Formynderen og ved Haandslag fæstede sig den
begærede Kvinde. Naar denne var en ung Pige, havde
hun i Regelen intet som helst med denne Akt at gøre
og behøvede end ikke at være tilstede. Var hun
derimod Enke, kunde hun bortfæste sig selv, medens
dog Betingelserne for Fæstemaalet i Regelen aftaltes
imellem hendes Formynder og Frieren paa sædvanlig 
Maade.

Trolovelsen synes ofte at være blevet fejret ved et
Trolovelsesgilde og Fæstemanden skænkede da sin
Fæstemø en Fæstensgave. Trolovelsesringe omtales
derimod ikke i den hedenske Tid.

Ifølge Loven kunde Fæstemanden hæve Trolovelsen
uden andet Ansvar, end at han maatte betale den
lovede Brudesum. Vilde derimod Pigens Formynder
ikke opfylde sine Forpligtelser, kunde han sagsøges
til Landsforvisningsstraf og til at udrede Medgiften.
Desuden kunde Fæstemanden nedlægge Forbud mod,
at nogen husede Fæstemøen.

48. For at Ægteskabet skulde være retsgyldigt,
fordredes der endnu en Formalitet, nemlig selve 
﻿Brylluppet, hvorved Ægteskabet jo først stiftedes. Det
skulde som Regel staa i Brudens Hjem eller hos
hendes Formynder. Naar man i enkelte Tilfælde
gjorde en Undtagelse herfra, betragtedes dette som
en stor Indrømmelse fra Brudens Slægtninge, idet
Brudgommen og hans Familie mentes at være blevet
i høj Grad hædret, naar Bruden imod Skik og Brug
førtes hjem til ham. Dette skete da ogsaa kun, naar
Brudgommens Slægt var langt anseligere og rigere
end Brudens.

Selve Bryllupsakten var overmaade enkel. Der
fordredes kun, at 6 Mænd skulde være tilstede, og at
Brudeparret aabenlyst (í ljósi) gik i samme Seng.
Derimod omtales ingen religiøse Ceremonier ved
Brylluppet, hverken i Lovene eller de mere troværdige
Familiesagaer. Og selv efter Kristendommens Indførelse 
fandt der lige til Fristatens Slutning ingen
kirkelig Vielse Sted.

Men i Forbindelse med Brylluppet holdtes der altid
et Bryllupsgilde, hvor det gik mere festligt til, og
som sandsynligvis oprindelig har været et Offergilde.
Bryllupsgildet varede i Regelen i flere Dage, endog
en hel Uge eller endnu længere. Og Bryllupsgæsternes 
Antal var ofte meget stort, idet Indbydelser
dertil foretoges fra begge Sider. Naar Brylluppet (som
i Almindelighed) stod i Brudens Hjem, drog Brudgommen 
i Spidsen for de af ham indbudte Gæster i
et højtideligt Optog derhen, hvor de andre Gæster da
allerede var forsamlede. Skulde Brylluppet derimod
fejres i Brudgommens Hjem, ledsagedes Bruden
derhen af sin Formynder eller Fader tillige med deres
Gæster. Dette Optog kaldtes Brudefærd, og der var
i Loven tilsikret et saadant Brudefølge visse
Rettigheder undervejs, naar de havde lang Vej til
Bryllupsstedet.
﻿
Ved Gildet blev Gæsterne bænket i en vis Orden,
Brudgommen i Højsædet med sine fornemste Gæster
til begge Sider og Brudens Følge paa den modsatte
Bænk, medens selve Bruden med sine Brudekvinder
anbragtes paa en Brudebænk paa Tværpallen. Men
for øvrigt forløb Bryllupsgildet paa samme Maade
som andre større Gæstebud med Underholdning af
forskellig Art.

Da den unge Pige først paa sin Bryllupsdag fik Lov
til at bære Hoveddug eller opsat Fold (§ 37), der i
dette Tilfælde kaldtes Brudelin, modtog hun til
Minde herom af Brudgommen en Lingave, som han
personlig overrakte hende, idet han rejste sig fra sin
Plads og gik hen over Gulvet til Brudebænken. Var
Bruden en Enke, som altsaa tidligere havde baaret
Brudelin, kaldtes denne Gave Bænkegave, idet den saa
skulde være til Minde om, at hun for anden Gang sad paa
Brudebænken. Derimod omtales der aldrig paa Island
nogen »Morgengave« Dagen efter Brylluppet, og denne
synes saaledes at være blevet erstattet af Lingaven.

Den almindelige Ægteskabsalder synes for
Manden at have været 20—30 Aar eller endog senere.
Derimod blev mange Kvinder gifte i en meget ung
Alder, endog 14—15 Aar gamle. Saaledes var f. Eks.
Gudrun Osvifsdatters Giftermaalsalder i hendes 4
Ægteskaber: 1) 15, 2) 17, 3) 25, 4) 40, og Gunnar
paa Hlidarendis Hustru Hallgerds Alder i hendes 3
Ægteskaber: 1) 15, 2) 19, 3) 34, medens hendes
Datter Torgerd kun var 14 Aar, da hun blev gift. Jofrid
paa Borg (Helga den Fagres Moder) var kun 18 Aar,
da hun blev gift med Torstein Egilsson. Men hun
var da Enke efter en anset Mand, og har derfor
næppe været mere end 14—15 Aar, da hun blev gift
første Gang. Ifølge de norske Love kunde Piger ogsaa
gifte sig i 12 Aars Alderen.

﻿49. Samliv og Skilsmisse. Naar man betænker,
hvordan den unge Pige som en viljeløs Genstand ved
en Art Salg kom i sin Mands Besiddelse, skulde man
tro, at den naturlige Følge heraf maatte være, at
ulykkelige Ægteskaber havde været meget hyppige.
Dette synes dog ingenlunde at have været Tilfældet.
Det fremhæves tværtimod hyppigt, at Ægtefolkene
snart fattede stor Kærlighed til hinanden, ligesom der
ogsaa i Sagaerne findes flere Eksempler paa en
rørende Hengivenhed imellem dem. Hertil bidrog
sikkert den Omstændighed, at det i Almindelighed ikke
kunde falde Pigen ind at føle sig krænket over at
være blevet bortgiftet af Faderen uden Hensyn til
hendes Vilje, da dette jo var noget, som hun ifølge
den herskende Opfattelse maatte betragte som ganske
i sin Orden. Naturligvis gaves der altid Undtagelser
herfra, idet enkelte stolte Kvinder ikke kunde se
Sagen i det Lys og derfor aldrig kom til at holde
af de Mænd, som deres Fader eller Formynder
havde tvunget dem til at ægte. Men dette var dog
især Tilfældet, naar en Pige var blevet giftet bort for
Pengenes Skyld (gefin til fjár) til en Mand, som
ikke var hende jævnbyrdig og som hun derfor ikke
kunde agte.

Men den væsentligste Grund til, at Kvinden i
Regelen havde let ved at finde sig i sin Skæbne, var
dog den ansete og forholdsvis selvstændige Stilling, 
hun som Husmoder faktisk kom til at indtage
i sit Hjem. Thi skønt hendes Ret over for Manden
ifølge Loven var saare indskrænket og hun i
Formuesanliggender fuldstændig stod under hans
Formynderskab, var hendes virkelige Stilling hyppigst
en ganske anden. Saaledes blev Ledelsen af det
indre Husvæsen fuldstændig overladt til hende, og hun
fik allerede paa Bryllupsdagen udleveret alle Husets
﻿Nøgler, som hun plejede at have hængende ved sit
Bælte som Tegn paa sin husmoderlige Værdighed.
Hun førte Tilsyn med alt indendørs Arbejde og kunde
antage Tyende (endog Tjenestekarle) uden at spørge
sin Mand derom, ligesom hun kunde baade straffe
og belønne dem. Og under Mandens Fraværelse eller
Sygdom bestyrede hun tit hele Gaarden. Ja, man
finder endog Eksempler paa, at enkelte energiske
Kvinder under Mandens Fravær varetog hans
Høvdingepligter og styrede hele Herredet. Saadanne
Kvinder havde naturligvis ofte stor Indflydelse paa
deres Mænd, baade i heldig og uheldig Retning,
ligesom de tit for at tilfredsstille deres Hævnlyst og
Ærgerrighed selvstændig foretog Handlinger (f. Eks.
foranledigede Drab), der voldte Manden Bryderier og
Udgifter. Men saadant synes dog ikke at have
forstyrret det gode Forhold imellem Ægtefolkene eller
at have haft nogen væsentlig Indflydelse paa deres
ægteskabelige Samliv, saa længe Hustruen intet
foretog sig, der berørte Mandens personlige Ære. Kun
i saadanne Tilfælde synes Manden at have benyttet
sig af sin lovhjemlede Ret til at slaa sin Kone, som
dog i Regelen indskrænkede sig til, at han i
Hidsighed gav hende en Kindhest. Men alligevel bliver
dette altid af Hustruen betragtet som en blodig
Krænkelse, som hun før eller senere véd at tage Hævn for
paa den føleligste Maade.

Medens man af Konen forlangte ubetinget Troskab,
var det fuldstændig lovligt, at Manden ved Siden af
sin Hustru holdt en Medhustru eller Frille, enten i
selve Hjemmet eller for Husfredens Skyld paa en
nærliggende Gaard. Og heri fandt man intet anstødeligt. 
Derimod var et ligefremt Bigami forbudt i
Loven, undtagen i et enkelt Tilfælde. Det var nemlig
tilladt at have en Kone paa Island og en anden i
﻿Norge, i hvilket Tilfælde Børnene af begge Ægteskaber
var legitime og arveberettigede, hvad der ikke var
Tilfældet med Frillebørn; med mindre de ved en
højtidelig Akt blev legitimeret eller optaget i Ætten
(»ætledet«).

50. Skilsmisse eller Ophævelse af Ægteskabet
synes i Hedenskabets Tid at have været meget almindelig, 
da Adgangen dertil var særdeles let for begge
Parter, men dog især for Manden.

Dersom begge Ægtefæller var enige om at skilles,
lagde Loven dem ingen som helst Hindringer i Vejen,
og Konen flyttede da kun bort med det Gods, der
ifølge Ægteskabskontrakten tilkom hende. Var det
derimod kun den ene Part der ønskede Skilsmissen, 
kunde forskellige Betragtninger gøre sig
gældende, saa vel med Hensyn til, hvad der maatte
anses for en gyldig Grund, som med Hensyn til
Fordelingen af Formuen. Thi hvad der for den ene Part
var en gyldig Skilsmissegrund, var det ikke altid for
den anden. 

For begge Parter gjaldt som lovlige Skilsmissegrunde: 
Grov Mishandling (Tilføjelse af saakaldte
»større Saar«), Fattigdom og naar den ene af
Ægtefællerne bar Klæder, som kun passede sig for det
andet Køn, altsaa Manden Kvindeklæder eller Konen
Mandfolkeklæder.

Naar det var Manden, der ønskede Skilsmissen,
behøvede han i Hedenskabets Tid i Grunden ingen
Skilsmissegrund at anføre, idet Loven ingen Hindringer
lagde ham i Vejen i saa Henseende. Det beroede paa
hans frie Vilje, om han vilde beholde sin Kone eller
ej. Men da en saadan Skilsmisse jo altid af Konen
og hendes Slægt betragtedes som en stor Krænkelse,
der i Regelen drog Fjendskab og Hævn efter sig,
dristede Manden sig dog af Frygt for Konens 
Slægt﻿ninge, navnlig naar disse var mægtige, sjælden til at
iværksætte den, med mindre han kunde anføre i det
mindste en i hans Øjne rimelig Grund for den. Men
man kan dog af Sagaerne se, at disse Grunde ofte
har været saa ubetydelige, at Skilsmissen maa
betegnes som den rene Vilkaarlighed.

Var det derimod Konen, der ønskede Ægteskabet
hævet, var hun i retslig Henseende betydelig
vanskeligere stillet. Thi Loven hjemlede hende ingen Ret
til at forlade Manden, med mindre hun havde en
gyldig Grund til Skilsmisse. Og gjorde hun det alligevel,
havde Manden Ret til at forholde hende hele hendes
Formue, Brudesummen for bestandig og Medgiften
saa længe hun levede, medens den ved hendes Død
tilfaldt hendes Arvinger. Men desuden kunde
Manden tvinge Konen til at vende tilbage ved at
nedlægge Forbud mod, at nogen husede hende. Og
dette Forbud var saa kraftigt, at det gjaldt
Landsforvisningsstraf for dem, der opholdt sig under
samme Tag som hun, efter at de havde faaet
Kundskab om Forbudet. Man finder da ogsaa i Sagaerne
Eksempler paa, at en Mand henter sin Kone, som
uden gyldig Grund har forladt ham, og fører hende
med Magt hjem fra hendes Fader, uden at denne gør
nogen som helst Indvendinger herimod.

Som lovgyldige Skilsmissegrunde for Konen
betragtedes (foruden de oven for nævnte tre fælles
Skilsmissegrunde); naar Manden imod Konens Vilje
vilde føre hende ud af Landet; naar Manden var
dømt til Fredløshed; naar Manden i Vidners
Overværelse havde slaaet Konen tre Gange; naar
Manden paa Grund af naturlige Fejl ikke kunde have
ægteskabelig Omgang med hende eller ikke vilde
søge Seng med hende.

Endvidere betragtedes det selvfølgelig som en gyldig
﻿Skilsmissegrund, naar Manden ikke overholdt de Bestemmelser, 
der var blevet fastsat i Ægteskabskontrakten. 
Netop heri havde Konen ofte et virksomt
Middel til at fremtvinge Skilsmisse, idet hendes
Slægtninge ved Oprettelsen af denne Kontrakt sørgede
for, at den kom til at indeholde forskellige
Bestemmelser, hvis fuldstændige Overholdelse Manden ikke
altid havde saa let ved at iagttage. Og forsømte han
noget i saa Henseende, kunde dette jo altid bruges
som Vaaben imod ham, hvis man havde nødig at
gribe dertil, medens man ellers lod det gaa upaatalt
hen. Paa denne Maade kunde der saaledes tilsikres
Konen en langt større Ret til Skilsmisse, end hun
ifølge Loven strængt taget havde. Desuden kunde
Forholdene dengang medføre, at det ikke altid kom
saa meget an paa, om Konen havde fuldt lovlig Grund
til Skilsmisse, naar hun blot kunde anføre en saadan
Grund, som af hendes Slægtninge anerkendtes som
gyldig eller rimelig. Men hvor vidt Konen, naar hun
havde foranlediget Skilsmissen, fik sin Formue
udleveret, afhang væsentlig af de to Familiers (hendes
og Mandens) Magtforhold.

51. Familie og Ætforhold. Familiebaandet var
i Sagatiden meget stærkt, langt stærkere og mere
omfattende end i Nutiden.

Der fremtræder derfor i Sagaerne som Regel et
meget smukt Forhold imellem Faderen og hans
voksne Sønner. Thi skønt Sønnerne ofte optræder
med stor Frihed over for Faderen, er de dog i Regelen
særdeles hensynsfulde og viser ham baade Lydighed
og Ærbødighed. Som et slaaende Eksempel herpaa
kan nævnes Forholdet mellem Njal og hans Sønner.
Naturligvis kunde der paa Grund af Karakterforskellighed 
af og til opstaa Uenighed imellem en Fader
og en Søn   Men dette forhindrer dog aldrig, at den
﻿efterlevende i Tilfælde af den andens Drab føler det
som en hellig Pligt at hævne ham eller i hvert Fald
af kræve klækkelige Bøder for Drabet. Man finder i
Sagaerne mangfoldige Eksempler paa den brændende
Iver, man lagde for Dagen, naar det gjaldt om at
opfylde denne Pligt, ligesom den tilintetgørende Sorg,
som en gammel Mand kunde føle ved Sønnens Drab,
naar han ikke havde Haab om at kunne hævne ham
eller faa Bod for ham, ofte bliver fremstillet med
stærke Farver. Den Gang Flose under Branden paa
Bergtorshvol tilbyder Njal Udgang, afslaar han
Tilbudet, fordi han er saa gammel en Mand, at han
ikke har noget Haab om at kunne hævne sine
Sønner, og med Skam vil han ikke leve.

Men ogsaa saa vel imellem Moderen og hendes
Sønner som imellem Brødre og Søskende
indbyrdes ses Forholdet i Regelen at have været meget
kærligt. Alle staar de paa Vagt om Familiens Ære,
og navnlig er Moderens Optræden for at hævde den
ofte i høj Grad karakteristisk. Hun lader det da
heller ikke skorte paa haarde Ord og andre kraftige
Midler for at opægge sine Sønner til Hævn, hvis et
af Familiens Medlemmer er blevet dræbt eller en
Datters Ære krænket.

Men det samme Slægtskabsbaand, der knyttede
Forældre og Børn og Søskende indbyrdes til hinanden,
forbandt ogsaa hele Ætten, saa langt Slægtskabet
regnedes (til Sideliniens 5. Grad), skønt Familiebaandets
Styrke naturligvis aftog desto mere, jo fjernere
Slægtskabet blev. Hele Ætten betragtedes paa en Maade
som solidarisk over for andre Ætter, og naar derfor
et Medlem af Ætten udmærkede sig ved Mod og
Dygtighed og vandt Hæder og Berømmelse, saa kom
dette hele Ætten til gode, ligesom man ogsaa ved at
tilføje et Medlem af Ætten en Fornærmelse, derved
﻿kom til at fornærme hele Ætten. Man kunde derfor
hævne sig paa en Mand ved at dræbe et af Ættens
fremragende Medlemmer, uden just at træffe den
skyldige, og mangen en helt uskyldig Mand kom
saaledes til at undgælde for sine Slægtninges
Gerninger. Naar der for et Dráb blev udredet en
Mandebod (§ 23), skulde ogsaa hele Ætten have sin Andel
i Boden, hvert Medlem i Forhold til sit nærmere
eller fjernere Slægtskab med den dræbte, ligesom paa
den anden Side alle Medlemmer af Drabsmandens
Æt i samme Forhold skulde bidrage til Betalingen
af Mandeboden.

52. Begravelse og Begravelsesskikke. Den første
Pligt, man skyldte den døde, var at yde ham
Lighjælp: lukke hans Øjne, Mund og Næsebor.
Lighjælpen ydedes hyppigst af en nærbeslægtet eller en
fortrolig Ven af den døde, og i Tilfælde af en
voldsom Død synes en Forpligtelse til at hævne ham at
have været forbundet med denne Handling.

Inden man havde ydet den døde Lighjælp, ansaas
det for farligt at nærme sig ham forfra, i hvert Fald
naar han havde været af en voldsom og uregerlig
Karakter, saa at man kunde vente sig noget ondt
af ham. Lighjælpen ydedes derfor gerne saaledes,
at man nærmede sig den døde bagfra, hvorefter han
blev vasket og kæmmet, paaklædt og pyntet, samt
forsynet med Dødsko (»Helsko«) til at gaa paa til
den anden Verden. Naar Dødsfaldet var sket pludseligt 
eller paa en mindre naturlig Maade, turde man
af Frygt for Spøgeri heller ikke føre Liget ud igennem
den almindelige Udgang, men brød et Hul enten i
den ene af Sidevæggene eller i Taget og førte Liget
baglængs ud igennem dette. Thi saa mente man, at
den døde ikke havde saa let ved at finde Vej ind i
Huset, ifald han gik igen. Dersom man ikke straks
﻿kunde skride til Begravelsen, blev Liget enten bragt
til et af Udhusene, eller der blev opslaaet et Telt
over det ude paa Marken, hvor der blev vaaget over
det hver Nat, indtil Begravelsen fandt Sted.

I Almindelighed blev Liget lagt i en Gravhøj,
undertiden i et Skib, hvor der hos det blev lagt baade
Vaaben, Værktøj, Madvarer og undertiden en Hest,
samt forskellige Kostbarheder. Og ved Højens
Lukning blev der, i hvert Fald undertiden, holdt en
Ligtale og udtalt Ønske om Fred over den døde i
hans Grav. Mindre ansete Folk, samt Fredløse og
Røvere, blev derimod kun tildækket med Jord og
Sten paa flad Mark, hvad der kaldtes at »dysse« og
Graven Dysse. Intet Lig maatte komme til at
henligge utildækket, og det gjaldt Fredløshed for en
Drabsmand, dersom han undlod at tildække den
dræbte. Det betragtedes da som »Mord« (S. 99) og
ikke som »Drab«. Mente man at kunne maerke, at
den døde gik igen og gjorde Folk Fortræd, blev Liget
opgravet og brændt og Asken strøet for alle Vinde
eller kastet i Havet.

Enten umiddelbart efter Begravelsen eller noget
senere holdtes der et stort Begravelsesgildé, et Gravøl
(»Arveøl«) til Ære for den afdøde, hvor denne undertiden 
ogsaa blev hædret med et Arvekvad. Og dette
havde en vis retslig Betydning; thi først naar dette
var besørget, kunde Arvingerne tiltræde deres Arv
efter den afdøde, ligesom en Søn heller ikke før
kunde sætte sig i sin afdøde Faders Højsæde, men maatte
lade dette staa ledigt, indtil han ved Gravøllet havde
tømt den afdødes Mindebæger og aflagt et højtideligt 
Løfte om at opretholde Ættens Ære og vise sig
som en værdig Søn af den afdøde.

*




﻿V.

KRISTENDOMMENS INDFØRELSE.

53. Missionsvirksomhed paa Island før Kristendommens 
Antagelse. Skønt mange af Landnamsmændene, 
som ovenfor fremhævet (§ 9), var kristne,
havde dog Hedenskabet efterhaanden i den Grad faaet
Overhaand, at omtrent hele Landet snart var blevet
hedensk. Dog fandtes der stadig enkelte kristne
Mennesker i Landet, ligesom der ogsaa findes forskellige
Spor af Paavirkning fra Kristendommen hos adskillige
Mænd, der havde været i Udlandet og her var
kommet i Forbindelse med kristne Folk. Nogle af disse
havde ogsaa, uden at lade sig omvende og modtage
den fulde Daab, ladet sig primsigne d. e. foreløbig indvie ved Korsets Tegn og saaledes forberede
til senere Modtagelse af Daaben., hvilket havde
den Virkning, at de i lige Grad kunde omgaas kristne
og Hedninger, uden at opgive deres gamle Tro. Dette
førte ogsaa undertiden til, at de efter deres
Tilbagevenden til Island nægtede at betale Hovtold
(Tempelskat) til de hedenske Templer og undertiden optraadte
mindre hensynsfuldt mod de hedenske Gudebilleder,
hvad der naturligvis vakte dyb Misstemning hos de
troende Hedninger. Men dette gjaldt dog selvfølgelig
kun ganske enkelte Undtagelser.
﻿
Den første Mand, der ligefrem optraadte som
Missionær paa Island, var en fremragende Islænder,
Torvald Vidførle (den vidtberejste). Han havde rejst
viden om og blandt andet deltaget i Krigstog i Vesten
sammen med Kong Svend Tveskæg og her en Gang
frelst Kongens Liv, hvorefter han stod i høj Gunst
hos ham. Han havde antaget Kristendommen og
var blevet en ivrig Kristen. Og da han en Gang paa
en Rejse i Tyskland traf sammen med en tysk
Missionsbiskop ved Navn Fredrik, fik han denne
overtalt til at tage med sig til Island for at forkynde
Kristendommen. De kom til Island i Aaret 981 og
boede det første Aar hos Torvalds Fader paa en Gaard
paa Nordlandet, hvor saa vel Faderen som hele hans
Husstand, med Undtagelse af Torvalds Broder Orm,
efter nogen Modstand lod sig døbe. I de følgende
Aar drev de ivrig Missionsvirksomhed flere Steder
paa Nordlandet, hvor det lykkedes dem at omvende
flere ansete Mænd, endog enkelte Høvdinger, der lod
sig døbe og af hvilke nogle ogsaa opførte Kirker
paa deres Gaarde. De gjorde ogsaa en Afstikker til
Vestlandet, men her havde de ikke Held med sig. I
984 drog de til Altinget, for at forkynde den nye
Tro, men her mødte de en kraftig Modstand, navnlig
fra en nordlandsk Bonde, Hedin Torbjørnsson fra
Svalbard (ved Øfjorden), der holdt en saa virkningsfuld 
Tale imod dem, at ingen vilde tro paa, hvad
Torvald fortalte. Man bevægede her ogsaa to Digtere
til at digte Nidviser om Torvald og Biskoppen, som
bragte Torvald i et saadant Raseri, at han dræbte
begge de paagældende Digtere, hvad Biskoppen stærkt
bebrejdede ham. Det følgende Aar (985) forsøgte de at
prædike Kristendommen paa et af Herredstingene,
paa Hegranæs Vaarting (i Skagefjorden paa Nordlandet), 
men blev her drevet bort med Stenkast, Hylen
﻿og Haansord. Og da de nordlandske Goder mente,
at deres Virksomhed kunde blive farlig, blev de den
samme Sommer dømt til Landsforvisning, hvorefter
de det næste Aar (986) forlod Landet og rejste til
Norge. Her traf Torvald Hedin fra Svalbard og dræbte
ham, hvad Biskoppen blev saa misfornøjet over, at
han forlod ham. Herefter begav Torvald sig paa en
Pilgrimsrejse til Jerusalem og derfra til Miklegaard
(Konstantinopel) og siden til Rusland, hvor han
stiftede et Kloster. Og her døde han uden nogensinde at
vende tilbage til Island.

54. Efter 10 Aars Forløb optraadte en ny Missionær
paa Island, ogsaa en Islænder, der havde opholdt sig
i Udlandet og var blevet kristnet i Danmark. Han
hed Stefne Torgilsson og kom med Olaf Tryggveson 
fra England, da denne ved Hakon Jarls Død (995)
kom til Magten i Norge, og blev af ham sendt til
Island for at forkynde Kristendommen. Stefne drog
igennem Landet med et større Følge og gik frem med
Vold og søgte at nedbryde Templerne og brænde
Gudebillederne, naar man ikke vilde høre paa hans
Forkyndelse eller rette sig efter den. Men Hedningerne
ydede haardnakket Modstand og forsvarede deres
Templer og deres Guder med stor Tapperhed og vilde
dræbe Stefne. Han havde imidlertid formaaende
Slægtninge paa Kjalarnæs (lige overfor Reykjavik) hvis
første Landnamsmand, Helge Bjola, var hans
Oldefader, og under deres Beskyttelse tilbragte han her
Vinteren 996—997. Men den følgende Sommer (997)
blev det lovtaget paa Altinget, at hver den, der vilde
angribe Guderne eller bruge Haansord om dem,
skulde dømmes til Fredløshed og sagsøges af sine
egne fjernere Slægtninge for Gudsbespottelse, idet
Kristendommen maatte betragtes som Frændeskam,
en Plet paa Ættens Ære.   Stefne blev da ogsaa dømt
﻿til Fredløshed og maatte skyndsomst flygte til Norge.
Og da han havde sit eget Skib staaende parat i en
Havn, lykkedes det ham at undslippe sine Forfølgere.
Skønt han kun havde en sørgelig Tidende at melde
om sin Missionsvirksomhed, blev han dog ved sin
Ankomst til Norge godt modtaget af Kong Olaf og
opholdt sig derefter hos ham indtil dennes Død. Han
drog med Kong Olaf til Venden, men kom dog ikke
til at deltage i Svolderslaget, da han var blandt dem,
der før Slaget sejlede bort fra Kongen. Efter Kong
Olafs Fald begav Stefne sig paa en Pilgrimsrejse til
Rom. Paa Hjemvejen herfra kom han til Danmark,
hvor han saa Jomsvikingernes Høvding Sigvalde
Jarl. Og da han var vred paa Jarlen, fordi han
mente, at han var Skyld i Kong Olafs Død, digtede
han en Nidvise om ham, hvori han betegnede ham
som en Nidding, der havde forraadt Kong Olaf. Og
herfor lod Jarlen ham dræbe.

55. Den samme Sommer som Stefne kom med
uforrettet Sag fra Island, sendte Kong Olaf en ny
Missionær derhen, der havde været hans Hirdpræst.
Det var en Tysker, en Mand af god Byrd, en
Grevesøn fra Bremen, der hed Tangbrand. Han var en
stor og kraftig Mand, en udmærket Prædikant og
meget veltalende, men af en krigersk og voldsom
Karakter; han anvendte ogsaa tit lige saa meget
Sværdet som Krumstaven.

Han havde dengang i nogen Tid været Præst i
Moster i Søndhørdeland, men havde her forbrugt
Kirkens Gods til Vellevned, og for at skaffe sig
forøgede Indtægter udplyndrede han de omkringboende
Bønder under Paaskud af at bekæmpe Hedenskabet.
Herover blev der klaget til Kong Olaf og han kaldte
da Tangbrand til sig og vilde jage ham bort. Men
Tangbrand bad ham om at lade Naade gaa for Ret
﻿og heller at stille ham en eller anden vanskelig
Opgave og saaledes give ham Lejlighed til at gøre Bod
for sin Forseelse. Dette gik Kongen ind paa og
paalagde ham at tage til Island og søge at løse den
Opgave, som Stefne ikke havde magtet.

Tangbrand kom til Island om Efteraaret (997) og
boede om Vinteren i et Telt paa Gaarden Aa i
Alftefjorden paa Østlandet, hos en anset og mægtig
Høvding, Hall, kaldet Side-Hall, fordi han stammede
fra Side-Egnen. Det lykkedes Tangbrand at overbevise 
Hall, saa at han i Paasken 998 lod sig og
hele sin Husstand døbe i den Aa, der løb forbi hans
Gaard, hvorefter saa vel selve Aaen som Gaarden fik
Navnet Tvætaa.

Det var en stor Vinding for Tangbrand at faa en saa
anset Høvding som Side-Hall paa sin Side, thi hans
Eksempel virkede meget. Den følgende Sommer (998)
drog Tangbrand saa sammen med Hall til Altinget,
og paa Vejen derhen døbte han mange. Paa selve
Altinget holdt han en glimrende Tale og prædikede
Kristendommen med stor Kraft, hvad der førte til,
at mange Folk saa vel fra Nordlandet, som fra
Sydlandet antog den nye Tro. Tangbrand foretog ogsaa
Rejser saa vel til Nordøstlandet som til
Vestlandet, men blev ikke altid lige godt modtaget.
Resultatet af hans Missionsvirksomhed var dog
ingenlunde ringe. Thi det lykkedes ham at omvende flere
af Landets bedste og viseste Mænd, f. Eks. Hall,
Njal, Gissur Hvide, Hjalte Skæggeson, Gest
Oddleifsson o. s. v., af hvilke nogle endog var
Goder. Han døbte ogsaa Are Frodes Fosterfader,
den bekendte Hall Torarensson i Høgedal
(Haukadalr), dengang kun tre Aar gammel (§ 63).

Og der var en Mængde Folk, som fulgte disse
ansete og vise Mænds Eksempel, medens det dog var
﻿langt flere, der talte imod Tangbrand og bekæmpede
ham af alle Kræfter. Der blev digtet Nidviser om
ham, og en troldkyndig Mand, Galder-Hedin, blev
af Hedningerne købt til at ombringe ham ved sine
Heksekunster. Hedin gjorde da et stort Blot (Ofring)
i den Hensigt at lade Jorden opsluge Tangbrand; og
der fortælles, at det virkelig skete, at Jorden brast
eller revnede under hans Hest, der sank ned i
Svælget, medens Tangbrand sprang af og kom til at staa
paa Randen af Aabningen. En Mand udfordrede
ham til Holmgang; Tangbrand modtog Udfordringen
og brugte et Krucifiks som Skjold og fældede sin
Modstander. Han optraadte ofte med temmelig stor
Voldsomhed og slog flere Folk ihjel, som ydede ham
Modstand, fornærmede ham eller nægtede ham
Rejsekost og Ophold. Og han blev da tilsidst dømt til
Fredløshed paa Altinget og maatte i 999 atter forlade
Landet og vende tilbage til Norge.

Men der var nu opstaaet et temmelig stort kristent
Parti i Landet, og paa Altinget 999 stod der haarde
Kampe om Troen mellem de Kristne og Hedningerne.
Da hændte det, at Høvdingen Hjalte Skæggeson i
en Tale fra selve Lovbjærget udslyngede følgende
rimede Haansord om Guderne:

Gæk for Guder maa bæve,
grant ligner Freja en Tæve.

Herover blev Hedningerne rasende, og en af de ivrigste
hedenske Goder, Runolf i Dal, sagsøgte da Hjalte
for Gudsbespottelse og forlangte ham dømt til
Landsforvisning eller Fredløshed. Men det gik ikke saa
glat, thi det kristne Parti var nu blevet saa stærkt,
at det lykkedes dette at sprænge Domstolen. Runolf
lod da Dommerne tage Plads paa et andet Sted, men
det gik paa samme Maade, saa at Dommerne 
﻿ingensteds kunde sidde i Fred, indtil Runolf fandt paa at
lade dem tage Plads paa Broen over Økseaaen
(Fig. 7 e, S. 44) og at forsvare begge Ender af Broen
med Vaabenmagt. Saa lykkedes det da endelig at
faa Hjalte dømt til Landsforvisning, hvorefter han
om Sommeren rejste til Norge sammen med sin
Svigerfader Gissur Hvide. De blev her godt
modtaget af Kong Olaf Tryggveson, der ogsaa var
nærbeslægtet med Gissur, idet deres Mødre var
Brødrebørn og Gissur og Kongen saaledes Næstsøskendebørn.

56. Kristendommen lovtaget paa Altinget. Da
Tangbrand kom til Norge og aflagde Beretning til
Kong Olaf om sin Missionsvirksomhed, fremførte han
stærke Klager mod Islænderne for deres Vrangvilje
og Trolddom og sagde, at det nok aldrig vilde lykkes
at faa dem til at antage Kristendommen. Herover
blev Kong Olaf saa vred, at han lod de Islændere,
der befandt sig i Trondhjem (Nidaros) og endnu ikke
var døbt, fange, og agtede at lade dem lemlæste eller
dræbe. Men af dem var der paa dette Tidspunkt
mange. Gissur og Hjalte Skæggeson samt andre
Islændere, som allerede var blevet døbt, gik imidlertid
i Forbøn for deres Landsmænd og forsikrede Kongen
om, at Kristendommen nok kunde vinde Fremgang
paa Island, naar den blot blev forkyndt af andre end
Tangbrand. Det var hans Voldsomhed og Drab, som
Folk havde fundet utaalelige. Ved disse Forestillinger
lod Kongen sig formilde, men Gissur og Hjalte maatte
love ham at skaffe Troen Sejr paa Island, og paa
dette Vilkaar blev de fangne Islændere sat paa fri
Fod, men maatte dog alle lade sig døbe. Dog
beholdt Kongen 4 unge Islændere som Gidsler, indtil
det havde vist sig, hvordan det gik Gissur og Hjalte
med at gennemføre deres Forehavende. Og disse
Gidsler blev saaledes valgt, at der var én fra hver
﻿Fjerding, en Broder til og tre Sønner af de mægtigste
Høvdinger i hver Fjerding, nemlig: Fra Østfjerdingen
Kolbein, en Broder til Høvdingen Flose Tordsson
(der indebrændte Njal), fra Nordfjerdingen Halldor,
Søn af Gudmund den Mægtige paa Madrevold, fra
Vestfjerdingen Kjartan, Søn af Høvdingen Olaf Paa,
og fra Sydfjerdingen Sverting, Søn af
Kristendommens skarpeste Modstander, Goden Runolf i Dal.

Den følgende Sommer (i Aaret 1000) sejlede Gissur
og Hjalte til Island, ledsaget af 7 Præster, som Kong
Olaf gav dem med, ligesom han forsynede dem
rigeligt med Penge. De landede ved Vestmannøerne den
sidste Dag (Onsdagen) i den 10. Sommeruge (§ 38),
Dagen før Altinget skulde begynde det Aar, nemlig
den første Dag (Torsdagen) i den 11. Sommeruge (20.
Juni), idet det Aaret i Forvejen var blevet lovtaget, at
Altinget herefter skulde begynde en Uge senere, end
det hidtil havde været Skik. De gik derefter i Land,
og efter at de havde foretaget forskellige
Sikkerhedsforanstaltninger, navnlig med Hensyn til Hjalte
Skæggeson, der som en dømt Mand ikke maatte betræde
det hellige Tingsted, samt sendt Bud til deres Venner
om at samles om dem, red de fylkede frem paa
Tingvoldene og tog ind i Høvdingen Asgrim
Ellidagrimssons Bod, der var en Søstersøn af Gissur Hvide.
Hedningerne stod da ogsaa fuldt bevæbnet paa deres
Post, og det var lige paa Nippet til, at de to Partier
skulde gaa frem til Angreb paa hinanden. Men dette
blev dog ved forstandige Mænds Mellemkomst
forhindret. Dette var Lørdagen den 22. Juni.

Den næste Dag, Søndag Morgen, gik de Kristne til
Østkanten af Almindingskløften (Fig. 7, S. 44), hvor
Præsterne sang en Messe. Herfra gik de saa i
Procession til Lovbjærget med deres 7 Præster i fuldt
Ornat og to Kors i Spidsen, samt med Røgelsekar,
﻿hvorfra Duften strømmede ud over hele Lovbjærget.
Her kom saa Gissur og Hjalte frem med deres
Ærinde, som de udviklede i to glimrende Taler,
der vakte stor Beundring. Herover opstod der straks
stort Røre, der endte med, at baade Kristne og
Hedninger sagde sig løs fra Lovfællesskab med hverandre.
Og Tummelen øgedes yderligere, da en Mand kom
løbende og meldte, at der var udbrudt en vulkansk
Ild i Ølfusegnen (se Kortet bag i Bogen). »Det er
intet Under«, raabte Hedningerne, »at Guderne vredes
over saadanne Taler, som her føres«. Men da svarede
deri vise Høvding Snorre Gode (som endnu var
Hedning) med at spørge: »Hvad var Guderne vrede
for, da den Lava brændte, vi her staar paa?«
Herpaa kunde ingen svare, og man gik bort fra
Lovbjærget.

Det kristne Parti havde nu i Sinde at danne en
Stat for sig med deres egen Lovsigemand og valgte
Side-Hall til denne Stilling og bad ham at bestemme
og forkynde Love for dem. Men Hall syntes ikke
om, at der blev to Stater i Landet, og fandt et
bedre Raad. Han gik til den retmæssige Lovsigemand,
Torgeir Gode fra Ljosavatn (paa Nordlandet), som
endnu var Hedning, og gav ham et halvt Hundrede
Sølv (§ 40) for at forkynde en fælles Lov for alle,
hvori Kristendommen skulde paabydes i hele Landet,
alle Templer og Gudebilleder erklæres for uhellige og
alle Ofringer forbydes under Straf af Landsforvisning,
for saa vidt de var vidnefaste. Men Kunsten var
at faa alle til at bøje sig for en saadan Lov. Torgeir
gik derefter til sin Bod, hvor han lagde sig med
sin Skindpels bredt over sig for at tænke uforstyrret
over Loven og den Tale, hvormed han skulde anbefale 
den, og han blev liggende her et helt Døgn uden
at mæle et Ord.

﻿Imens holdt begge Partier Stævne, og Hedningerne
besluttede at love deres Guder Menneskeofringer,
to Mænd fra hver Fjerding, for at de skulde beskytte
deres Tro og give dem Sejr. Gissur og Hjalte
foreslog paa deres Side, at ogsaa de Kristne skulde gøre
Løfte om en Slags Menneskeofring, to Mænd fra hver
Fjerding. Men det skulde ikke være Forbrydere,
som Hedningerne plejede at ofre, men netop de
bedste Mænd. De skulde heller ikke dræbes, men
give sig selv til Kristus som en Sejrsgave og hellige
ham og Gud alt deres Liv. De tilbød sig selv for
Sydfjerdingen, medens andre meldte sig baade for
Øst- og Nordfjerdingen. Men for Vestfjerdingen meldte
sig kun en, Vismanden Gest Oddleifsson (jfr. S. 124).
Da rejste Torvald Vidførles Broder Orm sig, som nu
var flyttet til Vestfjerdingen og som det i sin Tid ikke
var lykkedes Broderen at omvende (jfr. S. 121), og
sagde, at dersom hans Broder Torvald havde været
der, vilde den anden Mand ikke fattes. Han vilde nu
tilbyde sig i Stedet. Hans Tilbud blev straks modtaget,
og han lod sig derefter døbe.

Dagen efter (den 24. Juni) stævnede Torgeir Folk
til Lovbjærget. Han holdt her en lang Tale og
forestillede Folk, hvor ilde det vilde være, om man ikke
havde én Lov i Landet, hvad der vilde føre til
Uenighed og oprivende Kampe og Landet derved lægges
øde. Han fortalte dem ogsaa om to Konger, den ene
i Norge, den anden i Danmark, som længe havde
haft Ufred med hinanden, indtil deres Mænd stiftede
Fred imellem dem. Saaledes skulde nu Islænderne
stifte Fred med hverandre ved at begge Partier gav
noget efter, saa at alle havde én Lov og én Tro.
»Thi det vil vise sig, at søndrer vi Loven, saa
søndrer vi ogsaa Freden.« Han vendte sin Tale saa
snildt, at af den kunde ingen slutte, hvilken Lov
﻿han vilde forkynde. Men alle sluttede sig til, at der
kun skulde være én Lov, og lovede at holde den Lov,
som han vilde foreskrive dem.

Torgeir forkyndte da som Lov, at alle skulde
være kristne og lade sig døbe, som endnu ikke
havde modtaget Daaben. Men angaaende
Børneudsættelse (jfr. S. 99) og Hestekødspisning skulde
de gamle hedenske Love staa ved Magt. At foretage
hemmelige Ofringer til Guderne skulde være
tilladt, men straffes med Landsforvisning, dersom det
kunde bevises ved Vidner.

Straks paa Tinget blev alle Hedninger primsignet
og mange ogsaa døbt. Men Nord- og Østlændingerne
modsatte sig at blive døbt i koldt Vand, og mange
blev derfor først døbt paa Hjemvejen fra Tinget i
forskellige varme Kilder. Hjalte Skæggeson holdt
Runolf Gode, som Aaret i Forvejen havde faaet ham
dømt til Landsforvisning, over Daaben. Og da Runolf
efter Skik og Brug fik Salt i Munden til Minde om
Frelserens Ord: »I er Verdens Salt«, sagde Hjalte:
»Nu lærer vi den gamle Gode at gumle paa Saltet.«

57. Olaf den Helliges Missionsvirksomhed og
Angreb paa Islands Frihed. Ligesom Olaf
Tryggveson havde virket meget for Kristendommens Indførelse
paa Island og ved sin truende Holdning og sin
Tilbageholdelse af fornemme islandske Gidsler i Norge
havde øvet en afgørende Indflydelse paa Landets
Stormænd, saaledes gjorde ogsaa den næste kristne
Konge i Norge, Olaf den Hellige, sig al Umage for
at befæste den kristne Tro hos Islænderne. Han
sendte saaledes flere Missionsbiskopper til Landet
og skænkede Tømmer til Opførelse af en Kirke paa
Altingsstedet Tingvold (Fig. 7 f, S. 44). Og paa hans
Tilskyndelse afskaffede Lovretten de Rester af 
Heden﻿skabet (Børneudsættelse, Hestekødspisning, hemmelige
Ofringer), som Torgeir Lovsigemand havde ladet blive
staaende i den af ham forkyndte Kristendomslov.
Men i Hjerterne levede dog endnu længe hedenske
Forestillinger og hedensk Sindelag.

Men ogsaa i andre Henseender interesserede Olaf
den Hellige sig meget for Island. Han sendte flere
islandske Høvdinger Vennegaver og behandlede alle
islandske Høvdingesønner, der kom til Norge, med
den største Forekommenhed, ligesom han ogsaa ved
en formelig (endnu bevaret) Overenskomst sikrede
alle Islændere de samme Rettigheder i Norge,
som den norske Godsejeradel, Holderne, havde.
Men hermed havde han ogsaa sine bestemte Planer.
Han vilde nemlig faa Islænderne til at underkaste
sig den norske Krone. I Aaret 1024 sendte han
saaledes Islænderen Toraren Nefjolfsson med
Budskab herom til Altinget, hvorhos han bad dem
om at overlade sig en lille, øde Ø, Grimsø, Nord
for Island. Men da gjorde en forstandig nordlandsk
Bonde, Einar fra Tværaa, i en fortrinlig Tale
opmærksom paa Faren herved, idet han paaviste,
at man her let kunde underholde en Hær. Og
dersom en udenlandsk Hær havde faaet fast Stade der
og derfra kom sejlende med Langskibe ind til Kysten,
saa vilde mangen en af Smaabønderne finde, at der
blev temmelig ringe Bevægelsesfrihed udenfor deres
Dør. Det hele blev derfor afslaaet. Da opfordrede
Kongen de mægtigste islandske Høvdinger til at
komme til Forhandling med ham i Norge. Men
heller ikke dette fandt man tilraadeligt, medens dog
flere af dem, for at undgaa Kongens Vrede, sendte
ham deres Sønner i Stedet. Disse beholdt han
imidlertid som Gidsler, medens han (1026) sendte en af
﻿dem, Gelle Torkelsson, tilbage med Forlangende
om, at Islænderne skulde antage hans norske Love
og betale ham Skat. Saa skulde de have hans
Venskab, mens han i modsat Fald truede dem med sin
Vrede og haarde Vilkaar. Dette blev imidlertid
enstemmig afslaaet. Og da Kongens Magtstilling kort
herefter begyndte at vakle i Norge, faldt denne Sag
foreløbig bort.


*




﻿VI.

KIRKEORDNINGEN OG SAGASKRIVNINGEN.

58. Kirkens Organisation. Omtrent tredive Aar
efter Kristendommens Indførelse indtraadte der en
længere (omtr. hundredaarig) Fredsperiode. Og i
denne Tid var det vigtigste, der skete, den islandske
Kirkes Organisation, samt en begyndende litterær
Virksomhed.

I Hedenskabets Tid var, som ovenfor vist (§ 14),
Goderne paa engang Høvdinger og hedenske Præster,
udstyret med baade verdslig og religiøs Myndighed.
Men med Hedenskabets Fald bortfaldt jo deres
hidtidige præstelige Virksomhed, og kun deres
verdslige Myndighed blev tilbage. Kun naar de skaffede
sig gejstlig Uddannelse og lod sig vie til Præster,
kunde de herefter forene disse to Virksomheder.
Dette lod sig selvfølgelig ikke i en Haandevending
gøre, navnlig for gamle Goder, der i deres Hjerter
hang fast ved Hedenskabet. Men for den opvoksende
Godeslægt var dette naturligvis ingen Umulighed.
Man ser da ogsaa tydelige Bestræbelser i denne
Retning. De hedenske Templer bliver erstattet med
Kirker, og efterhaanden lader mange Høvdinger og
Goder sig præstevie. Herved opnaaede de jo, at den
verdslige og den religiøse Myndighed som før blev
forenet, skønt deres kirkelige Embede ikke stod i en
﻿saa nøje Forbindelse med deres verdslige Virksomhed
som under Hedenskabet. Og de, som ikke selv lod
sig vie, kunde faa andre til at besørge Præstegerningen
paa deres Vegne, som deres Tjenere, hvad der ogsaa
blev fastslaaet ved Lov.

Dette førte til, at den islandske Kirke i den ældste
Tid fik en helt anden Karakter end i andre Lande,
fik et friere og mere nationalt Præg og blev i bedre
Overensstemmelse med de herskende Samfundsforhold.
I andre Lande var Kirken en Stat i Staten, med
sin særlige Styrelse og Lovgivning, sit eget Værneting
og egen Formue og Indtægter. Men paa Island blev
Kirken borgerlig, en ren Bondekirke. Her var
Kirkerne en Privatejdom og Præsterne Kirkeejerens
Tjenere. Kirkeejeren tog imod alle Kirkens Indtægter
(ligesom i den hedenske Tid imod Tempelskatten) og
betalte Præsten en bestemt Løn for hans Tjeneste.

Denne oprindelige Ordning af den islandske Kirke
havde sin Rod i den samme Individualisme, som var
et saa fremtrædende Træk i den islandske
Samfundsordning. Og denne Ordning havde baade sine
Fortrin og sine Mangler. Herved blev Kirken paa den
ene Side fuldt ud national og kom til at bane Vejen
for nationale Kundskaber i Landet, ligesom den ikke
(som undertiden i andre Lande) ved noget Kvælertag
kunde gøre Folk til aandelige Slaver. Men den
savnede paa den anden Side den fornødne Magt og
Myndighed til at holde en tøjlesløs Selvraadighed i Ave
og til at opretholde Gudsfrygt og gode Sæder.

59. I hele den første Halvdel af det 11. Aarh.
fandtes der ingen særlig Kirkestyrelse paa Island.
Der opholdt sig ganske vist en Række fremmede
Missionsbiskopper flere eller færre Aar i Landet, men
de besad ingen Myndighed eller Mandat til at føre
et nødvendigt Tilsyn med Gejstligheden.
﻿
For at raade Bod herpaa henvendte man sig til en
anset Præst, Isleif Gissursson, og opfordrede ham
til at rejse til Udlandet og lade sig vie til Biskop.
Isleif, der var født 1006 og var Søn af Goden Gissur
Hvide, havde i sin Ungdom studeret i Klosterskolen
i Herford i Westfalen og var derefter blevet
præsteviet. Efter sin Hjemkomst satte han Bo paa sin
Fædrenegaard Skalholt og overtog sine Forfædres
Godedømme. Han var saaledes, som flere Høvdinger
paa den Tid, baade Præst og Gode. Han efterkom
sine Landsmænds Opfordring og blev bispeviet af
Ærkebispen i Bremen 1056, 50 Aar gammel. Og
han forestod derefter, til sin Død i 1080, Islands
Kirkevæsen.

Biskop Isleif var en nidkær og lærd Mand, hvorfor
mange Høvdinger sendte ham deres Sønner til gejstlig 
Uddannelse og lod dem derefter vie til Præster.
Men skønt han var baade agtet og afholdt af hele
Almuen, faldt det ham dog vanskeligt at faa Folk til
at bøje sig for Kirkens Sædelære.

Isleifs Eftermand blev hans ældste Søn, Gissur,
som ogsaa havde studeret i Tyskland og derefter i
nogen Tid havde været Købmand. Han blev bispeviet 
af Ærkebispen i Magdeburg 1082 og var Biskop
i 36 Aar, til sin Død i 1118.

Biskop Gissur var en af de største Personligheder,
der nogensinde har levet paa Island. Der fortælles,
at Kong Harald Haardraade en Gang skal have udtalt,
at af Gissur kunde man gøre tre Personer: Vikingefører, 
Konge og Biskop, og at han egnede sig godt
til alle disse Stillinger. Der skrives da ogsaa, at efter
at han havde overtaget Bispeembedet, blev han saa
agtet og æret, at »hver Mand vilde sidde og staa,
som han befalede, og man kunde med Sandhed sige,
at han var baade Konge og Biskop over Landet, saa
﻿længe han levede«. En af Biskop Gissurs Bedrifter
var den, at han (1096) fik alle Landets Indbyggere
til at gaa ind paa at betale Tiende af alt deres Gods,
baade Land og Løsøre, hvad der, som bekendt, i
andre Lande kostede lange og haarde Kampe og
Strømme af Blod. Men først ved Tiendeloven fik
den islandske Kirke en sikker og fast Grundvold at
bygge paa, og denne Indtægt blev den første Spire til
dens store Rigdomme senere hen. I det hele taget
var Biskop Gissur den første, der fik bragt
Kirkestyrelsen i en fast Form og som skaffede den en
hidtil ukendt Magt og Anseelse. Han skænkede Kirken
sin Fædrenegaard Skalholt, tillige med meget Land
og Løsøre af sin Fædrenearv, og bestemte, at her
skulde der fremtidig for bestandig være Bispesæde.

Da imidlertid Nordlændingerne fandt, at Skalholt
laa for langt af Led for dem, rettede de den Bøn til
Gissur, at der blev oprettet en anden Bispestol i
Nordfjerdingen, hvad han beredvilligt gik ind paa.
Der blev saa (1105) oprettet en ny Bispestol paa
Holar (i Hjaltedal i Skagefjorden), og til at beklæde
den blev der valgt en af Biskop Isleifs bedste
Lærlinge, Jon Øgmundsson, som Aaret efter (1106)
blev bispeviet af Ærkebispen i Lund. Biskop Jon
døde 1121 og holdtes siden for en Helgen.

Biskop Jon var en klog og i alle Henseender en
udmærket Mand og blev den samme aandelige Fader
og Fører for Nordlandet, som Gissur havde været for
hele Landet. Han byggede en Stenkirke paa Holar
og oprettede her en Præsteskole, hvortil han
skaffede to fortrinlige, udenlandske Lærere (den ene fra
Sverrig, den anden fra Frankrig), der, foruden i
Læsning og Skrivning, underviste i Latin, Sang og Poesi,
medens han selv havde Overledelsen. Han arbejdede
ogsaa meget paa at forbedre Folks Sæder og at 
﻿udrydde alle Levninger af Hedenskabet, i hvilken
Henseende han endog gik saa vidt, at han vilde afskaffe
alle de Navne paa Ugedagene, som indeholdt
hedenske Gudenavne, og erstatte dem med andre, hvad
det ogsaa for en stor Del lykkedes ham at
gennemføre (§ 38).

60. I dette Tidsrum stiftedes der ogsaa flere Klostre.
Det første Forsøg i den Retning blev allerede gjort i
den første Halvdel af det 11. Aarh. af en af de
udenlandske Missionsbiskopper, ved Navn Rudolf. Han
boede i 19 Aar paa Gaarden By (Bœr) i
Borgarfjorden og stiftede her et Kloster, hvor han ved sin
Bortrejse (i 1050) efterlod tre Munke. Men dette
Kloster forsvandt dog kort derefter for aldrig mere at
opstaa igen.

Det første varige og faste Kloster blev imidlertid
stiftet af Holarbispen Jon Øgmundsson, Tingøre
Kloster, skønt det først traadte i Virksomhed 12 Aar
efter hans Død (i 1133). Men derefter blev der i den
sidste Halvdel af det 12. Aarh. stiftet 6 andre Klostre,
saa at de omkr. 1200 var blevet 7. Og i Løbet af
det 13. Aarh. kom der 3 nye til, saa at man omkr.
1300 havde faaet 10 Klostre, af hvilke dog ét maaske
allerede dengang atter er blevet nedlagt.

Af disse 10 Klostre var de 8 Munkeklostre og
2 Nonneklostre. Og de var saaledes fordelt paa
Fjerdingerne, at der var 5 i Nordfjerdingen, 3 i
Sydfjerdingen og 2 i Vestfjerdingen. Derimod
fik Østfjerdingen først i Slutningen af det 15. Aarh.
(1493) sit eget Kloster.

Island havde altsaa nu faaet sin egen Kirkeordning, 
sine egne Bispestole og sit eget Munkevæsen.
Og alt dette var gaaet saa fredeligt af, at der i denne
Periode saa godt som ingen Fejder omtales. Og det
hedder i en Kilde, at man i den Grad var blevet vant
﻿til Fred, at da der i Aaret 1120 var opstaaet en Fejde
iraellem to Høvdinger, saa man paa Altinget, som dog
dengang var ualmindelig godt besøgt, kun en eneste
Staalhue (Hjelm) i hele Tingmængden. Men denne
Fredstilstand skulde desværre ikke vare ret længe.

61. Skoler og Sagaskrivning. Som ovenfor
fremhævet, stiftede allerede de første Biskopper straks
Skoler paa Bispesæderne, saa vel paa Holar som
paa Skalholt. Og i Løbet af det 12. (og 13.) Aarh.
oprettedes der flere Klostre, hvor der ogsaa holdtes
Skoler. Ved disse Kirkeskoler var Hovedformaalet
naturligvis at uddanne Gejstlige, Præster og Munke.
Men paa Grund af den islandske Kirkes særegne
Karakter i den ældste Tid, førte dog Udviklingen
med sig, at man her ogsaa kom til at beskæftige
sig med rent verdslige,  nationale Opgaver, med
Forfædrene Afstamning og deres Bedrifter. Flere
af Klostrene blev derfor efterhaanden fortrinlige
Arnesteder for litterær Virksomhed, og de har sikkert
haft en større Andel i Skabelsen af den islandske
Bogskat, end vi nu har fuld Rede paa, fordi de fleste
Skrifter er anonyme. Det er dog særlig det ældste
Kloster, Tingøre Kloster, som i denne Forbindelse
bør fremhæves, skønt flere af de andre efterhaanden
fulgte godt efter.

Men foruden disse offentlige eller officielle Skoler
stiftedes der ogsaa private Skoler. Af disse er særlig
to blevet berømt, den ene i Odde, den anden i
Høgedal (Haukadalr). Her uddannedes der (i hvert
Fald til at begynde med) ogsaa Præster. Men ved
Siden heraf gik der en saa omfattende verdslig
Dannelse, at disse Skoler blev (efter Datidens Begreber)
et Slags Universiteter for Island, som fik den
allerstørste Betydning for Islands Aandsliv og navnlig for
historisk Forskning.

﻿62. Den ældste af disse private Skoler var Odde
Skolen, der blev stiftet af Rræsten Sæmund
Sigfusson Frode (ɔ: den lærde). Sæmund, der var født
1056, havde i mange Aar drevet Studier i Udlandet,
baade i Tyskland og Frankrig (Paris), hvor hans
Slægtning Biskop Jon Øgmundsson paa en Udenlandsrejse 
traf ham og fik ham overtalt til at vende
tilbage til Island. Her blev han efter sin Hjemkomst
præsteviet og overtog sine Forfædres Godedømme og
sin Fædrenegaard Odde. Han deltog meget i offentlige
Anliggender (Kirkeordningen, Gennemførelsen af
Tiendeloven o. s. v.) og betragtedes af alle som Landets
største literær Autoritet. Han beskæftigede sig ogsaa
med historisk Forskning og var Islands første
historiske Forfatter. Men da han skrev paa Latin, er alle
hans Skrifter gaaet tabt, og vort Kendskab til dem
stammer derfor udelukkende fra Citater i andre
Forfatteres Værker. Vi kan dog af disse se, at han har
skrevet om de norske Konger, Harald Haarfagre og
hans Efterfølgere, samt om Islands Opdagelse og
Landnam. Men hvor omfattende disse Skrifter har været,
er det nu ikke muligt at afgøre.

Efter Sæmunds Død (1133) blev Odde Skolen fortsat 
af hans to Sønner, Eyjolf (d. 1158) og Loft, af
hvilke den sidste var gift med en norsk Prinsesse,
Tora, en naturlig Datter af Kong Magnus Barfod.
Deres Søn var Jon Loftsson (1124—1197), sin Tids
mægtigste Høvding paa Island, og hos ham blev Odde
Skolens berømteste Elev, Snorre Sturlason 
(1178—1241), opfostret, fra han var tre og til han var 19
Aar gammel. Med Snorre og hans udødelige Værker
satte denne Skole sin skønneste Blomst (§ 66).

63. Høgedals Skolen blev stiftet af Hall
Torarensson (995—1089), der i sine yngre Aar havde
været Købmand og rejst meget.   Han havde i nogen
﻿Tid endog været i Handelsfællig med Kong Olaf den
Hellige, hvad der i høj Grad forøgede hans Anseelse.
Da han var 30 Aar gammel (1025), satte han Bo i
Høgedai og boede her til sin Død i samfulde 64 Aar.
Han var en meget klog, lærd og historisk interesseret
Mand og havde saa god Hukommelse, at han kunde
huske det, at Tangbrand døbte ham kun tre Aar
gammel (S. 124). Hall stiftede saa her en Skole, hvor
den gejstlige Undervisning blev besørget af hans
Fostersøn, Teit Isleifsson (d. 1110), en Søn af Biskop Isleif.
Ved Halls Død overtog Teit Gaarden og fortsatte
Skolen, der siden blev fortsat af hans Søn, Hall (d. 1150),
og derefter af hans Sønnesøn, Lovsigemanden Gissur
Hallsson (d. 1206).

Høgedals Skolens_berømteste Elev var Are Torgilsson 
Frode (1067—1148), der (ligesom Sæmund)
baade var Præst og Gode og af en meget fornem Æt.
Hans Bedstefader var Gelle Torkelsson (S. 132), der var
Søn af Høvdingen Torkel Eyjolfsson og den berømte
Gudrun Osvifsdatter (i hendes fjerde Ægteskab). Men
Torkels Bedstefader var Goden Tord Gelle (S. 48), hvis
Oldemoder var Landnamskvinden Dronning Ød den
Dybsindige. Are kom til Hall i Høgedal, da han var
7 Aar gammel og blev der i 14 Aar. Sin gejstlige
Uddannelse fik han af Teit Isleifsson, men den
verdslige i lige Grad af dem begge to, Hall og Teit.

Are Frode maa betegnes som den islandske (og
nordiske) Historieskrivnings Fader. Thi skønt
Sæmund Frode var ældre, fik hans Skrifter kun ringe
Betydning i Sammenligning med Ares, fordi Sæmund
skrev paa Latin og alle hans Skrifter derfor er tabte.
Men Are havde den gode Idé at skrive paa sit
Modersmaal, Islandsk, og netop herved fik hans
Forfattervirksomhed saa overordentlig stor Betydning.

Af Ares Skrifter er dog nu kun ét bevaret, 
Islænder﻿bogen (Íslendingabók), en kortfattet Oversigt over
Islands Historie fra Landets første Bebyggelse til
Biskop Gissurs Død (1118). Det er ingen stor Bog, men
det er det værdifuldeste af alle islandske Skrifter; thi
hvert Ord i den Bog er ubetaleligt. Den er bygget
paa de bedste og paalideligste Kilder, der 
samvittighedsfuldt stadig anføres i selve Bogen; og saa stor
er Forfatterens kritiske Sans, at det hidtil ikke er
lykkedes nogen Forsker at finde en eneste Fejl i den.
Are er ogsaa den første, der har bragt Orden i
Tidsregningen, ikke alene i Islands, men ogsaa i hele
Nordens Historie, og paa hans Resultater bygger vi
endnu den Dag i Dag.

Forinden Are skrev denne Bog, havde han skrevet
en anden større, som desværre er gaaet tabt (maaske
fordi den har været skrevet paa Latin). Men vi kan
dog saa vel af Ares egne Meddelelser som af forskellige 
Henvisninger hos andre Forfattere se, at den foruden 
Islandshistorien har indeholdt saa vel forskellige
Slægtregistre (sikkert med tilhørende korte
Oplysninger om vedkommende Personers Liv og Bedrifter)
som norske Kongers Levned, eller med andre Ord
korte norske Kongesagaer. Den synes saaledes at
have indeholdt hele Grundlaget for saa vel 
Landnamsbogen som alle Kongesagaerne, været den Kærne,
hvoraf disse Skrifter udviklede sig. Det kan saaledes
i Sandhed siges, at Are var en stor Sædemand; og
hans Sæd faldt ikke paa stenet Grund, men i en god
og frugtbar Jord, hvor den gav mange Fold.

64. Af de Klostre eller Klosterskoler, der dyrkede
Sagaskrivning, staar Tingøre Kloster i første Række.
Her levede i den sidste Halvdel af det 12. Aarh. to
Munke, Odd Snorreson og Gunløg Leifsson, der
begge var ivrige Sagaskrivere. Men de fulgte Sæmund
Frodes Eksempel og skrev begge paa Latin. Og
﻿Følgen heraf blev den samme som for Sæmund, at
begge disse Munkes originale Tekster er gaaet tabt.
Befolkningen fandt, at den ikke havde nogen
Interesse i at bevare det, den ikke forstod. Men Munkene
havde dog det Held, at deres Sagaværker meget tidlig
af andre Munke blev oversat til Islandsk. Og disse
Oversættelser blev for en Del bevaret. Det er fra
dem, vi kender deres Værker.

Baade Odd og Gunløg skrev hver sin Saga om
Kong Olaf Tryggveson, den ene kortere, den anden
længere. De ses begge at have kendt Sæmunds og
Ares Værker og er sikkert blevet ansporet af dem.
Men de har intet lært af dem, og deres Sagaværker
er i høj Grad ukritiske, skønt de i øvrigt anfører
flere ret værdifulde Enkeltheder. Gunløg skrev
desuden en Saga om Biskop Jon Øgmundsson, om
Torvald Vidførle og en Ambrosius Saga (som
er tabt), samt oversatte Merlins Spaadomme
paa Vers.

Ganske anderledes betydelig som Sagaskriver end de
to nysnævnte Munke var en Abbed i Tingøre Kloster
i den sidste Fjerdedel af det 12. Aarh., Karl Jonsson
(d. 1213). Han skrev Kong Sverres Saga, tildels
efter Kong Sverres egne Meddelelser under et Ophold
i Norge. Karl skrev paa Islandsk, og hans Fremstilling 
og Stil er i flere Henseender fortræffelig, ligesom
han bygger paa Førstehaands Meddelelser.

65. Det første, der blev nedskrevet paa Islandsk,
var Lovene. Og det var selve Altinget, der tog
Bestemmelse herom. Hidtil havde man jo maattet lære
alle Lovene udenad, og Lovsigemanden, der hvert Aar
skulde foredrage Tingsordenen og Procesreglerne og
i Løbet af 3 Aar samtlige Love for den samlede
Tingmængde, var en levende Lovbog. Men Lovene var
efterhaanden blevet saa omfattende, at det oversteg
﻿en enkelt Mands Evner at huske dem alle. Det blev
derfor paa Altinget 1117 besluttet, at de skulde
nedskrives, hvad der for de vigtigste Afsnit ogsaa straks
skete den følgende Vinter, og senere det øvrige.

Det næste, der blev skrevet paa Islandsk, var Are
Frodes Værker. Og derefter kom der snart en saadan 
Fart i Sagaskrivningen, at man ved Udgangen
af det 12. Aarh. havde faaet skrevet omtrent alle de
islandske Slægtsagaer, de fleste Kongesagaer og
sikkert ogsaa de fleste ældre Digte. Dette skete dog
ikke altid just i den Form, hvori Sagaerne nu
foreligger; thi mange af dem blev i Tidens Løb senere
bearbejdet af deres talrige Afskrivere, saa vel ved
Indskud som ved en Omordning af Stoffet.

At det kunde gaa saa hurtigt med Sagaskrivningen,
kom deraf, at de for en stor Del forelaa omtrent fuldt
færdige i mundtlig Overlevering. Da mange af
Landnamsmændene havde saa fornemt Blod i deres Aarer
(S. 25), holdt de og deres Efterkommere af at mindes
deres Afstamning og deres berømmelige Forfædre.
Der blev derfor i hver bedre Familie udarbejdet et
mere eller mindre udførligt Slægtregister eller
Stamtavler. Og da man ingen Fornøjelse havde af lutter
Navne, uden at vide, hvad vedkommende Personer
havde udrettet, blev det ingen tørre Registre, men
mere eller mindre sammenhængende Fortællinger om
de mest fremragende Medlemmer af Slægten, først i
Norge, inden Udvandringen til Island, og senere om
Ættens Medlemmer paa Island i den ofte begivenhedsrige 
Sagatid. Disse Fortællinger blev saa et almindeligt 
Underholdningsstof, saa vel i Hjemmene, særlig
ved alle Familiefester og Gæstebud, som paa Tinge.
Og ved denne idelige Genfortælling fik den
oprindelige, mere skeletmæssige Fremstilling ved
Behandling af kyndige Sagamænd med  et udpræget 
﻿Fortællertalent stadig mere Kød og Blod og et
sagamæssigt Tilsnit. Saaledes opstod Slægtsagaen, og
tildels vel ogsaa Kongesagaen. Undertiden blev de
enkelte Smaafortællinger slaaet sammen, saa at de kom
til at gælde en hel Egn eller Landsdel. Og tilsidst
samlede man alle de mange Slægtregistre og
udarbejdede et Fællesregister for hele Landet, med
tilhørende kortfattede Oplysninger om de vigtigste
Personer, lige fra Landnamstiden (eller endnu længere
tilbage) og ned til Samtiden. Det er et saadant
Fællesregister, man har i Landnamsbogen (S. 24—25).

Hvem der har skrevet Slægtsagaerne, vides nu ikke.
Thi Sagaskriverne holder sig altid i Baggrunden og
angiver aldrig deres Navne. De har øjensynlig ikke
betragtet deres Virksomhed som Forfatterskab, men
kun som Nedskrivning af en allerede foreliggende
mundtlig Fortælling. Men heri har de dog vist for
stor Beskedenhed. Thi det er, i hvert Fald for nogle
Sagaers Vedkommende, umiskendeligt, at de under
Nedskrivningen er blevet underkastet en saa stor
kunstnerisk Behandling, at der virkelig foreligger
et Forfatterskab, skønt man paa den anden Side
aldrig kan vide, hvor meget af deres kunstneriske
Udformning skyldes talentfulde Sagafortællere forinden
Nedskrivningen. Da det imidlertid ikke er sandsynligt, 
at man i det 12. Aarh. har haft mange skrivekyndige 
Folk udenfor de Gejstliges Kreds, er der
overvejende Sandsynlighed for, at de fleste af
Sagaerne skylder Gejstligheden deres Tilblivelse, hvad
der ogsaa godt kan stemme med den islandske Kirkes
særegne Karakter i den ældste Tid, da saa mange
Høvdinger af de berømteste Slægter skaffede sig
gejstlig Uddannelse og lod sig præstevie. Men
Nedskrivningen kan dog ogsaa godt være foregaaet paa
den Maade, at fornemme Stormænd har holdt lejede
﻿gejstlige Skrivere, der blot nedskrev, hvad de
dikterede for dem. Et Fingerpeg i den Retning har vi i
Fortalen til Snorre Sturlasons berømte Værk
Heimskringla, der begynder med disse Ord: »I denne Bog
lod jeg skrive Frasagn om de Fyrster, der har regeret
i Norden og har talt i dansk Tunge.« Man kau jo
heraf se, at det netop er denne Fremgangsmaade,
Snorre har benyttet.

De islandske Slægtsagaer er en kostelig Skat, og
flere af dem, f. Eks. Njals Saga, Egil
Skallagrimssons Saga, Laksdøla Saga, Gunløg
Ormstunges Saga o. s. v., maa betegnes som rene
Mesterværker. Deres Karaktertegning er overordentlig
sikker og Kompositionen ofte beundringsværdig. De er
ogsaa en uudtømmelig Kilde til Oplysning om Folkets
Kultur, Sæder og Skikke. Og hertil kommer, at de
er en særdeles sund Folkelæsning, idet de med
stærke Farver fremhæver saa vel efterlignelsesværdige
som fordømmelige Egenskaber, vækker Beundring for
alt, hvad der er nobelt, ædelt og højmodigt, men
Afsky for alt, hvad der er lavt og nedrigt. Og dog
holder Forfatteren sig altid diskret tilbage, uden selv
at udtale nogen direkte Dom. Dette overlader han
fuldstændig til Læseren, medens Fremstillingen er lagt
saaledes til Rette, at det ikke falder denne vanskeligt
at fælde Dommen De fleste af de bedste Slægtsagaer findes oversat i. N. M.
Petersens »Fortællinger om Islændernes Færd ude og hjemme« og de
øvrige i F. W. Horns »Billeder af Livet paa Island«.
.

Medens Slægtsagaernes Fortræffelighed er anerkendt
af alle, har deres Troværdighed derimod været
mere omtvistet, idet de af nogle (navnlig fra islandsk
Side) betragtes som fuldt ud paalidelige Kildeskrifter,
medens de af andre nærmest opfattes som 
Digter﻿værker. Sandheden ligger nok i Midten. Grundlaget
er altid virkelige Begivenheder, medens Fremstillingen,
Udmalingen, er en sagamæssig Digteraands Skabelse,
saa at de ikke i alle Enkeltheder kan betragtes som
ufejlbarlige historiske Kilder. Ellers vilde de ikke
være de Kunstværker, de i Virkeligheden er. Men
de er ikke mindre værdifulde for det.

66. I det 13. Aarh. fortsattes, trods den blodige
Borgerkrig, stadig Sagaskrivningen og naaede for
Kongesagaens Vedkommende sit Højdepunkt. Her
er der to Navne, der særlig bør fremhæves:
Høvdingen Snorre Sturlason og hans Brodersøn Sturla
Tordsson.

Snorre Sturlason (1178—1241) var et af de
fornemste Medlemmer af den bekendte Sturlungeslægt,
der i det 13. Aarh. (»Sturlungetiden«) spillede en saa
stor og skæbnesvanger Rolle paa Island. Han var i
sin Ungdom blevet opfostret hos Sæmund Frodes
Sønnesøn, Jon Loftsson, i Odde og blev senere
gennem to Giftermaal Landets rigeste Mand. Han var
flere Gange Lovsigemand og opnaaede en overordentlig 
stor Magt, idet han paa sin Haand samlede
flere Godedømmer. Han foretog to Udenlandsrejser
og modtog i Norge store Æresbevisninger og blev
udnævnt til Lendermand, og kom derved i
Afhængighedsforhold til den norske Konge, som paa denne
Tid af al Kraft arbejdede for, at Island skulde
underkaste sig den norske Krone. Da Snorre (i 1239) til
Trods for Kongens Forbud rejste tilbage til Island
(S. 164), paadrog han sig dennes Vrede, og Kongen
skrev da til en af Islands mægtigste Stormænd,
Snorres tidligere Svigersøn, Gissur Torvaldsson, at han
skulde enten sørge for at faa Snorre sendt til Norge
eller tage ham af Dage. Denne Ordre efterkom
Gissur; en Nat overfaldt han Snorre paa hans Gaard
﻿Beykjaholt, og her blev Snorre (den 23. Septbr. 1241)
dræbt af en, af Gissurs Lejesvende.

Snorre var baade Digter og Sagaskriver, Islands og
Nordens største historiske Forfatter. Hans Hovedværk
er Heimskringla (ɔ: Verdens Kreds), der indeholder
de norske Kongers Historie fra de ældste Tider og
ned til Kong Sverre (1177). Det meste af Stoffet
forelaa allerede skrevet før Snorres Tid, men i en
saare ukritisk og usammenhængende Form. Men
Snorre bragte Orden i alt dette Kaos og skabte ved sin
ualmindelige kritiske Sans og smagfulde Behandling
et udødeligt Mesterværk, der langt mere bygger paa
samtidige Digteres Vidnesbyrd end paa den mundtlige
Tradition. Men foruden at han har et sjældent skarpt
Blik for den rette Vurdering af sine Kilder, er selve
Kompositionen, hans Karaktertegninger og hans
Sprogbehandling saa glimrende, at hele Værket bliver et
fuldendt Kunstværk Den bedste Oversættelse er Prof. Gustav Storms: »Snorre
Sturlasøn: Kongesagaer«, baade en større, illustreret Pragtudgave
og en mindre, billig Folkeudgave. Heraf er Hovedafsnittet, Olaf
den Helliges Saga, udgivet af »Udv. for Folkeopl. Fr.« som
»Folkelæsning« Nr. 273 og et andet Stykke af Snorres Sagaværk, Olaf
Tryggvessøns Saga (i Dr. F. W. Horns Oversættelse) som
»Folkelæsning« Nr. 243..

Snorres andet Hovedværk er hans Edda (ɔ: Poetik,
Skjaldskabslære), en Lærebog for unge Digtere. Den
begynder med en kort Fremstilling af den nordiske
Mytologi og fortsætter med en Forklaring af de af
gamle Digtere anvendte Skjaldeomskrivninger og
hvorledes de er opstaaet, i hvilken Anledning han faar
Lejlighed til at meddele en Mængde højst værdifulde
Oldsagn og Myter. Endelig følger en Oversigt over
alle brugelige Versemaal og deres Ejendommeligheder.
Ogsaa dette Skrift udmærker sig ved en glimrende


﻿Fremstilling og Kundskabsfylde, og dets Betydning
for Forstaaelsen af den nordiske Mytologi og de
mytiske og heroiske Digte i den ældre Edda er
overordentlig stor. 

Sturla Tordsson (1214—1284) kunde som Medlem
af Sturlungeslægten naturligvis ikke undgaa at blive
i høj Grad indviklet i de mange Stridigheder og
Kampe, der i Sturlungetiden rasede paa Island. Men
han var i Grunden en fredelig, retsindig og
fædrelandssindet Mand, der, saa længe han kunde, ydede
Modstand mod Kong Hakon og hans Udsendinges
Forsøg paa at underlægge sig Island. Han blev en
Gang valgt til Lovsigemand. Først efter Islands
Underkastelse rejste han (i 1263) til Norge, hvor han til
at begynde med blev unaadigt modtaget af Kong
Magnus Hakonsson. Men efter at han havde vist sit
Talent ved at fortælle Sagaer og fremsige Digte, saa
vel om Kongen selv som om hans Fader Kong Hakon,
vandt han baade Dronningens og Kongens Yndest.
Ja, Kongen blev endog saa begejstret over hans Digte,
at han udbrød: »Jeg tror du digter bedre end
Paven.« Derefter opfordrede Kongen ham til at skrive
sin Faders, Kong Hakon Hakonssons Historie. I
Aaret 1271 vendte Sturla tilbage til Island, hvor han
det næste Aar (1272) blev Landets første Lovmand
(S. 172).

Sturla var baade en god Digter og en fortrinlig
Sagaskriver. Hans Fremstilling er klar og flydende
og mærkelig upartisk, naar man betænker, at han
skriver om sin egen Samtid og om Begivenheder og
Kampe, hvori han selv har deltaget. Men der findes
dog aldrig ét hadsk Ord om hans Modstandere.

Sturlas Hovedværker er Sturlunga Saga Oversat af Dr. Kr. Kaalund: »Sturlunga Saga« (1904)., Islands


﻿Historie i Sturlungetiden, som dog i sin nuværende
Skikkelse er blevet forøget med betydelige Indskud
fra andre Sagaværker. Endvidere en Bearbejdelse af
Landnamsbogen, og saa vel en Kong Hakon
Hakonssjons Saga, en udmærket og paalidelig
Saga, som en Kong Magnus Hakonssons Saga,
— den sidste norske Kongesaga, der blev skrevet
paa Island, af hvilken dog nu kun enkelte
Brudstykker er bevaret.



*




﻿VII.

FRISTATENS UNDERGANG.

67. Opløsning og indre Kampe. Ligesom man i
det øvrige Norden havde vekslende Perioder, dels
mere fredelige og lykkelige, dels mere urolige og
kampfulde, saaledes gik det ogsaa paa Island, skønt
paa en noget anden Maade. Til Tronfølgekampenes 
Tid i Danmark (1131—1157), Norge (1136—1240)
og Sverrig (1160—1222) svarer paa Island nærmest
Slægtsfejderne i Sagatiden (930—1030), skønt de,
som naturligt i en Fristat, var af en anden Art. Til
Opgangs- og Velmagtstiden i Danmark (1157—1241),
Norge (1240—1319) og Sverrig (1222—1306) svarer
den fredelige Blomstringstid paa Island(1030—
1152), da Kirken og Høvdingerne arbejder Haand i
Haand paa at befæste Kristendommen, at tilvejebringe
en Kirkeordning og at grundlægge en national
Litteratur. Endelig kommer saa en Opløsningstid, fuld
af indre Kampe, der ender med at aabne Norden for
fremmed Indflydelse, for tyske Kræmmeres og tyske
Fyrsters Graadighed. Og hertil svarer paa Island den
Omvæltning i Samfundsforholdene og deraf følgende
blodige Borgerkrig i Sturlungetiden (1152-1262),
der aabnede Landet for fremmed Indflydelse og endte
med dets fuldstændige Underkastelse under et
Fremmedherredømme, under den norske Krone.
﻿
Aarsagerne til Fristatens Fald var mange, dels
indre, dels ydre. Og de første af disse var igen af
dobbelt Art, dels Stridigheder, der opstod mellem
Kirken og Stormændene, dels, og væsentlig, en
fuldstændig Omvæltning i de islandske Samfundsforhold 
og heraf følgende heftige Partikampe imellem
Høvdingerne.

68. Som ovenfor fremhævet, var omtrent alle
islandske Kirker og deres Godser og Indtægter i den
ældste Tid en Privatejendom, ligesom Tilfældet jo
havde været med Templerne under Hedenskabet. Og
paa samme Maade var Præsterne og hele Gejstligheden 
fuldstændig underkastet de borgerlige Love
og de borgerlige Domstole.

Men da Kirken havde befæstet sin Stilling og faaet
en større Magt og Indflydelse, begyndte den at ytre
sin Misfornøjelse med dette Afhængighedsforhold og
søge at opnaa en mere selvstændig Stilling. Dette
skete dog først efter at den havde faaet et kraftigt
Rygstød ude fra, og der var blevet oprettet en ny 
Ærkebispestol i Nidaros (Trondhjem), hvorunder den
islandske Kirke blev henlagt (1152). Men efter at
den myndige Prælat Eystein Erlendsson (der var
af islandsk Slægt) var blevet Ærkebiskop (1157—1188)
og havde optaget Kampen for Kirkens Magt og
Uafhængighed i Norge, begyndte de islandske Biskopper,
først Torlak den Hellige (1178—1193, f. 1133) og
senere Gudmund den Gode (1202—1237, f. 1160),
at røre paa sig og forlange saa vel Gejstlighedens
Uafhængighed af de borgerlige Domstole, som at de
private Kirkeejere skulde udlevere deres Kirker og
disses Gods til fri Raadighed for Gejstligheden. Det
lykkedes dog slet ikke at gennemføre det første Krav
(før efter Fristatens Fald), og det sidste kun i et
meget begrænset Omfang, idet de Høvdinger og 
﻿Storbønder, der ejede Kirkerne, bestemt modsatte sig dette,
hvad der endog førte til, at enkelte, der allerede havde
bøjet sig for Kravet, tog deres Kirker tilbage. Men
dette førte dog naturligvis til betydelige Stridigheder
og Kampe imellem Biskopperne og de verdslige
Høvdinger.

Men der var ogsaa et andet Forhold, som
foraarsagede en endnu bitrere Kamp imellem Kirken og
Stormændene. Og det var det strænge Sædelighedskrav, 
som Kirken nu begyndte at gøre gældende.

Under Hedenskabet var det jo ret almindeligt, at
en Mand ved Siden af sin Hustru havde Medhustruer
eller Friller, hvad der dengang ikke faldt ét
Menneske ind at betragte som forargeligt. Heri skete der
efter Kristendommens Indførelse ikke nogen
Forandring, i hvert Fald ikke for Stormændenes
Vedkommende. Og det synes ogsaa i den første Tid at være
gaaet upaatalt hen fra Gejstlighedens Side, sagtens
fordi den savnede de fornødne Magtmidler og var for
afhængig af Stormændene til at kunne forhindre det.
Om nogen Opretholdelse af Forbud mod Giftermaal
mellem nærbeslægtede synes der i den ældre Tid
heller ikke at have været Tale. Det oplyses saaledes,
at i Biskop Isleifs Tid var selve Lovsigemanden
gift baade med Moder og Datter (sandsynligvis dog
ikke paa en Gang), uden at Biskoppen med nogen
Virkning kunde skride ind derimod.

Men Forholdet synes ingenlunde at være blevet
bedre i det 12. og 13. Aarh., snarere langt værre.
Ganske vist blev der i den af Altinget vedtagne
Kirkeret (1123) fastfat Forbud mod Ægteskab mellem
beslægtede indtil 6. Led. Men dette synes snarere at
have forværret end forbedret Tilstanden, dels fordi
man herved blev mere indskrænket i Valget af sin
Ægtefælle, og dels fordi den forbudne Frugt virkede
﻿saa tillokkende. Det oplyses saaledes om omtrent
alle Høvdinger og Stormænd i det 12. og 13. Aarh.,
at de ikke nøjedes med én Kone, men havde en eller
flere Medhustruer og en Mængde uægte Børn. Der
synes derfor dengang at have hersket en langt større
Usædelighed end nogensinde under Hedenskabet, da den
Slags Forhold dog var tilladt og fuldstændig lovlige.

At Kirken ikke roligt kunde se paa al denne
Usædelighed, uden at den greb ind og søgte at bekæmpe den,
var ganske naturligt. Og i den sidste Fjerdedel af
det 12. Aarh. begyndte den at optræde særlig skarpt
imod den, med Anvendelse af alle til dens Raadighed
staaende Midler, f. Eks. Skriftemaal og Bandlysning.
Men dette var jo at træffe Stormændene paa deres
ømme Punkt, og de satte sig kraftigt til Modværge,
hvad der førte til voldsomme Kampe mellem dem og
Gejstligheden. Særdeles oplysende i saa Henseende
er Kampen imellem Landets mægtigste Høvding Jon
Loftsson og Biskop Torlak den Hellige, hvor Biskoppen
truede med Bandstraalen, medens den anden truede
ham paa Livet, hvortil Biskoppen svarede, at han
vilde sætte sit Liv ind paa at faa Kirkens Krav
opfyldt i denne Henseende og ikke vige en Fodsbred
for nogen som helst Trusler. Biskoppen sejrede da
ogsaa tilsidst i denne Strid. Men her var Forholdet
ogsaa af en ejendommelig Art, idet Medhustruen, som
Biskoppen forlangte fjernet, var hans egen Søster.

Men nogen almindelig Forbedring i de sædelige
Forhold opnaaedes dog ikke herved. Thi i det 13.
Aarh. var Sædelighedstilstanden aldeles forfærdelig —
værre end nogensinde, før eller senere.

69. Af en langt mere skæbnesvanger og alvorligere
Art end Striden imellem Kirken og Stormændene var
dog den Forrykkelse af de borgerlige Magtforhold og
Formuefordelingen, som i dette Tidsrum fandt Sted.

Som ovenfor paapeget (S. 52) var den islandske
Samfundsordning lige fra først af i høj Grad
aristokratisk, idet al Magt, saa vel paa Tinge som hjemme
paa Egnen, var lagt i Hænderne paa nogle faa
Godeslægter. Der blev imidlertid gjort et Par Tilløb til
at faa en Ændring i dette Forhold ved at udstykke
Høvdingemagten, først ved Gellesloven, da Godernes 
Antal blev forøget med 3 (fra 36 til 39) og der
samtidig indsattes 9 valgte Medlemmer i Lovretten,
og dernæst ved Njalsloven, da der i Anledning af
Femterrettens Stiftelse blev oprettet 12 nye
Godestillinger, der dog ikke fik tildelt fulde politiske
Rettigheder. Men endnu mere vilde dog Godevældet være
blevet brudt, dersom Njals oprindelige Forlsag om at
omdanne Lovretten til en valg Folkerepræsentation
havde sejret. Men dette blev jo forhindret af de
herskende Goder. Og da disse ved Kristendommens
Indførelse tabte deres religiøse Magt, sørgede de alligevel
for at ordne Kirkens Anliggender paa en saadan Maade,
at de fik Haand i Hanke med dens Styrelse, baade
derved at de blev Kirkeejere og ved at Gejstligheden
paa forskellig Maade blev afhængig af dem, for saa
vidt de ikke selv blev enten Biskopper eller Præster,
hvad netop flere af dem i Virkeligheden blev.

Men selv om det, trods gentagne Forsøg, ikke i
nogen væsentlig Grad var lykkedes at demokratisere
Forfatningen, var der dog det Gode ved denne
Samfundsordning, at Magten var saa nogenlunde ligelig
fordelt over hele Landet, saa at de enkelte Goder
kunde holde hinanden Stangen og ingen af dem blive
for overmægtig.

Men heri skete der i Løbet af det 12. og endnu
mere i den første Halvdel af det 13. Aarh. en stor
Forandring, idet enkelte ærgerrige og havesyge
Høvdinger begyndte at samle flere Godedømmer paa én
﻿Haand. At dette kunde lade sig gøre laa først og
fremmest i den Bestemmelse, at Godeværdigheden
ikke alene var arvelig, men ogsaa kunde sælges
og afhændes.

Man kunde derfor paa forskellig Maade komme i
Besiddelse af nye Godedømmer. Naar en Godeslægts
mandlige Linie var ved at uddø, kunde man gennem
politiske Giftermaal sikre sig vedkommende
Godedømme ved Arv. Og da det endvidere efterhaanden
ikke var blevet velset fra Kirkestyrelsens Side, at
Præster blev for optaget af verdslige Anliggender,
gav dette Anledning til, at mange af dem, der enten
allerede var Goder eller havde Arveret til et
Godedømme, afhændede disse Rettigheder til en anden,
naar de lod sig præstevie. Og da endelig Godernes
Magt som Herredshøvdinger fuldstændig afhang deraf,
hvor mange Tingmænd det lykkedes dem at samle
om sig, foretrak mangen en forholdsvis svag Gode,
fremfor at ligge i Strid med en overmægtig Nabogode,
frivilligt, mod et passende Vederlag, at afstaa sit
Godedømme til denne; undertiden blev den svagere
ligefrem tvunget til en Afstaaelse.

Da der nu til hvert Godedømme var knyttet baade
politisk Magt og forskellige Pengefordele,
benyttede flere ærgerrige og havesyge Høvdinger sig af alle
disse Muligheder og Midler til at komme i Besiddelse
af de flest mulige Godedømmer. Og det endte da
med, at al Magten i hele Landet kom i Haenderne
paa nogle ganske faa Slægter.

Og paa lignende Maade gik det ogsaa med
Formuefordelingen. I Sagatiden var de fleste Bønder
Selvejere, og der synes at have været en ret
almindelig Velstand, særlig i den kort efter Kristendommens
Indførelse indtraadte lange Fredsperiode og Blomstringstid. 
Men dengang var Velstanden saa nogenlunde
﻿ligelig fordelt, uden nogen Ophobning af større
Formuer paa enkelte Hænder.

I Sturlungetiden indtræder der imidlertid en stor
Forandring i disse Forhold, idet vældige Formuer nu
samles paa enkelte Hænder. Og ligesom med Magten kunde
dette ske paa forskellige Maader, saa vel ved Arv,
Giftermaal, Slægters Uddøen og Gaver til Kirker (som
jo ejedes af Høvdingerne), som ved at pengegridske
Høvdinger tvang Folk til at afstaa deres Ejendomme
eller ligefrem plyndrede dem for deres Gods. Herved
indskrænkedes de frie Selvejeres Antal i en
uhyggelig Grad, medens der opstod en talrig Klasse af
uselvstændige Fæstere, der var fuldstændig afhængige af
de rige Stormænds Naade.

Saaledes blev, f. Eks., alle Sturlungerne hovedrige
Mænd. Og en af dem, Snorre Sturlason blev endog
den rigeste Mand i hele Landet, skønt han intet
fik af den ikke ret store Arv, som hans Fader
efterlod sig, idet dennes Enke havde sat den overstyr.
Men skønt han saaledes maatte begynde med tomme
Hænder, lykkedes det ham saa vel gennem Giftermaal
som paa forskellige andre, mere eller mindre fine
Maader at samle saa stor Formue, at han efter dens
Værdi i Nutidspenge sikkert har været Millionær.
Han ejede 6 Hovedgaarde, foruden mange andre
Storgaarde, og da han i en stræng Vinter mistede 120
Stude paa en Gang, lod han til ikke at ænse dette Tab
det mindste, men gjorde lige fuldt sine vanlige, store
Julegilder. Snorres Broder Tord efterlod sig ved sin
Død 1200 Hundreder (§ 40), og den tredje Broder
Sighvat og dennes Søn Sturla havde 3 Hovedgaarde, 2
paa Vestlandet og 1 paa Nordlandet, og kom desuden
efterhaanden i Besiddelse af de fleste Storgaarde i
Øfjorden. Sturlungernes samlede Formue har derfor
sikkert beløbet sig til flere Millioner Kroner i 
﻿penge. Og af Godedømmer var det lykkedes dem at
samle saa mange paa deres Hænder, at de paa et
vist Tidspunkt herskede baade over hele Vestlandet
og en stor Del af Nordlandet. 

70. I den første Halvdel af det 13. Aarh. var
Udviklingen med Hensyn til Magtfordelingen naaet
derhen, at kun 6 Slægter havde faaet Magten i hele
Landet.

I Sydfjerdingen herskede to Slægter:

1) Oddeslægten (Sæmund Frodes Efterkommere), hvis
Hovedmænd var Jon Loftssons tre Sønner: Sæmund
(d. 1222), Orm (d. 1218) og Biskop Paul (d. 1211);

2) Høgedalsslægten (Biskop Isleifs Efterkommere),
hvis Hovedmænd var Lovsigemand Gissur Hallssons
(S. 140) tre Sønner: Biskop Magnus (d. 1237),
Lovsigemanden Hall (d. 1230) og Torvald (d. 1235),
samt derefter Torvalds to Sønner: Bjørn (d. 1221) og
Gissur (1209—1268), der 1258 blev udnævnt til Jarl
over Island.

I Vestfjerdingen herskede ogsaa to Slægter:

1) Vatnsfjordslægten (der nedstammede fra
Høvdingen Haflide Marsson, d. 1130), hvis Hovedmand
var Torvald Snorreson (d. 1228);

2) Sturlungeslægten (Efterkommere af Høvdingen
Sturla Tordsson paa Hvam (1115—1183), sædvanlig
kaldet Hvam-Sturla, der blandt sine Forfædre
kunde tælle en af Sagatidens mægtigste Høvdinger, Snorre
Gode, d. 1031), hvis Hovedmænd var Sturlas tre
Sønner: Tord (d. 1237), Sighvat (d. 1238) og Snorre
(S. 146), samt Sighvats to Sønner: Sturla Sighvatsson 
(d. 1238) og Tord Kakale (d. 1256) og deres
Fætter Sturla Tordsson (S. 148).

I Nordfjerdingen herskede overvejende Asbjørnsslægten 
(Efterkommere af Asbjørn Arnorsson, der var
gift med en Sønnedatter af Snorre Gode), hvis 
﻿Hovedmænd var: Kolbein Tumeson (d. 1208) og dennes
Broder Arnor (d. 1221) samt den sidstes Søn
Kolbein Unge (d. 1245). Men her herskede ogsaa for
en Del af denne Periode delvis saa vel en Gren af
Sturlungeslægten (Sighvat Sturlason) som Høgedalsslægten 
eller dennes daværende Overhoved (Gissur
Torvaldsson).

I Østfjerdingen herskede Svinefjældsslægten (der
nedstammede fra en Broder til Flose Tordsson, som
indebrændte Njal), hvis Hovedmænd var: Sigurd
Ormsson (d. 1235) og dennes Brodersøn Sigmund
Jonsson (d. 1212) samt den sidstes Søn Orm (d. 1241)
og Sønnesøn Sæmund Ormsson (d. 1252).

Og alle disse Slægter var gennem politiske
Giftermaal ved forskellige Svogerskabsbaand indbyrdes
knyttet til hverandre. Saaledes var, f. Eks., Snorre
Sturlason besvogret med dem alle, 
Svinefjældsslægten undtagen. Han selv var i sit andet Ægteskab
gift med den hovedrige Enke Hallveig Ormsdatter, der
var Enke efter Bjørn Torvaldsson (af Høgedalsslægten) 
og Datter af Orm Jonsson (af Oddeslægten). Og
Snorres tre Døtre var gift med Overhovederne for saa
vel Vatnsfjordslægten (Torvald Snorreson) og
Asbjørnsslægten (Kolbein Unge) som for Høgedalsslægten
(Gissur Torvaldsson), medens hans Søn Urøkja var
gift med en Søster til Kolbein Unge. Endvidere
var Snorres Broder Sighvat gift med en Søster til
Kolbein Tumeson (Asbjørnsslægten) og Sighvats Søn
Sturla med en Datter af Sæmund Jonsson (Oddeslægten). 
— Svinefjældsslægten var igen besvogret
baade med Asbjørnsslægten og Oddeslægten o. s. v.

Men skønt disse Svogerskabsbaand til Tider kunde
spille stor Rolle og føre til forskellige Forbund, holdt
de imidlertid sjælden længe. Thi i disse Tider var
det ganske almindeligt, hvis man saa sin Fordel ved
﻿at indgaa et nyt Giftermaal, at forskyde sin Kone og
tage sig en anden, hvad der snarest kunde forvandle
det forrige Venskab til bittert Fjendskab.

Dersom nu alle disse mægtige Høvdinger, Frænder
og Svogre havde kunnet holde sammen, med al den
Kraft, Intelligens og Rigdom, som de var i Besiddelse
af, vilde de have været i Stand til at skabe Landet
en lykkelig Fremtid. Men de enkelte Høvdingers
Magtbegær og Havesyge var saa ubegrænset, at de
ingen Tid havde til at tænke paa Fædrelandet. De
tænkte kun paa at forøge deres egen Magt og
Rigdomme, og bekæmpede derfor hverandre af al Kraft,
saa at der opstod en almindelig Borgerkrig, hvori
selv Brødre og andre nærmeste Slægtninge
bekæmpede og overfaldt hverandre.

Og disse Kampe førtes ikke, som i Sagatiden, med
ærlige og blanke Vaaben. Nu betragtedes alle Midler
som lige gode. Listige Baghold, natlige Overfald, ja
endog Mordbrand hørte til Dagens Orden. Og den
Grusomhed, hvormed disse Kampe førtes, var aldeles
enestaaende. Man nøjedes ikke nu, som i gamle
Dage, med at dræbe sin Modstander paa en aaben
og ærlig Vis, men følte den største Lyst i at lemlæste
og mishandle ham paa den skændigste Maade. Og
man holdt hverken Ord eller Eder. Man tilsvor sin
Modstander den ene Dag Fred og Troskab, for straks
den næste Dag at bryde sin Ed og overfalde ham.

Og paa samme Maade gik det med Forholdet til
de undergivne, menige Bønder. Man drog i store
Flokke plyndrende fra Gaard til Gaard, eller slog sig
undertiden hist og her ned og opspiste alle de
Forraad, der forefandtes, nedslagtede Besætningen og
tvang Beboerne dels til Vagttjeneste paa Heder og
øde Fjælde, dels til at følge med dem til Overfald
paa deres Fjender. Og hvis disse ikke straks lystrede
﻿den givne Ordre, blev de enten halshugget eller
lemlæstet paa den grusomste Maade. Man havde
ingen som helst moralske Betænkeligheder, men gav
sine Lidenskaber frit Spil, indtil omtrent hele Landet
stod i Brand.

Da det nu ikke lykkedes nogen enkelt Høvding
eller Slægt helt at faa Overtaget, og der heller ikke
i Landet fandtes nogen Centralmyndighed, som kunde
gribe regulerende ind og stifte Fred, var Vejen
hermed aabnet for fremmed Indflydelse og Indblanding,
der heller ikke lod længe vente paa sig.

71. Fremmed Indblanding og Underkastelse. Som
allerede ovenfor meddelt (S. 131) gjorde Kong Olaf den
Hellige gentagne Gange Forsøg paa at faa Islænderne
til at underkaste sig den norske Konges Herredømme
og betale ham Skat. Dette blev imidlertid bestemt
afslaaet, og ved Kong Olafs Død faldt Sagen dengang
bort. Men gemt var ikke glemt. Tanken blev igen
optaget af Kong Hakon Hakonsson (1204—1263), der
ved alle mulige Midler og dybt udtænkte Planer søgte
at gennemføre den og naa sit Maal. Han følger
gennem udsendte Spioner og Tillidsmænd nøje med i de
islandske Høvdingers indre Stridigheder og Partikampe,
og naar de, enten af sig selv eller hidkaldte af ham
under Paaskud af at ville mægle imellem dem, kommer 
til Norge, søger han paa alle Maader at vinde
dem for sin Sag ved at tildele dem høje Titler og
Æresbevisninger og stille dem endnu større Hæder og
Fordele i Udsigt, hvis det lykkedes dem at
gennemføre, hvad han ønskede og forlangte af dem. Og
naar de først var blevet hans Hirdmænd, hans
edbundne og haandgangne Mænd, var de jo blevet
afhængige af ham og havde deres bestemte Pligter
overfor ham. Han spiller derpaa den ene Høvding ud
imod den anden, ganske som Brikker paa et 
Skak﻿bræt i et nøje gennemtænkt Spil, og forøger derved
stadig Forvirringen og Ufreden imellem dem. Undertiden 
tilbageholder han ogsaa de farligste Modstandere
i Norge, for at de, han har vundet for sin Sag eller
som han anser for tjenlige Redskaber til Gennemførelsen 
af sine Planer, skal have et lettere Spil og
kunne underlægge sig Landet til Fordel for ham
selv. Og naar saa nogle af dem ved Hjælp af hans
Haandlangere er blevet ryddet af Vejen, sætter han
sig i Besiddelse af deres efterladte Ejendomme og
Godedømmer og besætter dem med sine trofaste
Tjenere og Tillidsmænd. Og da det endvidere i Aaret
1238 traf sig saa, at begge de islandske Bispestole var
blevet ledige, paatvinger han ved den norske
Ærkebiskops Hjælp Islænderne to norske Biskopper, der
under Paaskud af at arbejde for Gudsfrygt og gode
Sæder anvender alle kirkelige Straffemidler til at
ramme Kongens Modstandere og støtte hans Sag.

72. Det første, der gav Kong Hakon og hans
daværende Formynder Skule Jarl (d. 1240) Anledning
til at blande sig i Islands Anliggender, var en Strid
imellem nogle norske Købmænd og Islænderne.
Oddeslægtens Overhoved Sæmund Jonsson havde nemlig
afpresset norske Købmænd, der drev Handel paa
Island, store Pengesummer, medens de til Gengæld
dræbte hans uskyldige Broder Orm Jonsson. Saa
havde Orms Svigersøn Bjørn Torvaldsson til Hævn
for sin Svigerfader slaaet en lige saa uskyldig
Nordmand ihjel. Herover blev Kongen og Skule saa vrede,
at Jarlen vilde gøre et Krigstog til Island (1220). Men
det lykkedes Snorre Sturlason, som dengang
opholdt sig i Norge, ved kloge Forestillinger at faa
dette forhindret, medens han til Gengæld maatte love,
at han ikke alene skulde frede om de norske
Købmænd, der drev Handel paa Island, men ogsaa gøre
﻿sit bedste for at faa sine Landsmænd til at
underkaste sig den norske Konge. Men i den Retning fik
han dog intet som helst udrettet og synes  heller ikke
at have arbejdet videre for det.

Snorres skarpeste Modstander var hans Brodersøn
Sturla Sighvatsson. Da denne for at gøre Bod for
sin Optræden mod Biskop Gudmund den Gode havde
gjort en Pilgrimsrejse til Rom, besøgte han paa
Hjemvejen Norge, hvor han blev godt modtaget af Kong
Hakon. Sturla fortalte ham om den forfærdelige
Ufred, der herskede paa Island, og Kongen udviklede
da for ham, at den eneste Mulighed for at stifte Fred
i Landet var, hvis man kunde faa Islænderne til at
give sig under en Konges Styre, og spurgte samtidig,
om Sturla ikke vilde paatage sig den Opgave at
arbejde herfor. Dertil erklærede Sturla sig villig,
dersom han fik Kongens Støtte og modtog en saadan
Belønning, som Kongen fandt passende. Kongen gav
ham saa det Raad, at han ikke saa meget skulde
erobre Landet ved Manddrab, som søge at tage sine
Modstandere til Fange og sende dem ud af Landet,
eller paa en eller anden Maade se at komme i
Besiddelse af deres Magt og Myndighed.

Da Sturla i Aaret 1235 kom hjem til Island, tog
han straks fat paa at udføre disse Planer. Han tog
sin Fætter, Snorres Søn Urøkja, der havde optraadt
med den største Voldsomhed paa Vestlandet og
angrebet begge sine Farbrødre, Tord og Sighvat, til
Fange, hvorefter han mishandlede ham paa det
grusomste og tvang ham til at rømme Landet. Sturla
drog ogsaa sammen med sin Fader og et Følge paa
1000 Mand mod Snorre, saa denne skyndsomst
maatte rømme sine Gaarde og flygte længere sydpaa
og tilsidst til Østlandet. Og nu førtes der et helt
Aar ordentlig Krig imellem Frænderne og deres 
﻿hængere paa hver Side, indtil der kom Bud fra Norge,
med Hilsen fra Kongen, Skule Jarl og Ærkebiskoppen, 
om at Islænderne skulde komme til Norge for
at faa deres Trætter forligt. Denne Opfordring
efterkom Snorre og rejste i 1237 til Norge.

Efter at Sturla saaledes var blevet af med de
nærmeste af sine farligste Modstandere, spillede han i
nogen Tid Herre i en stor Del af Landet. Men der
var dog endnu to Høvdinger tilbage, som han nærede
nogen Frygt for, nemlig Asbjørnsslægtens Overhoved
Kolbein Unge og Høgedalsslægtens Hovedmand
Gissur Torvaldsson, som nu havde vundet stor
Magt paa Sydlandet. Sturla siges selv at have
udtalt, at hvis det lykkedes ham at besejre Gissur, vilde
han kunne betragte sig som Herre over hele Landet.
Han søgte først at slutte Forbund med ham, og
Gissur syntes ikke helt uvillig til dette. Men da det
kom til Stykket og de mødtes, turde Sturla dog ikke
stole paa Gissurs Oprigtighed og lod ham tage til
Fange, hvorefter han tvang ham til at afstaa sine
Godedømmer og sværge at ville rømme Landet. Men
ikke et Øjeblik faldt det Gissur ind at holde de
ham aftvungne Eder, og hans første Skridt, da han
var blevet fri, var at slutte Forbund med Kolbein
Unge. De samlede saa en stor Hær, og i et blodigt
Slag paa Ørlygsstad i Skagefjorden (1238) faldt
baade Sturla og hans Fader Sighvat efter et heltemodigt 
Forsvar, hvorefter Kolbein underlagde sig hele
Nordfjerdingen.

Da Efterretningen herom naaede til Norge, vakte
den stor Opsigt, og det gjorde Kong Hakon særdeles
ondt at høre om Sturlas Fald, hvorved hans Planer
havde lidt et stort Afbræk. Snorre Sturlason, som
dengang opholdt sig hos Skule Jarl (der nu var
blevet Hertug) i Trondhjem, tog sig ogsaa sin Broder
﻿Sighvats Død nær, selv om der ofte havde været Brist
i Enigheden imellem dem. Han var nu blevet Slægtens 
selvskrevne Overhoved og vilde for alt i Verden
generobre sine Ejendomme og sine Frænders Godedømmer. 
Han belavede sig derfor paa at rejse til
Island i Foraaret 1239. Men da kom der Breve fra
Kongen, hvori han forbød alle Islændere at rejse
hjem den Sommer. Kongen vilde nemlig, at Gissur
nu skulde være ene om Spillet paa Island; thi han
vidste, at denne var venlig stemt imod ham, medens
Snorre altid mere havde sluttet sig til Hertug Skule,
som paa dette Tidspunkt var ved at komme i aaben
Strid med Kongen.

Snorre vilde imidlertid ikke af nogen som helst
Forhindringer lade sig afholde fra at rejse og sejlede
til Island. Men herved havde han jo som Kongens
Hirdmand gjort sig skyldig i et aabenbart Brud paa
sin Lydighedspligt mod denne, og Kongen skrev da til
Gissur, at han skulde enten sende Snorre tilbage eller
tage ham af Dage, hvilket sidste Gissur saa gjorde ved
et natligt Overfald paa ham (S. 147). Nu var Gissur
og hans Forbundsfælle Kolbein blevet de mægtigste
Mænd i Landet og kunde i Forening beherske de tre
Fjerdedele af dette (Sydlandet, Nordlandet og
Vestlandet). Gissur rejste derpaa til Norge for at aflægge
Beretning om sin Virksomhed til Kongen og opnaa
større Hæder og Ære hos ham.

73. Kort efter at Gissur var afrejst fra Island,
ankom en ny Mand af Sturlungeslægten til Landet,
nemlig Sturlas yngre Broder Tord Sighvatsson,
sædvanlig kaldet Tord Kakale. Han søgte nu at samle
alle de efterlevende af Sturlungerne og deres Venner
for at kæmpe mod Kolbein Unge. Og det kom i
de følgende Aar til vældige Kampe imellem dem,
bl. a. et stort Søslag i Hunebugten (1244), hvori 
Kol﻿bein dog havde Overtaget. Men da Tord straks efter
samlede nye Folk, sendte Kolbein (1245) Bud til ham
om, at de begge skulde rejse til Norge og lade Kong
Hakon dømme dem imellem. Men inden dette kunde
ske, døde Kolbein den samme Sommer.

Paa dette Tidspunkt var Gissur imidlertid vendt
tilbage til Island, og det kom saa til Kampe imellem ham
og Tord. Men ogsaa de blev dog tilsidst enige om, at
de begge skulde rejse til Norge og overlade til Kong
Hakon at afgøre deres Mellemværende.

Da de kom til Norge, sammenkaldte Kongen en
større Raadsforsamling, og de talte her hver for sig
udmærket for deres Sag. Men man mente at kunne
skønne, at Kongen paa alle Punkter, hvor dette
kunde lade sig gøre, snarest tog Gissurs Parti.

Paa dette Tidspunkt (1247) kom der imidlertid en
pavelig Legat, Kardinal Vilhelm, til Norge for at
krone Hakon, og Kongen lod da baade Gissur og
Tord føre deres Sag for sig i Kardinalens Nærværelse
og lod Folk forklare ham alle Omstændigheder ved
deres Strid. Kardinalen syntes, at Gissur havde den
største Skyld og vilde ikke høre Tale om andet, end
at Tord blev sendt til Island, men Gissur holdt
tilbage i Norge. Han fandt det raadeligst, at kun én
Mand blev sat til at styre Landet, dersom der skulde
blive Udsigt til Fred. Dette Raad fulgte saa Kongen,
og Tord drog til Island, hvor han i tre Aar var
omtrent enevældig i Landet. Men da den ene af de
norske Biskopper paa Island, som var en ivrig
Tilhænger af Hakon, fandt, at Tord mere arbejdede
for at befæste sin egen Magtstilling end for at
bringe Landet under Kongen, blev han (1250) kaldt
tilbage til Norge, hvor han nogle Aar senere (1256)
døde af Slag.

Der var paa denne Tid mange Høvdinger og 
for﻿nemme Islændere i Norge, og man kunde længe ikke
blive rigtig enig om, hvem der skulde afløse Tord
Kakale. Kongen satte dog størst Pris paa Gissur og
en Sønnesøn af Tord Sturlason, Torgils Bødvarsson,
sædvanlig kaldet Torgils Skarde (ɔ: med Skaar, i
Læben), der var Kongens Hirdmand og i alle Retninger
en brav Mand. Ved denne Tid overdrog baade Oddeslægten 
og flere andre islandske Høvdinger deres
Godedømmer til Kongen, og han selv regnede sig som
Ejer af saa vel Snorre Sturlasons Godedømmer som
hans efterladte Formue. Enden paa Forhandlingerne
blev da, at baade Gissur og Torgils blev (1252) sendt
til Island for at overtage Styrelsen i de Herreder,
som Kongen regnede for sine. Med dem fulgte ogsaa
den norskfødte Biskop paa Island, Henrik, og de
var alle tre ved en fælles Overenskomst bundet til
at støtte hverandre og arbejde for Kongens Sag.
Torgils blev forlenet med Borgarfjorden (i Vestfjerdingen),
medens Gissur havde sine egne Godedømmer i
Sydfjerdingen og desuden blev forlenet med Størstedelen
af Nordfjerdingen.

Gissur bosatte sig saa (1253) paa Gaarden
Flugumyr i Skagefjorden, idet han bortjog den Mand
derfra, som Tord Kakale havde sat til at varetage sit
Høvdingeskab i Skagefjorden. Han hed Eyjolf Ofse
(ɔ: Voldsomhed) og var gift med en Datter af Sturla
Sighvatsson. Men Eyjolf vilde ikke finde sig heri;
han besluttede at tage Hævn derfor og indebrændte
ved et natligt Overfald Gissur og hele hans Husstand
det samme Aar. Der omkom her 25 Mennesker, deriblandt 
Gissurs Hustru og Sønner, medens Gissur selv
paa en højst ejendommelig Maade slap levende ud
af Ruinerne.

Der blev ikke noget godt Samarbejde mellem Gissur 
og Torgils.  Torgils betragtede det som sin 
Æres﻿pligt at holde sine Løfter over for Kongen, medens
Gissur ikke lagde sig videre i Selen for at fremme
Kongens Sag og var alt andet end tro mod Torgils.
Biskop Henrik, der var meget ivrig for Kongens Sag
og overmaade voldsom i sin Fremfærd, bandlyste
dem begge skiftevis, naar han var utilfreds med deres
Optræden, ligesom han ogsaa gjorde med flere andre
Høvdinger. Men tilsidst fik Biskoppen sat igennem,
at Gissur (1254) blev kaldt til Norge og her holdt
tilbage. Derefter forligtes Biskoppen og Torgils, som
begge var lige trofaste Venner af Kongen, og de
havde nu i nogen Tid hele Magten paa Nordlandet.

I Aaret 1255 sendte Kongen en af sine Tillidsmænd,
Ivar Engleson, til Island, for at denne sammen
med begge Biskopperne skulde arbejde for hans
Sag. Og det lykkedes ham (i Foraaret 1256) med
Torgils’s og Biskop Henriks Støtte at faa alle
Bønder i Skagefjorden og Øfjorden samt Størstedelen
af Bønderne i hele Nordfjerdingen til at gaa ind
paa at betale Kongen Skat. Men i Syd- og
Vestfjerdingen fik han intet som helst udrettet, hvad
man gav Gissurs Venner Skylden for. Kongen satte
da Torgils over Øfjorden og flere andre Herreder,
som han beholdt, indtil han ved et Overfald blev
dræbt i Januar 1258.

74. Efter Torgils Skardes Død var Gissur alene
tilbage af de Høvdinger, som Hakon havde anvendt
til at fremme sine Planer paa Island. Men han var
ogsaa den, som Kongen i Grunden holdt mest af.
Hakon mindede ham da ogsaa tit om, at de var
Frænder, idet Gissur jo saa vel gennem sin Stamfader
Gissur Hvide (S. 126) som gennem sin Moder, der var
en Datterdatter af Jon Loftsson (S. 139), langt ude
var beslægtet med den norske Kongefamilie. Kongen
viste ham derfor stor Hæder, selv om han syntes, at
﻿Gissur ikke havde ydet hans Planer paa Island saa
kraftig en Støtte, som han kunde have ønsket.

Gissur havde nu opholdt sig 4 Aar i Norge, hvor
han havde haft et Embede som Kongens Sysselmand
i Trondhjem. Han udtalte jævnlig overfor Hakon,
at det nok kunde lade sig gøre at faa hele Island til
at underkaste sig Kongen og betale ham Skat, dersom
Sagen fik en Forkæmper, der havde saa høj en Rang,
at Indbyggerne fandt det stemmende med deres
Værdighed at tjene under ham. Kongen havde jo hidtil
fulgt det Princip, at lade de Høvdinger, som han fik
i sit Garn, afstaa deres Godedømmer, og han havde
saaledes efterhaailden faaet Raadighed over hele
Nordfjerdingen, en stor Del af Sydfjerdingen og en Del
(Borgarfjorden) af Vestfjerdingen. Og da han nu fik
Efterretning om Torgils Skardes Død, forlenede han
Gissur med alle de nævnte Herreder og udnævnte ham
samtidig til Jarl og gav ham en Lur og et Banner
som Tegn paa hans Magt og høje Værdighed. Saa
skulde Gissur til Gengæld faa de Høvdinger, der
endnu ikke havde underkastet sig Kongen, til at gøre
dette og betale ham Skat. Og saaledes udrustet drog
Gissur til Island (1258).

Den følgende Vinter opholdt Gissur sig i sit
Arvegodedømme paa Sydlandet, hvor han holdt store og
prægtige Gilder, og hvor 30 Mænd blev hans
haandgangne Mænd, nogle som Hirdmænd og andre som
»Gæster« (den lavere Hirdmandsklasse), saaledes
som Skik var ved Hirden i Norge. Og han gav dem
at forstaa, at hans haandgangne Mænd skulde have
alle de samme Titler og Rettigheder hos Kongen i
Norge, som de havde hos ham selv, hvad der fristede
mange. Men dette viste sig dog senere at være usandt.
Samtidig søgte Jarlen gennem Udsendinger at befæste
sin Stilling i Nordfjerdingen, og det følgende Foraar
﻿drog han selv derhen og købte en slor Gaard, Reynistad 
(i Skagefjorden), hvor han bosatte sig. Men han
berørte aldrig sine Løfter om at faa Indbyggerne til
at betale Skat til Kongen, da han vidste, at et
saadant Forhold ikke var velset. Han gjorde i det
hele taget ikke ret meget for at fremme Kongens
Planer og opnaaede heller ikke store Resultater i saa
Henseende.

Men Kong Hakon havde sine Spejdere ude og holdt
sig nøje underrettet om alt, hvad Jarlen foretog sig,
thi han nærede ikke synderlig Tillid til ham. Da
Jarlen i Sommeren 1258 vendte hjem til Island, lod
han ham ledsage af en af sine Hirdmænd for at
holde Øje med ham. Og senere sendte han i Stilhed
med andre Skibe flere Tillidsmænd og Spejdere i
samme Hensigt.

Der gik nu to Aar saaledes, at det ikke engang
var lykkedes Jarlen at underlægge sig alle de
Herreder, han var blevet forlenet med af Kongen,
endsige mere. Og Spørgsmaalet om Skatten havde han
aldrig berørt. Dette fandt Kongen var et kummerligt
Resultat og tilsendte derfor Altinget (1260) Breve om
sine Skattekrav, der blev overbragt af to af Kongens
Hirdmænd. Der var ikke synderlig Stemning for at
gaa ind paa dem; men Jarlen, der kom tilstede paa
Altinget, støttede dog selvfølgelig Hirdmændenes Krav,
skønt paa en noget anden Maade, end Brevene lød
paa. Sydlandets Beboere protesterede imod Skatten,
skønt Jarlen netop havde størst Magt i disse
Herreder, og man mente ogsaa, at de næppe vilde have
udtalt sig saa skarpt imod Skatten, hvis de havde
troet, at det var meget imod Jarlens Vilje. Resultatet
blev derfor, at man afslog at gaa ind paa Kongens
Skattekrav, og med det Budskab rejste hans Sendemænd 
hjem til Norge.

﻿Da Kongen fik Underretning herom, indsaa han
at det aldrig vilde lykkes ham at underlægge sig hele
Landet og faa sine Skattekrav sat igennem ved Gissurs
Bistand alene. Han besluttede sig derfor til den
følgende Sommer (1261) at sende endnu en af sine
Hirdmænd, Hallvard Guldsko, med Breve til Island.
Hallvard var en klog Mand og røgtede sit Ærinde
med stor Behændighed. Han talte først med Jarlen
og gjorde ham kraftige Forestillinger angaaende
Kongens Sag. Derpaa forligte han flere Høvdinger, der
laa i Strid med hverandre, for at stifte Fred, og lovede
alle dem Venskab og Æresbevisninger, som vilde gaa
Kongen til Haande, mens han paa forskellig Vis gjorde
Stillingen vanskelig for Jarlen. Paa den anden Side
holdt han Møder med Almuen i flere Herreder og
talte for, at man skulde gaa ind paa Kongens
Skattekrav, og lovede til Gengæld forskellige Fordele og
forøgede Rettigheder. Og Resultatet af hans
Overtalelser blev, at saa vel Høvdinger som Bønder fra
de Fjerdinger, Nord-, Vest- og Sydfjergdingen (med
Undtagelse af Oddeslægten) i 1262 tilsvor Kongen
Overhøjhed over Landet og en evindelig Skat, for
ham selv og hans Arvinger. Det følgende Aar (1263)
sluttede Oddeslaegten sig hertil og i 1264 ogsaa hele
Østfjydingen. Der blev herom oprettet en fra
islandsk Side opsigelig Overenskomst, som endnu
findes bevaret. Den gaar nu under Navnet »Den
gamle Overenskomst« (Gamli sáttmáli), og dens
enkelte Bestemmelser har senere under Islændernes
Frihedskampe været Genstand for flere forskellige
Fortolkninger.

75. Island var altsaa nu fra at være en
selvstændig og uafhængig Fristat kommet under en Konges
Styre, hvad der, saaledes som Forholdene havde
udviklet sig, ogsaa synes at have været den eneste Udvej
﻿til at stifte Fred i Landet. Men forskellige af den
oprettede Overenskomsts Bestemmelser blev ikke
overholdt fra Kongens Side, uden at islænderne dog over
for den stærke Kongemagt havde Kraft nok til at
forhindre det. Der skete derfor i den nærmest
følgende Tid en fuldstændig Omvæltning i Landets
Forfatningsforhold, saa vel i dets Administration som
i dets Lovgivning. Fristatens gamle Lovbog, Graagaasen, 
blev efter nogle Aars Forhandlinger afskaffet 
og (1281) erstattet af en ny Lovbog efter norsk
Mønster, Jonsbogen (opkaldt efter dens
Overbringer, Lovmand Jon Einarsson), af hvilken
enkelte Afsnit har været gældende paa Island helt ned
til vore Dage.

Al den Magt, som Goderne tidligere var Indehavere
af, var nu samlet hos Kongen. I Stedet for den gamle
Inddeling i Tinglag kom nu en Inddeling i 12 Sysler,
med bestemte geografiske Grænser, og i Stedet for de
frie og uafhængige Goder Sysselmænd, der som
Repræsentanter for Kongemagten blev udnævnt af
Kongen. Vaartingsdomstolene bortfaldt og
Domsmagten i Herrederne gik over til Sysselmændene, der
altsaa blev Underretsdommere, men tillige fik del
Hverv at fuldbyrde de idømte Straffe, hvad der jo
tidligere havde været overladt til Domhaveren.

Den øverste indenlandske Administration skulde
ifølge Overenskomsten være hos Jarlen som Kongens
Stedfortræder paa Island. Efter Gissur Jarls Død (1268)
blev der dog ikke udnævnt nogen ny Jarl, men
Landels Styrelse blev foreløbig overdraget til to
kongelige Ombudsmænd, indtil der i 1279 under Navn af
Hirdstyrer blev udnævnt en Statholder for hele
Landet, hvilken Ordning derefter blev staaende.

Altinget vedblev at staa, men i en helt ændret
Skikkelse.  De særlige Domstole paa Altinget, de 4
﻿Fjerdingsretter og Femterretten bortfaldt, idet baade
Domsmagten og Lovgivningsmagten (ligsom i Norge)
blev forenet hos en Institution, Lovretten, som
nu altsaa blev baade dømmende og lovgivende,
medens den tidligere kun havde været lovgivende. Og
i Stedet for en af Lovretten valgt Lovsigemand
kom nu, først én af Kongen udnævnt Lovmand,
og senere (fra 1277) to Lovmænd, den ene for
Syd- og Østlandet, den anden for Nord- og Vestlandet.
Lovmændene var, foruden Formænd for Lovretten,
Dommere, saa vel hjemme i Herrederne, ved Siden
af Sysselmændene, som paa Altinget i Forening med
Lovretten, hvor de var Overretsdommere, medens
den højeste Domsmyndighed var hos Kongen og
hans Raad i Norge.

Ogsaa Lovrettens Sammensætning undergik ved
Godernes Bortfald en væsentlig Forandring. Thi i
Stedet for at være en stor Forsamling paa 144
Medlemmer kom den nu til at bestaa af kun 36
Medlemmer. Sysselmændene skulde nemlig fra hele
Landet udvælge 84 Nævnsmænd til at ledsage dem til
Altinget, og her skulde saa Lovmændene i Forening
med Sysselmændene udtage 36 af disse til at tage
Plads i Lovretten og blive Lovrettemænd. Den
saaledes indrettede Lovrette havde Domsmagt i
Forening med Lovmændene og Lovgivningsmagt i
Forening med Kongen, som dog efterhaanden fik
den overvejende Indflydelse paa Lovgivningen.

76. Litteraturen. Den litterære Virksomhed
fortsattes uafbrudt, saa vel i selve Sturlungetiden 
(S. 146—49) som efter Underkastelsen. Men de litterære
Frembringelser fik nu en anden Karakter og var ikke saa
originale og kunstnerisk udformede som den Bogavl,
der frembragtes under Fristatens Frihedsbanner.
Foruden at man flittigt afskrev de ældre Sagaværker og
﻿Digte og til Dels bearbejdede og udvidede dem ved
nye Indskud, lavede man nu store Samlerværker
(f. Eks. den store og berømte Flatøbog der af
Biskop Brynjolf Sveinsson i 1622 blev skaenket til
Kong Fredrik den Tredje), hvori man sammenstøbte
Kongesagaer og Familiesagaer eller mindre Sagaer
om enkelte Islændere og deres Oplevelser i Udlandet.
Desuden begyndte man nu fortrinsvis at beskæftige
sig med forskellige Oldsagn og skrev en hel Række
forhistoriske og mytiske Fortidssagaer (»Fornaldarsagaer«), 
f. Eks. »Hervørs Saga« (Tyrvingsagnet),
»Rolv Krakes Saga«, »Ragnar Lodbrogs Saga«,
»Ørvar-Odds Saga«, »Völsungers Saga«
(deriblandt om Sigurd Faavnesbane), »Fridtjofs Saga«
o. s. v. Oversættelse af disse Sagaer findes udgivet i 3 Bind af Det kgl.
nord. Oldskriftselskab under Titlen: »Nordiske Fortidssagaer«. Desuden skrev man en Mængde 
Æventyrsagaer og Ridderromaner, dels (og for det meste)
oversatte, dels opdigtede. Endelig oversatte man en
Masse legendariske Sagaer eller Helgensagaer.

Skjaldedigtningen hørte op, og islandske Skjalde,
besøgte ikke mere fremmede Fyrstehoffer, dels fordi
Forbindelsen med Udlandet nu ikke blev saa livlig
som tidligere, og dels vel ogsaa paa Grund af den
tiltagende Sprogforskel, som gjorde det vanskeligt for
fremmede at nyde islandske Digte. De to sidste
islanske Skjalde, der besøgte og digtede om fremmede
Fyrster, var de to Brødre Sturla Tordsson (S. 148),
der digtede om Kong Magnus Hakonsson (samt om
dennes Fader Kong Hakon) og om Birger Jarl i
Sverrig (d. 1266), og Olaf Hvideskjald 
(1210—1259), der digtede baade om norske og svenske
Fyrster (Kong Erik Eriksson, d. 1250) og om Kong
Valdemar Sejr (d. 1241), hos hvem han opholdt sig i
﻿længere Tid, og der synes at have bestaaet et stort
Venskab imellem ham og Kongen.

De gamle Skjaldekvad blev nu afløst af Helgenkvad, 
af hvilke der blev digtet mange, til Dels særdeles 
betydelige, samt af en helt ny Digtart, der kaldtes
»Rimer«. Det var en Versifikation af Sagaer, dels
indenlandske, dels udenlandske Æventyrsagaer, altsaa
en Slags episke Digte, Sagaer sat paa Rim, uden at
Digteren dog underkastede det foreliggende Stof nogen
anden digterisk Behandling end at omsætte det til
Vers. Det var dog Skik at indlede hver enkelt Rime
eller Sang med nogle Strofer, der i Modsætning til
den paafølgende Omdigtning af selve Sagaen var
Digterens eget originale Paafund, og som kunde indeholde
et større eller mindre lyrisk Element. De enkelte Vers
eller Strofer bestod hyppigst af 4 Verslinier, men
kunde dog indskrænkes til baade 3 og 2. De havde
baade Enderim og Indrim, der imidlertid kunde
varieres paa højst forskellig Maade. Og Rimedigterne
viste ofte en ikke ringe Opfindsomhed i at udfinde
nye Variationer for at gøre Versene mere klingende
og Afvekslingen større, saa at hver enkelt Rime (Sang)
kunde have sit eget Versemaal. Der opstod herved
en ny Kunstdigtning, som med Hensyn til kunstige
Versemaal ikke gav den gamle Skjaldedigtning noget
efter, men i formel Henseende i Tidens Løb snarere
overgik den. Ogsaa de gamle Skjaldeomskrivninger 
bevaredes i Rimedigtningen og undergik her endda
en ny Udvikling, idet de efterhaanden varieredes i det
uendelige. Derimod var Emnevalget hos Rimedigterne
ikke altid lige smagfuldt (hyppigst det modsatte) og
Behandlingen alt andet end aandfuld. Men det havde
den gamle Skjaldedigtning, paa ganske enkelte
Undtagelser nær, heller aldrig været, men nærmest haft
sin Styrke i det formelle, i sin Rimkunst.
23. Vinteraften i en islandsk Badstue (Folkestue), hvor en Mand læser
Sagaer og kvæder Rimer. (Efter Maleri af Prof. A. H. G. Schiøtt.)
﻿
Formaalet med Rimedigtningen var at gøre Stoffet
baade mere underholdende og lettere at huske, idet
det i Rimerne anvendte Bogstavrim blev en kraftig
Støtte for Hukommelsen. Dette Formaal opnaaedes
ogsaa i fuldt Maal, idet Rimerne efterhånden (lige til
Nutiden) blev den mest yndede Underholdningslitteratur,
som man i Hjemmene brugte til at forkorte Tiden
med i de lange Vinteraftener. Der blev da sat en enkelt
Mand til at foredrage Rimerne med høj Røst for Husets
samlede Beboere, medens de andre sad og lyttede til,
fuldt beskæftiget med deres forskellige Arbejde. Men
det var dog ikke sjældent, at flere eller færre stemte i
med, saa at en større eller mindre Del af hele
Forsamlingen blev et syngende Kor, hvori den
foredragende nærmest virkede som Forsanger. Rimerne blev
nemlig altid foredraget i en halvt syngende Tone eller som
man kaldte det »kvædet« (messet), hvortil ogsaa den
anvendte Versform fortrinlig egnede sig, idet man ved
Valget af denne særlig lagde an paa klangfulde Rim,
der kunde kildre Øret. Rimedigtningen havde den
allerstørste Betydning for Bevarelsen af det islandske Sprog
og Forstaaelsen af de gamle Skjaldeomskrivninger.


*




REALREGISTER.De vedføjede Tal henviser til Sider.

Aarets Inddeling 88—89

Aastag 69

Afhus (afhús) 31

Afskedsgave 94

Agerbrug (akryrkja)  34

Alter  (stalli)  31

Alterring (stallahringr)  31

Alting (alþingi)  38—40, 42—45,
57—59, 127—129, 171—172

Altingsdomstol  (alþingisdómr) 
42, 49, 50, 51

Altingsstedet 38—40, 127—128,
130

Altingstiden 50, 57, 127

Andvege  (öndvegi)  72

Ankelbukser  (hökulbrœkr)  82

Ankelstrømper  (leistar)  82

Armring  (armbaugr)  85

Arvekvad  (erfikvæði, erfidrápa) 
119

Arveøl  (erfiöl, erfi)  119

Bade 78—79

Badstue  (baðstofa)  78

bage sig ved Ild  (bakask við eld) 
77

Baldakin  (baldikin, baldrskinn) 
81

Befolkningsmængde 34

Begravelse 118—119

Benklæder  (brækr)  82

Benskøjter  (isleggir)  103

Bigami  (tvíkvæni)  113

Bispestole 135—136

Bluse  (stakkr)  81, 86

Bod, Tingbod  (búð)  58, 127, 128

Boldspil  (knattleikr)  59, 97, 103

Bolig 67-80

Bomuldsstoffer 81

Bonde  (bóndi)  16, 60, 155—156,
159

Bondebrydning  (bóndaglíma)  97

Borde  (borð)  70, 93

Borgerkrig 146, 150, 159

Boter  (bótar)  87

Brandforsikring 66

Bredefjordsret  (Breiðfirðingadómr)  51

Brodering 104

Brudebænk  (brúðarbekkr)  111

Brudeforhandlinger  (mundarmál)  107

Brudefærd  (brúðferð, brúðför) 
110

Brudekøb  (brúðkaup)  107

Brudelin  (brúðarlín)  88, 111

Brudesum  (mundr)  107—108,
115
﻿
Brunkul  (surtarbrandr)  19

Brydekamp  (fang, glíma)  59, 97

Brydekunst  (glíma)  103

Brydeskrænt  (fangabrekka)  59

Bryggere 59

Bryllup  (brullaup, brúðkaup) 
109—110

Brætspil  (tafl)  97

Bueskydning  (bogaskot)  102

Bæger  (bikar)  72

Bælgvanter  (vettir)  84

Bælte  (belti)  81, 85, 113

Bænk  (bekkr)  70, 93

Bænkegave  (bekkjargjöf)  111

Bøder  (bœtr)  60, 65, 117-118

Børneudsættelse  (barnaútburðr) 
99, 102, 130, 131

Dagenavne  (ændrede)  89, 137

Dagens Inddeling 90—91

Dagsmærker  (dagsmörk)  90

Dampbad 78

Danseleg  (dansleikr)  97

Davretid  (dagmál)  90

Digte  (fremsagte)  94, 148

Dobbeltmaaned  (tvímánuðr)  88

Drikkehorn  (horn, drykkjarhorn) 
32, 72, 94

Drikning parvis 94

Drivtømmer  (rekaviðr)  20—21,
23

Drømme 94, 100

Dværge  (dvergar)  68, 86

Dynge  (dyngja)  79—80

Dysse  (dys)  119

dø i Bjærge  (deyja í fjöll)  28

Dødsko  (helskór)  118

Edda  (Snorres)  147—148

Eksekutionsret  (féránsdómr)  62

Elskovskvad  (mansöngr)  105

Engvanding 34

Enkers Giftermaalsret 106, 109

Enmandsdrikning  (drekka einmenning)  
94

Faarepels  (gæra)  80, 82

Familiebaand 116—118

Familiefester 93

Farve  (litr)  81

Farveklæder  (litklæði)  81

Fattigforsørgelse  (framfœrsla) 
65

Fattiglem  (ómagi)  66

Femterret  (fimtardómr)  53, 172

Filt  (þófi, flóki)  81

Fingerring  (fingrgull)  85

Fingervanter  (glófar)  84

Fiskeudklækning 34

Fjerding  (fjórðungr)  48—49

Fjerdingsret  (fjórðungsdómr)  51,
53, 172

Fjerdingsting  (fjórðungsþing) 
48—49, 50

Fjerkræ 34

Flatøbogen  (Flateyjarbók)  173

Fled  (flet)  77

Fløjl  (pell)  81

Fodbeklædning  (fótabúnaðr) 
82, 86

Fodstrimler  (vafspjarrar)  82

Fold  (faldr)  87, 111

Folkedans  (dansleikr)  97

Forlystelser  (skemtanir)  59,
94—98

Forlystelsesmøde  (skemtifundr) 
95

Formuefordeling 153, 155—157

Formuesfællig  (félag)  108

Fornat  (náttmál)  91

Fornuftgiftermaal 104, 146, 155,
156, 158—159

Forstue  (anddyri, önd)  67, 78
﻿
Fortidssagaer  (fornaldarsögur) 
173

Fostbroderskab  (fóstbrœðralag) 
101

Fosterfader  (fóstri)  100, 102

Fredlysning 57, 93

Fredløshed  (skóggangr)  62, 115,
122—123, 125

Fremmedindflydelse 150, 160—170

Frieri  (bónorð)  104—109

Frigiven  (leysingi)  16, 65

Frille  (frilla)  113, 152—153 

Fristatens Forfatning 38—54

Fristatens Oprettelse 38—41

Fristatens Undergang 150—172

Fustan  (fustan)  81

Fylgje  (fylgja)  29

Fægtning  (skylming)  102

Fæstemaal  (festar, festarmál)  107

Fæstemand  (festarmaðr)  109

Fæstemø  (festarmær, festarkona) 
109

Fæstensgave  (festargjöf, festarfé) 
109

Fæster  (landseti, leiglendingr) 
60, 156

Gaader  (løste)  94

Gaardejer  (landeigandi)  60, 155—156

Gamaschehoser 82

Gang  (göng)  67, 78

Gedesko  (geitskór)  38

Gellesloven 48—50

genfødt  (endrborinn)  100, 101

Gidsler  (i Norge)  126—127, 131

Giftermaalsret 105—106, 109

give paa  (gefa á)  78

Gode  (goði)  32, 35—38, 41—42,
49—50, 52, 53—54, 60—61, 133,
135, 139, 140, 154—155, 171

Godedømme  (goðorð)  41—42, 48,
52—53, 61, 135, 146, 155, 157,
161, 163, 164, 166, 168

Graagaasen  (Grágás)  41, 45, 54,
171

Gravhøj  (haugr)  119

Gravøl  (erfiöl)  119

Gruppedrikning  (sveitardrykkja) 
94

Grænsestene  (marksteinar)  56

Gudebilleder 31, 32, 120, 122,
128

Gudehov, Tempel  (hof)  30—31,
35, 41, 122, 128, 133, 151

Gudenagler  (reginnaglar)  31

Guder  (dyrkede)  28

Guderum  (goðastúka)  31

gudløs  (goðlauss)  27

Gudsbespottelse  (goðgá)  122, 125

Gudsdyrkelse 30—32

Gudvæv  (guðvefr)  81

Guld  (Værdi)  91

Guldbaand  (gullband)  88

Guldknapper  (gullknappar)  81

Guldknuder  (gullknútar)  85

Guldlad  (gullhlað)  85

Guldpailletter 81

Gulv  (gólf)  70, 93

Gydje  (gyðja)  32

Gældstræl  (skuldarmaðr)  64—65

Gæstebud  (vinaboð, veizla)  93—94

Gæster  (gestir)  168

Gøgler  (trúðr)  59, 98

Haandbeklædning  (handagervi) 
84

Haandtvæt  (handlaugar)  93

Haarbaand  (skarband)  84

Halsring  (men)  88

Halvaar  (misseri)  89

Halvdøgn  (dœgr)  90
﻿Halvpartsfællig  (helmingarfélag) 
108

Handsker  (hanzkar)  84

Hanebjælke  (vagl)  68

Harg  (hörgr)  30

Hasler  (höslur)  56

Hat  (höttr, hattr)  84

Hedenskab 27—32

Helgenkvad 174

Helgensagaer 173

Helsko  (helskór)  118

Helvede  (helvíti)  101

Herredsting 42, 47, 121

Herskergode  (forráðsgoði)  42

Herskerkreds  (forráðsgoðorð)  42

Hestekamp  (hestaat, hestaþing) 
59, 97

Hestekødspisning  (hrossakjötsát) 
130, 131

Hirdstyrer  (hirðstjóri)  171

historisk Forskning 138—141

Hjørnestolper  (hornstafir)  
69—70

Holmgang  (hólmganga)  56—57,
125

Holmgangsregler (hólmgöngulög)  
56

Holmkreds  (hólmhringr)  56

Hosebaand  (hosnareim)  82

Hoser  (hosur)  82

Hovedbaand  (höfuðband, hárdregill)  
88

Hovedbedækning  (höfuðfatnaðr) 
84, 87

Hoveddug  (höfuðdúkr, motr) 
87—88, 111

Hovedguld  (höfuðgull)  87—88

Hovedtempel  (höfuðhof)  41

Hovgode  (hofgoði)  41

Hovtold  (hoftollr)  36, 120

Hudsko  (skór, fitskór)  83

Hue  (húfa)  84, 88

Huve  (húfa)  31

Hundrede  (hundrað)  91—93, 156

Hundekamp  (hundaat)  97

Husdrapa (Digt) 74

Husdyr 34

Husmoderstilling 112—113

Hængesmykke  (kinga, nisti)  88

Hætte  (hetta)  84, 88

Hættemantel  (hekla)  82, 86

Højlægning 15, 119

Højsæde  (öndvegi)  72, 111, 119

Højsædessuler  (öndvegissúlur) 
15—16, 31, 32, 69—70, 72

Høstgilde  (haustboð)  93

Høstting  (leið, haustþing)  42,
57, 59

Høvding  (höfðingi)  16, 60, 150,
151, 152, 153, 154—156, 159—160, 
168, 170

Høvdinggode  (forráðsgoði)  42,
48, 50

Idrætsbod  (leikskáli)  95

Idrætskamp  (leikr)  95—97

Idrætsmøde  (leikmót)  95

Idrætter  (íþróttir)  102—104

Ildgrube  (eldgróf)  77

Ildhus  (eldhús)  66, 76—77

Inderstolper  (innstafir)  67

Indvielse  (helgan)  32, 33, 57

Isben  (ísleggir)  103

Islænderbogen  (Íslendingabók) 
140—141

Islændernes Ret i Norge 131

Jordhus  (jarðhús)  76

Julegilde  (jólaboð, jólaveizla) 
93, 156

Jærnudvinding  (rauðablástr)  34

Kapdrikning  (kappdrykkja)  94

Kapløb  (renna í köpp)  97
﻿
Kappe  (kápa)  82, 86

Kapsvømning  (kappsund)  97

Karbad  (kerlaug)  78

Karlsvognen  (vagninn)  91

Kindhest  (kinnhestr)  113

Kirkekamp 151—153

Kirkens Særpræg 133—134, 138,
139, 140, 151, 154

Kirkeordningen 133—137, 139

Kirker 11,  27,  121, 130, 133,
136, 151—152, 156

Kirkeret  (kristinn réttr)  152 

Kirkestyrelsen 134—137

Kjortel  (kyrtill)  81, 86

Klostre  (klaustr)  12, 137, 138,
141—142

Kofte  (kufl)  82, 86

Kommunal Domstol  (hreppadómr)  
66

Kommunal Forsamling  (samkváma, 
samkoma)  66

Kommunalvæsen  (hreppamál)  65

Kongesagaer 139, 141, 142, 143,
144, 173

Kornavl 34

Kortbukser  (stuttbrœkr)  82

Kraftprøver  (aflraunir)  94, 97

Kreaturstalde 80

Krogfold  (krókfaldr)  87

Kunstdigtning 174

Kunstvævning 104

Kuppeltag  (hvelfing, húfa)  31

Kurmageri 105

Kutte  (kufl)  82

Kvindedragt  (kvennklæði)  85

Kvindekjortel  (kvennkyrtill)  86

Kvindelig Opvartning 72, 93—94

Kvindelige Idrætter 104

Kvindemantel  (kvennskikkja)  86

Kvindens Giftermaalsret 105—106, 
109

Kvindens Særeje 108

Kvinder giftefærdige 104, 111

Kvinder paa Altinget 59

Kvinder paa Idrætsmøder 95, 103

Kvinders Landnam 33—34

Kvinders Sygepleje 104

Kvægavl 34

Kvægforsikring 66

Lad  (hlað)  82

Lagmand 45

Lagrette 46

Landnam  (landnám)  14, 16, 33

Landnamsbogen  (Landnámabók) 
24—25, 27, 141, 144, 149

Landnamsmand  (landnámsmaðr)  
16, 21, 25—27

Landnamsmændenes Nationalitet 
25—27

Landsforvisning  (fjörbaugsgarðr)  
62, 122, 126

Landvætter  (landvættir)  29—30

Langbukser  (langbrœkr)  82

Langbænk  (langbekkr)  70

Langilde  (langeldar)  28, 70, 93

Langpall  (langpallr)  70

Lege (leikar)  59, 94—97

legemlig Opdragelse 101—104

Lighjælp  (dábjargir)  118

Ligtale 119

Lin  (lín, lérept)  81

Lingave  (linfé)  111

Livet efter Døden 28, 101—102,
118—119

Livring  (fjörbaugr)  62

Livringsmand  (fjörbaugsmaðr) 
62

Livskjorte  (smokkr)  85

Lovbjærget  (lögberg)  44, 125,
127—128, 129

Love (nedskrevet)  142

Lovkyndighed 103

Lovmand  (lögmaðr)  148, 172

﻿Lovrettemand  (lögréttumaðr)  172

Lovretten  (lögrétta)  42—44, 46—47, 
50, 54—55, 130—131, 172

Lovsigemand  (lögsögumaðr)  41,
44—45, 128, 142, 152, 172

Lovøre  (lögeyrir)  91—92

Lyre  (ljóri)  70

Lægekunst  (lækningaríþrótt)  104

Lærredstoffer  (lérept)  81

Løfteaflægning  (heitstrenging) 
94, 119

Løndør  (laundyrr)  72, 75

Løngang 76

Løsing  (leysingi)  65

Løsingsbod 65

Maaltidsilde  (máleldar)  77

Maaneaar  (tunglár)  89

Maaned  (mánuðr)  88—89

Madbur  (búr, matbúr)  77—78

Madgaver  (matgjafir)  66

Madildhus  (mateldhús)  11

Maduddeling  (matseld)  78

Magtfordeling 153—155, 157—160

Mandebod  (manngjöld)  60—61,
118

Mandjævning  (mannjafnaðr)  94

Mandsdragt  (karlklæði)  81—85

Mantel  (möttull)  82, 86

Mark  (mörk)  91—93

Medgift  (heimanfylgja)  108, 115

Menneskeofring  (mannblót)  31—32, 
129

Midaften  (miðr aptann)  91

Midmorgen  (miðr morgunn)  90

Midsommerdag  (miðsumar)  89

Midvinterdag  (miðr vetr)  89

Mindebæger, Mindeskaal  (minni,
bragarfull)  32, 94, 119

Missionsbiskopper 121—122, 130,
134, 137

Missionsvirksomhed 120—126,
130—131

Mord  (morð)  99, 119

Mosejærn  (blástrjárn)  34

Munke 137, 141—142

Myndighedsalder 103, 104

Myremalm  (rauði)  34

Mønningaas  (mœniáss)  68

Naal  (dálkr)  85

Nadvertid  (náttmál)  91

Namdug  (námdúkr)  81

Namsret  (féránsdómr)  62

Navnefæste  (nafnfestr)  99

Niddigtning  (níð)  29, 121, 123,
125

Njalsloven 51—55

Nonnekloster  (nunnuklaustr)  12,
137

Nontid  (undorn, nón)  91

Nordlandsret  (Norðlendingadómr)  
51

Norner  (nornir)  28

Næringsdrift 34

Nævnsmænd  (nefndarmenn)  172

Nødtørftshus  (kamarr, salerni)  80

Offerblod  (hlaut)  31—32

Offerfest  (blótveizla)  32, 89, 93

Offergode  (blótgoði)  42

Offergydje  (blótgyðja)  32

Offerklæder  (blótklæði)  31

Offerkost  (hlautteinn)  31

Offermad  (blótmatr)  32

Offerskaal  (hlautbolli)  31

Ofring  (blót)  13, 30—32, 57, 125,
128, 129, 131

Opdragelse 101—103

Opfostring  (fóstr)  100—101

Opløsning  (Statens)  150—160

Orions Bælte  (fjósakonur, fjósasystr)  
91
﻿

﻿

﻿
﻿

Orions Sværd  (fjósakarlar)  91

Otte  (ótta)  91

Overklæder  (yfirklæði)  81, 86

Overtøj  (yfirhofn)  82, 86

Paa  (pái, Paafugl)  74, 127

Pakhus  (útibúr, skemma)  80

Pall  (pallr)  70, 93

Pandebaand  (höfuðband)  84, 87,
88

Partibrydning  (bóndaglíma)  97

Partikampe 151, 159—160, 162-167

Pell  (pell)  81

Pels  (feldr)  82

Pelsmantel  (skikkja)  82, 86

Perlebaand  (steinasørvi)  88

Pigers Giftermaalsret 105—106,
109

Pilgrimsrejser 122, 123, 162

Plæd  (slagningr, vesl)  82

politiske Giftermaal 105, 155,
158—159

Primsigning 120, 130

Præster 127, 133—135, 139—140,
155

Purpur  (purpuri)  81

Rangaaret  (Rangæingadómr)  51

Rejseskildringer 59, 94

Ridderromaner 173

Ridning  (reið)  103

Rimer  (rímur)  174—176

Ringed  (baugeiðr)  31

Roning  (róðr)  103

Sagaens Oprindelse 143—145

Sagaens Troværdighed 145—146

Sagafortælling 59, 94, 143—144,
148

Sagaskrivning 139, 140—149,
172—173

Saltbrænding  (saltbrenna)  34

Samlerværker 173

Samliv (ægteskabel.) 112—114

Samtingsgoder  (samþingisgoðar) 
42

Sejrmaal  (sigrmál)  57

Selvejer  (landeigandi)  16, 60,
155—156

Seng  (sæng, rekkja)  75

Sengekammer  (lokrekkja, hvílugólf)  75

Silke  (silki)  81

Silkebrokade  (baldikin)  81

Silkefløjl  (silkipell)  81

Silkelad  (silkihlað)  84

Silkestoffer 81 

Sjal  (blæja)  86

Sjælevandring 100

Skaale  (skáli)  66, 74—76, 77

Skakspil  (skáktafl)  97

Skammel  (fótskör)  72

Skansebod  (Byrgisbúð)  44

Skapkar  (skapker)  71—72, 94

Skarlagen  (skarlat, skallat), 81

Skarnting  (syrpuþing)  97—98

Skilsmisse  (skilnaðr)  114—116,
158—159

Skilsmisseaabning  (brautgangshöfuðsmátt)  
81

Skilsmissegrunde 114—116, 158—159

Skiløbning  (skíðaferð)  103

Skindleg  (skinnleikr)  97

Skindpels  (skinnfeldr)  82, 128

Skindstoffer 80

Skjaa  (skjár)  70

Skjaldedigtning 173, 174

Skjaldeomskrivninger  (kenningar)  
147, 174, 176

Skjoldsvend  (skjaldsveinn)  56

Skjorte  (skyrta)  81

Skjulte Fejl (hos Kvinder) 109

Skole  (skóli)  135, 136, 138—142
﻿
Skomager  (sútari)  59

Skot  (skot)  72, 75—76

Skotvinge  (skóþvengir)  83

Skotøj  (skóklæði)  83

Skov  (skógr)  20—21

Skovgangsmand  (skóggangsmaðr)  
62—63

Skraarafter  (ræfrviðir, yfirrepti) 
68—69

Skudmaaned 88

Skuduge  (aukavika)  89

Skuespil 97—98

Skulderbaand  (dvergar)  86

Skuppelfold  (skupla)  87

Skytsaander 29 

Skæbnetro 15, 24, 28

Skænkebord  (trapiza)  71, 94

Skøjt  (skaut)  87

Skøjteløb 103

Skør  (skyr)  77—78

Slag  (kast, verja)  82

Slæbkjole  (slœður)  81, 86

Slægtregister  (ættartala)  141,
143—144.

Slægtsagaer (Familiesagaer) 144—146, 
173

Slængkapper 82

Smedje  (smiðja)  80

Smidighedsøvelser  (fimleikar)  97

Smykker  (gripir)  85, 88

Sogneforstanderskab  (hreppstjórn)  
66

Sognekommune  (hreppr)  65

Sognemøde  (hreppsfundr)  66

Sokkebukser  (leistabrœkr)  82

Sokker  (sokkar)  87

Solkreds  (sólarhringr)  90

Sommerbolig  (sumarsetr)  80

Sommerdag  (første)  89

Sommerforøgelse  (sumarauki)  89

Sovepose  (húðfat)  75

Spaadomme 24

Spring  (stökk)  97

Spydkastning 102

Spænder 85

Spærtag 69

Spøgelsefrygt 118—119

Stamtavle  (langfeðgatal)  143

Statsgode  (allsherjargoði)  57

Stavgulv  (stafgólf)  72

Stavlægje  (staflægja)  68

Stenovn  (steinofn)  78

Stoffer 80—81

Stol  (stóll)  72
́́́́
Strømpebaand  (sokkaband)  87

Strømpehoser 82

Stue  (stofa)  67—74

Styrkeprøver  (aflraunir)  94, 97

Stænder 60—65

Støvler  (bótar) 87

Sule, Søjle (súla) 69

Svedebad 78

Sville  (syll, svill)  68

Svineavl 34

Sværdsliber  (sverdskriði)  59

Svøbefold  (sveipr, sveipa)  87

Svømmekunst  (sund, sundleikar) 
97, 102, 103 

Syning  (saumar)  104

Syssel  (sýsla)  171

Sysselmand  (sýslumaðr)  168, 171

Syvstjernen  (sjöstjarnan)  91

Særeje  (Kvinders)  108

Særk  (serkr)  86

Sædelighedskrav 152—153

Sæt  (set)  75

Sæter  (sel)  80

Sætstok  (setstokkr)  32, 75

Sølv  (Værdi)  91—93

Sølvbælte  (silfrbelti)  85

Sørgeslør 88

Tag  (þak)  67—69

Tagdækning  (þekja)  69
﻿
Tagværk  (ræfr, ráfr)  69

Tandgave  (tannfé)  100

Tavlspil  (tafl)  97

Tempel  (hof)  30—32, 35, 41,
122, 128, 133, 151

Tempeled  (hofseiðr)  31

Tempelgydje  (hofgyðja)  32

Tempelpræst  (hofgoði)  31—32,
41

Tempelskat  (hoftollr) 36, 120,
134

Tidens Inddeling 88

Tiende  (tíund, indført)  136, 139

Tiggere, Tiggerkoner 59, 80

Tillægsdage  (aukanætr)  89

Tilsløringsfold  (skupla)  87

Ting  (þing)  16, 42—49

Tingforsamlinger 57—59, 127—130

Tinglag  (þing, þingsókn) 41—42,
49

Tjasner  (tjösnur)  56

Tolvmandsdrikning  (drekka 
tólfmenning)  94

Tomandsdrikning  (drekka 
tvímenning) 94

Tovtrækning  (reipdráttr)  97

Triktrak  (kvátra)  97

Trolddom 29, 125, 126

Trolovelse  (festar)  59, 107, 109

Trolovelsesgilde  (festaröl)  109

Trolovelsesring  (festargull)  109

Trolovelsestid (Varighed) 108—109

Træl (þræll) 14—15, 16, 63—65

Trællebod  (þrælsgjöld)  64

Turbanfold  (sveigr)  87

Tvekamp  (einvígi)  56

Tværbjælke  (þvertré)  68

Tværbænk  (þverbekkr)  70

Tværpall  (þverpallr)  70, 111

Tæpper  (tjöld, reflar)  58, 74, 76, 93

Tærningspil  (teningakast, verplakast)  
97

Tømmer  (indenlandsk)  21

Tønderpil  (tundrör)  33

Uddeling af Land 16, 33

Udhus  (útibúr)  80

Uge, 5 Dages  (fimt)  88

Uge, 7 Dages  (vika)  88—89

Uldstoffer 80—81

Ulfljotsloven 41—48

Underbenklæder  (nærbrœkr)  81,
86

Underholdning  (skemtan)  94,
111

Underkastelse  (Islands)  160—170

Underklæder  (nærklæði)  81, 85—86

Understøttelsestrængende
(þurfamaðr)  66

Usædelighed 152—153


Vaaben  (vápn)  74, 76, 93

Vaagnetid  (rismál)  90

Vaarting  (várþing)  42, 57, 59,
121

Vaartingsdomstol 42, 53, 171

Vadmel  (vaðmál,  váð) 81, 91—92

Vams  (ólpa, úlpa)  82

Vandøsning 99

Varg i Vi (vargr í véum) 30

Varsler 29, 32

Vaskebækken  (mundlaug)  93

Vi (vé) 30

Vindue  (gluggr, gluggi)  70

Vinterbolig  (vetrhús)  80

Vinterdag  (første)  89

Væddemaal  (vedjan)  94

Værdiberegning 91—93

Værdimaalere 91
Yderstolper  (útstafir)  67

Ægteskab  (hjúskapr)  104—114

Ægteskabsalder 111

Ægteskabskontrakt  (kaupmáli) 
107

Ætforhold 116—118

Ætledning  (ættleiðing)  114

Øksetræ  (øxartré)  76

Økt (eykt)  90

Ølbod (ölbúð)  59

Øre (eyrir, Værdi)  91

Østlandsret (Austfirðingadómr) 
51


*


﻿
﻿
﻿


﻿
