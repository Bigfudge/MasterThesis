P. HANSEN

ILLUSTRERET DANSK
LITTERATUR
HISTORIE

ANDEN UDGAVE
TREDIE BIND

DET NORDISKE FORLAG . BOGF. ERNST BOJESEN

ILLUSTRERET DANSK
LITTERATUR
HISTORIE
 
ILLUSTRERET DANSK
LITTERATUR
HISTORIE

AF P. HANSEN

ANDEN MEGET FORØGEDE UDGAVE
MED 36 BILAG

SAMT INDTRYKT I TEXTEN 300 FORFATTERPORTRAITER,
63 HAANDSKRIFTFACSIMILER, 158 INITIALER, TITELBLADE,
TEXTPRØVER, POLEMISKE BILLEDER OG ANDRE ILLUSTRATIONER

FRISERNE TEGNEDE AF HANS NIKOLAJ HANSEN

TREDIE BIND

KJØBENHAVN
DET NORDISKE  FORLAG
BOGFORLAGET . ERNST BOJESEN
1902
MED BIDRAG AF

Dr. phil. R. BESTHORN,
Prof. Dr. G. CHRISTIANSEN,
Docent V. DAHLERUP,
Prof. Dr. J. L. HEIBERG,
Kontorchef A. HOLCK,
Prof. Dr. H. HØFFDING,
Prof. Dr. S. M. JØRGENSEN,
Museumsinspekteur Dr. F. MEINERT,
Museumsdirekteur Dr. SOPH. MÜLLER,
Observator C. F. PECHÜLE,
Prof. Dr. EMIL PETERSEN,
Prof. Dr. JUL. PETERSEN,
Docent Dr. V. A. POULSEN,
Prof. Dr. JOH. STEENSTRUP,
Biskop Dr. H. V. STHYR,
Assessor Dr. jur. C. USSING,
Prof. Dr. N. V. USSING,
PH. WEILBACH

Trykt i H. H. THIELES Bogtrykkeri
INDHOLD AF TREDIE BIND

DET NITTENDE AARHUNDREDE

  I. IDEALISMENS FREMBRUD OG SEJR (1800-1825) ... 1
 II. REALISMEN I PAGT MED IDEALISMEN (1825-1850) ... 181
III. PERIODENS AFSLUTNING (1850-1870) ... 381
 IV. NYE STRØMNINGER (1870-1900) ... 487
  V. VIDENSKABERNE ... 841

LITTERATUREN I DENS HOVEDTRÆK EFTER TIDSFØLGEN 1165
 
FORTEGNELSE OVER BILAGENE TIL TREDIE BIND.

Side

Oehlenschlägers Haandskrift ... 68
Et halvt Numer af den »Flyvende Post« ... 193
Manuskript til H. Hertz' »Gjengangerbreve« ... 208
St. St. Blichers Haandskrift (Slauet ve Kjøvvenhaun) ... 240
Christian Winthers Haandskrift ... 272
H. C. Andersens Haandskrift ... 292
C. Hostrups Haandskrift ... 324
Facsimile af et beslaglagt og ikke senere frigivet Tillæg til »Corsaren« ... 332
Claudius Rosenhoffs Haandskrift ... 341
Ludvig Bødtchers Pas fra hans Ophold i Neapel ... 440
H. N. Clausens Haandskrift ... 478
Begyndelse og Slutning af H. C. Ørsteds Meddelelse om Elektro-Magnetismens Opdagelse ... 1122

FORTEGNELSE OVER TEXT-ILLUSTRATIONERNE I TREDIE BIND.

Oehlenschlägers Fødested paa Vesterbro ... 4
Oehlenschläger sex Aar gammel ... 5
Oehlenschlägers Fader ... 6
Oehlenschlägers Moder ... 7
Henrik Steffens. Efter Lorentzens Maleri ... 17
Oehlenschläger. Efter Riepenhausens Sortkridtstegning ... 28
Titelblad til »Digte 1803« ... 31
Baggesen. Stukket af H. Lips efter Hornemanns Tegning ... 56
Baggesens Haandskrift ... 63
Scene af »Axel og Valborg«. A. Flints Stik efter Eckersbergs Tegning ... 69
Oehlenschläger. Efter J. L. Lunds Maleri ... 70
Christiane Oehlenschlager, f. Heger ... 71
Ad. Wilh. Schack Staffeldt ... 73
Schack Staffeldts Haandskrift ... 74
N. F. S. Grundtvig. Efter C. A. Jensens Maleri ... 82
Poul Dons ... 89
Ingemann. Efter et Maleri af Koop ... 98
Fru Ingemann, f. Lucie Mandix ... 103
Peter Foersom. Stukket af Wilh. Heuer ... 107
A. E. Boye. Efter et Pastelmaleri ... 123
»Pennefejden«. Radering af O. Bagge efter C. W. Eckersbergs Tegning ... 133
Af Nytaarsgaven »Hermes« ... 137
Satirisk Kobber fra 1819 ... 139
Baggesens Bolig i Marly-le-Roy ... 140
Ungdomsportrait af J. L. Heiberg ... 158
Nic. B. Søtoft. Efter C. A. Jensens Maleri ... 168
Vium Præstegaard, St. St. Blichers Fødested ... 170
Chr. Hviid Bredahl. Efter F. Vermehrens Tegning ... 179
J. L. Heiberg. Efter Em. Bärentzens Maleri ... 185
Kritikeren Proft ... 189
»Recensenten og Dyret«, 16. Scene. Tegnet af M. T. Brünnich ... 190
»De Uadskillelige«, 22. Scene. Tegnet af C. V. Eckersberg ... 192
Oehlenschläger. Efter F. C. Grøgers Maleri ... 202
J. L. Heibergs Haandskrift ... 211
J. L. Heiberg. Tegnet af Eckardt med Bissens Buste som Grundlag ... 213
H. Hertz. Efter Monies' Tegning ... 222
Thomas Overskou ... 225
Illustration til »Capriciosa«. Tegnet af Chr. Bruun ... 226
Overskous Haandskrift ... 227
A. L. Arnesen ... 228
Thomasine Christine Gyllembourg. Efter Juels Maleri ... 229
Uddrag af Adresseavisen 1827, Nr. 1 ... 231
Illustration til »En Hverdags-Historie«. Tegnet af F. Westphal ... 232
Fru Gyllembourgs Haandskrift ... 234
A. N. de Saint-Aubain ... 237
A. N. de Saint-Aubains Haandskrift ... 238
St. St. Blicher ... 240
St. St. Blichers Haandskrift ... 243
Blichers Grav i Spentrup ... 244
B. S. Ingemanns Haandskrift ... 247
Ingemanns Bolig i Sorø ... 253
J. C. Hauch ... 255
Chr. Wilster ... 259
Chr. Wilsters Haandskrift ... 260
C. Bredahls Haandskrift ... 262
Poul Møller paa Dødslejet ... 264
Poul Møllers Haandskrift ... 267
Christian Winther. Efter Monies' Tegning ... 270
Christian Winther i Rom. Efter P. C. Skovgaards Maleri ... 275
Emil Aarestrup ... 278
Aarestrups Haandskrift ... 279
Carl Bagger ... 281
Carl Baggers Haandskrift ... 282
Et Digt af H. C. Andersen fra hans Slagelse-Tid ... 286
Den Collinske Gaard i Bredgade ... 289
En Tegning af H. C. Andersen ... 290

H. C. Andersen. Efter C. A. Jensens Maleri................................ 293

Fr. Paludan Müller. Efter Const. Hansens Maleri............................ 297

Fr. Paludan-Müllers Haandskrift........................................ 301—2

H. P. Holst............................................................. 304

H. P. Holsts Haandskrift.................................................  305

Caspar Johannes Boye ................................................... 307

H. P. Koefoed-Hansen.................................................... 309

Valdemar Thisted....................................................... 311

P. L. Møller.  Efter en Tegning af P. Klæstrup.............................   313

Chr. K. F. Molbech.  Efter Daguerreotypi..................................   315

C. A. Reitzel.  Efter J. Holms Maleri......................................   317

»Censurens Triumftog«.  Tegnet af V Marstrand...........................   319

Carl Ploug.  Efter Daguerreotypi.......................................... 320

J. C. Hostrup. Efter en Tegning af Dorph.................................   327

»Corsarens Rædselsregimente«.  Efter en Tegning af V.  Marstrand...........   335

Søren Kierkegaard,  tegnet af »Corsaren«...................................   337

M. Goldschmidt.......................................................... 339

Frederik Dreier......................................................... 340

Claudius Rosenhoff...................................................... 341

Poul Chievitz........................................................... 343

Søren Kierkegaard.  Efter en Blyantstegning fra hans Ungdom...............   347

N. F. S. Grundtvigs Haandskrift........................................... 366

N. F. S. Grundtvig.  Efter Const. Hansens Maleri...........................   369

Oehlenschläger.  Efter Daguerreotypi...................................... 375

Oehlenschlägers Grav.................................................... 380

Henrik Hertz........................................................... 392

J. C. Hauch............................................................. 394

J. C. Hauchs Haandskrift................................................. 400

Ingemann. Efter V. Marstrands Maleri...................................   402

H. C. Andersen i sin Dagligstue........................................... 405

Chr. Winther............................................................ 411

Chr. Winthers Haandskrift................................................ 412

Chr. Winthers Grav...................................................... 414

Fr. Paludan-Müller....................................................... 416

Just Matthias Thiele. Efter en Tegning af W. Heuer.......................   420

J. C. Hostrup............................................................ 423

Carl Ploug............................................................. 426

Plougs Haandskrift...................................................... 427

Chr. K. F. Molbech...................................................... 429

Chr. Molbechs Haandskrift............................................... 430

M. Goldschmidt......................................................... 433

M. Goldschmidts Haandskrift.............................................. 435

Peter Faber............................................................ 438

Ludvig Bødtcher....................................................... 440

L. Bødtchers Haandskrift.................................................   441

H. V. Kaalund.......................................................... 446

H. V. Kaalunds Haandskrift............................................... 450

J. C. C. Brosbøll ....................................................... 453


H. F. Ewald............................................................. 455

Hans Egede Schack...................................................... 457

Vilhelm Bergsøe........................................................ 459

Vilh. Bergsøes Haandskrift................................................ 460

Thomas Lange.......................................................... 462

C. M. Wengel.......................................................... 465

Chr. Richardt........................................................... 467

Chr. Richardts Haandskrift................................................ 468

Edv. Lembcke........................................................... 471

Erik Bøgh.............................................................. 475

Erik Bøghs Haandskrift.................................................. 477

C. A. Thyregod.......................................................... 479

Anton Nielsen.......................................................... 481

Mads Hansen........................................................... 483

Mads Hansens Haandskrift............................................... 484

Kr. Arentzen........................................................... 526

Rud. Schmidt........................................................... 530

Joh. Fibiger............................................................ 534

Georg Brandes. Tegnet af Gotfr. Rump...................................   540

H. Drachmann.......................................................... 566

Schandorph og Hustru. Tegnet af Krøyer.................................   592

Georg Brandes.......................................................... 621

J. P. Jacobsen........................................................... 622

J. P. Jacobsens Haandskrift............................................... 629

Edvard Brandes.......................................................... 631

Vilh. Topsøe............................................................ 643

Karl Gjellerup.......................................................... 645

Herman Bang........................................................... 661

Henrik Pontoppidan ..................................................... 673

H. Drachmann.......................................................... 683

Drachmanns Haandskrift.................................................. 695

Schandorphs Haandskrift................................................ 703

Leopold Budde......................................................... 720

Erik Høyer Møller...................................................... 734

P. Mariager............................................................. 736

Sophus Bauditz......................................................... 737

P. F. Rist.............................................................. 741

Zakarias Nielsen......................................................... 743

Einar Christiansen....................................................... 751

Viggo Holm............................................................. 755

Thor Lange............................................................ 762

Otto C. Fønss........................................................... 765

Johanne Schjørring...................................................... 772

Jenny Blicher-Clausen.................................................... 779

Alfred Ipsen............................................................ 782

Viggo Stuckenberg...................................................... 786

Johannes Jørgensen...................................................... 789

Sophus Claussen......................................................... 794



Sophus Michaëlis....................................................... 798

Niels Møller.......................................................... 800

Edv. Blaumüller........................................................ 803

Valdemar Rørdam...................................................... 806

Peter Nansen.......................................................... 815

Gustav Esmann........................................................ 818

Otto Benzon. Tegnet af Krøyer......................................... 820

Carl Ewald........................................................... 821

Karl Larsen........................................................... 827

Gustav Wied.......................................................... 829

Avertissement af Adresseavisen 1840 .....................................    836

Slutningsvignet af Vilh. Andersens »Oehlenschläger«........................    840

Niels Treschow.  Efter et Maleri af Hornemann...........................    847

Fr. Chr. Sibbern.  Efter C. Købkes Maleri.................................    853

Rasmus Nielsen........................................................ 859

Hans Brøchner........................................................ 861

Fr. Münter,  Efter en Tegning af Hornemann..............................    869

Jacob Peter Mynster.  Efter C. A. Jensens Maleri..........................    873

Henrik Nicolai Clausen................................................. 877

N. F. S. Grundtvig.  Efter en Tegning af R. Hartnack......................    887

Andreas Gottlob Rudelbach. Tegnet af S. Storch..........................    889

P. Chr. Kierkegaard..................................................... 890

Thomas Skat Rørdam................................................... 892

Christen Hermansen.................................................... 896

D.  G. Monrad.......................................................... 899

H. L. Martensen. Efter et Maleri af D. Monies............................    903

Anders Sandøe Ørsted. Efter C. W. Eckersbergs Maleri....................    923

F. C. Bornemann....................................................... 927

C. Goos................................................................ 928

J. Nellemann........................................................... 929

P. E. Müller. Efter Adam Müllers Maleri.................................    949

E.  C. Werlauff.  Tegnet af Em. Bärentzen.................................    951

Christian Molbech...................................................... 953

Finn Magnusen. Efter C. A. Jensens Maleri................................    955

Laur. Engelstoft.  Efter J. W. Gertners Maleri ............................    956

H. F. J. Estrup.  Efter C. A. Jensens Maleri...............................    957

C. F. Allen............................................................ 958

C. F. Wegener.  Efter F. Vermehrens Maleri..............................    960

Caspar Paludan-Müller .................................................. 962

Edv. Holm............................................................. 971

Georg Zoega. Tegnet af  Thorvaldsen.................................... 978

P. O. Brøndsted........................................................ 982

Julius Lange........................................................... 984

N. L. Høyen........................................................... 987

C. J. Thomsen.........................................................    997

C. Chr. Rafn........................................................... 998

J. J. A. Worsaae........................................................ 999

E. Vedel.............................................................. 1002

Joh. Nic. Madvig.  Tegnet af C. Bloch....................................   1009

Rasmus Nielsen..................................................... 1017

N. L. Westergaard...................................................   1025

M. V. Fausbøll......................................................... 1026

Ludvig Wimmer....................................................... 1040

Vilhelm Thomsen...................................................... 1042

J. C. Lindberg.......................................................... 1046

A. F. v. Mehren, Skizze af P. S. Krøyer................................... 1048

Japetus Steenstrup. Efter Aug. Jerndorffs Maleri...........................   1053

H. N. Krøyer.......................................................... 1060

J. C. Schiødte. Efter en Kultegning af P. S. Krøyer........................   1063

L. L. Jacobson......................................................... 1077

Rudolph Bergh. Tegnet af Krøyer......................................   1082

J. F. Schouw.  Efter C. A. Jensens Maleri.................................   1102

J. E. B. Warming....................................................... 1107

Julius Thomsen........................................................ 1112

J. G. Forchhammer ..................................................... 1116

J. F. Johnstrup.  Efter Otto Baches Maleri................................   1120

Hans Christian Ørsted ................................................ 1123

O. L. Bang............................................................ 1130

C. E. Fenger........................................................... 1132

P. L. Panum........................................................... 1137

Aversen af den for J. N. Madvig prægede Medaille.........................   1148


—
DET NITTENDE AARHUNDREDE.

I.

IDEALISMENS FREMBRUD OG SEJR.

1800—1825.


Adam Gottlob Oehlenschläger fødtes den 14. November
1779 i et lille Bindingsværkshus paa Vesterbro lige
ved Frederiksberg-Allees Begyndelse overfor den
daværende »Jernport«, paa venstre Haand fra Byen
af. Men allerede Aaret efter førte hans Skjæbne ham
varslende fra den ringe Bolig til et Slot, paa hvilket
hans Barndom henrandt under mere forskjelligartede
Indtryk, end der ellers faldt i et kjøbenhavnsk Barns
Lod paa den Tid.

Begge hans Forældre vare af tydsk Slægt. Paa
fædrene Side kunde han regne op sine fire Aner
af Organister, idet Tipoldefaderen beklædte
denne Stilling i en lille Kirkeby nærved Lübeck,
Oldefaderen fulgte ham i Embedet, Bedstefaderen
virkede i samme Egenskab i Sønderjylland og hans
Fader, Joachim Conrad Oehlenschläger, opdroges til
den nævnte Stilling i Rendsborg, hvorfra han kom til
det Moltkeske Hus i Kjøbenhavn, halvt som de unge
Komtessers Lærer i Klaveerspil, halvt som almindelig
Tjener. Kammerjomfruen i det grevelige Palads, Martha
Maria Hansen, Datter af en højtydsk Fader, der havde
været kongelig Slotsfuldmægtig og var bleven gift
med en kjøbenhavnsk Borgerdatter, forlovede sig med
den tjenende Musiker, og deres Bryllup stod
Aaret før den Søns Fødsel, som opkaldtes efter deres
fælles Husbond, den første Greve af Bregentved, og 
holdtes over Daaben af Grevinden.

Oehlenschlägers Fødested paa Vesterbro.

Forskjellig Paavirkning modtog Drengen fra sine
Forældres højst forskjellige Naturer. Faderen var en
kraftig, velbegavet, jovial og — hvad dermed ikke
saa sjeldent forenes — ligesaa grundgodmodig som
øjeblikkelig hidsigt opfarende Personlighed, stærk af 
Statur — han blev paa det Nærmeste firsindstyve Aar 
gammel — rødmusset og sund til det Sidste; hans Portrait
har Digteren tegnet i Slotsforvalterens Lignelse i
sit Syngespil »Tordenskjold«. Moderen var en baade
forstandig og følelsesfuld Kvinde, men med et tungere
Sind, der fik sit afgjørende Knæk, da hun nogle Aar
efter Adams Fødsel bragte en Datter til Verden,
som blev født med Vattersot i Hovedet og laa fem
ynkelige Aar i sin Vugge, inden hun døde. Over
denne Ulykke faldt Moderen hen i Melankoli, og det
Blik paa Tilværelsen, nogle »hellige« kjøbenhavnske
Haandværksmestre ivrigt stræbte at bibringe, hende,
skulde ikke gjøre hendes Sindsstemning lysere; hun
var tilsidst »tabt for dem alle og sig selv«

og døde, inden hun kunde opleve sin Søns gryende
Berømmelse, men i flere skjønne Digte har han kjærligt
dvælet ved hendes Minde. »Vemodens Følelse og en dyb
Alvor fik jeg fra hende,« siger Oehlenschläger, »fra
min Fader Sundhed og Munterhed. Indbildningskraft
og Ild havde de begge, han mer for det Lystige,
det Tragiske fik jeg i Arvelod fra min Moder.«

Oehlenschläger sex Aar gammel.

Efter et Digterens Datter Fru M. Konow tillh. Maleri

Aaret efter Adams Fødsel fik Familien Bolig paa
Frederiksberg Slot ved Faderens Udnævnelse til
Organist og Slotsforvalterfuldmægtig. Her boede Hoffet
om Sommeren, og der var broget Liv med Gardister og
Pager og valfartende Kjøbenhavnere; ved Efteraarstide
færdedes Drengen mellem Haandværkere og Arbejdsfolk paa
Slot og i Have eller dvælede i den ensomme Søndermarks
alvorsfulde Anlæg; om Vinteren stod Slottets tomme
Sale ham aabne med den tildækkede Kongepragt og de
mange Malerier. Til Hverdags Lege med den yngre Søster
SOPHIE og nogle faa Kamerater, om Søndagen Ophold
hos Faderen paa Orgelværket, eengang om Sommeren den
for Kjøbenhavnerne obligatoriske Dyrehavstour til
Bakken med dens dengang mere storartede og ialtfald
enestaaende Herligheder.

Tidlig blev den livlige Dreng sat i Skole, først hos
en vranten Madamme, senere hos Degnen; Lidet lærte
han begge Steder, men desmere Læsning hentede han
fra Lejebibliotheket i Byen, Godt og Slet imellem
hinanden. Da kom han engang tilfældig i Samtale
med Digteren Edv. Storm, der var Forstander for

Efterslægts-Selskabets nylig oprettede Realskole. Han 
fandt Behag i Drengen og skaffede ham Friplads i sin 
Skole, hvor han selv underviste i Dansk og nordisk 
Mythologi. Et Par af Adams danske Stilebøger haves endnu; 
Tonen i dem viser det særlige Fortrolighedsforhold, der 
bestod mellem Elev og Lærer, vel ligesaa meget formedelst
dennes egen Personlighed som ifølge de nye pædagogiske
Principer.  Oehlenschlägers Fader.

Efter et Digterens Datter Fru M. Konow tillh. Maleri.En af Stilene begynder saaledes: »Jeg
agter dennegang at skrive den Historie til Stil,
som Du forleden Løverdag fortalte os, og ønsker,
at den maa finde dit Bifald«; den ender saaledes: »Da
Historien nu er tilende, slutter jeg med at forblive
din Ven og Tjener«. En anden begynder: »Bedste Ven! 
Da jeg veed, at Du heller vil have Originaler end
Oversættelser, saa skriver jeg dennegang et originalt
Brev i Haab om dit Bifald«. En tredie ender: »Nu er
min Stil tilende, og jeg slutter med at ønske, at Du
snart maa blive frisk, hvilket vist Ingen ønsker mere
end din oprigtige Ven A.G. Oehlenschläger«. (Medd. i
Kr. Arentzens 1879 udkomne »litteraturhistoriske
Livsbillede« »Adam Oehlenschlager«, hvortil
Læseren overhovedet henvises angaaende en fyldigere
Skildring af Digterens Liv). »Dagbogsoptegnelser
fra hine Dage, som ligeledes ere blevne bevarede,«
siger den nævnte  Biograf, »røbe en sund, naturlig,
brav, noget ilsindet og meget lidet udviklet Dreng,
vidt forskjellig fra Ewald i Slesvigs og Baggesen i
Slagelses lærde Skole. Oehlenschläger drømte ikke,
uagtet Krigslarmen lød rundt omkring i den vide
Verden, som Ewald om Krigshæder, endnu mindre løb han

sin Vej for i Lighed med Robinson Crusoe at strande
paa en eller anden ubeboet Ø. Ikke heller fordybede
han sig som Baggesen om Natten i briget Blanding
i Horats, naturlig Theologi, Youngs »Nattetanker«
og Elskovs bittersøde Følelser eller skrev i sin
Dagbog i den bare Skjorte. Oehlenschlagers sorgløse
Aladdins-Barndom, der var ulige lykkeligere end de
to poetiske Forgængeres, frembyder ingensomhelst
saadanne Excentriciteter.«

Oehlenschlägers Moder.

Efter et Digterens Datter Fru M. Konow tillh. Maleri.
I Paasken 1795 blev det smukke unge Menneske
konfirmeret og Aaret efter taget ud af Skolen, for —
meget imod sin Lyst — at anbringes ved Handelen,
hvilken Plan dog tidlig blev opgiven, saa han fik
Lov til at forberede sig til Examen artium. Men med
de tørre Studier, Begyndelsesgrundene i Latin og
Græsk, holdt han det ikke længe ud; dertil var han
for utaalmodig af Natur og havde Hovedet for fuldt
af Lafontaines Romaner, Spiess' Spøgelsehistorier,
Kotzebues og Ifflands borgerlige Skuespil,
Shakspeares Tragedier, Suhms nordiske Fortællinger,
Ewalds Sørgespil, Baggesens komiske Digtninger og
anden broget Læsning, hvis Indhold førte Tanken
helt andre Steder hen end til Grammatikens kølige
Regioner.

Theaterlidenskaben har altid været stærk i Kjøbenhavn, og 
ved i Decennierne omkring Aarhundredskiftet at træde i 
Forbindelse med Klublivet affødte den megen Privatkomedie. 
Ogsaa Oehlenschläger havde baade skrevet Stykker og været med til 
at spille dem, ja  endog sammen med en nydelig ung Pige, som gik 
til Theatret. Hvad Under, at hans Tanker gik samme Vej. Faderen

lod ham som sædvanlig følge sit eget Hoved. Han blev
antagen som Elev, undervist i Sang, Dands og Fægtning
og betraadte Scenen første Gang i December 1797, atten
Aar gammel. Hans Debutroller vare i Schröders Komedie
»Fændriken«, i Todes »Søofficererne«, som Slotsherren
i Samsøes »Dyveke« og som Lieutenant Cederstrøm i
Kotzebues »Armod og Højmodighed« — Rosing'ske Roller
i Elskerfaget; men Oehlenschlager fyldte kun daarligt
i sin Lærers Klæder, kejtet og uerfaren i Kunstens
Teknik, som han var. Han befandt sig mindre og mindre
vel ved Theatret, skjøndt han var vel seet blandt
Kameraterne og betegnedes af dem som »Manden med de
skjulte Talenter«, hvem man havde mere end mistænkt
for digteriske Bidrag til »Minerva« og »Tilskueren«,
efter at man i Dreiers Klub havde seet Rahbek opsøge
ham og naturligvis strax drikke Dus med ham. Da den
ærekjære Ungersvend nu tilmed maatte døje en officiel
Reprimande for Forsømmelse i Tjenesten, tilstillede
han Direktionen følgende om hans krænkede Sind ligesaa
fyndigt som kortfattet vidnende Opsigelse: »Grunde
have bevæget mig til at forlade Theatret. Den første
og sidste Godhed, Direktionen viser mig, er jo før
jo heller at skaffe mig min Afsked.« Baggesen, der
jo var en af Direkteurerne, kom en Dag godlidende hen
til det unge Brushoved og sagde, at dennes Brev havde
været ham paafaldende i to Henseender: først fordi
han ikke længe havde seet saa smuk en Haandskrift —
og her var Baggesen en kompetent Dommer — og dernæst
fordi han aldrig havde seet et Brev til Direktionen
i den Tone. Oehlenschlager gav et mut Svar og fik
saa sin Afsked i de første Dage af 1800.

Blandt de i Afskedsbegjæringen antydede Grunde, der 
bevægede Oehlenschläger til saa brat at bryde Broen
af efter sig, var ogsaa den, at han øjnede en ny Vej
til Fremtiden. Ved Middagsbordet i sit Logis hos en
Farverenke paa Vestergade havde han gjort Bekjendtskab
med Husmoderens to Brodersønner fra Rudkjøbing,
beskedne unge Mennesker, der holdt inderligt sammen og
altid saaes paa Gaden Haand i Haand — og Haand i Haand
fulgtes de ad til videnskabelig Berømmelse, ligefra de 
som Studenter vandt Universitetets Guldmedailler, og 
til  hele Danmark og en Del af den øvrige Verden kjendte 
deres  Navne: Hans Christian og Anders Sandøe Ørsted. 
Det var i Selskabet ved den Førstnævntes Doktorgilde,

at den varslende Episode indtraf, der ligesom aabnede
et Indblik i, hvad der gjærede i den tyveaarige
Oehlenschläger. Talen var kommen paa Digtekunsten,
og den Ytring faldt, at den danske Poesi var sunken
overordenligt siden Ewalds Død. Oehlenschläger havde
indtil da siddet som taus Tilhører henne i en Krog;
men pludselig rejser han sig, gaaer midt ind i
Kredsen, seer dem Alle fast i Øjnene og raaber med
Slag i Bordet: »Ja, det er sandt, den er sunken,
men den skal, Fanden gale mig! rejse sig igjen!«
»Jeg havde ikke kunnet tage fortrydeligt op - siger
Digteren i sine »Erindringer« - om hele Selskabet
havde leet mig ud; men var det nu Godmodighed,
der ikke nænte at ydmyge mig, eller troede de
maaske: I den Knægt maa der dog stikke Noget! -
nok, de taug, saae forundrede paa mig, og ej engang
et spodsk Smil straffede mig. Men denne Højmod var
just ene istand til at ydmyge mig; jeg sneg mig hen
i min Krog igjen og følte, jeg havde begaaet en dum
Streg. Men Ørstederne, mine Venner, ansaa det for en
Spaadom.« Mere og mere sluttede Oehlenschläger sig
til deres Omgang, og naar han besøgte dem paa Ehlers'
Kollegium og saae dem fordybede i Studierne, vaagnede
Længslen efter videnskabelig eller litterair Syssel i
ham. En Dag i 1799 stod han i Kollegiets Bibliothek og
betragtede Bøgerne med Taarer i Øjnene. H.C. Ørsted
overraskede ham i denne Situation, trøstede ham og
forsikrede, at det endnu ikke var for sent for ham at
studere. Efter Afskedigelsen fra Theatret læste han
da med Brødrene og blev efter Vidnesbyrd af dem, uden
offentlig Prøve, privat indskreven ved Universitetet
(den saakaldte »Kakkelovns-Examen«) i Oktober 1800,
tog strax efter latinsk juridisk Forberedelsesexamen
og begyndte saa under A.S. Ørsteds Vejledning
at dyrke Retsstudiet. Men adskillige Distraktioner
hæmmede Læsningens Fynd: et Par Maaneder efter Artium
blev han forlovet med Kamma Rahbeks Søster CHRISTIANE
HEGER, hvem han havde truffet paa Bakkehuset, og en af
Universitetet udsat æsthetisk Prisopgave var ham for
fristende, til at han ikke skulde øve sine Kræfter paa 
den. Den krævede nemlig en Besvarelse af det Spørgsmaal: 
»Var det gavnligt for Nordens skjønne Litteratur, om den 
gamle nordiske Mythologi blev indført og almindelig 
antagen istedenfor den græske?« Oehlenschlagers 
Afhandling, der lønnedes med Accessit, besvarede 
Spørgsmaalet bekræftende. Den er langtfra saa umoden, 
som man skulde vente det af en
i stringent Tænkning saa uøvet ung Student overfor
en forholdsvis saa ny Opgave, og for os har den
stor Interesse ved at lære os den vordende Digters
Tankeretning at kjende. Især er den Omstændighed
mærkelig, at han rent forbigaaer Poesien som social
og moralsk Nytte-Institution og bestemmer den
som den Kunst, der »skal bringe usandselige Ting
i en skjøn sandselig Form«; direkte fornægter han
Oplysningstidens Kunstanskuelse ved sin Paavisning
af, at »jo mere Fantasien er underkastet den dannede
Fornuft og dens Abstraktionsevner, des mindre dristige
og originale dens Frembringelser. Vi maa tænke os hen
i Oplysningens Barndom, for at finde Digtekraften i
sin fulde Flor, og hvilke Produkter af den skabende
Indbildningskraft blive os her interessantere
end Maaden, hvorpaa de Gamle have forestillet sig
Aarsagen til Naturens Virkninger: Gud - den mest
højtidelig store Gjenstand, som altsaa krævede de
mest højtidelig store Billeder. Fornuftreligionen er
ikke nok for Digteren, er ikke mangfoldig og altsaa
snart udtømt.« Hvor kort denne lille Afhandling end
fatter sig, rummes dog i dens Udvikling ikke faa af
de Tanker, der stod lige for Døren som normgivende
i Kunst og Historie, og som om dens Forfatter alt
følte den romantiske Skoles Rørelser i sig, lægger
han for Historiens Vedkommende Hovedvægten paa dens
dæmrende Frembrudstid; ikke mindre betegnende for hans
Digtersyn, som det senere aabenbarede sig, er det,
at han ikke vil anerkjende den strengere historiske
Kolorit som en Fordring til Digterværket, men hævder
det Berettigede i at lægge en senere Tids mildere og
blødere Farver ind i det fjerne Stofs raa Tegning,
en Anskuelse, der blev raadende i hans Digtning, og
som han ogsaa theoretisk vedkjendte sig senere. Den
vakre lille Afhandling er optrykt i »Bidrag til den
oehlenschlägerske Litteraturs Historie« I. Bd. 1868.

I de Digte, Oehlenschlager hidtil havde ladet trykke, 
havde han jevnligst sunget sin Tids vante Melodier,
men stundom havde der dog lydt enkelte Toner af
en uvant Klang. Paa baggesensk Vis, men uden
baggesensk Vid, havde han forsøgt sig i den
komiske Fortælling med rationalistisk Railleri
og i en anden af Oplysningstiden yndet Digtform,
Allegorien, forherliget »Visdom, Kjærlighed og
Venskab«. Overhovedet var han naturligvis fortrolig
med Tidsalderens Stikord; i et af disse tidlige Digte
bruges det magre Billede, at »Egnen hviler stor som
Dyden«, og i et andet
prises gammelklogt den tørre Evighedsblomst som Allegori paa 
Dyden fremfor Rosen, ved hvilken Skjønheden allegoriseres:

O Skjønhed, Dødeliges korte Fryd!
Du visner brat som Rosen og forglemmes;
men aldrig, aldrig Du forglemmes, 
guddommelige, evig-skjønne Dyd!

Men disse trivielle poetiske Blomster gaaer den unge
Poet dog stundom ringeagtende forbi og søger sine
Emner andetsteds, først og fremmest da i den nordiske
Oldtid. Foreløbig besynger han den nogenlunde efter
de gamle Noder:

Mod synkende Gravhøje lyde vor Sang
og Bægerets Klang,
thi Oldtidens Minni vi hædre!
Beundrende svinge vor Tanke sig hen 
i Tiden, som dannede saadanne Mænd 
som Danmarks værdige Fædre!

Efter den 2. April 1801 kommer der fuldere Klang i
Tonen. Uden Hensyn til denne Dags politiske Betydning 
kan det siges, at vor Historie tæller faa Sidestykker 
til den Stemningsløftelse, der som en Vaarvind bruste 
gjennem Folkesindet under og efter Skjærtorsdagskampen. 
En Fredsperiode paa firsindstyve Aar havde gjort Ordet 
Krig til et næsten indholdsløst Begreb, da det nu 
pludselig, ved en uanet Vending, blev til ram 
Virkelighed: Verdens største maritime Magt lige 
udenfor Trekroners Kanoner, ført af Verdens berømteste
Søhelt - i Kamp med ham og hans overlegne Flaade
Nationens Yndlinge, de danske Søgutter, hævdende
Flagets Ære ved en Modstand saa haardnakket, at den
aftvang Fjenden Beundring. Ombord paa Blokskibene
begejstret Kampiver, rolig Pligtopfyldelse, frimodig
Offervillighed - iland Uro og Forventning, vexlende
Frygt og Haab, for Fædrelandet som for de Enkelte,
og efter Kampen jublende Henrykkelse, en forunderlig
betagende Blanding af svulmende Kjærlighed til
den nu dobbelt kjære Fædrejord, Taknemmelighed
overfor dens Forsvarere, Stolthed og Ydmyghed,
Sorg over de Faldne og sværmerisk Forherligelse af
deres Heltedød. Pludseligt kom denne Stemningsfylde
over Folket, men først langsomt lagde den stærke
Bølgegang sig, og i et saa ungt og modtageligt
Sind som Oehlenschlägers vuggede den saalænge,
at vi kunne fornemme den i hele hans bedste
Ungdomsdigtning. Skjøndt denne nationale Vækkelse
jo ikke blev den afgjørende Krise i hans Udvikling
som Digter, kan det iagttages, hvorledes de stærkere
stemte Strenge fra nu af eje lødigere Toner. Han
skrev Aaret efter Kampen en lille dramatisk Situation
»Anden April 1801«. Den er overvejende
gammeldags i sin Diktion, men der er dog mere end almindelig 
Fart i den Skildring af Stemningen, Stykkets unge Student giver:

Hvordan det gaaer? Som det har altid gaaet; 
en Guddom svæver over Kjøbenhavn. 
Al Smaahedsaand, alt Nag er dræbt idag; 
thi Tordenen paa Danmarks Kongedyb 
har brudt Forholdets kolde, snevre Lænker. 
Den gamle Aand er vaagnet af sin Dvale. 
Hver Dansk, Du møder, gaaer med faste Skridt,
med Stolthed, Varme, Venskab i sit Blik. 
Smaainteresser krydses ikke mere. 
Det stærke Glavind ved hver Broders Bælte 
bevidner, at hvert enkelt Individ
kun sigter til eet Haab: til Danmarks Hæder.
En hellig Taushed ruger over Byen, 
kun afbrudt ved de dumpe Tordenskrald. 
Hver Bod er lukket i, og Alting tier, 
som minder os om Livsfornødenheder. 
Der higes efter Intet uden Ære, 
men Ære higer ogsaa Alle efter. 
Fortrolig gaaer den Arme med den Rige, 
den Høje med den Lave Haand i Haand. 
Hvert Blik er mildt, hvert Haandtryk varmt og velment.

En Strofe som denne:

Salige Dag!
Danmarks og min Lyksaligheds Dag!
Fra Vaabenbrag,
fra de glatte Lag
for den gode Sag
i Elskovs bævende Favnetag!
Salige Dag!

vil minde enhver Kjender om beslægtede Rhythmer i
»Sankt Hansaften-Spil«. Men det er endnu kun de første
svage Rørelser for at bryde ud af Svøbet. I Stykkets
Slutningskor er Pegasus atter inde i sit gamle Trav:

Her staa vi smilende Haand i Haand 
forenet ved Dyd og ved Borgeraand o. s. v.

I en Kantate, som den unge Oehlenschläger ligeledes
skrev Aarsdagen efter Slaget paa Rheden, møde vi
atter en Sprogtone, der varsler om »Dannerskjaldens«
senere ejendommelige plastiske Billedpragt, naar
han fremmanede den »gothisk-mørke« Fortid:

Men sagte Torden lød, og Jorden bæved,
og mosbegroede Bautastene rasled,
og Oldtids sjunkne Gravhøj hæved sig.
Da traadte Skjold og Frode
og Svend og Knud og Valdemar
i Kobberbrynjer op og viste frem
Rustpletterne af Blod paa Sværd og Skjold  - 
og svunde.
Og i de gothisk-mørke Hvælvinger 
vildt flagred af sig selv det gamle Banner,
som svæved over Heltens Ben;
og Sværdet klirred højt og lydeligt
fra Christian den Fjerdes Kobberkiste;
og tæt ved Tordenskjolds Kapel i Stranden
lød vildt forvovne Havfrus Sang;
og Stenen løsnedes om Gravene,
hvor Jueler laa;
og Hvitfeldt svæved smilende, forklaret,
indhyllet i en gjennemsigtig Taage,
Favn imod Favn med sine Heltebrødre
paa Kongedybet.
Klarest giver den allerede halvt begyndte Forvandling
hos Oehlenschläger sig dog tilkjende i de enkelte
Digte, han indflettede i sin Fortælling »Erik
og Roller«, et Emne, han tog fra Saxo og senere
behandlede som Episode i »Hroars Saga«; thi
skjøndt der i Sommeren 1802 blev trykt tolv Ark af
Fortællingen i dens oprindelige Affattelse, saae
den dog aldrig i sin Helhed Dagens Lys paa Grund af
Forhold, som der ret snart skal gjøres Rede for. Her
fandtes Digtet om Stjernebilledet »Frejas Rok«:

Naar Natten udruller sit sorte Slør, 
naar Lyset døer,
naar Himlen, berøvet sin blanke Lue, 
ruger ned som en skummel Fængselbue, 
da fremluer, Freja! din Rok saa blid 
ved Kjærligheds stille Midnatstid,
sødtstraalende, bævende, hvid.

Og mens den tindrer med venlig Ild,
Du, dejlig, mild,
med runde Fingre den Silke spinder,
som Du om Rosenkjæderne binder,
hvormed Du, yndig og elskovsvarm,
med din fulde, snehvide Arm,
slynger Yngling og Pige Barm til Barm.

Og da nu hver voxen Svend og Mø
vil heller dø
end vandre fjernet fra Elskovsflokken,
end mangle Roser og Traad af Rokken,
saa sukker til Dig det hele Nord,
og Du bønhører hvert kjærligt Ord.
Derfor er din funklende Rok saa stor.

Fremdeles »Bjarkemaal« med de kraftige Rhythmer:

Naar Odin vinker, 
naar Sværdet blinker, 
er Helten gad; 
i røde Strømme, 
i Lig, som svømme 
i Birtingsbad,
paa Lynets Vinger 
han iler kold, 
naar Rota svinger
sit røde Skjold.

Hvad er vel Livet? 
Et Pust i Sivet, 
som synker ned -
et Spil af Kræfter, 
som higer efter 
en Evighed. 
Til Evigheden, 
saa morgenrød, 
gaaer Vej herneden 
kun gjennem Død.

I Fortællingen optræder Eyvin Skjald, »der var draget
vidt om i fremmede Lande og altid sang om et lidet
Barn, han havde seet dybt nede i Syden, som han gav
ud for at være en Gud, der var meget bedre end alle
Nordens Guder tilsammen«. Han efterlader sig ved sin
Bortrejse følgende Digt:


Taagen dybt nedfalder, 
Natten kalder: 
Stjernen atter skimter, 
stærkt den glimter.

Dine Stjerner klare
ej Du spare!
Lad mit Hjerte drikke
dine Blikke!
Se, paa Fædregraven 
jeg med Staven 
staaer, Farvel at sige 
Nordens Rige.

Led mig til de svale
Blomsterdale,
hvor bag grønne Gitter
Druen titter -

hvor Melonen kraftig, 
kølig, saftig, 
mellem Vedbend hildes 
og forvildes -

der, hvor Perler bade
Rosenblade,
hvor ad Liliens Side
de nedglide -

hvor i højen Halle 
Toner gjalde 
sødt, guddommelige,
synke, stige!

I en Lund Du standse, 
hvor med Krandse 
mellem Fuglekvidder 
Barnet sidder.

Led mig uden Fare, 
tag mig vare, 
skjønne Lys i Vrimlen, 
sendt fra Himlen!

Nattens hulde Gave, 
Stjernehave! 
lad din Rose glimte
rødt og skimte!

Lad den lede varlig 
snarlig, klarlig, 
hjælpe mig at finde 
og forsvinde!

Over Bjerg og Vande 
Vejen stande! 
Jeg vil taalig lide 
og bestride.

Thi hans stærke, svare
Engleskare
ej for mig forsvinder,
før jeg finder.

Knælende jeg atter 
snart omfatter 
dine Knæ, Du Hvide,
Søde, Blide!

Et andet af Skjaldens Kvad maa der anføres
nogle Strofer af, skjøndt Emnet er det samme:

En Nat jeg saae en Stjerne 
at blinke i det Fjerne, 
lys stod den hen mod Norden 
og svæved dybt mod Jorden. 
Jeg fulgte den med Længsel, 
ved Hytten stod den ude,
hvor Folket stod i Trængsel 
rundtom et Barn i Klude.

Tre Konger saae jeg knæle
med Guld og Ædelstene
ned paa de haarde Fjæle
for Barn og Moder ene.
En Krands med Lys indvævet,
om deres Hoved straalte.
Mit Aasyn ikke taalte
den Glands, som dem ombæved.

Det Barn jeg tidt beskued. 
Mit Hjerte helligt lued. 
Forundret, med de Andre 
hver Dag jeg did mon vandre. 
Naar venligt, blidt det smilte, 
naar Blikket paa mig hvilte 
og fromt hen paa mig stirred -
da sig min Aand forvirred.

Jeg kyssed Barnets Kinder, 
som lyste over Jorden,
forlod de skjønne Steder 
og ilte hid til Norden. 
Hvi vendte jeg tilbage? 
Her kaldes jeg en Daare, 
alene med min Klage 
og med min Kummerstaare!
Hvor rykker den virkelige Oehlenschläger os ikke
nær i Strofer som disse! Hvor kunne vi ikke iagttage
hans Digtnings Genesis - det nordiske Emne, som hans
digteriske Sands hendrog ham imod, endnu indhyllet
i Sentimentaliteten fra hans Opvæxttid - den han
aldrig ganske frigjorde sig for - men med Udtryk for
denne Stemningsblanding, som ingen Forgænger havde
ejet, med en bocca rotonda, en bred Sprogpragt og
Fylde, som kun en rig Natur kan raade over, og som
her endda kun er en Bebudelse om det Kommende. Og
fremdeles; hvor er han ikke her, uden endnu at ane,
hvad Romantik er, dens Kristus-Billede nær, hjemme
i dens taageomhyllede Tilbedelse af det mystiske
Under, i dens uklare Symbolik. Hvorledes de to
grundforskjellige Verdner i denne Omformningstid
laa fredeligt Side om Side hos Oehlenschläger,
ville vi blot minde om ved at anføre et Par Strofer
af hans samme Aar - 1802 - skrevne Digt »Min
barnlige Dannelse«, helliget hans Historielærer fra
Efterslægts-Skolen C.F. Dichmann:

Jeg saae den store Jesus svede Blod 
i Urtegaarden, saae, hvor Judas ilte 
med kolde Blikke frem paa sagte Fod, 
forraadende den Ven, som Gud tilsmilte.

Og Hellas' Jesus - ogsaa ham jeg saae, 
tilgivende med saligmilde Blikke, 
i Fængselshvælvingen paa sine Straa 
af Dødens Kalk højtidelig at drikke.

Vi kjende nu Oehlenschläger, umiddelbart før
Klarheden kom over ham: en skjøn og rigtbegavet
Yngling, fuld af Muligheder, som han famlede imellem,
men blandt hvilke den digteriske dog afgjort havde
Forrangen, baade i hans egne og i hans velsindede
Omgivelsers Øjne; studerende Islandsk - forsaavidt
et Studium kunde forenes med hans iltre Natur - for
at sætte sig ind i den nordiske Fortid, hans Hu førte
ham hen imod; sværmerisk paavirket af Ewald, henrykt
over Schiller, nylig indviet i Goethes plastiske
og dog saa lidenskabsfulde Digtning, senest i Jean
Pauls formtrodsende, men i sit uendelige Spil mellem
Lune og Pathos anelsesfulde, længselvækkende Poesi;
levende mellem æsthetisk-kyndige, med det Nye alt
tildels fortrolige Venner som Brødrene Ørsted og
Brødrene Mynster; forelsket i en ung og yndig Pige,
der var bleven hans Fæstemø, og med en umiddelbar,
nærværende Oplevelse som Slaget paa Rheden til
Vækker for Alt, hvad der endnu kunde slumre hos ham
af national Begejstring - Knoppen var bristefærdig:
en varmende Solstraale, en frisk Morgendug, og den
vilde udfolde sig i hele sin Skjønhed og Fylde.
Da kom HENRIK STEFFENS til Kjøbenhavn.

Henrik Steffens blev født den 2. Maj 1773 i Stavanger, 
hvortil Faderen - af holstensk Æt, men født i Sydamerika
- var bleven sendt af den danske Regjering for at 
indrette et Hospital; Moderen tilhørte den gamle danske 
Slægt Bang og var yngre Søster til N.F.S. Grundtvigs 
Moder. Efter et Par Aars Ophold i Stavanger blev Faderen 
udnævnt til Regimentskirurg i Throndhjem, og her levede 
saa Henrik til sit syvende Aar, da en ny Embedsudnævnelse 
flyttede Familien til Helsingør. Men heller ikke her fandt 
den et blivende Sted: Regimentskirurgen maatte følge sin 
Afdeling til Roskilde, og efter tre Aars Ophold her fik 
han Bolig i Kjøbenhavn. Efter den saa hyppig afbrudte 
Skolegang i Provinds-Latinskolerne fik Henrik Steffens nu 
privat Undervisning i Hovedstaden og blev Student 1790.

Det var en usædvanlig Række forskjelligartede
Indtryk, det unge Menneske saaledes havde modtaget
paa den bugtede Vej fra den norske Kystby til
Hovedstaden. Men ogsaa i Hjemmet selv, ihvor det
saa opslog sine Pauluner, var Paavirkningen af
forskjellig Art: Faderen var en stolt, urolig og
larmende Natur, efter hvem Sønnen aabenbart havde
arvet sit livfulde, heftige, stundom trodsige Sind,
medens Moderen i Modsætning til sin Ægtefælles
revolutionairt nedbrydende Anskuelser var en stille,
sagtmodig og meget religieus Personlighed, svagelig
af Helbred. Det var hendes inderlige Ønske, at Henrik
vilde blive Præst, og et Par Gange, da hun var saa
betænkelig syg, at Børneflokken samledes om hendes
Leje for at modtage hendes sidste Farvel, havde
hun velsignende indviet Henrik til hans præstelige
Livsgjerning. Men med hvor brændende en Kjærlighed
Sønnen end hang ved sin Moder - »hun var mit Livs
gode Engel«, skriver han paa sine gamle Dage - var
der dog kun liden Udsigt til, at dette hendes Ønske
skulde blive opfyldt; thi allerede i hans Barndom
udgjorde Naturvidenskaberne den Interesse hos ham,
der aldeles afgjort havde Overvægten over alle andre,
og den voxende Indsigt i dem drog ham mere og mere
bort fra den Barnetro, han engang havde delt med sin
Moder. »Naar han i sit Sinds Livlighed - siger hans
Biograf RlCH. PETERSEN i sit fortræffelige Livsbillede
»Henrik Steffens«, 1881 - søgte at forklare hende, hvad 
der nu bevægede ham inderligt, naar han udbredte sig 
over Naturomvæltningerne i Jordskorpen eller over de
forstenede Dyr, da ledte hun Tanken hen paa ham, den Herre, 
der bevæger Himmel og Jord, der ruller Stjernehimlen sammen 

Hendrik Steffens

som et Klæde, men dybest aabenbarer sig i Sjælens Lønkammer; 
saa advarede hun ham mod at fordybe sig i Naturen og mindede ham

om hans Kald som Guds Ords Forkynder.« Men medens
Moderen havde fundet Hvile i den første, umiddelbare
Gudserkjendelse, hengivende sig ubetinget i dens
Autoritet, vare Sønnens første Skridt bort herfra kun
Begyndelsen til en Vandring, der førte ham tilbage til
Udgangspunktet, beriget med en fyldig Gjennemlevelse
af de Tanker og Undersøgelser, hvorigjennem
Vejen gik. Thi det Centrale i hans videnskabelige
Forskning var alt fra den tidlige Ungdom Trangen
til at efterspore Enheden i Mangfoldigheden, at
udfinde Aanden bag Fænomenet; han standsede aldrig
ved Opfattelsen af den haandgribelige Kjendsgjerning,
men granskede videre, for at komme til at skue den
i den store, almindelige Sammenhængs Belysning.

Steffens' Specialstudium var Mineralogien,
og det blev denne Videnskab, der slyngede hans
Livsvandrings bugtede Bane. 1794 tog han Examen
i Zoologi, Botanik og Mineralogi - den første af
denne Art i Kjøbenhavn - og fik umiddelbart derefter
Stipendium til en videnskabelig Rejse, der bestemtes
at skulle gaa til Norge, hvor Steffens skulde
foretage en geognostisk-mineralogisk Undersøgelse
af Bjergarterne til Oplysning om det Ejendommelige
ved den skandinaviske Bjergformation, særlig i Egnen
omkring Bergen. Hermed tog den unge Videnskabsmands
vidtløftige Vandreaar deres Begyndelse. Under
mangehaande Trængsler: videnskabelig Gjenvordighed,
Pengenød og Livsfare førte de ham fra Bergen til
Hamborg, derfra til Rendsborg, hvor hans Fader
nu levede som Enkemand, pint af Næringssorger, og
endelig til Kiel. Heldige Forhold hævede her atter
hans videnskabelige Ry, som ikke havde kunnet gjøre
sig gjældende i Mellemtiden: under J.C. FABRICIUS'
hyppige Fraværelser blev det overdraget Steffens at
holde Forelæsninger, han tog Doktorgraden og skrev
sit første tydske videnskabelige Arbejde. Af stor
Betydning for ham blev det ogsaa, at han her gjennem
et Skrift af Jacobi blev henvist til SPINOZA; den
jødisk-hollandske Filosofs »Ethica« blev et vigtigt
Led i hans Tænknings Udviklingsgang, thi uden at
sværge til hans Lære, blev Steffens velgjørende
paavirket af den ædle Aands dybe personlige Trang
til at finde Livets Midtpunkt; han følte hos sig selv
en lignende Trang, men stræbe med Spinoza efter med
fuldstændig Opgivelse af alle »Affekter« at gaa op
i den guddommelige Ro kunde han ikke, saalænge han
fornam saa dyb og stærktbevægende en Glæde
i Iagttagelsen af Naturens uudtømmelig brogede
Liv. Derimod betoges han fuldstændigt af
SCHELLINGS Skrift »Ideen zu einer Philosophie der
Natur«. Bekjendtskabet med disse hans egne dunkle
Anelser udtalende Tanker blev »det afgjørende
Vendepunkt i hans Liv«, som han selv udtrykker
sig. Om dette Skrift og om dets Efterfølger, »Von der
Weltseele«, skrev han nogle Aar efter til Forfatteren:
»Det var, som havde De skrevet for mig, ganske for
mig. Hvor oplivedes ikke Haabet om at vinde min tabte
Ungdom tilbage! Hvor lyst var mig Alt, hvor klart,
hvor indlysende! Det var naturligt, at jeg greb
Deres Filosofi med stormende Uro, at jeg ikke paa
eengang kunde sønderrive den forvirrede Væv, som
bandt mig til Verden. Men efterhaanden ordnede det
Meste sig; hvad der i Begyndelsen kun var Haab, blev
snart Overbevisning for mig. Verden blev mig lysere,
mit eget Væsen forstaaeligere, min Virksomhed mere
rolig og ordnet.«

At dette fra Tydskland udgaaende Lys drog den
efter Klarhed higende Steffens mod Lysets Kilde,
er naturligt, og stor var hans Glæde, da han
med Understøttelse fra Fondet ad usus publicos
i Vaaren 1798 kunde bryde op til det forjættede
Land. Og han naaede det just i rette Øjeblik, for
at kunne blive Medkæmper for de gjenfødende Ideer
ved Førernes Side og yde sit, den nordiske Aands,
Tilskud til det Arbejde, hvoraf det Nye skulde
udvikle sig. Et Aar opholdt Steffens sig i Jena,
og da hans Specialvidenskabs praktiske Arbejder for
længere Tid førte ham ind i Bjergene, besøgte han
dog saa hyppigt som muligt Universitetsbyen, hvor
han vandt sig baade Venner blandt de Bedste og et
anseet Navn. Højskolens største Ry udgik paa hin
Tid fra FICHTE, men kort efter Steffens' Ankomst
betraadte ogsaa SCHELLING en af dens Lærestole, og
AUG. WILH. SCHLEGEL gjæstede samtidig Jena; her boede
tillige SCHILLER, og kun en god Spadseretour borte,
i Weimar, levede WIELAND, HERDER og fremfor Alt Han
Selv, Tydsklands aandelige Midtpunkt: GOETHE. Med dem
alle og med mange andre betydelige Mænd kom Steffens
i den frugtbareste Forbindelse og saae den nye Tid
komme til Verden under Uro og Gjæring, medens Tankens
Lyn baade lyste og dræbte. De Omgivelser, i hvilke
Steffens tog Afsked med det gamle og hilste det
nye Aarhundrede, vise bedst hans fornemme Stilling
i Aandens Verden, thi denne betydningsfulde Time,
Nytaarsaften den 31. Decbr. 1800,
fandt ham paa Hofmaskerade i Weimar. »Efter Midnat
trak Goethe, Schiller, Schelling tilligemed Steffens
sig tilbage fra Ballet, og i et Sideværelse bød de
det nye Aarhundrede velkomment i Champagne. Goethe
var lystig, Schiller holdt belærende Foredrag,
Schelling var rolig - og Steffens, lykkelig og glad,
morede sig over Vinens forskjellige Virkning paa de
store Aander.«

»Den romantiske Skole« kaldes den Retning, som udgik fra
det poetisk-filosofiske Forbund i Jena og beherskede
det germanske Aandsliv i det Meste af den følgende
Menneskealder. Betegnelsen har Gyldighed baade paa
det religieuse, det filosofiske, det digteriske
og kunstneriske Omraade, ja disse forskjellige
Aandsformer ere i Romantikens Stræben efter Enhed saa
sammenvævede, at vi ikke kunne undersøge en enkelt
af dem - her den poetiske - uden at berøre de andre
som nøje sammenhørende med Grundanskuelsen. 

I sin Helhed var Bestræbelsen rettet imod det
18. Aarhundredes flade Rationalisme og filistreuse
Nytteprincip, der bød Stene for Brød, fandt man, og
aldrig havde besiddet nogen aandelig Næringsværdi. 
Man var træt af den belærende og beskrivende Poesi,
af Odens tomme Klang, af det borgerlige Dramas
Grædevornhed. Som Modsætning til disse Smagsprodukter
henviste man til de romanske Landes Digtning: Dante,
Tasso, de gamle spanske Romancer, Cervantes, til
Shakspeare og til Tydsklands egen middelalderlige
Poesi saavelsom til de poetiske Emner, Middelalderen
bød. Poesien havde ikke, som hidtil antaget, til
Opgave at fremstille nyttige Sandheder i en behagelig
Form; den havde til Mission at give Hjertets dybeste
Længsler Udtryk, at udtale det hemmelighedsfulde
Ord, som aabenbarede den uendelige Sammenhæng
mellem Gud og Verden, at tolke Naturens dunkle
Lønskrift, fra Stjernehimlens til Blomsterbladets
Runer, og idet man antog, at Løndommen var flygtet
for Forstandslivets Kultus, søgte man tilbage til
de fjerne Tider og de umiddelbare Aandsytringer,
for hvilke det var aabenbart, som de Vises Kløgt
ikke kunde fatte: til Middelalderen, til Folkevisen,
Sagnet og Eventyret - med eet Ord, saavidt muligt til
det Oprindelige, hvilket man saa poetisk gjengav i
Efterligning af Sprogtone og Digtform; den romanske
Ironi betjente sig især heldigt af disse umiddelbare
Former. Hoveddigterne her vare TIECK, efter hvis
»Romantische Dichtungen« 1799 Skolen

tog Navn,  og som saa at sige sammenfattede dens
Program i den berømte Strofe:

Mondbeglänzte Zaubernacht, 
die den Sinn gefangen halt,
wundervolle Märchenwelt, 
steig auf in der alten Pracht!

Fremdeles Brødrene SCHLEGEL og NOVALIS
(Fr. v. Hardenberg), Skaberen af det ægte romantiske
Udtryk »den blaa Blomst« som Længselens Symbol;
vidunderlig skjønne »Hymnen an die Nacht« sang han ved
sin Elskedes Grav, en regelløs, men melodisk Prosa,
og under Paavirkning af Schleiermacher gav han, ikke
uden et Anstrøg af hernhutisk Pietisme, Kjærligheden
til Christus et sværmerisk Udtryk i sine aandelige
Sange. Ganske i den romantiske Skoles Aand er det, at
han stundom gaaer op i en fuldkommen middelalderlig,
religieus-erotisk Maria-Tilbedelse, som f. Ex.;

Ich sehe dich in tausend Bildern, 
Maria, lieblich ausgedrückt, 
doch keins von allen kann dich schildern, 
wie meine Seele dich erblickt.

Ich weiss nur, dass der Welt Getümmel 
seit dem mir wie ein Traum verweht 
und ein unnennbar süsser Himmel 
mir ewig im Gemüthe steht.

I Filosofien var SCHELLING Bannerføreren, men hans
Discipel STEFFENS stod ham snart næsten jevnbyrdig
ved Siden. Den filosofiske Anskuelse, der omsatte den
romantiske Skoles Ideer i Tænkningens Systematik,
har faaet Navnet Naturfilosofi. I vore Dage vilde
dette Begreb nærmest vække Forestillingen om en paa
en grundig Fortrolighed med Naturens Kjendsgjerninger
baseret Filosofi, men det virkelige Forhold er lige
det omvendte: Kjendskabet til Naturen var dengang
ufuldkomment, Respekten for Kjendsgjerningen løs, og
Naturfilosofien var snarest en Tænkning, der ud af sig
selv konstruerede Naturen og paa anelsesfuld Maade,
ved Hjælp af digteriske Symboler, søgte at bringe
Naturen til at tale et Sprog, som stemte med Systemets
Begrebsindhold. En virkelig Forstaaelse af Naturen
naaedes ikke ad denne Vej, men til Gjengjæld var
den Schellingske Filosofi rig paa geniale Impulser,
der navnlig vare poetisk og religieust frugtbare,
og den førte ved sin bestandige Tilknytning til
Altet, til Verdenssjælen, Tænkningen bort fra den
moraliserende Retning, Kant havde bragt den ind
paa, saavelsom fra den Subjektivitetens ensidige
Hævdelse, Fichte gjorde gjældende. Ved sin aandfulde,
om end uholdbare Betragtning af Menneskeslægtens
Udviklingsgang paavirkede Schelling den
nærmestfølgende Tids Historieskrivning; han antog en
oprindelig Uskyldighedstilstand, derefter en Gudernes
og Heroernes Tidsalder, efterfulgt af Frafald og
Tvedragt, indtil i Christus-Riget den guddommelige
Aand stræbte at virkeliggjøre sig, hvorefter der skal
følge en Fremtid, da alt Ondt er overvundet og Gud
Alt i Alle, da Filosofien og alle andre Videnskaber,
oprindelig fødte af Poesien, atter ville udmunde i
denne - et Grundsyn, der aabner Vej for en Behandling
af de historiske Kjendsgjerninger, som i Virkeligheden
ikke staaer tilbage for den, Naturens Kjendsgjerninger
maatte finde sig i.

Faa det religieuse Omraade stod SCHLEIERMACHER
i første Række. Just i den romantiske Skoles
Tilblivelsestid udgav han - 1799 - sine »Reden
über die Religion«, særlig henvendte til de Dannede
blandt Religionens Foragtere, d. v. s. til de mest
fremskredne Oplysningsmænd. Bibelsk Kristendom er
det ikke, hvad der her bydes, snarest en uklart, men
stemningsfuldt sværmende Appel til den religieuse
Følelse. Schleiermacher skildrer Sjælens Forening
med Gud - hvis Navn han dog helst undgaaer at nævne,
omskrivende det som »Verden« eller »Universet« - paa
poetisk Vis som en Mystiker og paakalder »den hellige,
forstødte Spinozas« Manes. Ved sine Prædikener
opflammede han en Andagtens Ild, som varmede mange
Hjerter; ligesom hans videnskabelige Ethik med dyb
Forstaaelse omfattede alle Sider af Livet, saaledes
var det ham ogsaa givet som gejstlig Taler at gribe
hele Mennesket. Adskillige betoges af Romantikens
religieuse Bevægelse saa stærkt, at de slyngedes fra
Protestantismen over i Katholicismen, hvis sandselige
Mystik og Sammenhæng med Middelalderen maatte
tiltale just de mest poetiske blandt de romantiske
Gemytter. Fare er der ikke ved en slig Overgang,
sagde A.W. Schlegel, naar Raphael er Præsten; en
skjøn Gudstjeneste kan aldrig være Overtro. - Poesi
og Kunst vare selv paa dette Omraade det Væsenligste
for Romantikerne.

Heri laa netop Kilden til den nye Retnings Udskejelser.
Den førte bort fra det virkelige Liv, fra Dagens og
Stedets Krav, til en kunstnerisk gjenfremstillet
Verden, som gav et falsk Billede af de Forhold,
den henviste til, og bedøvede Tænkekraften med
en dunkel Symboliks Røgelseskyer. Og idet den
forherligede Kunstens Verden som noget over den
virkelige Verden uendelig Højt og Hævet, skabte den
en Kunstnerforgudelse af højst usund
Art. Den Digter, paa hvilken Ideens Naadevalg faldt,
saa han blev dens kaarne Talsmand, stilledes med
det Samme over de for det borgerlige Samfund ellers
gjældende Love, og der indrømmedes ham en Fritagelse
for moralske Forpligtelser, som førte til højst
forvirrede Optrin og Forbindelser allerede blandt
Høvdingerne for den nye Skole og de Kvinder, som stod
dem nær. Dette var vel den forkasteligste Side af
Selvforherligelsen; men stort mindre anstødelig er
ikke det arrogante Overmod, hvormed Skolen optraadte
litterairt, saa den endog til sine Tider vilde sætte
Digtere som Schiller og Goethe udenfor Poesien.

Men i sin Ide var Bevægelsen en naturlig og altsaa
berettiget, om end for vidt dreven Reaktion af den saa 
længe tilsidesatte Fantasi imod Oplysningstidens ensidig 
betonede Forstandskultus og dens i den rene Trivialitet 
udmundende Nyttigheds-Tendens. Romantikens Overgreb vare 
netop en Følge af, at den tilfredsstillede en dyb almindelig
Trang og derfor overmodig følte sig som Herre i Huset,
hvor den burde have været Tjener for Udviklingen. Paa
alle Punkter bragte den friske Nybegyndelser tilveje:
i Religion og Filosofi, i Kunst og Videnskab; af
den vage Kosmopolitismes Slummer vakte den Folkenes
nationale Aand til Bevidsthed og gjorde den klar paa,
hvad der var dens Særeje, og hvordan det skulde
bruges. Vor Tids Forstaaelse af Folkeminder og
Folkesange med hele det historiske Liv, der knytter
sig hertil, er dens Værk; den har gjenoprettet den
germanske Verdens brudte Forbindelse med Gothiken, og
samtidig med at fremdrage det Hjemlige har den aabnet
Døren for halvglemte fremmede Litteraturers Skatte.

Ogsaa Danmarks Aandsliv fik et foryngende Bad i
Romantikens Vover. Dens poetiske Impuls optoges
her i en sund, ufordærvet, ungdomsfrisk Digtersjæl,
og der fremskød en mangfoldigt blomstrende Digtning,
som vor Litteratur hverken før eller senere har kjendt
Mage til. (Se bl.A. L. SCHRØDER: »Oehlenschläger og
den romantiske Skole«).

HENRIK STEFFENS, der 1801 havde udgivet sit opsigtvækkende, 
til Goethe dedicerede Skrift »Beiträge zur inneren
Naturgeschichte der Erde« og derved, som en nyere tydsk 
Litteraturhistoriker siger, givet Romantikens hele 
ungdommelige Retning et endnu mere ungdommeligt 
og begejstret Anstrøg, gjæstede
Kjøbenhavn i Sommeren 1802. Byen var den gamle - 
stille og død for Den, der kom fra det livlige Felttogs
Hovedkvarteer; men den havde dog været Skuepladsen
for en Kamp i den virkelige Verden, hvis Løftelse hin
Aandens Høvding vilde have givet meget for at have
været delagtig i. Endnu var mangt et Sind fyldt af
dens friske Pust - ikke mindst den søgende og higende
Yngling, som Steffens nu ret snart skulde staa Ansigt
til Ansigt med.

»En forhenværende Kjøbmand Richter - fortæller 
Oehlenschläger meget ædrueligt og omstændeligt,
hvor han i sit »Levnet« naaer til denne Begivenhed -
havde omtrent paa den Tid etableret et Gjæstgiveri
paa Kongensnytorv, hvor man spiste god Beafsteak og
drak god Rødvin. Der sad jeg en Middag, da Nogen
klappede mig paa Skuldren. Jeg vendte mig om og
saae O.H. Mynster bag min Stol med en ung, rank
Mand, der havde et smukt Ansigt, fuldt af Liv og
Aand. »Maa jeg gjøre Dig bekjendt, sagde Mynster
til den Fremmede, med en ung Mand, som allerede
har udgivet flere Digte«. - »Jeg har allerede læst
nogle af disse,« sagde den Fremmede høflig. - »Du
taler med Dr. Steffens,« sagde Mynster. Jeg sagde
Hr. Doktoren atter nogle høflige Ord, og han gik
med Mynster. Siden fortalte Sander mig, at Steffens
var en ivrig Tilhænger, et vigtigt Medlem af den
saakaldte nyere Skole, og at man maatte tage sig vel
iagt for ham. Dette tog jeg mig ad notam. - I Dreiers
Klub traf jeg ham nogle Aftener derefter. Han talede
meget og ytrede med Veltalenhed og Dristighed mange
nye Meninger, hvorved Haarene rejste sig paa vore
Hoveder og vi bleve ligesaa forbausede som Degnen og
Fogden i Erasmus Montanus, naar denne vil bevise,
at Jorden er rund og at Degnen er en Hane. Jeg
spillede paa en Maade Degnens og Fogdens Roller og
»fandt i min Samvittighed«, at Steffens havde Uret;
men jeg kunde ikke hamle op i at disputere med ham,
ogsaa vare mine filosofiske Kundskaber for svage til
at jeg skulde vove mig paa glat Is med denne dristige
Kæmpe. Dog gjorde jeg, hvad jeg kunde, og var den
eneste af alle Tilstedeværende, som vovede at sige
ham imod. Han paastod iblandt Andet, at Lessing ingen
virkelig Digter var, og jeg, som elskede Lessing,
søgte paa alle mulige Maader at bevise det. - Da
Steffens var gaaet, roste mine Troesforvandte mig og
sagde, at jeg havde forsvaret den gode Sag godt. Jeg
sagde: »Hør Børnlille! I tage fejl, hvis I tro,
at jeg altid vil stride med denne Mand. Jeg føler
det, Steffens og jeg blive de bedste Venner. Lad ham
ogsaa have Uret i Noget; men hvilken Veltalenhed,
Ild, Forstand! hvilken Begejstring og Vittighed har
han!« - Dermed vare nu de Andre kun lidet tilfredse;
men jeg søgte ham snart op.«

En Formiddag Kl. 11 gjorde Oehlenschläger Besøg
hos Steffens, og der begyndte nu mellem dem en
Samtale, som under Vandring til Frederiksberg og i
Søndermarken, under Maaltiderne og tilsidst hjemme
hos Steffens varede til Kl. 3 næste Morgen, da
Oehlenschlager ved Sommerdagens frembrydende Skjær
gik tilsengs hos sin Vært, men kun fandt en urolig
Slummer. Efter Frokosten gik han hjem til sit Logi paa
Vestergade, tog Pen og Blæk og skrev - »Guldhornene«,
dette fra saamange Sider mærkelige Digt, hvormed
den danske Litteraturs romantiske Periode tager sin
Begyndelse.

Om Oehlenschlager end ikke Tanke for Tanke har kunnet
følge Steffens' Udvikling af den nye Lære, saa vidner 
»Guldhornene« dog klarlig om, at han ligesom i en Vision 
har skuet hele den Totalitet, der blev afsløret for ham 
under den lange Samtale, og at den nye, vidtstrakte, 
vidunderlige Verden, der saaledes med Et laa udbredt for 
hans Blik, prægede sig saa dybt i hans Hu, at han nu ikke 
kunde slippe den mere. Meget kunde der endnu være at 
spørge om i det Enkelte, Meget at lære, men Grundsynet 
var eengang for alle erhvervet, Forvandlingen var skeet. 
Derfor griber Oehlenschläger strax Emnet til sit første 
romantiske Digt med genial Sikkerhed, uden at tøve, uden 
at vrage, uden at famle, og udfører dets Tanker paa den
nye Skoles Vis som en øvet Mester. Han tager sit Stof
ud af selve Dagens Historie: de to berømte slesvigske
Guldhorn - fundne i det 17. og det 18. Aarh. i
Tønderegnen af en fattig Kniplepige og en Bonde - vare 
for kort Tid siden forsvundne fra Kunstkamret i 
Kjøbenhavn, hvor de opbevaredes. Begivenheden
forvandler sig flux til Symbolik for den nyvakte
Digter: de gyldne Horn med deres gaadefulde Skrift
og sælsomme Figurer ere Gudernes Gaver, sendte med
et Aarhundredes Mellemrum til Menneskenes Slægt som
Manere om dens halvglemte Sammenhæng med de fjerne
Tider, med det guddommelige Udspring. Kløgt og
Granskning har stræbt at efterspore denne Sammenhæng:

de higer og søger 
i gamle Bøger, 
i oplukte Høje med
spejdende Øje,
paa Sværd og Skjolde, 
i muldne Volde, 
paa Runestene,
blandt smuldnede Bene.

Men den forskende Forstand forslaaer ikke til
Udgrundeisen af den gaadefulde Forbindelse - »i Mulm
de sig hylle, de gamle Skrifter. Blikket stirrer, sig 
Tanken forvirrer, i Taage de famle«. Kun en umiddelbar 
Forstaaelse kan gjennemskue Hemmeligheden (som Schiller 
har sagt:

Und was kein Verstand der Verständigen sieht,
das übet in Einfalt ein kindlich Gemüth).

Denne Umiddelbarhed er tilstede, hvor Tankens medfødte
Uskyld er bevaret jomfruelig ren. Derfor findes det
første Guldhorn af »det skjønneste Skjønne, en Mø«:
Let som en Hind,
med muntert Sind
hun svæver og smiler:
og som hun iler
og paa Elskov grubler
hun snubler,
og stirrer, og skuer
gyldne Luer, 
og rødmer og bæver 
og zitrende hæver
med undrende Aand 
af sorten Muld 
med snehvide Haand
det røde Guld.

Men hvad der forkyndes af Hornets »gyldne Sider, der
Præget bærer af de ældste Tider« - det fattes ikke af 
den i lavere Drifter hildede Hob, der stirrer paa Guldet, 
ej paa dets Skrift, og kun er gridsk efter Vinding:

Hen de stimle 
i store Vrimle 
og grave, og søge 
Skatten at forøge.
Men intet Guld! 
Deres Haab er bedraget; 
de se kun det Muld, 
hvoraf de er taget.

Dog er Gudernes Naade ikke udtømt. Atter sende de
Slægten et manende Budskab; nærmest til at bringe det
videre er Folkets brede Lag, hvor ingen fremmed Kultur
og spidsfindig Dannelse har forstyrret Folkeaandens
enfoldige Sammenhæng med dens Udspring. Derfor findes
det andet Guldhorn af »Naturens Søn, ukjendt i Løn,
men som sine Fædre kraftig og stor, dyrkende sin
Jord«. Men ejheller dennegang forstaaes Gavens dybe
Betydning: de sjeldne Horn stilles »som Pragt til
Skue for et mat, nysgjerrigt Øje«. Da harmes Guderne:

Himlen sortner, Storme brage. 
Visse Time, Du er kommen.
Hvad de gav, de tog tilbage, 
evigt bortsvandt Helligdommen.

Det er beundringsværdigt, hvor heldigt og sikkert
Oehlenschläger i dette sit første romantiske Digt
strax har grebet det Centrale i den nye Skoles
Tankegang: hans Øje fæster sig paa et nationalt Emne,
gjennemskuer det og finder bag dets ydre Linier den
skjulte Symbolik, der just gaaer ud paa at forherlige
den umiddelbare Modtagen, den oprindelige Natur, som
Forudsætninger for Opfattelsen af Menneskeslægtens
Sammenhæng med det Usynlige og for dens Forstaaelse
af sin egen historiske Udvikling. Og idet Digteren
udtaler dette paa romantisk-anelsesfuld Vis, bliver
han selv personlig et Vidnesbyrd om det Umiddelbares
Forhold til det Usynlige, idet han jo selv som
en forunderlig Udkaaren paa sin Ungdoms sorgløse
Morgenvandring støder Digtningens Guldhorn op af
Mulde med sin Fod og undrende betragter dets mystiske
Runer, hvis Betydning afslører sig for hans frisk
modtagelige, af Spekulationen uberørte Natur. Han maa
i romantisk Dobbelthed have tænkt ogsaa paa sig selv
som indlemmet i den nye Menighed, hvor han i Digtet
lader Guderne tale om
de sjeldne Faa,
som vor Gave forstaa;
som ej Jordlænker binde,
men hvis Sjæle sig hæve
til det Eviges Tinde;
som ane det Høje
i Naturens Øje;
som tilbedende bæve
for Guddommens Straaler
i Sole, i Violer,
i det Mindste, i det Største;
som brændende tørste
efter Livets Liv;
som - o store Aand
for de svundne Tider!
se dit Guddomsblik
paa Helligdommens Sider.

Efter Gjennemlæsningen af »Guldhornene« var der hos
Steffens ikke nogen Tvivl om Oehlenschlägers virkelige
Digterbegavelse. Han søgte nu blot at vejlede ham,
at pege paa Opgaverne og holde ham Idealerne for
Øje. »Var jeg end ikke selv nogen Digter,« siger
Steffens i sin Selvbiografi, »saa følte jeg dog,
at jeg formaaede at oplyse en poetisk Aand om sig
selv og sætte den i levende Bevægelse.« Han betegner
træffende sin Betydning for Oehlenschläger med de Ord:
»Jeg gav ham tilbage til sig selv.« For hans Tankers
og hans Veltalenheds Begejstring faldt den sidste
Dæmning, der havde stemmet op for Digtningens Væld
i Oehlenschlägers Bryst, og - tilføjer Steffens -
»jeg forfærdedes næsten, da den ungdommelige friske
Kilde strømmede mig voldsomt imøde.« De bleve Venner
og omgikkes meget. Da Steffens i Novbr. 1802 gik til
den første af sine berømte Forelæsninger paa Ehlers'
Kollegium, ledsagede Oehlenschlager og hans Svoger
Carl Heger ham; de kunde knap trænge sig gjennem
Folkemængden. Umaadelig Opsigt gjorde disse 
Forelæsninger med deres hvasse Angreb paa
Rationalismen, paa det nys tilbagelagte Aarhundrede
med dets forgudede Bannerførere Voltaire og Rousseau,
paa Modeforfatterne Kotzebue og Lafontaine og paa det
Meste af, hvad Tiden hidtil havde betragtet som Poesi;
med deres Fremhævelse af Spinoza og Schelling, Goethe
og Shakspeare, deres Pegen paa »det Inderste i os,
det Guddommelige, ved hvilket Enhver er forenet
med Alt«, deres hele mod al tilvant Tankegang
stridende Opstilling af Naturfilosofiens Problemer og
Paavisningen af den derfra udgaaende Stræben efter
Enhed, efter en uendelig Sammenhæng, der som en
Anelse skal gjennemstrømme baade Naturforskerens og
Historikerens Værk. »Denne Anelse kaldes, naar den
levende, skabende, aabenbarer sig i sin Herlighed i
et fortræffeligt Gemyt, Poesi«, forklarede Steffens
(»Indledning til filosofiske Forelæsninger«,
1803). »Det er, som vaagnede Naturens
egen Produktivitet med Digteren. Ædle, høje Gestalter
trine frem; en guddommelig gylden Verden, oplivet af
en evig Sol, oplukkes for os som ved et pludseligt
Trylleslag. En uendelig Sands synes at have skjult
sig bag enhver Gestalt og Straaler os mystisk imøde.

Oehlenschläger.

Efter en af Riepenhausen i Rom 1809 udført Sortkridtstegning, nu tilørende Digterens Datter Fru M. Konow.

Vi omgives at en høj, en herlig, Glands. En dyb Længsel 
vaagner i vort Inderste og slutter os uimodstaaelig til 
den forunderlig gøglende Verden«. Og som Poesien stilles 
øverst blandt Aandens Magter, som den, der har Evne til 
at skabe, saaledes stilles det geniale Individ, gjennem 
hvilket den kommer tilorde, højt over alle for det

sædvanlige Menneske gjældende Regler: »Geniet er den
umiddelbareste Aabenbarede af det Evige selv i det
Endelige og derfor, endskjøndt det Individuelleste,
dog tillige det Universelleste. Geniet spotter de
blotte Klogskabsregler, gjennembryder alle Regler,
man vil udkaste for det, baner sig og ved sig sin
hele Tidsalder en egen Vej. Geniet er Guddommens
egen Straale, der nu og da glansfuld bryder ud af
Massen. Til at bedømme et Geni kan man aldrig bruge
Regler, som Tiden giver; thi den er intet Geni, som
ikke rager ud over sin Tid, skaber en ny. Det er, som
om hele Historiens Aand rejste sig midt i Tiden. Den,
som lever blot i det Endelige, forstaaer aldrig det
sande Geni. For den sande Tænkende er han en mystisk
Hieroglyf, ved hvilken det Evige profetisk viser hen
til en tilkommende Tid. Naar Geniets Stemme lader
sig høre, saa lytter Enhver. De Ideer, de Gestalter,
han producerer, ere Historiens egen evige Eiendom,
dens uforvisnelige Blomster. Hele Generationer komme
og forsvinde, hele Nationer gaa tilgrunde i den evige
Konflikt - hans Produkter ere uforgængelige som det
Evige, af hvilket de have deres Udspring.«

Blandt Tilhørerne sad Oehlenschläger. Hans
Selvsikkerhed maatte stige, hans Sejrsvished voxe
ved at se Poesien og dens geniale Udøver stillet
paa dette høje Stade; han maatte komme yderligere
i Fart henimod det herlige Maal, som Taleren havde
peget paa og opmuntret ham til at stræbe hen til som
en af de rette Udvalgte. Og i Fart var han, i fuld
poetisk Travlhed. Fortællingen »Erik og Roller«, som
var under Trykning, og et helt Bind Digte, som just
skulde gives i Pressen, kasserede han og skrev ud af
en svulmende Idefylde med ilende Pen en ny Samling:
de berømte »Digte af Adam Øhlenslæger, 1803« (men
udkomne ved Juletid 1802) - Hovedhjørnestenen for
dette Aarhundredes danske poetiske Litteratur.

Det er om disse »Digte, 1803«, at P.L. MØLLER i sit 
Skrift »Adam Oehlenschläger, et Erindringsblad« 
(offentliggjort i »Berl. Tid.« 1861, udg. i Særtryk 
1876) taler de varmtfølte Ord: »Jeg veed ikke, om 
det er gaaet Andre som mig; men denne lille Bog har 
for mig noget Mystisk, noget Hemmelighedsfuldt, 
noget Helligt, og jeg berører og aabner den kun med 
Bæven og Andagt. Ingen, der engang har været saa heldig 
at overkomme denne nu meget sjeldne Bog, vil nogensinde 
skille sig fra den, han vil føre den med sig
overalt, i Hjemmet og paa Rejser, og da vor Tid dog
ikke som Oldtiden sværmer for Krig og Heltekampe,
vil han, som Alexander sin Homer, gjerne have den
om Natten ved sit Hovedgjærde. Ingen anden dansk
Bog har en saa vidunderlig kulturhistorisk Duft,
udaander en saadan Rigdom af straalende Erindringer,
af Fyrighed og Livslyst og umulige Fremtidshaab. Naar
man læser nogle Linier i den, synes man at føle
en Luftning fra et Land, hvor Frygt og Sorger,
hvor al jordisk Jammer og Smaalighed er banlyst:
ved dette lille Bind kan man, hvad Øjeblik man vil,
uden Hensyn til Sted og Aarstid, hentrylle sig i en
ideal Verden, i et evigt Foraars Hentykkelser; man
føler en Lethed, et Mod og en Kraft, saa man synes
at kunne flyve hen over Tilværelsen og ved et Pust at
kunne flytte Bjerge og bortrydde alle Hindringer. Og
overalt blomstrer og dufter det her som af tusinde
Majblomster, det synger og klinger som et Kor af
Sangfugle, Skovene suse, og Kilderne risle og blinke
med Guld og Diamanter. De livløseste Gjenstande synes
at faae Liv og Stemme, gjække og tilsmile os og tale
i underfulde Harmonier. Hvilken Lykke at kunne leve
nogle Timer i denne Verden, hvilken Lykke og Stolthed
at have frembragt den!«

Bogen indeholder, foruden »Sanct Hansaften-Spil«, 
39 Digte, af hvilke 8 havde været trykte tidligere. 
Her finde vi Balladen »Hakon Jarls Død« med dens 
dumpt-gungrende Malmvers :

De Nætter ruge saa lange og sorte,
Syvstjernen glimter saa mat.
Ud stormer Vinden fra Himmelens Porte,
fælt knager Granen i kolde Nat.
I Offerlunden Blæsten tuder
om mosgroede Støtter af Valhals Guder,
»Vor Tid er forbi!
Snart synke vi!«
Den rasler og styrter, den blodige Sten,
og knuser omliggende Offerben.

Den gothiske Stenmasse knejser 
brunrødlig skummel i Maaneglands. 
I mørkeblaa Luft sit Spir den rejser, 
om Muren Dødninge rangler i Dands. 
Fra lange Blyvindve en Straale iler 
til Alterets Krucifix og smiler:
»Du sejrer vist, 
Du hvide Chris t!
Snart skal den vilde nordlige Zone 
neje sig for din Tornekrone!«

Det er ikke let at holde op at citere; allerede næste
Strofe frister ved sin energisk kjække Begyndelse:

Olaf Tryggesøn lander i Norge.
Brat synger han Messer paa hviden Strand

Den følgende ved den med Emnets Tidsaand saa forunderlig 
stemmende Lakonisme, hvormed Fortællingen skrider videre:

Højt galer Hanen ved Midnatstide;
Jarl Hakon slagter sin Søn.
Han drager den rygende Kniv af hans Side 
og synker i Lunden og gjør en Bøn.
Titelblad til «Digte 1803« i Originalens Størrelse.

Her træffe vi »Løveridderen« med de majestætiske 
Rhythmers dybe Farvepragt:

Mildt boltre sig de lune Sommervinde, 
fra klare Safirhvælving Maanen straaler 
igjennem duftopfyldte svale Linde 
til Engens lukte Lilier og Violer;
rødt gløder gyldne Spir fra Borgens Tinde 
i Flodens fulde sortblaa Jaspisskaaler. 
Kong Didrik langsomt paa sin Ganger rider 
i stille underlige Midnatstider -

og med  den  grandiose Plastik i Skildringen af Kampen
som overhovedet i alle Fortællingens Optrin:

Dybt Løven slaaer med konvulsivisk Vælde 
sin Klo i Ormen for sit Saar at hævne; 
da vender den sig langsomt og vil fælde 
sin Fjende i det rædselsfulde Stævne.

Det tykke Hoved, mosbegroet af Ælde, 
den gule Bug, som vil af Ædder revne, 
den lange Braad, de Øjne blodig røde, 
alt dirrer Løven frygteligt imøde.

Bugnende som Snekkens Silkesejl i første Strofe af
»Valravnen« er dette Digts egen Sprogfylde og metriske
Pomp:

De gule Silkesejl, som Vinden fylder, 
hjemlede bugnende den lette Snekke. 
Mens Aftensolen ranke Mast forgylder, 
Fru Sigrid sidder paa det høje Dække.

Da bovner Havet brat med sorte Bylder, 
da pibler Vandet ind af dybe Sprække. 
Den vilde Valravn højt i Masten synger, 
mens dybt han Skibet ned mod Grunden tynger.

Med anelsesfuld Rislen, som en skjult Skovbæk, vække
»Ellehøjens« Terziner Stemningen for det sælsomme
Optrin, de skulle skildre:

Paa hede Dag den svale Aften fulgte, 
der glimted Purpur bag de sorte Grene, 
den dunkle Landevej var hel beskygget.

Jeg langsomt red og grubled henrykt, ene, 
mens tætte Skov de røde Roser dulgte, 
hvor Nattergalen skjult sin Rede bygged.

Da kom jeg til en Bakke, som beskygged
med sine venliggrønne Lindekroner
for stærke Vindpust og for lumre Varme.

Sødt tryllet hen af Somrens Aftentoner 
jeg sank i Græssets blomsterklædte Arme 
og lytted smilende og slumred ind.

Men uroligt som Kornmod paa sønderreven Skyhimmel
lyner Tanken og dens metriske Udtryk, hvor Digteren
i »Natur-Temperamenter« paa sin symboliserende Maade
giver Billedet af det koleriske Temperament:

Hvad sortner?
Det er Himlens Bue.
Hvad lysner?
Det er Heklas Lue -
den stærkeste Kæmpe i Nord,
den gamle Thor.
Der staaer han, forvandlet til et Fjeld,
hedder Hekla!
Med Ispandser om sit Bryst,
med Torden i sin Røst,
med gloende Tunge.
Harniskpladerne runge.
Paa hin Side af det vilde Ocean
staaer hans Fostbroder Vulkan,
hedder Ætna!
Luende Blod paa den skjælvende Jord
har de stænket i hinandens Spor.
Da det gamle Rige svandt.
grumt de sig forbandt,
for pludselig engang med Kæmpevægt
at knuse den nyere Slægt,
som myldrer mellem begge
deres Flintevægge.
Nu raadslaa de sammen i den mørke Gang
saa lang
under Europa.
Frels os, Jesus af Nazareth!
Paa Engen hist to Roser stod
Fod ved Fod
i Ungdomsblod.
Se, hvor de skilles ad ved en Kløft,
ved en bundløs Grøft!
Den evige Vrede
har draget det flammende Sværd af sin Skede! - 
Hvi bliver I Alle saa blege?

Modsætningen til denne angstfulde Anelses Stemning
bringer det næste Digt: »Den frembrydende Vaar« med 
den liflige Foraarsfrejdighed:

Engene grønnes, og Skovenes Kroner 
nylig fremsprungne Smaragder bedække, 
Ætheren lunes, og  Sangeren toner
i den beknoppede, brydende Hække.

Vinteren bort til de livløse Poler 
flygter med Natten og Kulden og Taagen;
Flora paa Lejet af friske Violer 
opslaaer sit Øje sødtsmilende vaagen.

Gjennem denne Samling kom fremdeles »Guldhornene« 
for første Gang den større Almenhed for Øje.

Vi have nævnet Perlerne. Der findes selvfølgelig ogsaa
Ting af ringere Lødighed, baade de medoptagne ældre
Digte, i hvilke Oehlenschlager endnu staaer indenfor
den foregaaende Tidsalders Tankekreds, og Enkeltheder
i de nye Digte, hvor hist og her en Synsmaade eller
et sprogligt Udtryk endnu hænger fast med sine Rødder
i den gamle Jordbund. Paa den anden Side har ogsaa
netop den pludselige Tilegnelse af det Nye medført
nogle Svagheder, der maatte træde tydeligst frem i
dette første Arbejde, i hvilket Digterens Smag endnu
ikke kunde holde Skridt med hans Begejstring. Idet
Oehlenschläger uden Forbehold hengav sig til den
romantiske Retning, tilegnede han sig ogsaa nogle af
dens Yderligheder, særlig dens Forkjærlighed for det
Grufulde, som egenlig laa hans sunde Natur fjernt:
Kirkegaardsscener, Dødningedands, Spøgelser, Varsler
o. s. v. Til denne Udskejelse har han ofret Digte
som »Skattegraveren«, »Violsamleren«, »Spilleren«,
»Jurabjerget«, »Skøjteløberen« o. fl., i hvilke han
med en vis frejdig Naivetet følger den romantiske
Recepts Anvisning til slige Rædslers virkningsfuldeste
Fremstilling. Man kan ikke læse disse Digte uden
med et Smil, der just mest gjælder Forcestederne,
medens hans lyse Kunst kan fejre sine Triumfer i
Indgangsstroferne selv til disse natsorte Digte,
som f. Ex. Begyndelsen af »Skattegraveren«:
Mens Vintersneen fyger 
saa gnistrende og hvid, 
og medens Stormen stryger 
ad Marken hid og did,
i Bondens tætte Bolig 
ved lune Arnested 
de lejre sig fortrolig 
og fryde sig derved.

Men Alt i Alt: hvad er det ikke for en Gjenfødelse
af vor Poesis Ide-Indhold og Sprogform, Digtene
af 1803 betegne! Det er, som om Sprogets ædleste
Elementer hidtil havde hvilet i Graven og nu med
Et vaktes tillive paa Opstandelsens Dag. Man bør
atter gjennemlæse de her ovenfor anførte Citater,
helst højt, at Ordenes Klang kan lyde i Øret, og saa
pludselig gaa tilbage i nærværende Værk og foretage
samme Experiment med de tidligere meddelte Prøver
paa Oplysningstidens alvorlige Digtning - det er,
som om man forflyttedes fra een Verden til en anden,
Skjøndt man bevæger sig indenfor de samme sproglige
Enemærker. Mage til Forvandling, saa pludselig og
saa afgjørende, har neppe nogen anden Litteratur at
opvise.

Skjøndt Digteren er mest optagen af den nye
Billedrigdom, der mylrer i hans Fantasi, kommer midt
blandt dennes plastiske Skabninger nu og da ogsaa den
polemiske Tendens mod det Gamle tilorde i »Digtene«,
saaledes i »Harpespilleren ved Posthuset«.

Sangeren har taget Plads ved en Bygning, hvor en
Stimmel af Mennesker strømmer ud og ind. Da faaer
han at vide, at Bygningen er Stadens Posthus:

O stimier man hid for Kundskab at faae
med Higen og nysgjerrigt Sind,
da vil mine Strenge, hvorvel jeg dem slaa,
kun Lidet bringe mig ind.
De holde vel Sligt for Tant.
De gyldne Dage fra Jorden svandt!
Den helligste Harmoni
nedsank til et koldt Barbari.

Dog - hvad der er sjunken, kan atter opstaa. 
Naturen er ikke død! 
Under Asken i den afsides Vraa 
ligger hist og her dog en Glød. 
At læse i Menneskets Blik
er desuden min Lyst og min gamle Skik; 
o, nok er atlæse her, 
thi hvor forskjellige hver.

Han synger for den Rige, men vises bort med et vredt:
»Hvad nytter dit Klimpreri?« - »Hvad nytter det?«
svarer Sangeren. »O, Du nyttige Drog! Den Aand, som
dit Guld tynger ned, den hæver sig dristig igjen!« -
Natten bryder frem, Kulden kuer ham, ikke en Skjærv
er falden af til ham. Da kommer en Yngling med et
Kjærlighedsbrev. Hans Hjerte er fuldt og - da han
hører Sangen - hans Gave rig:

Endnu er Kjærlighed til paa Jord, 
med det Øvrige ikke den svandt. 
Jeg haaber, jeg haaber, min Tro er stor,
den Tid skal komme tilbage, som randt.

Ja, Kjærligheds Gnist saa mild
skal tænde Oldtidens Guddomsild.
Af det kolde, natlige Hav
skal Solen atter staa frem af sin Grav!
Men den egenlige direkte Polemik imod Oplysningstidens 
Nytte-Ideal har Oehlenschläger opsparet til Slutnings- 
og Hovedstykket i »Digtene«: »Sanct Hansaften-Spil«. 
Denne af Ungdoms- og Skjønhedsfylde svulmende Digtnings 
Dobbelthed som positivt Udtryk for den romantiske 
Forherligelse af Naturen og Historien i deres Stræben 
efter Enhed og som negativ Hævden af det Nye gjennem 
Angreb paa det Gamle bebudes fra den første Begyndelse
af ved de to Prologer: den gamle Vandringsmand, der 
byder »Velkommen i den røde Morgenstund« til »det lette 
Spil, som flygtig Fantasi har sammenføjet«, og Harlekin, 
som advarer mod »den gamle Kjællingepræst«, der 
formodenlig har ført »en lang Konferens om Komposition 
og en høj Tendens - en høj Tendens i et Dyrehavsspil!« 
De efter Prologerne følgende Scener fremstille et 
borgerligt Hjem, hvor det smukke Sommervejr lokker til 
Udflugt i det Frie, en spæd lille Kjærlighedsintrige 
samt Udtouren, som den gik i de Tider, ad Lyngbyvejen 
(derfra Skildringen af »den pløjede Fure«, de Bønder 
»saa friske og sunde« og »den gothiske Kirke«) og 
Christiansholmsvej ned igjennem »Hulvejen ved Havet«, 
hvor Emiliekilde sender »de Bølger fra Land langt ud i 
den himmelblaa Strand«; herfra havde man »saa langsomt 
i Sandet« det sidste Stykke Vej tilbage til Dyrehavsporten, 
hvor man under »Bøgenes Kroner« alt kunde fornemme den 
fjerne Lyd af de »spøgende Toner«; snart efter skimtedes 
»Teltene hvide, den hvirvlende Røg« paa Dyrehavsbakken.

Her, hvor slig Skjemt hører hjemme, indflettes nu
mellem de vexlende Scener Udfaldene mod den gamle
Tidsaand. Linedandseren skuer højt fra sit farlige
Stade ned paa »den satte Flok«, der rynker Næse
ad hans hensynsløse Kunst. »Gavner jeg ikke nok?«
spørger han haanligt, og de civile og militaire,
betitlede og ubetitlede Tilskuere kjende for Ret,
at han er en impertinent Knægt, medens et ungt
Menneske, med Ungdommens Sympathi for det Dristige,
bemærker: »Det er Skade, han svæver dem for højt«. -
Marionetspilleren opfører et borgerligt Skuespil i
Ifflands og Kotzebues Smag:

At gavne, medens vi fornøje, 
har vi bestandig havt for Øje, 
da det er Kunstens Hovedsag, 
som I skal faae at se idag. 
Her seer I intet Sværmeri - 
med Sligt har vi ingen Maskepi 
og endnu mindre Sympathi.

Akkurat som det i Livet gaaer, 
til Eders Fryd I skue faaer. 
Det er det rene gedigne Guld. 
Af Moraler Stykket er pærefuld. 
Humanitet og Dyd og Gavn 
og fremfor Alt Poesiens Savn, 
kort, Alt, hvormed en ærlig Mand 
en oplyst Tidsalder glæde kan.

Kunstkjenderne paa Tilskuerpladsen finde Stykket
med dets Riposter mod Shakspeare, Goethe, Tieck
og Schlegel »fuldt af sandt Geni, den pure, klare
Livsfilosofi« - »som er og bliver dog den bedste, de
maa sige, hvad de vil, de Heste«, tilføjer en Kollega
med et kritisk quos ego. - Harlekin foreviser den
beundrede Digter Poppe, der »synger kun om Fornuft
og Pligter«, og hvis store Plan er den, ved sin Sang
»at forædle Menneskeheden« , hvilken han til dette
Øjemed anbefaler »den ædle Middelmaadighed«, endog
i Poesien:

I ret fornuftig Poesi 
bør aldrig spores Fantasi. 
Hvad Djævlen rager Fantasien 
den mindste Smule Poesien?

Hvi skriver nu en sand Poet? 
Af Iver for Humanitet,
for vor Moral at understøtte, 
i Korthed: for at gjøre Nytte.

Hvor skjønt for en moralsk Poet 
at tolke blid Humanitet,
om sveden Grød og svegne Pligter - 
hvor skjønt, hvor saligt for en Digter!

Og i Afsnittet »Idyl« persifleres godmodigt denne
Digtarts for et fyrigt Gemyt utaalelig vidtløftige
Udpensling af dagligdags Detailler, saaledes som
navnlig Baggesens Ven Voss havde uddannet den i sit
berømteste Digt.

Hvad der kan bebrejdes denne Persiflage, er nogen
Overfladiskhed, en for jevnlig Tilbagevenden til
nogle enkelte Stikord, der for den unge Digter
betegne hele den gamle Tids Væsen, men jo ingenlunde
udtømme det. Det var ikke gjennem nogen indgaaende
Undersøgelse, Oehlenschläger var naaet til sin Dom
over det svundne Aarhundrede; for kort siden havde
han i alle Henseender selv tilhørt det. Umiddelbart
som han havde fattet det nyt Frembrydende, havde
han nu ogsaa i dettes Lys seet det Svindende som
dets Modsætning og maatte være med i Kampen imod
det, uden at være rustet med de dybt indtrængende
Vaaben. Der er i disse satiriske Udfald, som altid
i Oehlenschlägers Komik, en vis Grad af Barnlighed,
som bunder i hans Aladdins-Natur og er i stærkeste
Modstrid med de Fordringer, Noureddin stiller til
Satiren: at den skal være »en hvæsset Vittighed, som
træffer bittert paa sit rette Sted«. Men saaledes som
Ungersvenden her fremtræder med sit muntre Overmod,
er han just den Samme, der i Digtets øvrige Partier
lægger den jublende Naturglæde, den friske Fornemmelse
af Tidens bedste Impulser, for Dagen i den Række
af de skjønneste Poesier, i hvilke han skildrer det
mylrende Sommerliv med en symbolsk Underforstaaelse
af dets Anvendelighed paa den aandelige Blomstring,
han selv staaer midt i; vi træffe her de uforlignelige
Perspektivkassebilleder med de kjække Omrids i de
vægtfuldt beskrivende Rhythmer; Digtet om Kirsten
Piil: »Det er saa lummert og saa tungt«; Pigernes Sang
i Skoven: »I Skyggen vi vanke blandt lysgrønne Straa«;
den Blindes Sang: »Giver den gamle blinde Mand lidt«;
den lille Jødedrengs: »Dejlige Pidskebaand, røde,
blaa«; Sangen fra Teltet: »Da Oldtids gamle Guder
døde« - alt dette forbundet med de scenisk malende
Samtaler og Optrin af Hverdagslivet og afsluttet
med de romantisk - anelsesfulde Klangvirkninger:
den gamle Eg, Sankthansormen, Døden, Sankt Kirsten,
Kjærlighedens Genius, Jægeren og Fuglekoret, i
hvis forunderligt gribende samlede Harmoni dette
enestaaende Digterværk udmunder med en ligefrem
musikalsk Virkning - med en mere end musikalsk
Virkning: thi i Stemningerne rummes dybsindige Tanker. -
Her henvises forøvrigt til selve Digtet og til
C. HAUCHS Analyse af det i »Afhandlinger og æsthetiske
Betragtninger« 1869. Fremdeles hvad Dyrehavens
Lokaliteter og andre i Digtet berørte Forhold angaaer,
til »Nogle historiske Antegnelser til Oehlenschlägers
St. Hansaften-Spil« af EMIL GIGAS. (Museum 1894).

Det Indtryk af svulmende Livsmod og Ungdomsfylde
saavelsom af ægte digterisk Begejstring, man modtager af 
Oehlenschlägers første Digtsamling, varslede om, at den 
danske Romantik fra sin Fødsel af og under sin videre Gang 
vilde være inde paa lysere og sundere Baner, end Retningen 
tog i Tydskland - vilde vandre videre i fuldt Dagslys og
ikke fare vild i den »mondbeglänzte Zaubernacht«. Hvad
der frelste den fra Forbilledets værste Forvildelser,
var just den Digterpersonligheds Kjærnesundhed og
Frejdighed, i hvis Digtning den romantiske Aand først
kom tilorde, og dernæst den lykkelige Omstændighed, at
han paa sin første Flugt efter Emner saa at sige gled
Middelalderen igjennem, i hvilken den tydske Romantik
blev stikkende med Hud og Haar, og naaede tilbage til
en Oldtid, som var befolket af kraftige, handledygtige
Skikkelser, hvis Færd dannede Baggrunden for det
senere nationale Liv. Vel gjenfødte Oehlenschläger
ikke Oldtiden i dens virkelige Skikkelse; baade i de
Romancer, der tog deres Emner fra Oldsagnene, i de
senere Sagaer og i de nordiske Tragedier ere Oldtidens
Optrin saa at sige beskuede gjennem romantisk brogede
Glar, som lægge et fremmed Farveskjær over dem -
et Skjær, der just er det ejendommeligt Fængslende
ved Oehlenschlägers Ungdomsdigtning og viser os ham
af Indre, hvad han ogsaa var af Ydre: en mere sydlig
end nordisk Natur; og ligeledes indblandes der - mest
dog i Digterens efterfølgende Perioder - i Heltenes
Betragtninger og Handlinger noget af det humaniserende
Livssyn, der vedblev at være en Del af Oehlenschlägers
Aandseje fra den tidlige Ungdomstid af. Men medens
vi Efterkommere have let ved at diske op med denne
Bagklogskab, som han tildels selv har givet os Nøglen
til, stiller Forholdet i sin historiske Sammenhæng
sig virkelig saaledes, at det var en glemt, altsaa
en ny national Verden, Oehlenschläger tilbagegav sit
Folk, begejstret over Fundet og begejstrende ved sin
storslagne digteriske Behandling af det, hvormange
filologiske Indsigelser der end nu kunne rettes imod
den. »Det synes i Tidens Løb at være gaaet
med det hele Norden,« siger C. HAUCH i en Undersøgelse
af Oehlenschlägers tidligste Digtning, »ligesom
det efter Sagnet gik med den gamle Stærkodder,
han havde digtet de ypperligste Kvad i sin Ungdom,
men da han blev ældre, glemte han sine egne Sange;
ja det synes, som om vi havde drukket en Trylledrik,
lig Sigurd Fofnersbane, saa at den gamle Tid og
den gamle Troskab udslettedes af vor Hu. Men nu
var jo Oehlenschläger netop den, som tilintetgjorde
Trylleriet, saa at de gamle Minder vaagnede, og som
igjen opdagede det Land, man engang havde kjendt,
men der i mange Aarhundreder havde været glemt; thi
her er ikke Tale om, hvad enkelte Lærde syslede med
i deres Studerekamre som med Kuriositeter, ukjendte
af Mængden, men om det, der virkelig vandt Liv og
Fylde og fandt det rette Digterudtryk, saa det kunde
skues af Folket. Enten man da vil betragte dette som
Virkning af Oehlenschlägers Geni eller af hans Lykke
og, saaledes som han selv plejede at gjøre, tillægge
ham en Aladdinslampe, der lyste gjennem Tidernes
Taager og viste ham Vej til Oldtidens Skatte, saa
giver dog dette ham en ejendommelig Stilling imellem
os og en ganske anden Indflydelse paa vor Fremtid end
den, de tydske Romantikere i deres Kreds kunne rose
sig af; thi det Fortidens Land, han henpegede til,
var intet Drømmeland, og han selv var ingen sværmende
Natsommerfugl, der hadede Lyset, men et Solens Barn,
og Morgenrøden og Dagen havde farvet hans Vinger med
en saadan Straaleglands, at man vel mærker, at han
tilhørte dem.«

»Digte 1803« gik ikke uanfægtede gjennem den ældre 
Skoles Kritik, men uden at ændse denne stort, skred
Oehlenschläger, dreven af det rige Indhold, han følte
i sig, fremad i den forvandlede Verden, der laa foran
ham. Strax efter Nytaar fremkom det skjønne Mindedigt
over Wiedewelt, nogle Maaneder senere Romancen
»Eventyret i den fremmede Stad« og ud paa Sommeren
det mægtige Digt »Den gamle Kæmpe Kometes« med dets
geniale Symbolik i den romantiske Skoles dybeste Aand. 
I Løbet af Sommeren blev ligeledes det senere saa 
urobringende Syngestykke »Frejas Alter«, til, en ungdommelig 
overgiven, i mange Punkter barnagtig-selvtilfreds, men 
i andre virkelig vittig, med lyriske Skjønheder 
gjennemflettet Burleske til Forherligelse af det 
romantiske Friluftsliv. Endelig offentliggjordes i 
Slutningen af Aaret »Første
Sang af Edda, Epopee i 24 Sange«, med den ægte-episke,
naivt-frejdige Begyndelse i kraftige Jamber:

Et Sagn, fuld værd at høre, 
med gamle Runer staaer. 
Laaner mig Eders Øre, 
mens jeg Guldharpen slaaer!

Hvad i de mørke Skrifter 
er tegnet om Leg og Krige
og Gudernes Bedrifter, 
det vil jeg Eder sige.

Klangen og Ordene kjender enhver Dansk: »Thors
Rejse til Jothunheim«, Indledningen til den hele
Fremstilling af »Nordens Guder« i lyse, rigtfarvede
Billeder, indrammede i Versemaal fra den tydske
Middelalderpoesi og sydligere Versformer - den første
større Frugt af det oehlenschlägerske Naturels
Formæling med det nordisk-alvorlige Emne. Det
følgende Aar - 1804 - fortsatte Digteren den begyndte
Epopee med »Thors Eventyr hos Utgardeloke«, men
vendte sig saa til en anden Form for nordisk-romantisk
Digtning, idet han skrev »Vaulundurs Saga«, hvor paa 
vidunderlig, mystisk betagende Maade det gamle 
Vølundskvads mørke Handling er indoptagen i 
Romantikens naturfilosofiske Livssyn og
forvandlet til en saare ejendommelig Digtning, der
i Tankedybde saavelsom i Sprogets Sammensmeltning
af Enfold og sandselig Glød staaer blandt det
Ypperste i Oehlenschlagers Ungdomspoesi. - Ungdom
og Poesi fylde ham, overalt hvor han færdes. Ved
Sommertide foretager den femogtyveaarige Digter sin
første større Udflugt (han var hidtil kun naaet til
Roskilde), da han besøger sine Venner Ørsted'erne
paa deres Fødeø. Indtrykkene omformes til Poesi
i den omfattende Digtcyklus »Langelands-Rejsen«,
efter sin æsthetiske Klassifikation nærmest hørende
til den beskrivende Genre, men vidt forskjellig fra
det forrige Tidsrums deskriptive Poesi; thi til fri
Lyrik omsættes det tidligere til Emnet saa nøje bundne 
Stof, Naturen opfattes gjennem sine Totalindtryk og 
sine Stemninger, beskrives ikke som et Landkort, og de 
historiske Minder fremdrages med Saxo som Vejleder.

Ledet ved din Haand lad mig staa for den hellige Hvælving, 
hvor dine Heltes Ben lagdes og smuldne til Støv. 
Lær mig igjennem Bondens enfoldige Mund at opdage 
mangt et ærværdigt Sagn, Lyd fra den hensvundne Tid, 
at sig Oldtid kan blande med Nutid og Nutid med Oldtid 
kjærligt i blid Harmoni gjennem det rejsende Digt.

Af »Langelands-Rejsens« enkelte Digte minde vi om 
»Roskilde Domkirke« (»Alt rasler Nøglen i de tunge Døre«),
»Anders-Skov« (»Hist, hvor Højen venlig skraaner«), 
»Thorsing« (hvor Niels Juel og Slaget i Kjøgebugt 
besynges), »Vennernes Ankomst« med den yndefulde 
barcaroleagtige Begyndelsesstrofe:

Søen strammer ud sit Klæde, 
Himlen farver Søen blaa,
klare, lyse Bølger smaa 
ganske bly paa Landet træde;
Breddens Blomstersiv de væde, 
trække sig saa uden Brag
atter hen saa sølversmukke 
i det stille Hav og vugge
mod den klare Sommerdag.

Andre af Digtene ere Ubetydeligheder, fremkaldte
af temmelig intetsigende Rejse-Episoder og stundom
udførte med en vis Snakkesalighed, men med alt
dette vidnende om den livsglade Modtagelighed,
hvormed den unge Digter i naiv Rejseglæde nød
ethvert Øjeblik. Enkelte Digte belære os direkte om
Digterens poetiske eller religieuse Stade og blive
derved Maalestokke for hans Nærhed ved eller Afstand
fra den forrige Tidsalders Idealer. Først og fremmest
det prægtige Digt »Morgenvandring« (»Saa huldt til den
hellige Bøgeskov det vinkte mig«) med Sammenstillingen
af Blomsterne og Digterne som lige unyttige Væsner i
den praktiske Mands Øjne, der har til Princip, at »alt
Nyttigt bør gjennem Munden gaa«. I »Faarevejle-Skov«
hylder Oehlenschlager Lessing:

Lessing! din Nathan skal hen mellem Bøgene træde 
ud fra min Bog; 
blid og ærværdig som de skal den Ædle
mig glæde, sindrig og klog.

Modige, herlige Kæmpe, i Sværmen gigantisk,
i Dæmringen klar! 
Hvo har selv lært Dig at gjøre Forstanden romantisk? 
Svar mig! o svar!

I »Gibsbilledet« troer Digteren, at en støvet gammel
Buste paa Skabet i hans Kammer forestiller »den
frosne Spottefugl Voltaire«, og vil ikke se den for
sine Øjne mere:

Den tomme Sjæl, han skal herned, 
som vilde Kunst og Fromhed døde
og troede fræk paa Alt at bøde 
med usle Stumper Vittighed.

Da Digteren faar støvet Busten af, »for ret
engang at se Franzosen ind i sit Abekatte-Fjæs«,
opdager han angerfuld sin Fejltagelse, thi Busten
forestiller Joh. Ewald, der da strax stilles paa
Plads igjen, at Synet af ham kan styrke »hans Ven,
hans yngre Broder«. - Paa Kirkegaarden i Korsør seer
Oehlenschläger Indskriften paa Oplysningsskribenten
Birckners Grav og udbryder i den Anledning:
»Sandheden tro døde Birckner.« Hvad var han? »En redelig Borger.«
Ellers Intet? »Skribent.« Mer ej? »Kristen og Præst.«
Giv da Kejseren det, som er Kejserens, Gud det, som Guds er,
og sæt for »Sandheden« Gud; bedre det passer sig her.

Mærkeligst i denne Forbindelse ere dog de Disticher,
i hvilke »Korsør« beskrives som et Afbillede af sin
berømte Søn, hvem Oehlenschläger havde besunget i
det forrige Aarhundredes sidste Dage, men som han nu
havde faaet saaledes paa Afstand, at han kunde gjøre
sig Rede for Trækkene i dette bevægelige Fysiognomi
og skildre dem med træffende Vid, ikke helt af den
godmodige Art:

Her er altsaa den By, hvor Jens Baggesen fødtes, hvor liden,
brøstfældig, sørgelig, mørk; komisk som Stabelstad dog!
Bølgerne slaa paa dens Bred melodisk, naar Vejret er stille;
kommer den svageste Storm, bruser det grumset med Slud.
Blæsten ryster dens inderste Tømmer, bestandig den frygter
Døden og lever dog end, skjøndt kun et sørgeligt Liv.
Yderst paa sjællandske Kyst, naar mod Landet den vender sit Øje,
smiler mod Marken den tør, munter og dansk jovial;
men naar til Vandet den seer, da blegner den søsyg, forvirret,
Stranden urolig og vild aflokker Bølgen en Klang.
Underlig blandede By! uagtet din Svaghed og Brusen
maa jeg dog have Dig kjær, enten jeg vil eller ej.

Oehlenschlägers langelandske Sommerophold blev brat
afbrudt ved Efterretningen om, at Steffens stod i
Begreb med at forlade Danmark, saa at Vennen maatte
haste, hvis han vilde se ham endnu engang.

De havde boet sammen en Tidlang og været meget for
hinanden. Steffens havde imidlertid hjemført sin Brud, 
en Datter af Komponisten Reichardt i Giebichenstein ved 
Halle, og ønskede at skabe sig en Stilling i Danmark. 
I vide Kredse havde hans Forelæsninger imidlertid vakt 
Uvillie imod ham; medens Nogle beskyldte ham for 
Atheisme, frygtede Andre en katholiserende Tendens hos 
ham som hos flere af Romantikerne, og som Modvægt mod 
hans filosofiske Retnings Indflydelse paa Ungdommen havde
de Styrende kaldt NIELS TRESCHOW ned fra Christiania
som Universitetslærer i Filosofien. Under disse
Forhold vare Udsigterne ikke lovende for Steffens i
Hjemmet, og han greb med begge Hænder et Tilbud fra
Halle om et Professorat i Filosofi og Naturvidenskab.

Om Steffens vilde have faaet nogen videnskabelig Betydning 
for sit Fædreland, hvis han vedvarende var bleven knyttet til
det, er det jo ikke let nu at afgjøre. Man har Lov
til at tvivle derom, naar man lægger Mærke til,
i hvilken Grad det Vækkende var Hovedkraften i 
hans Veltalenhed som i hans mere personlige
Paavirkning, medens systematisk Klarhed og objektiv
Fremstilling ligesaa lidt var hans som hans Videnskabs
- Naturfilosofiens - Sag. H.C. Ørsted beder »Gud
fremdeles bevare ham for at blive Steffensianer«. »Han
vil indklemme Naturen i et System, og det i et meget
snevert,« skriver han om Steffens, men tilføjer:
»Med en sjelden Mangfoldighed, skjøndt ikke Dybde,
i Kundskaber forener han mangfoldige lykkelige
Overblik. Naar man ikke tager disse for uimodsigelige
Resultater af den dybeste Filosofi, men for det, de
ere: Lynglimt til Vejledning, saa lærer man meget af
ham. Jeg frygter endogsaa herved at have sagt for lidt
til hans Fordel.« Om den ogsaa i disse Ord antydede
vækkende Magt hos Steffens ere Vidnesbyrdene talende
nok og lyde fra de mest modsatte Sider. J.P. MYNSTER
siger i »Meddelelser af mit Levnet«: »Jeg erkjender,
af hvor uberegnelig og velgjørende Indflydelse
hans Ophold her har været for Danmark, ikke blot
ved hans Forelæsninger, men endnu mere ved hans
personlige Omgang. Han var en Sædemand, som havde
Frø af mange Slags og udstrøede dem rigelig trindt
omkring; og skjøndt han selv var mindre skikket til
at pleje den fremvoxende Spire, saa havde dog mangt
et Sædekorn fundet god Jord, hvor det skød Rod og bar
Frugt. Skjøndt hans egen Erkjendelse af de kristelige
Ideer endnu ikke var uddannet og sikker, var det dog
fra ham, at Begyndelsen til Kristendommens fornyede
Liv i Danmark udgik.« GRUNDTVIG skriver i »Mands
Minde«: »Jeg maa nævne Steffens som et af de store
Redskaber for Nordens Aand og Danmarks Skytsengel,
uden hvem efter min fulde Overbevisning selv Daaden
paa Kongedybet vilde været forgjæves, Dønnet fra det
sortladne Hav ej blevet et Æreskud for Danmarks Nyaar
i Oldtidens Aand, men kun været en Salve over Danmarks
Grav paa Bølgen blaa.« Dette Sidste turde være noget
stærkt sagt, forsaavidt angaaer Oehlenschlägers
Andel i »Danmarks Nyaar i Oldtidens Aand«. Vi have
ovenfor paavist, hvorledes allerede inden Steffens'
Indgriben Oehlenschlägers Digtning bøjede sig over
mod denne Aand og ubevidst nærmede sig den romantiske
Retning. Men at han saa hurtigt og med en saa energisk
Afgjorthed blev klar over sin
Opgave, det er ubestrideligt Steffens Ære og
uvisnelige Fortjeneste af vor poetiske Litteratur i
dette Aarhundrede.

Mellem Vennerne var Forholdet forøvrigt op og ned i
den følgende Tid. Faa sin første Udenlandsrejse boede
Oehlenschläger i længere Tid hos Steffens i Halle,
og her kom nu og da nogen Misstemning frem. Dels
vilde Oehlenschläger ikke ubetinget sværge til
den romantiske Skolevisdom, men begyndte i sin
dramatiske Digtning at nærme sig Schiller, hvis brede
Deklamation og humaniserende Tendens var Steffens en
Vederstyggelighed. Og dels var Oehlenschläger sig sin
Betydning som Digter indtil Forfængelighed bevidst og
tørnede derved sammen med Lærerens ligesaa udviklede
Selvophøjelse, saameget mere som de Begge vare iltre
Naturer. »Oehlenschläger - forklarede Steffens mange
Aar senere for H. HERTZ - havde sat sig i Hovedet,
at han og jeg var de to største Danske, men nu skulde
det afgjøres, hvo af os To var den største, og det
faldt ikke saa let.«

Under Franskmændenes Okkupation af Halle 1806
ophævedes Universitetet og Steffens kom for en
Tid til Kjøbenhavn, meget villig til at tage mod
en Ansættelse her. Sagen strandede imidlertid
paa Kronprinds Frederiks bestemte Paabud om,
at Steffens kun maatte virke videnskabeligt med
skriftlige Arbejder, ikke med Forelæsninger. 1808
overtog Steffens paany sit Professorat i Halle, som
nu var indlemmet i Jérômes Kongerige Westphalen. Til
sin smertelige Skuffelse kaldtes han ikke til det
nyoprettede Universitet i Berlin, hvilket han havde
haabet, men forflyttedes 1811 til Breslau. I disse
Aar sluttede Steffens sig nøje til den nationale
Bevægelse imod Fremmedherredømmet og blev en af
Lederne for de hemmelige Forbund til Organisation
af den kommende Kamp. Med ildfuld Veltalenhed kaldte
han 1813, efter den store Armees Tilintetgjørelse,
Breslaus Studenter og Borgere til Befrielseskampen -
han var den Første af Alle til at forkynde Tydskland,
at nu var den afgjørende, saalænge imødesete Time
kommen, og han var den Første, der indskrev sig blandt
de Frivillige. Som saadan gjorde han - skjøndt en
tarvelig Soldat - Frihedskampen med i Egenskab af
Secondlieutenant, var i Paris under de Allieredes
Indtog og dekoreredes med Jernkorset. 1832 fik han
omsider det længe nærede Ønske opfyldt at blive kaldt
til Berlins Universitet. Nogle Aar iforvejen havde
han gjæstet de gamle Venner i Kjøbenhavn og
endog havt en venskabelig Samtale med Kong
Frederik VI., med hvem han havde ført et hvast
Ordskifte, sidst de saaes, da Prindsen forbød ham
at holde Forelæsninger. »Man seer hvad Aar og
Erfaring kan udrette,« sagde Kongen dennegang;
»Steffens er jo bleven en rigtig fornuftig
Mand.« Atter 1840 var Steffens med Hustru og
Datter i Kjøbenhavn som Christian VIII.s Gjæster
under Kroningshøjtidelighederne, og Danebrogens
Ridderkors fik ved denne Lejlighed Plads ved Siden
af det preussiske Jernkors. Han døde i Berlin
den 13. Febr. 1845. OEHLENSCHLÄGER skrev ved
Efterretningen om Ungdomsvennens Død:

En Yngling Døden rammed; 
vel var han toogsyvti Aar,
dog varmt hans Hjerte flammed 
som i hans Ungdomsvaar.

Mod Syd ham Skjæbnen førte, 
hvor eventyrlig var hans Gang; 
der Tænkeren han hørte, 
ham glædte Skjaldesang.

Hans unge Hjerte brændte
for Sandhed, Skjønhed, ren og klar;
til Norden hjem han vendte 
henrykt som en Ansgar.

Hvor skimlet Fordom svøbte 
vor Offerlund i Taager ind,
han mangen Hedning døbte. 
Da kom en Hvirvelvind -

og snelt for Hvirvelvinden 
usunde, tykke Taage svandt, 
og efter hin Forsvinden 
vi renset Luften fandt.

Fyldigere tegnede dog GRUNDTVIG sin Frændes Billede
og Gjerning i sit Mindedigt om »Lynildsmanden«,
hvori det hedder:

Naar det knitrer, naar det dønner, 
naar det runger dybt i Fjeld, 
naar I lytte, Nordens Sønner! 
muntre end i Tidens Kvæld: 
mindes, det var ham, der blunder,
som i Nord til stort Vidunder 
stødte først i Hejmdals Lur!

Ja, den fri, den stærke Tale 
om hvad Haanden griber ej, 
men hvad dog fra dybe Dale 
baner sig til Stjerner Vej: 
Ordet, som af Aanden føres, 
skaber Syn, hvor Røsten høres, 
vaagned, Steffens, her med Dig!

Umiddelbart efter Fuldendelsen af »Langelands-Rejsen« gav 
Oehlenschläger sig ilag med en fra denne vidt forskjellig 
Opgave, men stadig indenfor den romantiske Digtnings 
Omraade, et Forsøg i Skolens poetisk-religieuse Retning: 
Digtcyklen »Jesu Christi gjentagne Liv i den aarlige Natur«, 
et Produkt af den unge Romantikers af Rationalismens Slummer 
opvakte religieuse Følelse og den Natursymbolik, hans Sands
var bleven opladt for. Det var Novalis »Geistliche Lieder«, 
han - om ikke tog til Forbillede, saa dog lod sig nærmest 
paavirke af til denne digteriske Frembringelse, hvis 
Pantheisme vel ikke vil være nogen kirkelig Troende et
fyldestgjørende Udtryk for Menneskeforholdet til Gud
og Christus, men som jo ogsaa overvejende har Krav paa
at betragtes som en digterisk Udtalelse af religieuse
Stemninger, sindrigt knyttede til Aarets vexlende
Tider. Digteren forsvarer sig ogsaa udtrykkelig imod
den Hensigt, at have villet reducere Christus til
en Mythe af den aarlige Natur. Digtets dogmatiske
Indhold, om man tør bruge dette Udtryk, viser os
Oehlenschläger snarest som en mellem romantisk
Mystik og moraliserende Rationalisme ustadigt
svingende Tænker; men selv hvor Livsvisdommen viser et
gammelklogt Ansigt frem, er der i dens digteriske Form
som oftest hele den oehlenschlägerske Ungdomsfrodighed
og sproglige Vælde. Vi nævne Digte som det første om
»Christi Fødsel« (»Hver Vaar, naar Taagerne flygte
hen«), »Jesu Lære« (»Lad mine dunkle, bølgende,
grønne Kroner«), »Jesu Mirakler«, (»Hvor Sangersken
glædeligt toner«), »Johannes Evangelist« (»Hvad
er det hist, som ringer?«) »Getsemane og Golgatha«
(»Ej længer Druens Purpur luer«), »Judas Iscariothes«
med Menneskets energisk sammenfattede Trods:

Hvad er Ord? En Lyd, som svinder,
Hvad er Dyd? Blandt Ord et Ord.
Hvad er Gud? Et Glimt, som blinder. 
Hvad er mit? Den rige Jord.

Atter vender Oehlenschlager sig mod en ny Egn af den
digteriske Fantasis Rige, da han i Vinteren 1804-5
skriver »Aladdin eller den forunderlige Lampe«. Denne
Digtning var endnu det Herligste, han havde frembragt,
det skjønneste og rigeste Frembrud af hans hele
samlede Digterpersonlighed og til Gjengjæld en saa
tydelig Gjenspejling af den, at Digtet bliver Symbol
paa Digterens eget Ungdomsliv. Allerede i Valget af
det fantastiske Eventyrstof fra »Tusind og een Nat«
ligger der en kjæk Protest mod Oplysningstidens
Ringeagt for slig Børnesnak og Overtro tilligemed
et Vidnesbyrd om, at Digteren barnlig drages af
det Broget-Livlige, medens han just som Digter
seer Tankens dybe Alvor bag Eventyrets Leg. Dette
Tankeindhold spalter sig strax i to plastisk-faste
Skikkelser: Noureddin og Aladdin, ikke allegoriske
Abstraktioner af Ondt og Godt, af verdslig Kløgt og
guddommelig Enfold, men levende Mennesker, bevægende
sig fra først til sidst i denne Verdens Forhold,
voxende op i dens Glæde og Sorg, stræbende, lidende,
kæmpende, sejrende, bukkende under, men dog i hvert
enkelt Øjeblik saa gjennemskuelige som Udtryk for
Grundtanken, at
Symboliken bestandig er nærværende - i dem som i
den hele rask fremilende Handling, som udfolder
den romantiske Anskuelse om det Umiddelbares nære
Forhold til Guddommen i Modsætning til Reflexionens
Grubien, om Lykken, der kaarer Den, som i sin
Uskyld ikke søger, og vrager den paa verdslig Vis
Higende. Hvad man beundrer mest i »Aladdin«, er,
efter Bekjendtskabet med de foregaaende Digtninger,
ikke saameget Fantasiens saavelsom Sprogets yppige
Fylde, den skjønt sandselige Virkning af Scener og
Skikkelser, den dybe Pathos, den gribende Humor og
den lystige Komik, thi alle disse Elementer findes
ogsaa i de foregaaende Digterværker, Skjøndt kun
i enkelte af dem saa prægnante hver for sig og i
intet saaledes sammenslyngede i uendelig Afvexling,
hævende og berigende hinanden ved Modsætning og
Sammenstilling. Hvad der mest maa overraske, er det
Dybsind, hvormed den femogtyveaarige Yngling har
lokket en stor og frugtbar Tanke, et Udtryk for en
Tidsalderen ejendommelig Ide ud af det tilsyneladende
hensigtsløse Emne og udformet den i Typer, der
have Gyldighed - aktuel eller historisk - til alle
Tider. Og ikke nok hermed: Oehlenschlager gaaer
ved Hjælp af Emnet ud over sin poetiske Opdragelses
Tankegang, idet han hæver den umiddelbare Erhvervelse
op i en højere Sfære ved at fordre dens fornyede
personlige Tilegnelse gjennem Kamp. En Overvejelse
eller en Inspiration, beslægtet med den i Goethes
»Faust:

Was Du ererbt von deinen Vätern hast, 
erwirb es, um es zu besitzen!

fører ham fra Handlingens foreløbige Afslutning,
Aladdins Lykke ved Gulnares Side, til dens anden,
endnu dybsindigere og skjønnere Halvdel, Lampens
Gjenerobring og det sidste, sikre, altbesejrende
Forbund med Aanden. Hermed er engang for alle dette
Syn paa Livet udtømmende gjengivet. Der er Intet
at føje til eller at tage fra - »Aladdin« staaer i
Litteraturen i klassisk Fuldendthed.

Hvad her er nævnet, er Frugten af lidt over to Aars
Arbejde - en næsten enestaaende poetisk Frodighed,
naar hensees ikke alene til disse Digterværkers
samlede Omfang, men ogsaa til deres Værdi hvert for
sig og til deres store indbyrdes Forskjellighed. De
optoges, med Undtagelse af »Thors Rejse«, i de to Bind 
»Poetiske Skrifter«, der udkom i Sommeren 1805, 
og som tillige af Romancer
og lyriske Digte indeholde, foruden de tidligere
nævnte, bl. A. »Uffe hin Spage« (»Vermund gammel var
og graa«), »Knud den Store« (»Kong Knud sad stor
og mægtig paa sin Trone«), Mindedigtet over Vahl,
samt Oversættelser efter Goethe og Properts.

I hvad disse to Bind ydede, maatte der være Noget
for Alle, undtagen for de rent Poesiløse, og de
vandt da ogsaa Oehlenschläger Venner, som endnu havde
været uberørte af den første Digtsamling, medens den
Ungdom, der alt 1803 havde fornummet Pustet fra en
ny Aandens Verden, med stigende Varme sluttede sig
om Digteren. Denne havde tilegnet Kronprindsen de
»Poetiske Skrifter« og indgav efter den venlige
Schimmelmanns Raad Ansøgning om Rejsestipendium,
hvorpaa han fortrøstningsfuldt i Begyndelsen af
August 1805 ilede til Halle, indbudt af Steffens. Han
opholdt sig henved et halvt Aar i Vennens Kreds og var 
med ham næsten daglig sammen med Schleiermacher, 
der læste Sofokles for den vordende Forfatter af 
Baldur hin Gode. Om de Stemninger, der nu og da betog 
Oehlenschläger under hans Fraværelse fra Hjemmet, 
fortæller det i Halle nedskrevne Digt »Hjemve« 
(»Underlige Aftenlufte«); men forøvrigt lod
han ikke Hjemlængsel berøve sig sin Arbejdskraft
- tvertimod, han var i fuld Virksomhed. Paa
Universitetsbibliotheket havde han faaet fat i Snorres
norske Kongekrønike og var der paany standset ved et
Stof, som alt før havde inspireret ham. Men dennegang
formede det sig for ham i større Omrids og mere
sammensatte Former end Balladens: det blev til en
Tragedie, »Hakon Jarl« ved Navn.

»Hvilken Lykke, at han skrev »Hakon Jarl« i Halle,
hvor han hver Dag kunde vexle Ideer med sin Ven og 
Mester Steffens og meddele ham sine Udkast, medens 
Schleiermacher paa samme Tid indviede ham i de græske 
Tragikere!« siger P.L. MØLLER i det tidligere nævnte 
lille Skrift. »Og hvilken Tid! - imellem Slagene ved 
Austerlitz og Jena! I Sandhed, en lykkelig Konstellation, 
som den maaske aldrig mere gjentager sig, synes at have 
svævet over selve Valget af Emner [Hakon Jarl, Thors 
Rejse og Baldur hin Gode] og frembragt denne sjeldne 
Union af Stof og Form, som betinger det ægte Kunstværk. 
Ja denne Følelse af aandelig Lykke og Velvære, som 
dengang besjælede Digteren og lod ham fuldføre alt uden 
Fejl eller Svaghed, i en saa vidunderlig Hurtighed 
[»Hakon Jarl« er skreven i halvanden Maaneds Tid],
synes at maatte meddele sig selv til den koldeste
Læser og bringe enhver kritisk Lyst til at tie.«

I samme Stue, hvor Steffens ved sit Skrivebord
arbejdede paa sine »Grundzüge der philosophischen
Naturwissenschaft«, skrev Oehlenschläger ved et
lille Bord henne ved Vinduet sin »Hakon Jarl«,
og naar hin havde et Afsnit, denne en Scene færdig,
oplæste de det Skrevne for hinanden. Alligevel er det
ikke rimeligt, at Filosofen har givet Digteren stort
flere Vink til hans Tragedie, end Digteren kunde give
Tænkeren til hans Naturfilosofi. Oehlenschläger havde
i den mellemliggende Tid viist, at han havde lært at
staa paa egne Ben, og havde alt, som ovenfor berørt,
begyndt at emancipere sig fra Skolen. Han troede
vel selv, at Shakspeare var hans nærmeste Forbillede,
og at han saaledes endnu var i god Overensstemmelse
med Romantikens Kanon. Men dette var et Selvbedrag:
han manglede baade den Verdenskundskab og som Følge
deraf det indtrængende Blik for Menneskekarakteren,
der udmærker hin store Dramatiker. Derimod fandt
han hos Schiller en humaniserende Naturs Blødhed
og en lyrisk Evne, der yndede at indlægge en skjøn,
men deklamatorisk Pathos i Dramaets Skikkelser, og
denne dramatiske Form tiltalte noget for hans eget
poetiske Naturel Ejendommeligt og stillede ham en
lettere Opgave end den strengere og flersidigere
Karaktertegning hos Shakspeare. Den uhistoriske
Aand, der f. Ex. gjør »Don Carlos« til Tolk for
Oplysningstidens ideale Stræben, gjenfindes i de
oehlenschlägerske Tragedier, naturligvis paa noget
anden Maade efter de anderledes beskafne Emner, han
behandler, men maaske nok saa iøjnefaldende paa Grund
af den større Afstand mellem den nordiske Oldtid og
den moderne Livsanskuelse. Og hvad Impulsen angaaer,
er det neppe tvivlsomt, at Schillers sidste Skuespil
»Wilhelm Tell« - Digteren var død i Foraaret 1805 -
har tilskyndet Oehlenschläger til hans dramatiske
Fremstilling af et Vendepunkt i den nordiske
Historie. Men just denne »Wilhelm Tell« kunde
Steffens mindst døje, saa han en Dag afbrød sin
Læsning, irriteret over den evindelige Deklamation,
og smed Bogen i Gulvet, hvorover der opstod en heftig
Scene mellem ham og Oehlenschläger. Trods Impuls og
Methode er »Hakon Jarl« imidlertid en saa selvstændig
Digtning og ved sit Emne saa original, at Steffens
ikke kunde Andet end hylde den som Skud af en Aand,
han væsenligst kunde vedkjende sig.
Deler den danske Digter i »Hakon Jarl« som i de fleste
af sine nordiske Tragedier sin tydske Kunstfælles
Fejl, saa skal det ogsaa fremhæves, at han ikke
mindre end hin er Mester for at dølge disse Fejl under
Diktionens lyrisk-pathetiske Pragt, saa man neppe veed, 
om man vilde foretrække den strengere Komposition,
naar man saa til Gjengjæld skulde undvære hine Udbrud
af et stærkt bevæget digterisk Sind. Det er ganske
vist ikke Oldtidsheltene, vi høre tale, men det har
ogsaa sin Skjønhed at høre den senere Tids ædleste
Sprog tolke Sjælens evig virksomme Lidenskaber og
Bevægelser: Kjærlighed og Had, Troskab og Svig, Harme
og Hengivenhed og alle de andre mere usammensatte
Følelsers brede Skala.

Fremfor Alt bør der dog gjøres opmærksom paa, at
Tydsklands største Dramatiker ingenlunde staaer
over, ja vel neppe ved Siden af Oehlenschläger, hvad
egenlig dramatisk Kraft angaaer. Man behøver blot at
sammenligne deres Tragedier med Hensyn til Omfanget,
for strax at komme paa det Rene med, at den større
Sluttethed, den mere energiske Kompositionsevne, er
paa den danske Digters Side. Og vender man sig fra
dette mere udvortes Kriterium til de indre, vil man
ikke være længe om at bemærke, at Oehlenschlägers
eminente plastiske Anskuelsesmaade og Skaberevne
just paa dette Omraade har ydet ham en uvurderlig
Hjælp til den virksomme Sammenstilling af de rette
Effekter, til Formningen af ægte sceniske Optrin
med Sammenstød, af hvilke Digtningens Grundtanker
lyne lysende ud, saavelsom til Episoder, der i rette
Øjeblik afbryde Handlingens Gang og samtidig støtte
den. Oehlenschlägers Tragedier rive med ved Læsningen,
men endnu mere ved Opførelsen. Der er dramatisk Nerve
i dem, og denne et Skuespils virksomste Egenskab
bøder delvis paa, at de gjennemgaaende overskue en,
hvad Dannelsesindhold angaaer, mindre Horizont end
den i Livets og Tænkningens Skole mere prøvede tydske
Digters Tragedier.

Og saa overfor vor egen foregaaende Litteratur -
hvilket Kæmpeskridt fremad betegner ikke »Hakon Jarl«
i Sammenligning med Ewalds »Rolf Krage«, ikke at tale 
om Samsøes »Dyveke« og Sanders »Niels Ebbesen«!
Ogsaa her er Oehlenschläger Skaberen af det absolut Nye, 
i Besiddelse af et Syn paa Oldtiden, en formende Evne 
til at gjenfremstille det Sete og et henrivende sprogligt
Udtryk, som det Tidligere ikke engang havde nogen
Anelse om. Lad være, at Oehlenschläger staaer den
nordiske Oldtid langt, langt fjernere, end Thorvaldsen
staaer Antiken - baade Oehlenschlägers og Thorvaldsens
Kunst ere sande Skjønhedsaabenbarelser, og de aabnede
paany Samtidens Blik for det saalænge Glemte.

Fra Halle drog Oehlenschläger til Berlin, hvor han
gjorde Fichtes Bekjendtskab og extemporerede »Hakon
Jarl« for ham paa Tydsk. Paa samme Maade læste han
i Weimar »Aladdin« for Goethe, hvem det fornøjede at
se sit Modersmaal »blive til i en poetisk Aand«. Her
blev han et Fjerdingaar og tog saa over Jena og
Leipzig til Dresden. l denne Tid digtede han sit
nordisk-mythologiske Sørgespil »Baldur hin Gode«. 
Schleiermachers Oplæsning i Halle havde ført 
Oehlenschläger ind i den græske Tragik, og han
havde studeret Sofokles ved Hjælp af Solgers tydske
Oversættelse. Det Skjæbnebegreb, han her lærte at
kjende, syntes ham beslægtet med Baldersmythens
Forudbestemmelse, hvorfor den Tanke opstod hos ham
at behandle dette mythologiske Emne i antik Stil
(ligesom Schiller i »Die Braut von Messina«). »Den
uendelige Skjæbne, det Enfoldige i Handlingen,
det store Optrin, hvortil Menneskehoben maatte være
deltagende højtideligt Kor, det med Dramaet blandede
Episke, der nødvendig af en indtrædende Person maatte
fortælles,« siger Digteren selv om dette sit Arbejde,
»gav Emnet en stor Lighed med de græske Sørgespil. 
Det alvorlige, strenge, af Jern smeddede Trimeter
vedligeholder en fremtrængende egen Tone, hvilken
giver det Hele Højtidelighed, Old-Ærværdighed. Jeg
fandt ogsaa i de anapæstiske kortliniede Korvers nogen
Lighed med de islandske Vers. For at bevise denne
Lighed har jeg et Par Gange blandet dem ind mellem
det Antike.« Oehlenschläger er altsaa her naaet til
den Kunsterkjendelse, at Emne og Stil skulle svare
til hinanden, og mener, at »Baldur hin Gode« som et
ægte Kunstværk opfylder denne Fordring. Sandheden er
imidlertid, at der for en dybere Betragtning dog er
en saa væsenlig Uoverensstemmelse mellem den græske
og den nordiske Opfattelse af Skjæbne og Skyld,
at en uvæsenlig Overensstemmelse ikke kan berettige
til at udtrykke den ene i den andens Kunstform. Men
Sandheden er tillige, at baade her og andensteds, hvor
Oehlenschläger bryder dybere bundende Smagsregler,
frembringer han desuagtet, i Kraft af sit Geni,
noget Skjønt, man kunde fristes til trods Disharmonien
at sige: noget Harmonisk. Saaledes er ogsaa »Baldur
hin Gode« bleven til en ypperlig og skjøn Digtning,
og Digterens Sprogbehandling fremtræder intetsteds
ædlere end her, hvor Emnets Højhed og den valgte Stil
har afført hans Sprog den vante Yppighed og tildelt
det en strengere Kydskhed, saa at dette Drama staaer
med sin egen mærkelige Skjønhed blandt Oehlenschlägers
Værker. Kunstfuldere Vers ere ikke skrevne paa Dansk
end Korsangen, gjennem hvilken Hammerslagene paa
Misteltejn-Spyddet rhythmisk fornemmes (»Hammer
nu slaa ved Middags-Nat Ildgnist af Staal!«),
og ædlere Simpelhed kan ikke opvises end Buddets
gribende Fortælling om Gudernes Sorg (»Fornemmer,
hvad i Korthed og Enfoldighed jeg kundgjør Eder«),
især den stærke Thors stille Sønderknuselse :

Thor var den Eneste, 
som ikke græd; som Odin Skyens Ild, han skød
sit Blik fortvivlet gjennem de nedhængne, vredt
indtrukne Bryn og knuged Mjølner hardt og tog 
sin Broders Lig paa breden Skulder taus og gik 
til Stranden, fulgt af Aser og Asynier.

Da Ilden saa flammede ivejret fra Skibet med Balders Lig,

se! da brøsted udaf Hjertesorg
den skjønne Nanna, Baldurs Brud; thi hendes Bryst
var mægtigt ej at bære Smerten, Hjertet brast.
Da hæved Thor, som forhen Baldur, Nannas Lig
og bar det hen paa Ilden; for hans Kæmperfod
løb hendes Dværg og vimsed, græd og hyled lydt;
ham sparked den forbitret vilde Gud paa Stand 
i Ilden med sin Kæmperfod; hans Hjerte slog
som Havets Bølger i en Storm; han ændsed ej 
den Daad; paa Død og Undergang han tænkte kun.

Ligeledes fuldendte Oehlenschläger i denne Tid »Thors
Rejse til Jothunhejm«, et episk Digt i fem Sange«. 
I dette herlige Epos har Digteren fundet en Enhed i 
Stilen, som ingensinde før. »I Thors Rejse mangler 
Intet,« siger P.L. MØLLER, hvem vi ville lade 
karakterisere dette Digt, fordi det har sin
Interesse at se, hvorledes en kyndig, men som oftest
noget kølig Kritiker dømmer om det oehlenschlägerske
Ungdomsarbejde mere end et halvt Aarhundrede efter
dets Fremkomst. »Her er en bestemt Verdenstilstand af
Natur, Landskab og Grundtone, Handling og Methode,
Opfatning og Form, Rhythmer og Rim, Alt staaer her i 
den inderligste og fuldkomneste Harmoni med det Ideal, 
man kan tænke sig for et saadant Digt. Det er det 
Skjønneste af Alt i sin Art, og ingen anden Litteratur
kan opvise Mage dertil. Man tro kun ikke, at der
hos Oldtidens Klassikere, hos Homer eller Virgil,
findes noget Bedre; en saadan Paastand vilde kun
være klassisk Overtro. Selv om der kunde paavises en
Episode af samme Værd i det Digteriske, i Karaktererne
og deres Fremstilling, hvor vil man tænke at finde
Noget, som i Formen staaer højere? - Der gives
intet Digterværk, hvor en saa sund og naiv Humor
(en Aandstone, som de Gamle neppe kjendte), saamegen
Kraft og Dybsind er parret med en saa kunstrig og dog
simpel Form; intet, hvor man mindre mærker Spor af
Træthed og Mathed, intet, hvor den beundringsværdige
Energi saaledes vedligeholder sig fra Begyndelsen til
Enden, hvor den saaledes bruser afsted ustandselig
som et Jernbanetog, som en umiddelbar Virkning af
en Naturkraft. Dette Digt, som Forfatteren selv
ikke kunde fortsætte, fordi en Digter og et Folk
kun eengang i sit Liv frembringer et saadant Værk,
kan, uden Hensyn til Indholdet, ved det Maal, hvori
det tilfredsstiller en ny Tids Fordringer, ved sin
romantisk nye, djærve og dog kunstnerisk fuldendte
Form, med Stolthed se hen paa Alt, hvad Oldtid,
Middelalder og Nytid have frembragt. Hverken hos
Goethe eller nogen anden moderne Digter findes Noget,
som hermed kan sammenlignes, og man kunde udsætte en
Præmie for den Kritiker, der var istand til at opdage
en Fejl ved dette Digt.«

»Thors Rejse«, »Baldur hin Gode« og »Hakon Jarl hin Rige« 
samledes i denne Orden i et Bind »Nordiske Digte«, som 
udkom i Novbr. 1807. Imidlertid  var Digteren flygtet fra
Krigstummelen i Tydskland og havde begivet sig til Paris.

Tidligt samme Aar udkom Baggesens »Skiemtsomme Riimbreve«.
Den omskiftelige Digter havde naturligvis ogsaa været inde 
paa det Nordiske, men Sprogklangen saavelsom hele Methoden 
viser bedst, hvor fjern hans Følelse var fra den Aand, hans 
Pen vilde fremmane. 1803 forsøgte han en jambisk Ode om
Odin, begyndende saaledes:

Om Fædres Hedenold og Asers Ankomst 
fra Morgenlands til Nords besnete Fjelde
og til det havgjenfødte Herthas Sletter 
mit Kvad fortæller underfulde Hjemsagn
o. s. v.

Man mindes ad Modsætningens Vej om Oehlenschlägers:
»Et Kvad, fuld værd at høre« o. s. v. Hvilken Forskjel
i Følelsens og Sprogets Lødighed! Senere maatte
Hexametret holde for:
Oldtid toner min Sang, Dans Æt og Asernes Ankomst
fjern fra bebyggede Høje til Nords udyrkede Snefjeld
og det af Havet igjen fremblomstrende Cimbrias Sletter o. s. v.;

men heller ikke her er Klangen den ægte. - Baggesen
maatte føle med Mismod, at der var Egne af dansk
Sprogkunst, i hvilke han ikke havde hjemme, og han
fornam, at en Verden var ifærd med at dukke frem,
fra hvilken han var udelukket. Han havde forøvrigt
ingen Sympathi for denne Verden, selv inden Danmark
var bleven indlemmet i den. I en Skjærsliber-Sang
fra Nytaar 1802 er et af Ønskerne:

Der Dichtkunst wünsch ich die Füsse frei 
vom kettenklirrenden Reim,
die Flügel gereinigt von Schlegelei 
und allem klebenden Schleim.

Et Digt om Goethe ender Baggesen saaledes :

O, wollt' er sich manierlicher geberden! 
Fänd er der Lesewelt was Andres werth als Spott, 
was würd' aus ihm dann Grösseres noch werden - 
es würd' aus diesem grossen Goeth' ein Gott -

som overhovedet andet Bind af »Gedichte« 1803
ender med en Række epigrammatiske Udfald mod den nye
Skole, hvilke yderligere skærpedes i det paa denne
Tid skrevne, men først efter Baggesens Død udgivne
dramatiske Digt »Der vollendete Faust oder Romanien
in Jauer«.

En Linie i ovenciterede Digt fra 1803, hvori det
hedder om Goethe: »Er hat dem Pöbel manches Buch
geschenckt«, bragte den iltre Oehlenschläger i
Harnisk, og han skrev et polemisk Digt »Til Baggesen«,
der viser, hvilken Fart der kunde være i hans Satire,
naar Indignationen havde vakt den, og hvor kjækt
archilochiske Jamber sprang fra hans Strengeleg i
Ungdommens Hede. Nogle Strofer maa anføres:

Udi Korsør opvoxen,
til Byen kommen moxen,
Du var en lystig Ven.
Som Holberg Wessel smitted,
saa smitted han, som Kridtet,
Dig atter strax igjen.
Med Kallundborg, Korsør Du
nu skrev din Musa tom,
og rigtig med Honneur Du
fra dette Arbejd kom.

Der er en Tid, man græder 
og elsker alle Steder,
hvor der er rigt paa Vand. 
Jeg tilstaaer det med Smerte: 
der var en Tid, mit Hjerte 
Dig elskte, kjære Mand! 
Jeg eftersang din Trille 
og nynnede din Sang -
da var Forstanden lille 
og knap en Alen lang.
Der er en Tid, man higer
til Sirius'ers Riger,
til Soles høje Sol;
man elsker Eminensen -
det er Reminiscensen
af Barnets høje Stol!
Naar Du Dig nærmed Himle,
jeg tænkte: Himlen veed,
hvor han saa højt kan svimle
og falder ikke ned!

Du skjænkte mig din Lyre, 
da Sukker, Rom og Syre 
os gjorde Hjertet blødt. 
Jeg klimprede, jeg snakked -
snart blev mit Vers for blakket, 
snart blev det mig for sødt. 
Algodhed i det Høje 
da fandt Barmhjertighed,
den aabnede mit Øje - 
og væk jeg Lyren smed.

Dog - tænkte jeg - hvad Fanden!
hvo nægte kan, at Manden
besidder sit Talent?
Imedens om han tripper,
bisweilen som Skjærslipper
han synger excellent.
Men som paa Saar jeg bødte
og havde Skaden kvalt,
saae jeg dit Vers til Goethe
og i Forundring faldt.

Hvad? Synger han »for Pøbel«?
Sligt ormestukket Møbel
vil styrte Helten ned?
Du, højt en Jens for Piger.
som Goethes Kjortelfliger
bør kysse med Besked -
hvis Spring er lig en Laxes
i Taarers salte Sø!
Jens Baggesen maa baxes,
Jens Baggesen maa dø!

Det hvasse Digt blev dog ikke offentliggjort (før et
halvt Aarhundrede efter i »Erindringerne«), ejheller
en polemisk »Ode, skreven paa Toppen af St. Hans
Hospital« og et tredie polemisk Digt, hvori det hed:

For at reddes i Pølen, som nu Dig sylter, 
Klopstokker Du om paa Stylter, 
vil går være Homer af Profession,
istedetfor, kjære Mand!
hvad Du er, og hvad kun Du være kan: 
en lystig Patron. 
Skriv atter om Jeppe. 
Homer bli'er Du neppe.

Baggesen erfoer saaledes intet direkte om sin
digteriske Arvings forandrede Stemning, men af
Oehlenschlägers Skrifter fik han ikke mindre tydelig
Besked om, at det ikke var hans danske Lyre, den unge
Digter slog. At han var paa det Rene med Forholdet,
fremgaaer saaledes af et Rimbrev fra Vinteren 1803-4
til en Ven i Rom (»Romerering«), hvor han ved Tanken
om den evige Stad og dens Oldtidslevninger med
tilsigtet parodisk Overdrivelse hæver sig til Ønsket
om, at den hele Jord og han selv med maatte knuses
til Antikviteter, hvorpaa han fortsætter:

Svar mig, Kjære! svar oprigtig: 
Finder De min Tanke rigtig? 
Er der Tieckisk Sværmeri, 
er der Schlegelsk Poesi, 
er der ny Filosofi,
er der gammelt Raseri, 
er der klassisk Kiliasmus,
Højhed, Kraft, Enthusiasmus, 
Finhed, Stolthed, Energi, 
Anelse, Kritik, Geni -
kort: æsthetisk Ild deri?
Lugter ogsaa den af Fæet,
som imellem Faar og Gæs,
\udelukt af Propylæet*)
i Naturen gaaer paa Græs,
og som dumt sig vederkvæger
ved Forstandens Kilde? - Ven!
Skulde selv en Schlegel-schläger**)
kunne skamme sig ved den?
Er den værd de vilde Blikke,
han (hvis han sig fandt i Rom)
vilde lyne rundten om?
Ligner den - om nu just ikke
fuldelig, til Punkt og Prikke -
noget den beruste Hikke,
som ham sikkert der paakom
ved sin Sjæl i Alderdom [o: Oldtid]
ganske pærefuld at drikke? -
Svar mig! - Dog De tier? Sligt
synes Dem (hvis jeg kan læse
Trækket under deres Næse)
svimmel Hovmod altfor ligt.

Om jeg altsaa tog tilbage 
denne Pralen uden Mage?
Om for ham i Skjul jeg krøb 
vigende hans løbske Løb? 
Vel! jeg lader ham den Ære 
(men og ene ham) at være 
stærkest i poetisk Rus, 
Goethiskhed og klassisk Dus - 
ham, der (som os Rygtet siger) alt
besov Parnassets Piger 
i sin Vugge - ham, hvis Næb
kvidrede sin Jordemoder 
en af Sprogets bedste Oder 
i sit allerførste Flæb - 
ham, som alt før han gik ene,
drak sig fuld i Hippokrene, 
og saasnart ham hans Mama
lærte stamme plat: Papa! 
føj ed lyrisk til: Ha! ha! - 
ham, som gjorde (tabt desværre!) 
alt en Hymne til Vorherre,
fuld af Streger, i sit Svøb - -
ham i Drukkenskab at stikke 
vover min Begejstring ikke, 
Skjøndt i Digtervæddeløb 
fra de Fem og fra Forstanden 
den tør trodse hver en Anden.

*) Hentydning til Goethes Tidsskrift »Propyläen«
**) Tydelig Allusion til Oehlenschläger.


Baggesen var imidlertid kommen til Kjøbenhavn i 
Eftersommeren 1806 for at forberede Udgaver af 
nogle af sine Skrifter, deriblandt »Digtervandringer«
(o: »Labyrinthen« i nyt Oplag), »Nye blandede Digte«,    
»Eventyrer og  komiske Fortællinger« (ny Udg.) samt de   
nysnævnte til forskjellige Tider skrevne »Rimbreve«; 
om hvis spillende Vid og gratieuse Sprog ovenstaaende 
Citat kan give en Forestilling - Digte, hvori

søde, bløde, blide danske Sproget 
i Vers, der bølge sig som Ax
for Lunets Vind og Rim og saadan Noget,
sig snoer saa let og vever som en Lax -

eller, som det et andet Sted hedder:

Vers, som, foruden Sko og Strømper paa 
og uden store Spænder, høje Hæle, 
Naturens Gang paa bare Fødder gaa 
og maaske lettere som saa
sig gjennem Øret ind i Hjertet stjæle - 
Vers, som man ej saa let skal eftergjøre mig, 
fordi de gjøres ej.

Opholdet i Kjøbenhavn førte til det for Baggesen
betydningsfulde Bekjendtskab med A.S. Ørsted,
dengang Assessor i Hof- og

Stadsretten og meget søgt Manudukteur, og hans Hustru,
Oehlenschlägers yngre Søster Sophie, en højtbegavet,
om end ikke særlig kundskabsrig Personlighed, fuld
af Følelse og Higen, Varme og Liv, men hengiven til
Vemod og tillige noget sygelig baade paa Legeme
og Sjæl — Noget af »en uforstaaet«
Kvinde.  Baggesen. 

Titelkobber til «Digtervandringer« 1807Bekjendtskabet havde ikke varet ret mange
Dage, før Baggesen var stedet i fuldt Sværmeri for
den interessante unge Frue, og Sophie Ørsted følte
sig ikke mindre dragen mod den ved Aand, Vid og de
mest alsidige Interesser bedaarende Baggesen, der
udfyldte et af hendes Tilværelses Savn. Efter et Par
Maaneders Forløb blev Baggesen formelig optagen i det
Ørsted'ske Hus, hvor den meget beskjæftigede Ægtemand
aabenbart følte det som en Lettelse, at en Anden
paatog sig at bestride Konens Underholdning. Der
sværmedes nu fra begge Sider om Digtning og Filosofi,
om Kjærlighed og Venskab; Baggesen faldt i de
konvulsiviske Henrykkelser, som altid ledsagede
hans Sjæls Affekter, og Sophie sank daanende i hans
Arme. Han besang hende under Navnet »Lilia«, hun søgte
at omvende ham til en anden Opfattelse af Goethe,
og da han nu saae med den Elskedes Øjne, opdagede
han ogsaa strax, hvor fejlagtig hans tidligere Dom
om den tydske Digter havde været.

Det er let forklarligt, at han ogsaa af al Magt maatte
ønske at forandre sin Opfattelse af den danske Digter,
overfor hvem hans tilbedte Lilias Søsterfølelser
havde en næsten forgudende

Karakter. Litterairt Fjendskab til Broderen kunde
umuligt vedligeholdes Side om Side med erotisk
Venskab til Søsteren. Baggesen rakte da Haanden ud
imod Oehlenschläger i det berømte Rimbrev »Noureddin
til Aladdin«, der, skrevet i Ørsteds Hus og dateret
»den 14. November 1806«, Oehlenschlägers syvogtyve
Aars Fødselsdag, sendtes ham i et Særtryk til Paris,
inden det optoges i »Rimbrevene«. Idet Baggesen
heltigjennem støtter sig til Grundmodsætningen i
»Aladdin«, begynder han sit Forsoningsbrev saaledes:

Du har da fundet den, min Adam! den, jeg søgte
med Alvors dybe Grubien, med 
utrættelig Arbejdsomhed,
fra Sol gik op, til Sol gik ned, 
blandt Torne og Tidsler, i blodige Fjed, 
med glødende Pande, med strømmende Sved, 
mens Hindring og Fare min Stræben forøgte! 
Du har da fundet den, jeg søgte, 
fra Sol gik ned, til Sol gik op, 
i Afgrundens Skjød og paa Klippernes Top, 
med frysende Hjerne
ved Glimt af vor Nordpols bestandig urokkede Stjerne,
med isnende Bryst 
ved Smil kun af Maanens vemodigen vexlende Lyst,
alene, blandt Skygger, ufavnet, ukyst, 
hvor Alt i Naturen var tyst - 
Ja, Du har fundet den, jeg klarlig skued 
i hver en Slum, i hver en vaagen Drøm, 
naar varm af Andagt, skjønhedsdrukken, øm 
af kjælen Elskov, henrykt, Sjælen lued 
i sin Begejstrings underfulde Strøm, 
skjøndt Død i hvert et Bølgeslag den trued - 
ja Du har fundet den, jeg stirred paa
bestandig, mellem alle Livets Dampe: 
den gamle, hellige, forunderlige Lampe, 
Som i Naturen dybt nedgravet laa, 
og som jeg arme Trold med bundne Hænder
ej kunde naa.

Med Fryd, min Adam! jeg dit Fund erkjender.
Og skjøndt Du fandt, hvad Du har aldrig søgt,
som Lykken ene findes kan, iblinde; 
skjøndt Du, naar jeg har gravet, kun har spøgt, 
og skjøndt Du som et Barn end staaer derinde
blandt Underjordens diamantne Træer, 
din Undergang endnu som forhen nær, 
endnu fortryllet mer af Hulens falske Glimmer,
med Himmellampen i din Haand, 
end af dens ægte, fast umærkelige Skimmer, 
end ej, som jeg, erkjendende dens Aand; 
skjøndt, hildet end af Barnets Ledebaand, 
blandt Middelaldrens Hvælvinger og Buer 
Du famler efter Liv i Sølvets Muld, 
Ambrosia i æbledannet Guld 
og Nektar i safirne Druer; 
skjøndt Du er end det Brogede for huld; 
skjøndt Du har fyldet alle dine Lommer 
med Schlegelpærer og med Tieckske Blommer
og proppet Buxefikken altfor fuld 
af Goethes underjordiske Granater, 
imens din skjønne runde Hattepuld 
firkantes af et Calderonsk Theater - 
skjøndt Lampen Du med Haan har puttet i 
Belæsselsen af alt det andet Skramleri - 
skjøndt, havde Du betænkt Dig meget længe,
Du maaske ganske havde ladt den hænge - 
saa dog - Du har den eengang - og dens Aand
er din, min Adam! og din Ven, som ledte 
forgjæves efter den og, mens Du spøgte, svedte, 
med Vellyst rækker dig sin Haand.
Billedet føres videre med Skildringen af Aladdins
Vandring i Hulen, som han gaaer, »belæsset med de
tunge Stene, sin Gang i tusind og een Nat alene«,
medens Noureddin tvivler om, at han atter vil naa op
paa Jorden.

Dog steg nu alt med hvert dit Trin mit Haab, 
alt som Du hæved Dig og - Under over Under!  -
ej mer en rød og hvid, glathaget Dreng, 
der efter alle Frugter greb iflæng, 
men alt en Mand med Skjæg, jeg saae Dig i Vaulunder
ved Hjælp af gamle Mimers egen Stav 
at vælte Stenen fra din mørke Grav
med vældig Kraft. Ej fandt jeg længer nødig
at hjælpe Dig; min Arm var overflødig: 
knap var Du med den hele Krop 
af Hulens Aabning kommen op, 
saa skued jeg Dig, henrykt, selv at gnide 
din underfulde Lampes rette Side, 
og høj og herlig stod Du med et Hop 
som Hakon Jarl paa Fjeldets Top.

Baggesen hilser da nu Oehlenschlager som »Danmarks
Melpomenes største Digter«, giver ham Broderkys og
beder ham glemme »de blinde Puf, vi gav hinanden«;
som Castor og Pollux skulle de to Digtere straale
Side om Side -

og Lygtemændene, som under vore Fjed

opklavre,  sparkende hinanden ned,
se, højt paa Toppen, studsende derved,
Aladdins og Noureddins Fred
og gaa ved dette Særsyn fra Forstanden!

Til Slutning bebuder Baggesen sit snarlige Gjensyn
med Oehlenschlager i »Aanders Helvede«, Paris:

Der skal Du af min glade Læbe høre, 
hvad i et Brev jeg ej kan helt udføre - 
der skal jeg, i din Favn, fortælle Dig, 
hvad Salighed jeg troer der venter mig,
naar jeg har kæmpet alle mine Kampe! 
Dig vinker i din Lampes Aanders Dands 
paa Fjeldets Tinding Evighedens Krands; 
jeg vandrer end, Skjøndt ej blandt Dalens Dampe,
forsigtig, varsomdristig, uden Lampe; 
min Gang mod Banens store Maal er sen, 
men stadig, lige, tryg, paa begge Ben. 
Dog hvad jeg finder, efter mange Kampe
(ifald jeg ellers finder en), 
det bliver nepp den forunderlige Lampe, 
men ventelig Vaulunders Sten.

Det er et sælsomt bevægende Digt, dette Rimbrev,
gjennem hvis lette Rhythmer saamange stærke Følelser
slynge sig: Mandens Resignation overfor Ynglingen,
fordi Kunstneren maa bøje sig for det større
Kunstværk, en Hyldest, som er en Blanding af indre
Tilskyndelse og Selvovervindelse, paa eengang sød
og bitter, og hvis begejstrede Tilslutning derfor
hele Tiden ledsages af Paavisninger af, hvor let
den Hyldede er kommen til sin Sejr i Modsætning

til Den, der har kæmpet et helt Manddomsliv og nu
maa se sig Frugten berøvet. Hvor dybsindig Baggesen
end har benyttet Aladdins-Digtningen i sit Rimbrevs
Tjeneste, forfejler han ikke destomindre sin Virkning
ved stadig at betone sin Stræben, sin Flid, ja sin
Sved og med Forkjærlighed at fremstille Oehlenschläger
som den blot heldige, men ellers baade uvidende og
om sin egen Lykke drengeagtig ubekymrede Parvenu,
der kunde trænge til hans Raad og Vejledning. Han
maa jo dog tilsidst indrømme, at det ifølge hele den
Eventyr-Tanke, han har benyttet, ikke er »Sveden«,
men Poesiens Naadevalg, det kommer an paa, og at
Den, som ejede Lampen, ogsaa forstod at gnide den;
han maatte vedgaa, at »Vaulundurs« og »Hakon Jarls«
Forfatter ikke længer var den umodne Dreng, men en
mandvoxen Yngling (»Vaulundur« var forøvrigt skrevet
før »Aladdin«). Og naar han tilsidst foreslog et
Forbund mellem Aladdin og Noureddin, da gik han
udenfor det valgte Billede; thi dette kjender kun
uforsonlig Adskillelse mellem disse to som mellem det
Godes og det Ondes Verden. Saaledes forstod ialfald
Oehlenschläger det, men maatte senere lade sig belære
om, at han havde mistydet dette Billede »paa Kald og
Pligt, paa Genius og Flid, paa Vaar og Høst, Natur
og Kunst«.

Som det var at forudse, tog Oehlenschläger kun med
en vis Kølighed mod den fremrakte Haand. Hans Svar er
værdigt og vidner ved sit hele Tankeindhold om, at han
forlængst har rystet Barnet af Ærmet og - som Aladdin
efter Lampens Gjenerobring - faaet fuld Klarhed over
sit Eje, dets Værd og dets Benyttelse. Baggesens lette
Rimbrevform indlod Oehlenschläger sig klogelig ikke
paa at efterligne; i vægtige Trimetre giver han sit
vægtige Svar, som hviler paa en sikker Erkjendelse af
egen Ejendommelighed, medens Baggesens Allianceforslag
vel - i Betragtning af Personligheden og Forholdene
- uden Uret imod ham kan betragtes som et af de
mange øjeblikkeligt opluende Blus, af hvilke hans
Digterliv bestaaer. Oehlenschläger imødegaaer som
en Ensidighed den Bebrejdelse af Baggesen, at han
ikke længe har fundet ham »paa den af Grækenland og
Evigheden erkjendte Kunstens rette Vej«. Den, der
forlanger, »at al Bevægen sig kun ytre skal i den af
ham bestandig foretrukne Takt« - sigter Digteren -

han glemmer, uviis, denne Takt er højest selv 
eet Slag kun i den store Rhythmus-Harmoni,
der fortbevæger Kloden med Bedrifterne. 
Han fejler, som et eengang tilvant eget Snit 
i Kunsten kræver; thi den unge Verden vil 
med egen Lyst sig ytre paa sin egen Vis, 
og ikkun Stivhed holder paa sit Ludvigshof,
men rasken Yngling kaster falske Pudderhaar 
og lader fri den dunkle Lok om Skuldre slaa.

Fra den »rette Vej« har Oehlenschläger, ifølge Baggesens 
Karakteristik af »Aladdins« »brogede« Verden, ladet sig 
lede bort af nytydsk Indflydelse. Oehlenschlager svarer:

Er dette Spil et Laan fra Tydskland? Spøgte da 
en Shakspeare aldrig Sommernatten hen, og steg 
hans Fantasier aldrig vældigt i en Storm? 
Var Gozzi fra Germanien? Er dette Land, 
det skjønne, vidtudbredte, kun en sandig Ørk, 
som intet mer Beundrings-, Hyldingsværdigt har? 
dets Kunst en Pest for Landet? Snurrepiberi 
og Ranglemænd Thuiskons Barder, naar vi højt 
undtage, hvo med Bifald ranglet har for Dig? 
Ha, Dannerdigter! kalder Sligt Du Billighed?
- - - - - - - - - - - - - - - - - - - - - -
Hvad altsaa nu Aladdin angaaer, tænker jeg: 
Vi la'er hans underlige Lampe brænde fort 
og pudser ikke Tanden altfor nær, da let 
paa denne Vis den kunde slukkes. Heller ej 
er Lampens Digt et Barneværk, i Søvne gjort; 
det skuer med et vaagent Øje Verden rundt. 
Det spøger heller ej bestandig under Jord, 
men funkler, lig de Goethiske Granater: først 
en Sten i Fjeldet, suser dernæst vældigt frem, 
en Kugle gjennem Luften, og forvandler sig 
mod Slutning til et Æble mellemgrønne Løv.

Medens dette Svar bevarer sin Ligevægt selv i de
Partier, hvor der siges Baggesen hvasse Ting (som hvor
Oehlenschläger undersøger Baggesens Berettigelse til
at kalde sig Noureddin), faaer det officielle Decorum
en ejendommelig Kommentar i samtidige Privatudtalelser
af Digteren, der ret vise os, hvor det kogte og
skummede i hans ungdommelig iltre Sind. I et Brev til
Kamma Rahbek skriver han just paa denne Tid: »Er det
dog ikke løjerligt, at den Vindhas, den Pigernes Jens,
vil gjøre sig til en sat, stadig, betænksom, svedende,
vaagende, grublende Mand og mig til en glathaget,
uopdragen Dreng? Lad ham probere at danne en Aladdin,
han barer sig Pinedød nok! Eller troer han maaske,
at den Kunst at
kunne komponere flyver En i Munden som en stegt Due,
inden man har studeret Kontrapunkten og Generalbassen? 
- Fantasi er den sande Verdenssjæl. Det er den
Kraft, som øjeblikkeliggjør os enhver forsvunden Tid
og Ting, og som altsaa sætter os det hele Verdensliv
i sin Storhed tilskue. Den giver Stoffet, de andre
Evner tilbereder det; men hvad hjælper det, at
Billedhuggeren har Hammer og Mejsel, naar han ingen
Marmor har? Fantasi til at opfinde og gjenkalde sig
Tingene, Begejstring til at opfatte dem, Kraft til
at udføre dem, Forstand til at ordne, Følelse til
at levendegjøre og Vittighed til at blande, muntre
og udsmykke dem - uden dette forenet frembringes
intet stort Kunstværk. Og nu vor Baggesen! Du milde
Himmel! Tingene rende af med ham, istedetfor at
han skulde løbe af med Tingene. Og han vilde gnide
Kobberrust!*) Ja, jeg har rigtignok før seet Kobbertøj
poleres med en Trippelse af stødte Mursten og raadne
Citroner. Æbleskivepanderne og Bouillonskjedlerne
i Sophies Kobber-Kjøkken kan han maaske skure, men 
Aladdin skal Monsiøren smukt holde sin Næse fra. 
Han har lært af Voss at gjøre regelmæssige Hexametrer, 
og nu troer han, at Hexameter og Hexeri er Et og det 
Samme, fordi de begge begynde med Hex« o. s. v. 
(Medd. af KR. ARENTZEN i »Bagg. og Oehl.« II.).

*) Baggesen havde i Rimbrevet sagt:
Jeg, som ikke Lampen har, men veed
pm Lampens Brug og Lampens Aand Besked,
vil lære Dig, dens Kobberrust at gnide.

At Baggesen har følt sig dybt krænket over, at hans,
den ældre, berømte Digters Forsoningstilbud blev
saa køligt modtaget, er forstaaeligt; men han havde
Selvbeherskelse nok til at skjule, denne Krænkelse
bag de ædle Følelser, han aabenbarer i sit mesterlige
Svar; han lagde sig Situationen tilrette som den
Resignerende, der villig træder tilbage og ikke tager
Ungdommen dens Opbrusning ilde op - den vittige
Digter, hvis Pen kunde være spids som faa, slaaer
ind i den bløde Tone og bevarer herved en overlegen
Værdighed overfor Modpartens kjække Selvvurdering. Og
vemodig skjøn er unægtelig hans Selvbetragtning,
naar han siger:

Barn har jeg været, Adam! ogsaa mig 
har Ranglen engang tryllet og Trompeten 
med Bladguld om Zinnobermunden og
den lille Hest med Piben i - som Yngling 
jeg og har lyttet til Sireners Sang
Det nittende Aarhundrede.

og ladt mig føre vild af Lygtemænd 
paa mangen natlig Vandring - altfor syg
jeg ofte været har, som Du for frisk - 
og nærmte Du Dig Skylla, lidt forvoven, 
kom jeg, lidt frygtsom, tidt for nær Karybdis - 
maaske jeg end, som Mand, er mer Odysseus 
i Raad end Peleus' Søn i Kamp - blandt Sangens
Krigsdommere, der Styrke bør og Visdom 
forene, mer en Josva lig end Samson - 
hvad veed jeg! Men Filister er jeg ej; 
thi dybt jeg føler i min stille Kraft,
at slaaer mig end en Stærkere, jeg dog 
af Samson selv ej slaaes i Tusindtal.

Og sand Følelelse vil Ingen kunne undlade at høre ud
af de Linier, hvormed Baggesen ender sit Svar, idet
han beder til Apollo og alle Guderne for sin unge,
sejrrige Digterfælle:

Vogt ham for Fald! Han ene falde kan 
ved Overflyven af sig selv, ved, altfor kjæk, 
at ville mer end hans, mer end det Meste. 
Indgiv ham mindre Tillid til sin mindre 
og større til sin større Kraft - den største
blev hans! Paa Banen, han har valgt, jeg aldrig
vil naa ham; thi til dennes Tvillingtop 
opløfter ene Tvillingvingen, som 
i Vuggen alt af Barnets Haand og Fod 
frempipped i dramatisk Dobbeltleg. 
O, lad ham ej miskjende denne Kraft, 
som brød i Shakspeare ud til Kunstens største Gran
paa sin Tidsalders Dovre! Lad den, hellig høj
som hin og underfuld, men mere rund -
en Tempelkuppel mod et Kirkespir -
udbryde paa vor Nutids Libanon
som Melpomenes største Ceder! Storm
og Torden, Livets Uvejr, skaane
dens højtidsfulde Krone! Hjertets Saar
ej nage Marven i dens Stamme! Savn
af Livets Nødtørft aldrig bore sig
ind i dens stærke Rødder! Engang frisk
og lykkelig, ej blot af Musen, men
af Skjæbnen blidt og huldeligen tilsmilt,
se Dannemark sin Digter, før omsonst
dets spildte Taarer kalder ham tilbage!

At Baggesen ikke uden dyb Bevægelse har nedskrevet de
sidste Linier, der male det lykkelige Modstykke til
hans egen Livs- og Digterlod, føler man saa at sige
ud af Ordene og deres Klang, saa simpelt gribende
den er i sin stille Klage. At den Position, han havde
valgt, tillige var paa eengang den værdigste og den
klogeste, indsaa han sikkerlig; han befæstede den
yderligere ved den fine Maade, hvorpaa han tog ædel
Hævn over Oehlenschlägers Digt »Korsør« (S. 41),
som man bør sammenholde med følgende Baggesenske
Pendant »Frederiksberg Slot«:

Her er altsaa det Slot, hvor min Adam fødtes! Hvor solbart, 
smilende, muntert og skjønt! næsten et Barn af et Slot! 
Straalerne tænde dets Vindver i Solskin - pureste Guld kun 
synes det da; men i Slud synes det og kun af Glas. 
Kongen om Sommeren boer i dets Borg med hele sin Hofstat - 
høj Majestæt er deri; Vintren dog jager den bort. 
Smaa Malerier i Salene sees: Landskaber og Søslag, 
intet af Rafael selv - dog, det kan komme maaske! . . . 
Ja, det er Danmarks skjønneste Slot, trods alle dets Smaafejl.

Hvad er mod det vel Korsør, ak, hvor jeg Stakkel blev født! 
Dette beboes af et Hof, mit, faldende, næsten af Ingen; 
dette sig hæver i Sky, hint er beskvulpet af Vand. 
Nær Krigsskibenes taarnede Stad ved Sundet er dette, 
nær Postsmakkernes By ligger ved Beltetkun hint.

Afstand! skulde Du være saa stor fra Sanger til Sanger, 
som mellem Slot Du og Slot findes? Hvad veed jeg? Maaske. 
Stort er just ikke mit Haab. Jeg veed slet Intet som Digter; 
og hvad jeg troer om mig selv, Gud! er uendelig lidt.


Baggesens Haandskrift
oran i et Hr. Otto B. Wroblewski tilhørende Exemplar af «Skjmtsomme Rimbreve«. De anførte Linier ere en Omskrivning af det oprindelig til Sophie Heller (1790) henvendte Rimbrev «Fuglen«, men her (1816) anvendt paa Digterens nuesye Sværmeri, den som «Nanna« besungen Frk. Frederikke Balle.


»De »Skjemtsomme Rimbreve« ere maaske det allermest 
prægnante Udtryk for Baggesens Digterindividualitet:   
i en bagatelagtig Form den gratieuseste Leg snart med 
Hverdagsting, snart med betydelige Tanker, hvis Antydning
peger mod et af

vigtige Spørgsmaal stærktbevæget Indre, men som heller
ikke faae Lov til at blive mere end Antydning. Vil
man lære Baggesens vidunderlige Sprogkunst at kjende,
skal man først og fremmest gaa til »Rimbrevene«;
det er ogsaa i denne, han selv søger Berettigelsen
til disse halvt private Epistlers Offentliggjørelse,
naar han i Fortalen bemærker, at »dersom der i hans
Modersmaal gives Noget i Stil, Sprog og Versemaal
lettere, rundere og mere flydende, har han havt Uret
i at drage disse Smaadigte frem for Lyset«. Rahbek
siger træffende om disse Vers, »der trækkes ud
og ind alt efter Musens løjerlige Sind«, at de
»i deres Bugtninger og Vendinger stedse udgjøre
den fuldkomneste poetiske Periode, vort Sprog
har at fremvise«. I en udmærket kritisk og med en
Mangfoldighed af oplysende Noter forsynet Udgave af
A. ARLAUD foreligge »Rimbreve og poetiske Epistler«
i to Bind, første Samling (1784-1808) udkommen 1891,
anden Samling (1809-23) udkommen 1893. De litteraire
Ideer, som Rimbrevet fra Noureddin til Aladdin
bevægede sig om, komme paany frem i den 1807 udgivne
polemiske Digtning »Gjengangeren og han selv eller
Baggesen over Baggesen«. I dette aandfulde Arbejde
vender Digteren sig til det nye Aarhundrede og bebuder
for sit Vedkommende en ny Begyndelse i dets Aand. Han
deler sig i et »Jeg selv«, som nu eengang for alle
er død

- død for Andres Liv,
for hvad man kalder saa, for hvad jeg kalder Kede, 
Kuld, Krampe, Kryben, Kjævlen, Kamp og Krig,
Krimskrams, Kujonskab og Kjæltringeri 
og Alt, hvortil min Sjæl har Lede -

og en Gjenganger, der repræsenterer hans danske Væsen,
men følgelig kun udgjør »højt en Trediedel, af hvad
jeg vilde være, var jeg hel.« Mellem disse udvexles
der æsthetiske Meninger. »Gjengangeren« bebrejder
sin Mod- eller Medpart, hvad man nu vil kalde ham,
at han bekriger den nye tydske Maneer formeget baade
hjemme og ude; hvor dansk end »Gjengangeren« føler
sig, maa han dog bekjende, at han helder noget til
denne nye Maneer:

der er dog i det barnlige Tieckagtige,
skjøndt samme falder lidt i det Barnagtige,
saavelsom i det overgivne Schlegelske,
saameget det og falder i det Flegelske,
det Allervigtigste for Poesi:
Geni.
Det forekommer »Gjengangeren«, at Pegasus er mere
kjendelig som Stammefader i Romantikernes »springske
Foler« end i de »veltilkjørte gamle Heste«:

Jeg elsker mer den flammende Komet 
end Caput mortuum af en Planet, 
og troer endog, jeg heller dele vilde
med Irokeser paa Kristinos Is 
et ægte kannibalisk Gilde 
end med forkunstlede Franzoser, nok saa milde
et smagfuldt Aftensmaaltid i Paris,
naar ved Modtagen af en slig Indbydelse
jeg saae paa sand poetisk Nydelse.
Naar galt skal være, heller Raseri,
som aldrig hørtes før med Tralleralleralle
end nok saa sund Forstand og Prækener, som Alle
tilforn har hørt i vores Poesi!

»Jeg selv« svarer, at han ganske er af samme Mening:

Jeg foretrækker selv den vildeste Natur
for pur
Kultur -
naar galt skal være! Men, alvorlig talt,
hvor staaer der skrevet, det skal være galt?

Han holder sig til »den Venusinske Digters« Erklæring
i »Ars poetica: »at flittig Kunst til Rigdom af Geni bør
ægtevies i ægte Poesi«. Paa Vandringen i Søndermarken
standser han ved det norske Hus og fremhæver det som
et Billede paa Kunstens Magt, der forener i rolig
Harmoni, hvad vildt Naturen spreder, og »flytter til
vor egen Bopæl hen«, hvad »harmonisk helt hin gav
paa fjerne Steder«. Hvad nu Kunstens Fremtidsopgave
angaaer, mener »Jeg selv«, at »vi burde hæve vores
Poesi til Højden af vor Olds Filosofi«, nedbryde de
gamle Billedskranker og skjænke den kommende Slægt,
som Erstatning for den poetiske Begrebskreds, vi
have arvet fra Fortiden, en lignende, som monumentalt
Udtryk for »vor Tids Baad og Videnskab og Tro«; han
antyder, at det maa blive Naturvidenskaben og dens
Filosofi, af hvilke den nye poetiske Billedverden
skal fremgaa, og »Gjengangeren« svarer hertil:

Du tænder mig i Fantasiens Ørke
et Lys, som klarer pludseligen op
min Grublens tykke Mulm. Til Digterfjeldets Top
det lede skal min Aand igjennem Sangens Mørke.

Side om Side med denne Bebudelse af den nye Poesi
gaaer i det dybsindige Digt en ægte baggesensk
Persiflage af de forældede, faldefærdige Smagssystemer
og deres Talsmænd. Sin polemiske Troesbekjendelse
aflægger »Jeg selv« i de fortræffelige Linier:
Fred ønsker jeg af Hjertens Grund paa Jorden,
især i Norden -
men i Poeters Himmel Kamp og Krig;
den ellers vorder den katholske lig,
hvori hvert sælle Faar med eviggrønne Palmer
staaer som en Kor-Statist og bræger sine Psalmer
mens hele Jorden, from og fredelig,
som i et Søndagsselskabs Himmerig,
i salige Monotonier
af dejlige moralske Poesier
tildøde venteligen kjeder sig.

Og saa gaaer det løs. Først og fremmest over den
æsthetiske Overdommer Rahbek, hvis Allemands-Ros »Jeg
selv« paa det Bestemteste frabeder sig:

Sæt, at han virkelig mig i sit Hjerte troer, 
hvad han har kaldet mig som Digter, stor - 
hvor kan Du vente, slig en Tro mig skulde fryde
hos Den, der, naar han taler om vort Sprog, 
mig putter med den første bedste Pog, 
som giver ud paa Prent sin Stilebog 
med alle Bommerter, i en og samme Gryde? 
Hvor kan Du tro mig Bifald kjært af den, 
som ej bifalder blot, men ofte priser 
gemene danske prentede Sottiser, 
og bukker sig ej blot, men kaster rent sig hen for  
Badens og Sporons og selv for Sanders Pen?
Hvor kan Du tro, de Digter-Epitheter, 
hvormed han pryder af og til mit Navn, 
mig skulde klinge mer end: Kaspar, Claus og Peter
af En, som tæller elleve Poeter, 
selvtolvte her i Kjøbenhavn? 
Hvor kan Du tro, jeg ikke meget heller
mig skjælde lod en Smule kraftig ud 
af En, som gjør en Schikaneder eller 
en Pøbelmorer til Parnassets Gud? 
Det er mig ingen Lyst, med Ros at tyldes 
af hvem det er, hvor og jeg kommer hen, 
og hvor Du, som mit Gjenfærd, gaaer igjen; 
men hvad og dit og dat et gammelt Forhold skyldes,
trods hvert et Dog og hvert et Men, 
jeg ikke store, men og ej, som Den og Den,
aldeles lille Baggesen, 
jeg siger det endnu engang igjen 
det er mig ubehageligt at hyldes 
af alle maadelige Digtres Ven.

»Gjengangeren« giver i al Korthed den samlede kjøbenhavnske 
Kritik dens Skudsmaal i følgende morsomt formulerede 
Begravelses-Attest:

Den skranted noget under Rahbeks Pen 
(med Pennen mener jeg hans Aands Begavelse),
og under Sanders Blyant døde den - 
saa kom en vis Claus Pavels eller Pavelse,
min og Hr. Lundbyes inderlige Ven - 
bekjendt med næsten hver en Sprogets Stavelse,
men uden Blyant selv, end sige Pen 
I Mangel af de tvende førstes Havelse 
han puttede sit aandelige Nul 
i Kjøbenhavnskritikens tomme Hul 
og recenserte med et Stykke Kul - 
Tak ske hans Digterkirkegaards Tillavelse, 
Tak ske hans lærde Roden Nat og Dag,
den gamle, syge, døde gode Smag 
fik derved dog en kristelig Begravelse.
Til Slutning samler »Jeg selv« Kampen for Kunsten,
Smagen og Sproget i det homeriske Billede af den
hjemvendende Odysseus, der driver de frække Bejlere
paa Flugt:

Det er for Alt, hvad mig er helligt vorden 
og dyrebart paa denne Plet af Jorden 
(maaske den bedste, hvis, som jeg gjør Mit, 
Hver kjæk og ufortrøden gjorde Sit):
for Tanken og for Følelsen i Norden, 
saavidt den ytrer sig i Sang, 
jeg mod de Svirebrødre, som fortære
Parnassets Gods og skjænde Musers Ære, 
Satirens krigeriske Fane svang. 
Nu hjælper ingen Sukken, ingen Stønnen; 
nu svæver over Hovdet deres Dom. 
Odysseus, som de frækt med Vinen overstænkte,
fordi de ham en gammel Betler tænkte, 
foryngt, i al sin Kraft tilbagekom. - 
Vor Dialog er blot en Kamp for Spøg, der fælder
Antinoos til Prøve! Ve dem! ve, 
naar jeg slaaer Hammen af og holder op at le,
naar hele Sværmen det for Alvor gjælder, 
hvis de mig tirre til det sidste store Slag, 
hvor sig Telemach os vil med min Harm forene,
tilskyndet af vort Nordias Athene, 
for at fuldende deres Dommedag!

Telemachos, Odysseus' Søn, er Oehlenschläger. Baggesen
mente endnu, at den endelige, afgjørende Kamp mod
Kunstens Forfald og den slette Smag skulde finde
dem Side om Side. I denne Tro forlod han i Majmaaned
1807 Kjøbenhavn og drog til Paris, efterladende sin
Handske som en Udfordring til sin litteraire Samtid.

Imidlertid havde Oehlenschlager i Paris havt Lejlighed
til at se nogle af Romantikerne paa nært Hold, og deres  
Færd havde ingenlunde behaget ham. Over Brødrene 
Schlegels Optræden var han saa indigneret, at der i 
hans Privatbreve forekommer ligefremme Invektiver mod  
dem, og hvilket Blik han havde faaet for deres 
litteraire Værd, har han udtrykt i to kvikke Linier:

Ach, hätten wir statt Schlegeln Lessing, 
nur ein Stück Gold für zwei Stück Messing!

Overhovedet var Oehlenschläger paa dette Tidspunkt
ifærd med at foretage en decideret Svingning bort fra
den romantiske Skole, og her, som næsten altid, vare
almindelige og personlige Motiver nøje forenede. Hans
sunde Natur kunde ikke billige Romantikens poetiske
Udskejelser og endnu mindre dens fanatiske Fordømmelse
af enhver anden Anskuelse; men dertil kom, at hans
Selvfølelse var ifærd med at voxe til Selvbeundring -
»ein guter Knabe, wenn er nur nicht so eitel wäre«,
skriver Fr. Schlegel om ham paa denne Tid - der ikke
taalte nogen Tilsidesættelse eller Hovmestereren,
og for hvilken
enhver Tanke om Afhængighed var en Forargelse, saa han
end ikke kan mindes sin tidligere Underkastelse under
Steffens uden at forbitres: »Jeg skammer mig, naar jeg
tænker paa alle de ensidige Domme, som Steffens i sin
Rus forledede mig til,« skriver han til H.C. Ørsted
og tilstaaer denne rentud, at han holder Rahbek for
en bedre Æsthetiker end Steffens. Maadehold kjendte
det brusende Ungdomsblod ikke, og det hjalp ham kun
lidet, at den besindige Vens gyldne Ord raadede ham
til at sky Yderlighederne. »Man forlader den nyere
Skole som enhver anden,« skrev H.C. Ørsted til ham,
»naar man ikke længer behøver at gaa i Skole; men
lad os vel vogte os for at give Stympere Lov til at
raabe Triumf over de Mænd, som kraftigen have vakt
en desværre slumrende Aand. Du havde været en Daare,
dersom det Parti, som Du i adskillige Aar med mere
end billig Heftighed havde forfægtet, ikke havde
udmærket sig ved Andet end ved Pral og tom Dunst.«

I Paris skrev Oehlenschläger Tragedien »Palnatoke« (udk. 
1809) i hvilken, trods dens Mangel paa Kjærlighedshandling
og trods det vildt-mandige Emne, det sentimentale
Element, især repræsenteret af den lidet islandske
Islænder Thorvald, staaer noget blodløst ved Siden
af de raske Kæmpeoptrin og den Fantasiens Styrke, der
endog overvældede Digteren selv, da han skrev Scenen,
hvor Kong Harald Blaatand i Mørke ifører sig sin
Ligdragt istedetfor Kroningsdragten; Oehlenschläger
blev saa betagen, da dette Billede viste sig for ham,
at han ilede ind til sin Stue-Nabo BRØNDSTED og bad
ham spille noget Lystigt, for at jage Synet bort;
som et Udslag af Digterens vaagnende Anti-Romantisme
kan mærkes den kraftige nordiske Aands Protest mod
»den lumre Munkepest fra Syd«. Ligeledes i Paris blev 
i Begyndelsen af 1808 »Axel og Valborg« til (udk. 
1810), Forherligelsen af nordisk Kjærligheds-Troskab, 
formet til en Tragedie paa Grundlag af Folkevisen. 
Ligesom tidligere »Hakon Jarl« blev denne Tragedie 
læst med Begejstring i Originalmanuskript og 
Afskrifter af Digterens stadig voxende Tilhængerkreds. 
»Over hele Byen spurgte man allerede efter »Axel og 
Valborg« før den kom,« skriver H.C. Ørsted til Vennen; 
»og nu, da den er kommen, tales mere om den end om de 
fleste trykte Bøger. Jeg hører, at næsten alle 
skikkelige Folk have læst den - Gud veed, hvorfra de 
have faaet den.« Afskrifterne solgtes i dyre Domme, 
fortæller Oehlenschläger i sine Erindringer, »og man 
havde saaledes

Oehlenschlägers Haandskrift.

De to første Sider af det fra Paris hjemsendte,
af Digteren egenhændig skrevne Exemplar af »Axel
og Valborg« Originalen findes i den Abrahams'ske
Autografsamling paa det St. kgl. Bibliothek.


Baggesens Haandskrift.
den Fornøjelse at sætte sig hen i Munketiden før
Bogtrykkerkunstens Opfindelse, hvor et smukt afskrevet
Exemplar forhøjede Nydelsen, fordi den var sjeldnere,
og fordi man nød Noget, som Andre ikke kunde nyde.«
— Af mindre Digtninger fra Pariseropholdet maa nævnes
Romancerne »Ægirs Gave« og »De tvende Kirketaarne«, i 
hvilken sidste Folkevisetonen er truffen med Mesterskab.

Axel og Valborg IIIe Act

Titelkobber af Eckerberg til «Aglaia, en Nytaarsgave for 1810«.

Over Schweiz, hvor han tilbragte Vinteren 1808—9
i Coppet som Baronesse Staël-Holsteins Gjæst,
gik Oehlenschläger til Italien og naaede i April
Rom. En af hans første Vandringer var til Thorvaldsens
Værksted. »Hvor glad forbausedes jeg ved at se hans
Jason, hans Mars og alle de andre herlige Sager,«
fortæller Digteren. »Jeg kjendte hidindtil intet af
hans Arbejder og havde aldrig seet ham selv. Som jeg
nu stod fordybet i at skue og endelig kastede Øjet
til en Side, opdagede jeg en temmelig slet klædt Mand
med et regelmæssigt, aandfuldt Ansigt, smukke blaa 
Øjne, med lerbestænkede Støvler, staa ved min Side og 
betragte mig opmærksomt. »Thorvaldsen!« raabte jeg. — 
»Oehlenschläger!« raabte han. Vi omfavnede og kyssede 
hinanden, og fra det Øjeblik var Broderskabet sluttet.«

I Rom digtedes »Correggio« — paa Tydsk (udk. paa
Dansk 1811). »Da Correggio er et Emne, som ikke er
dansk, men europæisk,« skriver Oehlenschläger til
H.C. Ørsted, »vil jeg vise

Tydskland, hvad jeg kan gjøre med det tydske Sprog, naar 
jeg er ubunden, da jeg dog nu engang er i Aande med at 
skrive germanisk.« 

Oehlenschläger.

Originalmaleriet, der har tilhørt afdøde Edv. Hvidt og nu er indlemmet i Fredriksborg Samlingen,
har længe været tillagt Riepenhausen, aabenbart ved en Forvexling med den S. 28 gjengivne
Tegning. I Traps «Billeder af berømte danske Mænd og Kvinder« angives Maleriet at være malet i
Rom af Historiemaler J. L. Lund, som ifølge «Erindringerne« var Oehlenschlägers Fætter.

Han fik egenlig ikke stor  Glæde af 
denne sproglige Udvandring til den større Litteratur: 
for Goethe kom han ikke til at læse Tragedien

op, som han havde glædet sig til, og Tieck
underkastede den en meget udførlig, men væsenlig
nedsættende Kritik, fremhævende Kunstnerdramernes
Mislighed overhovedet og »Correggio«s Fejlgreb
ganske i Særdeleshed. Den historiske Correggio
giver Oehlenschlägers Drama unægtelig ikke, ligesaa
lidt som hans nordiske Tragedier give os Nordens
virkelige Helteliv, og da Stykkets Hovedperson
fra først til sidst er mere lidende end handlende,
bliver Følelsessiden af hans Natur yderligere stærkt
betonet, ligesom baade selve hans tragiske Undergang —
»han synker under Vægten af det, han ikke har«, sagde
Md. Staël vittigt — og det allegoriske Udstyr, den
omgives med, ikke er af nogen heldig Virkning hverken
paa Scenen eller under Læsningen. Desuagtet har
Dramaet en Fylde af ægte oehlenschlägerske Skjønheder,
hans ideale Opfattelse af Kunsten kommer veltalende
tilorde, og et Par Karaktertegninger — Mikel Angelo
og Giulio Romano — er fortrinligt lykkedes.

1 Septbr. 1809 tiltraadte Oehlenschläger Hjemrejsen
fra Rom og naaede Kjøbenhavn nogle Dage efter sin 
Fødselsdag. Forholdsvis kun kjendt af Faa var han 
draget ud, umiddelbart efter Udgivelsen af de
»Poetiske Skrifter« — hæderomstraalet vendte han hjem
som Nationens Yndlingsdigter. Theatret havde ydet
hans Navnkundighed sin virksomme Hjælp: »Hakon Jarl«
og »Palnatoke« vare blevne opførte, »Axel og Valborg«
var under Indstudering. Strax efter Hjemkomsten fik
han Titel af Professor, og Aaret efter udnævntes han
til Professor i Æsthetik ved Universitetet. I Maj
1810 holdt han Bryllup med sin Forlovede. Christiane
Oehlenschläger blev ham en trofast og virkedygtig
Ledsagerinde gjennem Livet; det gik Ægteparret i
Virkeligheden, som Chr. Richardt omskrivende har sagt
om Forholdet mellem Forfatter og Forlægger:

Christiane Oehlenschläger,
f. Heger.


Mens ved Kastale-Kruset 
han stirrer mod det Blaa,
har hun saa travlt i Huset 
og klæder Flokken paa —


thi i den Aarrække, da Oehlenschläger for den forøgede
Indtægts Skyld var sin egen Forlægger, var Hustruen
den egenlige Forretningsfører, Kommissionair og
Korrespondent. Hendes Eftermæle har HAUCH sat i et
skjønt Digt, der tegner hende som en af de sjeldent
sanddru og stærke Karakterer:

Havde Du levet i Tider,
hvor det gjaldt
med ubøjet Sind
at bøje sin Nakke for Staalet,
at besegle sit Ord med sit Hjerteblod,
at ofre sit Liv for den Elskedes Frelse,
da var Du vandret til Graven
med dristig Fod,
og som Heltinde
havde sildige Slægter Dig prist.

»Komedier og Romaner ende med Heltens Bryllup,« siger
Oehlenschläger i den tydske Udgave af sit Levnet;
»de fleste Levnetsløb burde gjøre det Samme. Det
Eventyrlige og Tilfældige, et Menneskes psykologiske
Udvikling, der gjør Fortællingen morsom, ophører for
det Meste da; thi kun Stræben, ikke Tilstand, egner
sig for slig Meddelelse.« Paa Oehlenschlägers Liv
passer denne Bemærkning maaske endnu mere end paa de
fleste Andres. Efter sit straalende Ungdomsløb slog
han sig til Ro med den vundne Krands, ikke saaledes
at forstaa, at hans Produktion standsede - tvertimod,
den var ham ligesaa meget en Nødvendighed som en
Glæde; men han afsluttede sig saa at sige i rolig
Nyden af sin Virksomhed fra yderligere Impulser, hans
umiddelbare, ikke efter Aahdsdannelse higende Natur
følte ingen Trang til at udvide sine Forbindelser med
den aandelige Verden. Han blev fra nu af væsenlig,
hvad han var, ydede til sine Tider poetiske Gaver,
som ikke overstraaledes af hans Ungdoms Herlighed,
men trak til andre Tider Vexler paa den store Yndest,
hans Fortid med Rette havde bragt ham i, og den Tomhed
for Kritik, Begejstringen efterhaanden tilvejebragte
omkring ham, var ikke til Fremme for hans Ydelsers
kunstneriske Værdi. At Indtrykket heraf ejheller
udeblev hos de selvstændigt Dømmende, skulle vi
ret snart se. Men først maa vi kaste et Blik paa en
Digtertilværelse, der for en Del skød op af den samme
Jordbund som Oehlenschlägers, men havde den Skjæbne
at stilles helt i Skygge af dennes mægtigere Træ,
som, uden næsten at ændse dens Existens, tog Luft og
Lys fra den,

Adolph Wilhelm Schack von Staffeldt, hvem vi alt
kjende fra hans Deltagelse i »Holgerfejden«, blev
født paa Rügen den 28. Marts
1769. Begge Forældrene vare tydske, Moderen
af pommersk Adelsæt, Faderen Officier i dansk
Tjeneste. Allerede i Drengeaarene blev Schack
Staffeldt forældreløs, men hans Slægtninge tog
sig af ham, og i sit syttende Aar afgik han fra
Kadetakademiet i Kjøbenhavn som Fændrik. Hvorledes
navnlig Abrahamsons danske Sind gjorde denne
tydskfødte og tydsktalende Yngling til Danskhedens
varmeste 

Ad. Wilh. Schack Staffeldt.

Forsvarer, lagde hans Deltagelse i den 
ovennævnte Fejde levende for Dagen, og foruden den Higen
efter at anerkjendes som det danske Sprogs Borger,
der er betegnende for Schack Staffeldt under hele hans 
digteriske Produktion, aabenbarede den tillige et andet 
for ham ejendommeligt Træk: en Sindets Overspændthed, 
der i denne Sag ytrede sig ved en vis fanatisk 
Voldsomhed og var hans nerveuse, sygelige Temperaments 
ulykkebringende Ledsager hele Livet igjennem.

Schack Staffeldts Haandskrift.

Kladde til en Sonet »Til Charis» i det St. kgl. Bibliotheks Haandskriftsamling.

Det var ikke efter hans adelige Slægts Sind,
at Staffeldt saa tidligt og med saa afgjort
Interesse kastede sig over litteraire Sysler,
men andre Beskyttere fremmede hans Planer i denne
Henseende, og med Understøttelse af Kongehuset
rejste han til Göttingen, hvor han med anstrengt
Flid studerede Statsvidenskab og Arkæologi og skrev
tydske Digte i Bürgers »Musen-Almanach«. Det Nye, der
paa saa mangfoldig Vis brød sig i Historiens Gang,
i Religion, Filosofi, Videnskab og Kunst, ornsusede
den unge Digter under hans Ophold i Tydskland, og i
sin Hjemkomsthilsen til Øresund kunde han varslende
vidne:

Von der Zeitquell' säuselt Ahnung nieder, 
ungeborne Zeiten wehn mich an.

Ret længe blev han ikke i Danmark; Længslen efter
at skue den nye Tid Ansigt til Ansigt drev ham
atter ud - til Wien, til Italien, Frankrig og
Holland, en femaarig Fraværelse, som han har holdt
Regnskab med i en Dagbog, der er en sælsom Blanding
af statistiske Notitser og barokt enthousiastiske
Følelsesudbrud. Den viser os den adelbaarne Yngling -
der i sit senere Embedsliv blev en autokratisk Udøver
af Statsmyndigheden og kun havde Haan tilovers
for »den offentlige Mening« - som en sværmerisk
Tilhænger af den republikanske Ide. »Republikanisme
og Kantianisme ere Tvillinger af Dig, døende
Aarhundrede!« udbryder han. »Far hen, vi ville
forgude dine Sønner!« Tilslutningen til den kantske
Fornuft- og Pligtreligion stemte ham bittert polemisk
mod den kristelige Kultus: »Den oplyste Europæer
spiser endnu bestandig sin Gud!« siger han saaledes,
persiflerende Nadversakramentet. Sin Yndlingsdigter
Schiller følger han i Forgudelsen af Hellenismen:
»Suk- og Taare-Altere er der overalt! Naar, o
naar rejses Glæde- og Tak-Altere? Du havde dem,
Hellas! men dine Guder vare ogsaa bekrandsede
og brød ud i en uendelig Latter. De bleve ikke
halshuggede, korsfæstede, stegte, flaaede.«
Endelig møde vi som det mest betegnende Træk i de
Stemninger, der betog Schack Staffeldt paa denne
Ungdomsrejse, den Pantheisme, der for ham blev det
varigste Sublimat af de filosofiske Tankekrydsninger,
han havde iagttaget. »En Forudfølelse af Alderdommen
gjennembævede mig,« siger han et Sted. »Hvad kan her
yde Trøst? Kun den Tanke, at den Enkeltes Tab gik
over i hele Menneskehedens Kulturmasse. Det være da
min Stræben viet!« Og det blev hans Stræben viet.
Al-Enheden blev hans Religion, ialtfald hans poetiske
Religion. Hvor han i det enkelte Fænomen fandt Altet
gjenspejlet, eller hvor hans grublende Tanke kunde
aflokke Altet et Enhedens Symbol, der begejstredes
- nej, der kaldtes han af Spekulationens Muse
til Sang, en kølig, kydsk, krystalformet poetisk
Omskrivning af filosofisk Tænkning, svævende over
det haandgribelige Liv som Platons Ideverden over den
virkelige. I Meget mødtes han her med Romantikernes
Higen efter at løse Naturens dunkle Gaader ved
et befriende Ord, men den Side, som Romantiken
vendte mod Folkelivet: dens Sands for Folkeminder,
Folkesang og fjern Historie, blev Schack Staffeldt
aldrig ret fortrolig med, om han end har forsøgt at
tilegne sig den, og da den danske Romantiker, hvis
Sang lød samtidig med hans, just havde sin Styrke i
og vandt sin store Indflydelse ved det faste, sikre
Stade, han strax tog i Folkelivet, blev Staffeldt
paa dette Punkt fuldkommen overstraalet, upaaagtet,
tilsidesat, medens hans ejendommeligste Digtning,
den spekulative Poesi, allerede ifølge sit Væsen
ikke var skikket til at vinde Tilhængere i et Folk,
der saa at sige skulde erobres tilbage for Kunsten
og derfor, ligesom Barnet, maatte lokkes med dybe,
kraftige Farver, men ikke havde Sands for at drages
af de rene Linieomrids. Schack Staffeldts Digterliv
var derfor fra først til sidst en oprivende Splid i en
højtbegavet, idealt skuende Aand, der vilde betro sin
Samtid Tilværelsens dybeste Løndomme, men aldrig kunde
faae den i Tale, fordi hans Ord lød som fra en fjern
Egn og kun mødte dens Øre som en utydelig Hvisken;
en Splid fremdeles mellem en haardnakket Beslutning om
at ville digte i et kun tilegnet, ikke medfødt Sprog,
og den uundgaaelig svigtende Evne til at kjende dette
Sprogs inderste Hemmeligheder, saaledes som Digteren,
særlig Lyrikeren, maa kjende dem, for at Ordets
fineste Afskygning kan give Følelsens og Tankens
Nuance det eneste rette Udtryk; endelig - og ikke
mindst smertelig - en Splid mellem Digtertilværelsen
og den praktiske Embedsgjerning, Schack Staffeld
troede at kunne forene med sin poetiske Virksomhed,
uden at forurette nogen af dem, indtil han for sent
indsaa denne sit spildte Livs Vildfarelse og maatte
istemme »Den unge Digters Klage«:

Stort, af tvende Verdner, var mit Rige,
grændseløst mit Levnets Udkast var;
snart jeg saaes i Kunstens Flugt at stige,
snart jeg, styret, Borgerlænker bar; 
gjennem Fantasi og Trællevane, 
gjennem Jord og Himmel gik min Bane.
Men for vidt og bristende udspændte
sig mit Livs for kunstig spundne Traad, 
lig en Alterild min Aand udbrændte.
og min Marv opløste sig i Graad: 
Vid, og glem det aldrig, Dødelige! 
Ingen saae ustraffet Skjønheds Rige.

Efterat Schack Staffeldt havde offentliggjort ikke faa
Digte i Tidsskrifter og Nytaarsgaver og derved - inden
Forvandlingen var foregaaet med Oehlenschläger - havde
været Budbringer om noget af det Nye, der rørte sig
udenfor vor Litteraturs Grændser, udkom i Decbr. 1803,
Aaret efter Oehlenschlägers epokegjørende første
Digtsamling, et Bind nye »Digte af Schack Staffeldt,
Kammerjunker og Assessor«, aabnet med det romantiske 
Program-Digt »Indvielsen«:


Jeg sad paa Pynten ved Sundets Bred,
Himlene smilte,
og saae med Længsel i Dybet ned,
Bølgerne hvilte.
Da helded Solen til Havets Bryst,
og rundtom rødnede Luft og Kyst.

Og brat fra Skyerne Strengeleg
Anelsen vakte,
i Aftenrøde Musen nedsteg,
Harpen mig rakte
og raskt et brændende Kys mig gav,
nedsynkende i det luende Hav.

Da rundt en anden Natur der blev:
Vindene talte;
fra Skyer, som blege for Maanen hendrev,
Aanderne kaldte -
et Hjerte slog varmt og kjærligt i Alt,
i Alt mig vinked min egen Gestalt.

Dog blev fra nu for Tanke og Trang
Jorden et Fængsel.
Vel lindrer ved Anelse, Drøm og Sang
Hjertet sin Længsel;
dog brænder mig Kysset, jeg kjender ej Fred,
førend jeg drager Himlene ned!

Samlingens Indhold er ubestridelig paavirket af
Oehlenschläger; allerede dens ydre Ordning minder
om dennes forudgaaende Bind Digte, idet en Gruppe
Romancer er stillet foran det lyriske Afsnit. Blandt
hine træffe vi »Troubadouren« (»I Greven af
Toulouses Gaard en fremmed Harpespiller staaer«),
»Et Aar i Padua« (»Det var den hellige Antons Fest
udi Padua«), »Harpespillleren i Kong Erik Ejegods
Lejr«, »Ephemeron« (»Ikke veed jeg, hvad jeg vil«),
»Den hellige Therese«, »Havfruen og Kongen«, »Kong
Frode og Gubben«, »Forfædrene«, der besynger Oldtiden
i oehlenschlägersk Aand, »Snedkeren og hans Drenge
i Pestens Tid«:

Sauger, høvler, hamrer brav!
Tænker ej paa Nøden! 
Ved hver Spaan, vi høvler af,
raller En i Døden.

Lader fare Rist og Mag 
i den grumme Prøve!
Hamrer, Gutter, Slag i Slag, 
Dødens Kald at døve!
Fremdeles »Den ottende Søn« (»Den Hane slog ud sin
Vinge og goel, ung Thora alt sad ved Væverstol«),
»Juledød«, en Efterklang af Goethes »Erlkönig«
(»Ved Juletid haster en Fader frem, han bærer den
Lille paa Arm«), »Ynglingen fra Megæra«, der minder
om samme Digters »Braut von Corinth«, o. fl. Emnerne
saavelsom Versformerne vise, hvilke Paavirkninger
Staffeldt har modtaget fra Goethe, fra de tydske
Romantikere og ikke mindst fra Oehlenschläger, hvis
nordiske Motiver han optager, hvor fremmede de end ere
for hans hesperiske Natur, og hvis Folkevisetone han
stræber at eftersynge. Schack Staffeldt selv møde vi
mere af i Digtsamlingens lyriske Afdeling. Saaledes
helder det vidtløftige Digt »Prometheus eller
Menneskets Skabelse«, trods det antike Motiv, stærkt
over mod den spekulative Poesi. Prometheus stirrer
»langs ad Tingenes Kjæde« og seer »imellem Dyr og
Gud et Øde, et Brud«, som han skabende vil fylde
ud«. Gnomer og Undiner, Sylfer og Salamandre - den
middelalderlige Dæmonologis Personale - manes frem
af den græske Titan, og »Hjertets«, »Fantasiens«
og »Fornuftens« »lyse Feer« give Møde i tre Hold,
for at udstyre det nyskabte Menneskebarn, afløste
af de samme Kategoriers »mørke Feer«. Til et sublimt
Udtryk hæver Digterens spekulative Beskuelse sig i
Digtet til »Til Naturkraften«, en Overskrift over
et lyrisk Digt, der let skræmmer bort fra Læsningen
som bebudende noget altfor Abstrakt, men som her er
Skilt for virkelig geniale Tanker:

O Du, som i Skabningens rystede Rum 
Forvandlingens knusende Hjul drejer om, 
saa Sekler lig Draaber henstænke;
0 Magt, som nu krandset med Tingenes Vaar,
i Undergangsstøv nu forfærdelig staaer, 
skjøndt holdende Lovenes Lænker,
o Verdenskraft! uendelig! 
kan Støvets Tanke fatte Dig?

Forgjæves i Menneskets Barm en Titan, 
som Frihed sig kalder, din Arv griber an 
og vover dit Scepter at krænke: 
Du skaber hver Tanke i Granskerens Sjæl,
Heroernes Vilje er ikkun din Træl, 
Fornuft kun en ædlere Lænke: 
Af Tankens og af Viljens Hjem 
Du Tidens Aarbog ruller frem. o. s. v.

Som noget af Samlingens friskeste Indhold og som en
Side af Schack Staffeldts Digtning, der ikke hører til
hans mindst Ejendommelige, maa endnu nævnes de under
Overskriften »Lillas Minde« sammenfattede erotiske
Digte, i hvilke Attraaen efter den Elskede faaer det
varmeste, lettest flydende Udtryk og den endelige
Forening med hende omskabes til en saa inderlig - og
for Staffeldt saa højst karakteristisk - Samstemning
mellem Individ og Universum som den, følgende skjønne
Linier male:
Da strømmede en Livets Bølge,
o Verdenshjerte! ud fra Dig 
igjennem høj're Væsners Følge 
og brød i vor Bevidsthed sig: 
og lig en Tvillinggnist forente
i Samkys vore Sjæle sig,
og lig en Tvillingblomst forente 
i Samlyst vore Sandser sig.

Kun Sukkemelodier løde, 
lig Gjenlyd af en Engels Kvad,
indtil den snelle Morgenrøde 
den skjønne Enhed skilte ad. 
Blus atter op, o Aftenrøde! 
Min Brudefakkel! lys mig hen 
til stjerneoverhvælvet Møde, 
og evig lys mig did igien!

Trods alt det Nye og Skjønne i denne Digtsamling, blev 
den dog saa godt som ganske upaaagtet af Samtiden
- ikke engang en Anmeldelse blev den til Del; hvad
der af dens Indhold støttede sig til Romantikerne
og Oehlenschläger, fandtes folkeligere, fuldere og
lifligere udtrykt i dennes første Digte, og hvad der
var Staffeldtsk Subjektivisme, havde man ikke Forstand
paa, fandt det sært, om ikke ligefrem afsindigt. I
sin aristokratiske Følelse af eget Værd lod Digteren
sig imidlertid ikke skræmme af

Tiden og dens Søn, hin trædske Gud, 
som Mængden Mening kalder og nedknæler -

som han siger i »Digterbekjendelser«: han skred
videre ad Banen og udgav allerede 1808 et omfangsrigt
Bind »Nye Digte« med nok saa ejendommelige Uddrag af 
en særegen poetisk Individualitet som dem, den første 
Samling havde bragt. Det sees af Fortalen, at denne 
tidligere Samling havde gjort Digteren mistænkt for 
Henfald til den romantiske Modesygdom: Tilbøjelighed 
til Katholicisme, thi han forsvarer sig udtrykkelig 
mod denne Beskyldning af »Ideens uforsonlige Fjende«, 
»den ikonoklastiske [o: billedstormende] Forstand«. 
»Hvad en anden, med hin noget beslægtet Anke angaaer«, 
tilføjer han, »at nemlig flere Digte ere mystiske, da 
maa Digteren bekjende, at han er forsvarsløs. Han kan 
ikke udtale det Uudtalelige, ikke maale det Umaalelige, 
ikke begribe det Ubegribelige; han skuer, føler, aner 
og stammer, ikke findende nogen anden Form til 
Anskuelse og Tilegnelse af det Hellige end Mysticisme«. 
Om sine Digte i Almindelighed udtaler han, at de ville,
»efter hint Platons Udtryk, leve efter Ideer og tage
følgelig afsig selv deres Plads, bidragende ikke blot 
til Mængden, men ogsaa til Mangfoldigheden i
Fædrelandets skjønne Litteratur.«

Af Indholdet kan mærkes »Roserne«, Legenden om den
hellige Elisabeth af Thuringen, noget omskreven og
tillagt en vis Rosina; »Til en ung Digter«, hvem al
Stræben efter
Navnkundighed fraraades - »at leve udenfor er mindre 
end være til i eget Indre« - og Kokospalmens ukjendte
Ørkentilværelse anbefales som Ideal:

Vend Øjet mod hint afrikanske Øde 
og sku Naturens Yndling der, 
det favreste blandt alle Jordens Træer,
hvis Blomst og Frugt useet maa gløde 
og Ødets stille Aandedrag forsøde:
O se, det spreder al sin Pragt 
ukjendt i Bølger og i Vinde, 
og naar det Frugten ved sin Rod har lagt,
det atter sig en Foraarskrands vil binde, 
for atter den at drysse ned
og skjule den unydte Frugt dermed.

»Til den natlige Sangerinde« er et af vor Poesis
yndefuldeste lyriske Stykker, af den højeste Kunst i
Formen og ligesaa zart i Udtrykket som den Stemning,
der har fremkaldt det: Forelskelsen i en Kvinderøst
og den deraf fremgaaede Udmaling af den aldrig sete
Sangerskes ydre og indre Væsen:

Melodiske Veninde, 
som Harpens Strenge slaaer, 
naar højt paa Himlens Tinde 
de hulde Stjerner staaer:

paa Nattens sorte Læber 
Du lægger liflig Klang,
anende Hjertet stræber 
at smeltes i din Sang.

I en Vending som denne:

Som om min høje Lige, 
mit rene Forselv, nu
kaldte til Lysets Rige, 
saaledes synger Du -

have vi en Ytring af Staffeldts mystiske Tro paa
en Præexistens, ligesom hans Pantheisme udtaler sig
i »Forvandlingerne«:

Thi Alt er i Eet, og Eet er i Alt, 
forskjellig kun Enheden banker
som Pulsslag dybt i hver Livsgestalt, 
den samme i talløse Skranker.

Paa lignende Vis i Digtet »Det Ene«:

Ikkun et Eneste er, mens Tiderne dale og stige,
ikkun et Eneste var, er og skal være som før: 
det er det evige Liv, som lig Blodet fra Hjertet udflyder
gjennem den hele Natur, hen og tilbage igjen. 
Derfor det kun er til, hvori sig det Ene opholder,
kun Ideen som Skjold værger Forgængeisen af. 
I dit Levnets Kunstværk Ideen Du derfor fremstille,
stemme Dig op til din Art, Arten er evig som Gud,
ellers gaaer Du til Grund, som Boblen brister paa Havet:
Havet er, dog hvor er Boblen, dets farvede Barn? 
Men hvis Ideen udfylder dit dybe, betydende Levnet,
da er udødelig Du, Gud er i Dig, Du i Gud.
De større Digte »Camoens« og »Kong Hadding« findes
i dette Bind, hvis sidste halvhundrede Sider optages
af »Sonnetter«, Dette Versemaal har Staffeldt før nogen
Anden overført paa Dansk, og han fandt det, ved dets
Forening af et antithetisk og et synthetisk Element,
hensigtsmæssigt til at omslutte saadanne kortere
Reflexioner, som f. Ex. Rejseindtrykkene gav Anledning
til. Men betegnende er det, at Sonetformens metriske
Vanskelighed og stærkt begrændsede Rum tilsidst gjør
ham kjed af dens Brug, saa at just Samlingens sidste
Sonet »Springvandet« er en energisk Opfordring til
at bryde den hemmende Skranke:

Højt fra skyomkrandset Fødested, 
vildt fortærende sit Fængsels Diger, 
over knuset Klippetrappe higer
Fjeldets Fos til Oceanet ned;

men i Aquæducten ved dens Bred 
fangne Kilde dorsk og lydig sniger 
og tilsidst som kunstigt Springvand stiger
med afsjælet Trællelydighed.

Længe saa i tvungen Leg fremspilled 
af Sonnettens trange Rør min Sang 
og som Neg og Blomst forkunstlet sprang. 

Bryd, med Jordens og med Himlens Billed 
ved din Barm, med ædel Frihedstrang,
knus, o Sang, den snevre Breddes Tvang!

Schack Staffeldt, der i en Del af sin Ungdom var ansat
i Hoftjenesten, blev 1810 Amtmand i Cismar og tre
Aar efter Amtmand over Gottorp Amt og Overdirekteur
i Byen Slesvig, en af Monarkiets betydeligste
Embedsstillinger; men den tungsindige, selvfortærende
og tilsidst ligefrem menneskefjendske Mand fandt kun
liden Glæde i denne Virksomhed og var ejheller istand
til at vinde Nogens Hengivenhed. Ensom vandrede han
omkring i sin Embedsboligs vidtløftige Rum, hvilke
han mangen Vinteraften lod oplyse som til Selskab,
hvorhos han, talende højt med sig selv, fantaserede
sig ind i et Omgangsliv, der skyede ham ligesaameget
som han skyede det. Han døde den 26. Decbr. 1826
efter mange legemlige og aandelige Lidelser. Hans
»Samlede Digte« udgaves 1843 af F.L. LIEBENBERG
i to Bind; samme Udgiver besørgede 1855 et Udvalg
og 1882 atter et, betitlet »Schack Staffeldts
Digte«, indledet med en Karakteristik af Digteren
ved G. BRANDES. Et tidligere biografisk Udkast var
forfattet af C. MOLBECH som Ledsager af LIEBENBERGS
»Samlinger til Schack Staffeldts Levnet«, 1847-51.

To betydelige Digtere træde i Slutningen af
Aarhundredets første og Begyndelsen af dets andet
Tiaar op som paavirkede eller fremkaldte af den
oehlenschlägerske Digtning, men vandre forøvrigt
meget tidligt deres egne Veje, afvigende indbyrdes
og bort fra det oprindelige Udgangspunkt: Grundtvig
og Ingemann. Deres første litteraire Optræden maa
indflettes paa dette Sted af Fremstillingen, for at
de væsenligste Træk i den poetiske Bevægelse kunne
haves samlede, inden vi se Reaktionen imod den i
Virksomhed.


N. F. S. Grundtvig.

Efter C. A. Jensens maleri.

Nicolai Frederik Severin Grundtvig udsprang fra
en Slægt af Præster, og hverken han eller hans tre
Brødre fornægtede i saa Henseende Ættens Traditioner.    
Han blev født den 8. Septbr. 1783 i Udby Præstegaard 
ved Vordingborg; sine Fornavne fik han efter

Biskop Nicolai Ed. Balle og dennes første Hustru
Frederikke Severine, som var hans Faster; hans
Moder var, som vi vide, af Slægten Bang og Søster
til Henrik Steffens' Moder, men ved sin djærve,
myndige og dygtige Natur ikke lidet forskjellig fra
hende. Ligesom sine Brødre kom N.F.S. Grundtvig
tidlig bort fra Barndomshjemmet, til deres forrige
Lærer, som var Præst i Tyregod ved Vejle, Her lærte
han fra sit niende til sit femtende Aar Latin og andre
Skolekundskaber saa godt, at han ved sin Indtrædelse i
Aarhus Skole strax kom i Mesterlektien, hvorfra han to
Aar efter, 1800, dimitteredes til Universitetet. Uden
Spor af Lyst tog han, efter sine Forældres bestemte
Villie, fat paa det theologiske Studium, som hans
rationalistiske Opfattelse gav ham ligefrem Lede for;
thi »trods saa kristelig en Opdragelse og Oplysning,
som den vel fandtes i Danmark ved Slutningen af det
18. Aarhundrede«, siger han, »traadte jeg dog ind i
det 19. som en Hedning og gjorde ingen Hemmelighed
deraf for mine Jevnaldrende, fandt ikke heller
stort Andet end det samme Hedenskab hos dem«. Ved
Hjælp af Manudukteurer, saagodtsom uden Besøg paa de
højst aandløse Forelæsninger tog Grundtvig 1803 den
theologiske Embedsexamen med bedste Karakter.

Paa samme Tid holdt Steffens sine Forelæsninger
i Kjøbenhavn, og dem kunde Grundtvig udholde at høre 
- de eneste, han nogensinde har fulgt fra først til 
sidst, ikke fordi han endnu dengang billigede deres 
Tankegang, men fordi den glødende Veltalenhed var ham 
et Vidnesbyrd om et paa lignende Vis bevæget Indre, 
hvor der var Liv og Glød. »Han kom til Moderlandet,« 
siger Grundtvig i »Verdenskrøniken« om sin Fætter, 
»og opslog sin Lærestol paa den halvvaagne Højskole; 
det var ej slig søvnig Tale, han førte, som den, der 
saa tidt udgaaer fra Kathedre, og nysgjerrige 
Ungersvende flokkedes omkring ham. Faa forstode noget 
Sammenhængende af hans med mange Kunstord udstafferede 
Tale, og det var godt, men det kunde Alle forstaa, at 
han lod haant om den Oplysning, der hidtil var udbasunet,
og at han talte med en forbausende Ærbødighed om
Christus og hans guddommelige Rang, at han haanede den
danske Læseverdens Afguder Kotzebue og Lafontaine og
henpegede paa Shakspeare og Goethe som anderledes
Digtere end den Flok, man nævnede saa; og dette
var saare godt.« Vel slap Grundtvig ikke strax
sit tidligere Standpunkt, men »Ideen om Tidernes
Sammenhæng og Christus i deres
Midtpunkt var dog kommen i hans Sjæl«; mod det
Nordiske var hans Sind omtrent samtidig blevet
rettet ved Studier, som en kyndig Ven vejledede ham
i, og dets Forvandling til Poesi havde gjort sin
overvældende Virkning paa ham ved Bekjendtskabet med
Oehlenschlägers Digtning, særlig »Vaulundurs Saga«,
som han første Gang læste i Sommeren 1806 i de Aaret
forud udkomne »Poetiske Skrifter«.

Grundtvig opholdt sig da (1805-8) som Huslærer paa 
den langelandske Hovedgaard Egeløkke, et Ophold, der 
i flere Henseender fik gjennembrydende Betydning for 
ham. En ulykkelig Forelskelse i Husets smukke og 
elskværdige Frue (se TH. GRAAE: »>Grundtvig paa 
Langeland« 1880) kastede sin Skygge over hans Sind, 
vakte ham til alvorlig Selvbetragtning og førte
ham dybt ind i videnskabelige Arbejder - »Aanden
oplukked sit Øje«, som han selv siger, og da den
skuede omkring sig, saae Verden anderledes ud end
hidtil. Nu da han lærte Oehlenschläger, Shakspeare og 
Ossian at kjende, gav han Steffens Ret i hans Dom over 
den nærmest foregaaende Periodes Poesi, og nu  veg 
ligeledes »Forstandens Hovmod« i religieus Henseende 
Pladsen for en dybere kristelig Betragtning, saa hans Blik

fandt, hvor det faldt,
Gud overalt,
fandt ham i Digterens Sang,
fandt ham i Vismandens Ord,
fandt ham i Myther fra Nord 
fandt ham i Tidernes Gang;
synligst og vissest den dog 
fandt ham i Bøgernes Bog.

I »Mytherne fra Nord« fordybede Grundtvig sig
med al Alvor, hjulpen af Nyerup til Laan af
Universitetsbibliothekets Kildeskrifter. Et Par
mythologiske Afhandlinger bleve den første Frugt
af dette Arbejde - mærkelige Vidnesbyrd om, hvor
dybt den nye Gransker var trængt ind i Mythernes
Løndomme, skjøndt Tolkningen selvfølgelig havde sine
Misforstaaelser og Vilkaarligheder. Grundsynet paa
den nordiske Gudeverden fyldte Forskeren med den
højeste Beundring; denne Verden er saa langt fra at
være ham »en regelløs Fantasis barnagtige Spil, som
de Uindviede forvovne paastaa«, at den tvertimod har
en »højere Betydning, som Nordens Bedre og Kyndige
stedse anede, selv naar de ej vovede at vedkjende
sig Anelsen«. Det er Afhandlingen »Om Asalæren«
(»Minerva«, Maj 1807), vi her citere. Forfatteren gjør
her et Forsøg paa at gjenrejse den gamle Gudsdyrkelses
Bygning paany og »ordne, det
Hele efter de enkelte Støtter, vi finde mer eller
mindre hele i Gruset«, thi allerede den Helhed,
han saaledes aner og eftersporer, staaer for ham som
»en Kosmogoni saa høj og dyb, som ingen Nation havde
den eller kunde have den, thi kun den stærke Nordbo,
der saa gjerne ofrede sit hele Liv til Kamp for en
Plads blandt Ejnherier, kunde avle den Kæmpeide,
at ofre hele Tiden til Strid for at naa Harmonien. -
- Gjerne rækker Nordboen Prisen til Grækeren, naar
denne spørger om Figurernes Bestemthed og det udvortes
Smykke, men er Talen om indvortes Kraft og højeste
Betydning, da peger han rolig paa Gimle, og Grækeren
maa tie. Naar andre Nationer fremstille en enkelt
Skabelse, da opviser Norden en dobbelt, ja næsten en
tredobbelt, uden endda at blive fyldestgjort. Naar
Andre lade alt Liv forgaa i Graven, da begynde vore
Fædre deres bag den, stande kraftfulde i Valhal og
stræbe endda mod et højere Liv«. Det er forstaaeligt,
at Den, for hvis Øje en saadan Livsanskuelse for
første Gang afslørede sig og stod som Mindesmærke om
en svunden storstilet Tilværelse, i samme Nu maatte
skifte Syn paa den Tidsalder, han hidtil var opvoxet
saa nogenlunde veltilfreds i. Reaktionen mod det
18. Aarh. er derfor ikke mindre tydelig hos Grundtvig
end hos Oehlenschläger. Han stikler til »den voxende
Forstand, der saa godt veed at maale Nytten af alle
Ting«, og derfor ikke kan antages at ville skaffe
Nordens Oldtid synderlig mange Venner, og han vidner,
»at den forstandige Periode [o: Oplysningstiden] ogsaa
har viist sig konsekvent nok til at berøre Oldtidens
Helligdomme med ligesaa uskaan-som og afklædende Haand
som ethvert andet Menneskets Højeste«. Ejendommeligst
udtaler Grundtvig sig paa hin Tid i sin Afhandling »Om
Religion og Liturgi«, 1807. Vi træffe her Religion
og for første Gang Forbudene paa den Samfølelse for
Kristendommens og den nordiske Oldtids Herlighed,
som saa karakteristisk spejler sig i meget af hans
Digtning - Resultatet af hin Ungdomsgjærings lige
energiske Tilbageførelse af Personligheden til dens
kristelige og dens nordiske Udspring. Idet Grundtvig
- i en Fremstilling, der efter Tidens Mode betjener
sig af et omskrivende Blomstersprog - paaviser
Menneskets Trang til at opfatte sin Sammenhæng med
det Evige, hævder han, at to af Formerne for denne
Sammenhængs Eftersporing: Poesien og Filosofien, hver
paa sin Vis er ude af Stand til at bringe Klarhed
tilveje. Mennesket er da
henvist til at søge en Aabenbaring ovenfra, hvilket
fører til Spørgsmaalet: Hvad er Religion? Svaret
herpaa kan ikke gives ad den almindelige Definitions
Vej; kun Historien, »der ubekymret om sig selv
afslører under sin rolige Gang det Højeste
og Dybeste«, kan besvare Spørgsmaalet, og i saa
Henseende er det af Vigtighed at lægge Mærke til,
at »baade Grækers og Jøders og Skandinavers Historie
taber sig i en gylden Alder, da Guderne vandrede paa
Jorden, da det Himmelske og Jordiske faldt sammen i
een Ide. Her hviler Aarsagen for alle Religioner,
her faae vi Svaret: Religionen er det Endeliges
Samfund med det Evige«. I Guldalderen var al Religion
Poesi og saae paa Filosofien som paa en Fjende,
der bragte hin Kundskab, som styrtede Menneskene i
Syndefald. »Ville vi finde livfulde Spor af Poesien
som Stræben mod Religion, da maa vi vende Øjet
højt imod Nord og kaste et indtrængende Blik paa
Asalærens dybere Sands. Her finde vi, hvad vi i de
andre Nationers Gudelære - Jødernes kun for en Del
undtagen - forgjæves søge, Erkjendelse af Poesiens
Afmagt til i Livet at gjengive Tilværelsen dens
tabte Samfund med det Evige. Heraf alene kunne vi
forklare os den mærkelige Forskjel mellem Grækernes
Skyggeverden og Skandinavernes Valhal. Grækerne troede
at kunne ved Poesi tilbagevinde Religionen i Livet
og maatte derfor anse Døden som Ende paa Samfundet
med det Evige. Derfor bevæge sig kun kraftløse
Skygger i det mørke Erebos, hvor ej Zeus, men Ades
herskede. Tilstanden efter Døden er kun et mat
Efterskin af Livet og Tilbagegang til Samme Ønskets
Højeste. Nordboen ansaa Livet for en Skilsmisse fra
det Evige, der kun burde benyttes til at berede sig
Plads hos Hroptatyr paa Valhals Bænke. Tilstanden
efter Døden er da ikke Livets Efterskin, men dets
Potensering. Derfor træde Ejnherierne kraftfulde frem,
inddrikke guddommelig Kraft i Hejdrunes stærke Mjød
og fryde sig ved det høje Vaabengny og Valkyriers
liflige Sange. Men endnu ere de ikke forenede med det
Evige, de have ikke tilintetgjort Døden, skjøndt de
have overvundet den. Døden er bleven som Bien, der
mister sin Braad ved at bruge den, thi flux opvaagne
de dræbte Helte som af Slummer. Dog, Maalet maa naaes,
og derfor ere Valhals Kampe kun Forbilleder paa den
store i Ragnaroke, da Guderne selv skulle falde og
give Plads for det Identisk-Evige. Først da skulde
en skjønnere og herligere Sol beskinne den
gjenfødte Jord og Heltene leve i uadskilleligt Samfund
med Alfaudur i Gimle.« - Men selvfølgelig er denne
religieuse Anskuelse, hvor rig og herlig den end
er, for Grundtvig kun den som Anelse sande. Nordens
Oldtidstro giver han Navn af »Religionens Morgenrøde«,
men selve Solen er den kristelige Religion, i hvilken
det Eviges og det Endeliges inderligste Forening
er realiseret i Christi Liv og Virksomhed. »Men
Religionen i højere Betydning kunde ej mere bo
paa Jorden. Med Jesus opfoer den atter til Himlen
efter først at have slynget sit hellige Baand om
det Endelige, hvorved det kunde hæve sig til det
Evige. Det er, hvad Skriften siger: Jesus forsonede
Menneskene med Gud. Jesu Religion er det Endeliges
Forsoning med det Evige. Men for at fortjene dette
Navn maa den løse Tilværelsens Gaader, og den gjør
det ved at vise, hvad hidtil Ingen kunde: at Poesiens
og Filosofiens Identitet kan, knyttet til det Evige,
være Religionens Repræsentant i det Endelige.« Vil
man ensidig fremhæve en enkelt af de to Bestanddele,
ophæver man Identiteten og derved Mysteriet. Sligt
er skeet i den katholske Tid, hvor man forvexlede
Religion med Poesi, og saa tidlig paa den romantiske
Skoles Løbebane har Grundtvig Øje for, at den er i
Begreb med at fare vild paa samme Maade, idet den
blot digteriske Personlighed, »for hvem Tilværelsen
har tabt sin Interesse og derved sin Vigtighed,
med Inderlighed slutter sig til Religionens poetiske
Del, men taber sig just derved i uvirksom Beskuelse,
og naar han tvinges til at tage Del i Tilværelsen,
synes han ukjendt med Morallovens Skranker. Dette
er Sværmeri i sin slette Betydning«. Omvendt
har den nærmest foregaaende Periode ensidig
betonet Filosofiens Moment og reduceret Religionen
udelukkende til Morallov. Sit Brud med denne Retning
lægger Grundtvig afgjort for Dagen, og hvor han i
sin Afhandlings liturgiske Del kommer ind paa en
Skildring af Rationalismens kirkelige Tilstande,
revser han skarpt deres Øde og Goldhed.

Oldkraft og Kristentro ere ogsaa de ledende Tanker 
i den polemiske Digtning, hvormed Grundtvig 1808 
aabnede sin poetiske Forfatterbane: »Maskeradeballet 
i Danmark«, en indigneret Protest imod den 
Letsindighedens Aand, der Vinteren efter
Bombardementet raadede i Folket og endog gav sig
Luft i Maskerader og lignende Lystighed - en underlig
formløs Improvisation, men storslaaet i sin barske
Alvor. Den halvt episke, halvt dramatiske
Fremstilling skildrer, hvorledes »Skarer af alle
Stænder samledes i Dannemarks Sørgetid, i dets
Lykkes Vinter, for i overgiven Spøg at præge deres
Glæde. Enkelte traadte frem med Billedet af den
lidende, den blødende Dana i Haand og stillede det for
de Jublendes Øje. Enkelte Stemmer løde: Skammer Eder
dog, Sønner af Nord, skammer Eder dog ved at dandse
og gøgle paa Bredden af Dannemarks Grav! Dog - blind
og døv var Skaren for Synet og Stemmen. Strengelegen
tonede højt, og med den blandede sig i rædsom lystige
Akkorder: Fryd Dig ved Livet! Gulvet dundrede under de
Dandsende«. Da fremtraadte i blaalige Flammer en bleg,
skjælvende Olding med et Spyd til Stav, fulgt af nogle
Faa, blandt dem Landets Kongesøn. Paa Gubbens Bryst
var Danmarks Navn at læse med halvudslettet Skrift,
og han talte om hine Seklers Aar, da han stod i
Manddoms fulde Styrke:

Kraft var min Søn, Blufærdighed
min fagre, rene Datter.
Naar Bølgen slog i Syd og Vest
mod fjerne Landes Kyster,
mit Navn den bar, og Fejghed skjalv
i stolte Marmorsale. 
Hovmodig paa sin brede Bænk 
som Havets Dronning troner 
nu Bretland; men i Jernet spændt 
hun ved min Fod har hvilet.

Han formaner den sjunkne Slægt til at rejse sig »mod
Himlen op fra Blødheds fule Leje«, men den agter
ikke hans Ord, fortsættende sin vilde Lystighed. Da
slaaer Midnatstimen, og den Gamle synker livløs
til Jorden med sine tro Sønner, Salen ryster som et
Blad i Stormen, og »Skræk udpuster Livsaanden af de
Dandsende; gispende fare de til Hel«. Jorden gungrer
under tvende indtrædende Kæmpeskarers Skridt -
Nordens gamle Helte, Hedningerne i sorte, de Kristne
i hvide korssmykkede Brynjer. I en Række Kvad minde de
om de Danskes fordums Færd i England: Regnar Lodbrok,
Ivar Benløs, Svend Tveskjægs Søster Gunild o. fl.,
hvorpaa de, Kristne og Hedninger i Fællesskab, slaa
Kreds om den Gamles Lig, viende Baalet med Korsets
og Hammerens Tegn under Korets Kvad:

Høje Odin! Hvide Krist! 
Slettet ud er Eders Tvist -
begge Sønner af Alfader.
Med vort Kors  og med vort Sværd 
vies Eder Baalet her - 
Begge elskte I vor Fader.

Disse Linier ere betegnende for Grundtvigs trods
Protesten mod Oplysningstiden endnu kun theoretisk
erkjendende, ikke som Liv tilegnede Kristentro. Det
varede ikke længe, inden han selv
lastede dem som utilbørlige, men ved Digtets Optryk
i »Kvædlinger« lod han dem dog blive staaende »til
sin Skam og til et Vidnesbyrd om, hvad et Menneske,
som dog troede paa Christus, i den galne Tid kunde
føre det over sit Hjerte at sige«. — »Maskeradeballet«
gik omtrent upaaagtet forbi, men en Jevnaldrende Ven
vandt det dog Grundtvig for Livet: Paul Dons (1783—1843), 

Paul Dons.

Meddelt af Prof. Nic. Bøgh.


dengang Kopist i Enkekassen. Kristelig vakt og 
begejstret for Nordens Minder var han tidlig en af
Oehlenschlägers bedste, som han blev en af Grundtvigs
første Læsere. I »Kjøbenhavns Skilderi« skrev han
1808 en Anmeldelse af »Hakon Jarl« og kort efter i
Anledning af »Maskeradeballet« det Digt til Grundtvig,
der lagde Grunden til deres Venskab. I de snart
paafølgende Aars haarde Anfægtelser stod han trofast
ved Grundtvigs Side, og hans Navn er overhovedet —
skjøndt det kun har saare liden litterair Klang — saa
nøje knyttet til Digterens (saavelsom til Ingemanns,
Chr. Molbechs og flere Forfatteres), at det ialtfald
har maattet nævnes her, medens Læseren med Hensyn til
yderligere Oplysninger henvises til Kr. Køsters og
Ludv. Schrøders Skrift »Til Minde om Povel Dons«
(1875), samt til sidstnævnte Forfatters »Paul Dons'
første Ungdom«.

Fra Langeland vendte Grundtvig 1808 tilbage
til Kjøbenhavn og blev Alumnus paa Walkendorfs
Kollegium. Han stiftede Venskab med Chr. Molbech
og Sibbern, blev bekjendt med de norske Professorer
N. Treschow og G. Sverdrup og indførtes i Brødrene
Ørsteds Kreds saavelsom paa Bakkehuset. Livsopholdet
tjente han ved Historieundervisning og gav sig saa
forøvrigt Oldstudierne i Vold med det 1808 udtalte
Ønske:


Axelstad, maatte jeg da 
leve i Dig til min Død,
knyttet til Oldtidens Liv, 
fremmed for Nutidens Død.

Den første Frugt af dem var hans »Nordens Mythologi 
eller Udsigt over Eddalæren for dannede Mænd, der ej selv 
ere Mythologer«, 1808, en Udvidelse af hans tidligere
Afhandling om Asalæren. Denne stiller sig for ham
ikke som en vilkaarlig Samling af gamle Sagn, men som
en organisk sammenhængende Komposition, der »i fem
store Akter udfolder det herligste Sejersdrama, som
avledes og kunde avles hos en dødelig Digter«. Dette
havde et foregaaende Tidsrum ikke havt Øje for;
dens Poeter havde enten staaet udenfor den Verden, de
vilde fremstille, som Ewald (»Balders Død«), eller kun
beskuet den med Forstanden, som Pram (»Stærkodder«"),
eller endog forvrænget den til Karikatur, som Baggesen
(»Poesiens Oprindelse«). »Saaledes stode vore Fædres
Guder vanærede og spottede,« siger Grundtvig videre,
»med affaldne Kroner og brækkede Sceptre, indtil
Skjalden Adam Oehlenschläger vovede at oplede dem der,
hvor de stande i en Glands, ingen Skygge kan fordunkle
og intet Slør bedække for Digterens Øje. Vel søgte
han dem stundom der, hvor kun deres Gjenfærd vare; vel
iførte han dem stundom et Purpur, sprængt med Sydens
Guld, som hans egen kunstrige Haand virkede, fordi
han, ilende, ej saae deres eget - men hvad han ikke
hidtil saae, vil han sikkert engang se, thi han kan;
og skete det end ikke, vilde dog den Pris evig tilhøre
ham: at have været den Første, der atter begejstrede
Norden for sine gamle Guder og iførte dem en Dragt,
der forkyndte deres Højhed. Enhver, som fik Øje for
det stærke, underfulde Spil i Vaulunds Kvad, som
fulgte Thor til Jotunheim, som gjennemskuede Hakon i
Kraftens Øjeblikke og lyttede til Audens dybe Toner,
som vovede at se Spydet hærdes til Hødur og at høre
Mørkalfers knusende Kor - han saae Glimt og hørte
Lyde, som han aldrig glemmer.« Om sin egen tidlige
Længsel efter Kjendskab til det nordiske Udspring
fortæller han: »Det er kun bogstavelig Sandhed, at jeg
fra min Barndoms Dage ej erindrer nogen mere levende
Smerte end den, jeg følte ved at læse hos Hvitfeld,
at vi Intet vidste om de gamle Guder. Det var, som om
jeg paa eengang gjennemrystedes af Anelsen om deres
Herlighed og af Spaadommen : at deres Liv skulde i
sin Tid vorde Betingelsen for mit. Aarene henrunde;
men mellem de mest fremmede Sysler, i Skolestøvet og
de akademiske Ledebaand kunde jeg dog aldrig glemme
de underlige Toner, der gjennem Thors og Odins Navne
havde saa tidlig
fæstet sig i Sjælens Øre. Hisset hørte jeg med
inderlig Glæde Suhm fortælle de mange Sagn om Nordens
Guder, og her greb mig en Vennehaand, som ledte
mig hen til de vise Oldinge Snorro og Saxo, i hvis
Spor jeg da henvandrede mod Eddas mystiske Skov. Paa
underlige Stier førte Nornerne mig ind i den, og i
de senest svundne Aar var gamle Nord med sine Guder
og Helte den Verden, hvori jeg næsten udelukkende
bevægede mig. At fremstille, hvad jeg saae, som
jeg saae det, skal være mit Livs Syssel; at oplade
den mythiske Verden for mine Landsmænd og vidne om,
hvad jeg har seet, er dennegang mit Øjemed.«

Allerede disse Indledningsords poetiske Aand og
Stil vil forberede Læseren paa, at naar Grundtvig
vil oplade den saalænge og saa dybt elskede mythiske
Verden for sin Samtid, »som han saae den«, saa vil det
mere være et digterisk samlende end et videnskabeligt
sondrende Billede, den vil faae at se. Dette
er i Virkeligheden ogsaa Tilfældet. Mythologisk
Undersøgelse i vore Dages Betydning af Ordet byder
»Mythologien« ikke og kunde, den med hine Dages Mangel
paa Sammenlignings-Momenter ikke byde. Til Gjengjæld
faaer man en i anden Henseende genial Tolkning, en
med den daværende romantisk-filosofiske Anskuelse
og Methode stemmende Udlæggelse af Mytherne som
dybe Symboler for Livets Grundtanker, og medens det
forudgaaede Studium alligevel var mere indtrængende
end i nogen tidligere oldnordisk Sagnfremstilling,
var det Hele baade ved Almensynet og ved fortrinlige
poetiske Mythegjengivelser og lyriske Indskud
hævet op i en digterisk Sfære, der baade havde
noget ejendommeligt Tiltalende som Udspring af en
stærkt udpræget Personlighed og rykkede Læserne
Helhedens Forstaaelse nærmere, end en filologisk
eller moderne-mythologisk Fremstilling vilde kunne
have gjort. Tillige laa det nær at antage, at denne
digteriske Mythologi kun ved et lille Skridt kunde
være skilt fra en gryende mythologisk Digtning.

Skridtet blev taget endnu samme Aar, da Grundtvig
udstedte en »Indbydelse til gamle Nordens Venner«, i
hvilken han bebudede det som sit nærmest forestaaende
Arbejde, »i en fortløbende Række at fremstille de
betydningsfuldeste Optrin af Nordens Helteliv fra
den Time, da Asamanden Odin inddrog i Nord, indtil
den Stund, da Palnatoke stræbte forgjæves i Jomsborg
at fængsle den flygtende
Kraft og rejse et unedbrydeligt Tempel for de
styrtende Aser«. Allerede næste Aar blev Løftet
delvis opfyldt, idet Slutningen af den opstillede
Begivenhedsrække var behandlet først (som anden Del
af »Optrin af Nordens Kæmpeliv«) i det poetiske Værk
»Optrin af Kæmpelivets Undergang i Nord« tilegnet
Oehlenschläger med et paa dennes Fødselsdag 1809
dateret smukt Digt, der antyder Forskjellen mellem
hans og den yngre Digters Gjengivelse af Oldtiden:

Som Trygvason Du est i Norden baaren, 
men vendte aarle Dig, som han, mod Syd, 
og hvor Du gik, der smiled liflig Vaaren, 
og hvert dit Kvad var ligt en Guddoms Lyd. 
Som Olaf Du igjen mod Nord Dig vendte
og skued Kraften med din dybe Sands; 
Du vakte den, men klædt i Sydens Glands, 
og stundom ej sig selv i Dig den kjendte.

Thi griber jeg, o Skjald! de stærke Strenge, 
og mange ræddes for den hule Lyd; 
men Lyde, som fra Nordens Gravhøj trænge, 
ej smelte kan, som Tonerne fra Syd. 
Og vovede jeg Strengen at nedstemme, 
og dæmpede jeg Røstens hule Klang, 
betydningsløst da blev mit Liv, min Sang, 
thi ikkun dybt i Norden har jeg hjemme.

Grundtvig har Ret naar han fremhæver den større
Tilnærmelse til Nordens barske Alvor som ejendommelig
for sin poetiske Behandling af Sagnene i Modsætning
til Oehlenschläger, og denne - hvis harmoniske,
stundom lidt slappe Væren aldrig ret kunde forsone
sig med Grundtvigs sværmeriske Væsen og sekteriske
Iver - indrømmede ogsaa selv, at Medbejleren »i
en vis Retning var sejlet Historien adskillige
Streger paa det poetiske Kompas nærmere end
han«. Naar Oehlenschläger mejsler sine Helte i
Marmor, hugger Grundtvig dem i Granit; Materialet
er sikkert mere adækvat, Ligheden større, men som
Kunstværk betragtet staaer Granitstenen i Skjønhed
tilbage for Marmorstatuen. Sagen er jo ogsaa den,
at Grundtvig ikke udelukkende eller vel endog blot
fortrinsvis vil have sine »Optrin« betragtede under
Kunstværkets Kategori; deres religionsfilosofiske
Tendens og deres pædagogiske Betydning som
vejledende til Forstaaelsen af Nordens Oldtid
ere ialfald ligesaa fremtrædende Momenter. Men en
saadan Sammenblanding af Formaal hævner sig; naar en
Digter dog engang er inde paa dramatisk Komposition,
saa svækker han sin Virkning ved at lade den blive
staaende paa de løst sammenheftede »Optrin«, paa
de uden dramatisk Fællesmaal hensatte Samtalers
embryoniske Udviklingstrin; og naar han engang lader
sine Helteskikkelser tale paa Vers, saa blive disse
Vers ikke mere nordiske ved at gjøres urhythmiske
og formløse. Naar Grundtvigs »Optrin« langtfra ere saa
almenkjendte som Oehlenschlägers Tragedier, er
Grunden ikke alene den, at de ere mørkere, derfor
mindre lokkende i Farven, ofte dybsindigere, derfor
dunklere i Udtrykket, men tillige - og ikke mindst
- den, at selv den almindelige Læser fornemmer en
Skuffelse ved at ledes ind i en Kunstform, hvis
væsenligste Regler ikke agtes overholdte.

Kæmpelivets Undergang er skildret i de tre Episoder, som 
udgjøre Værkets Indhold: »Gorm hin Gamle«, »Palnatoke« 
og »Vagn Aagesen eller Jomsborgs Undergang«. To Aar senere 
- 1811 - udkom Digtningens første Del, betegnet som »Optrin 
af Norners og Asers Kamp«, en poetisk Behandling af
Sagnkredsen om Volsunger og Gjukunger, men tilsat med et 
udpræget kristeligt, endog bibel- og kirkehistorisk Element, 
som staaer aldeles uensartet til Emnet. Det mærkes, at 
Grundsynet er blevet et andet, og til Overflod udtales det 
udtrykkelig i Indledningen. »Engang var jeg hartad tilsinds
at brænde det hele Eventyr,« siger Forfatteren, »da den 
afgudiske Snak selv i Hedningmund tyktes mig forargelig og 
alt verdsligt Skjaldskab en Sjæls Overdaad, der ligesom dens 
legemlige Frænde svækker og sløver, idet den kildrer og 
gotter. I Hovedsagen er jeg endnu ej langt fra samme Tanke, 
thi ogsaa i denne Henseende er Christus det sande Vintræ,
og hver Drue, som ej voxer derpaa, kan kun beruse, men 
aldrig styrke og opløfte nogen ædru Sjæl.« Naar han dog 
fraveg dette Forsæt, er det, fordi de her behandlede Kvad 
forekom ham ret skikkede til at vise Livsforhærdelsen i 
Norden. »Alt er her saa vildt og grueligt, at ingen Digter, 
der ej selv er ligesaa forhærdet, kan eftermale Billedet 
uden hist og her at omblande Farverne og lade et andetsteds 
borget Lys gjennemglimte den natlige Sky, under hvilken
Skikkelserne røre sig som Trolde . . . Det er saameget mere 
min Skyldighed at gjøre opmærksom herpaa, som jeg, 
omendskjøndt min Hjemgang til Kristendommen og Indgang i det 
gamle Norden skete omtrent jevnsides, dog tidt udtrykte mig 
saa daarlig og letsindig om de gamle Afguder og Kæmper, at 
det kun anstod et kristent Menneske hel ilde. Takket være 
den Aand, som baade nødte mig til at lovsynge Kæmpelivets
Undergang og, da jeg vilde kvæde om et Optrin af Kæmpelivet, 
styrede mit Øje hen paa det blodige, forfærdende Billede af 
Volsungers Liv og
Daad! Dobbelt takket være han, fordi han lempede det saa, 
at Kvadet kunde tabe sig i en Jesu Christi Lovsang!«

Grunden  til det forandrede Blik paa Nordens Oldtid er 
den religieuse Krise, Grundtvig i Mellemtiden havde
gjennemgaaet. En Bebudelse af den var dels Digtet
»Julefesten« 1809 med dets Formaning til de danske
Præster om at være Tolke for Kristi rene Lære, dels
den Dimisprædiken, han holdt 1810 i Regenskirken,
for at kunne opfylde den sønlige Pligt imod sin gamle
Fader i hans Jubelaar, at være hans Medhjælper i
Præstegjerningen. Prædikenens Tendens ligger allerede
i den Titel, hvorunder den blev forelagt den store
Offentlighed, Skjøndt Grundtvig selv havde udtalt,
at han kun kunde tænke sig den holdt for nogle faa
Kyndige: »Hvi er Herrens Ord forsvundet af hans Hus?« 
Angrebene paa Gejstligheden forargede nogle kjøbenhavnske
Præster, der angav Skriftet for Kancelliet, som
efter temmelig langvarige Forhandlinger mellem
Myndighederne paalagde Konsistorium at give
Forfatteren en Irettesættelse. Den meddeltes ham i en
meget lemfældig Form, og han vidste, at han havde den
almindelige Sympathi paa sin Side. Ikkedestomindre
var Grundtvig »nær ved at synke i Jorden«. Thi under
Sagens Gang havde han ved en pludselig Vækkelse faaet
Øje for Kristendommens ubetingede Væsen, havde »ved
Guds Naade bøjet sin Forstands Hovmod«, og følte
sig i en Tilstand af sværmerisk Reformationsiver,
i hvilken han »for første Gang siden sin Barndom for
Alvor læste Biblen, især Profeterne, Luthers og Kingos
Psalmer, bad og grublede over, hvordan en Reformation,
især med Pen og Blæk, i vore Dage lod sig udføre«. I
denne dybt bevægede Stemning gjorde det et knugende
Indtryk paa ham, at Verden satte sig til Modværge mod
det Bedste i ham, just som han havde kastet alt Andet
overbord, for at ofre hele sit Liv til Guds Tjeneste,
som han skrev i det smukke Digt til sin Fader, der
aabner den 1810 udgivne lille Digtcyklus »Nytaarsnat
eller Blik paa Kristendom og Historie«:

Laurbærkrandsen har jeg bejlet til, 
men ej mer jeg tragter den at vinde; 
hvad er vel et broget Farvespil, 
hvad en Krands, som Mennesker kan binde, 
hvad er Kløgt, og hvad er Alt paa Jord
mod det rene, klare Guddomsord!
Derfor skal min Sang nu ene tone 
til hans Pris, som steg fra Himlen ned, 
som os vilde med vor Gud forsone,
skjænké os en salig Evighed.

Trods den Fortrøstning, disse Linier udtrykke, havde han dog 
meget alvorlige Anfægtelser med Tvivl om, hvorvidt han nu ogsaa
selv var en Kristen i Ordets sande Betydning. Under
disse stærke Brydninger led hans Legeme, og hans Aand
forvirredes. Vennerne Dons og Sibbern veg ikke fra
ham, »ja maatte endog, naar Vanviddet tog Overhaand,
kæmpe med ham, saa de ofte Begge segnede«. For atter
at faae Ligevægt i Sindet, rejste Grundtvig til Udby,
hvor han noget efter fik Kancelliets Tilladelse
til at fungere som Kapellan hos Faderen. Med stor
Iver og Alvor tog han sig af Præstegjerningen,
og baade Ordets Forkyndelse og de forskjellige
praktiske Embedsforretninger bragte ham efterhaanden
til Ro igjen, hvorvel han var en i Bøn og Prædiken
stærkere personlig bevæget Præst, end man nogensinde
havde seet der paa Egnen. Her blev han forlovet med
Præstedatteren Elisabeth Kirstine Margrethe Blicher,
som otte Aar efter blev hans første Hustru.

Hvor fast Grundtvig omsluttede sit under saamegen
Kamp vundne religieuse Standpunkt, ikke til at
rokke ud af Stedet og rede til at tage selv dets
tilsyneladende absurdeste Konsekvenser, viste et
fra Udby udsendt lille Skrift, som hvirvlede en
mægtig Støvsky op: »Kort Begreb af Verdens Krønike i
Sammenhæng«, 1812. Alene et flygtigt Blik i
Bogen maatte vise dens Særhed, thi Fremstillingen er
saaledes anlagt, at Verdenshistorien indtil Luther
neppe udgjør en Trediedel af hele Indholdet, medens
Resten er ført op til Forfatterens egen Samtid. Men et
endnu sælsommere Indtryk fik man af Fremstillingens
Methode. Den gaaer ud paa at vise Historien som
Forsynets store Bevis for Kristendommens Sandhed,
idet der kun kommer Sammenhæng i den, naar den sees i
Kristendommens Lys. Seet i dette Lys skal Historien
vidne om, »at ej alene al sand Dyd i Landene, hvor
Christus nævnedes, gjennem atten Aarhundreder udgik
fra Troen paa den Korsfæstede, men at Aanden indsov
og vaagnede, Kraften ødtes og fornyedes, Stater faldt
og opstod med den«, at Krøniken som »en Kjæde af store
Begivenheder, alle stemte til Et, alle løbende sammen
for at opfylde Et«, »bærer de mest uforkastelige
Vidnesbyrd om Kristendommens vidunderlige
Oprindelse og om det bestandige Underværk, ved
hvilket denne hellige Tro har fremkæmpet og gjenfødt
sig selv«. Forfatterens Bevisførelse drejer sig i
den fortvivlede Kredsbevægelse, som gjør enhver
Diskussion ufrugtbar. Hans Udgangspunkt er dette:
»Skal en Kristen skrive Historie, da maa
han skrive den bibelsk, kalde al Lærdom, som
strider mod Bibelen, ligefrem uden videre Bevis
Løgn og Vildfarelse, lade Bibelen dømme Mænd
og Tider, thi ene den har Ret dertil, den er
Christi Statholder paa Jorden.« Skrives Historien,
konsekvent i Stort og Smaat, ud fra dette Synspunkt,
da ordne dens Begivenheder sig unægtelig saaledes,
at de i Et og Alt stadfæste Bibelen - og Kredsen er
sluttet: Historieskriveren kan pege paa Historien
som Bekræftelse af Bibelens og paa Bibelen som
Bekræftelse af Historiens Sandhed, og midt i Kredsen
staaer Forfatteren i Læ for alle Argumenter. Vil
man gjøre gjældende, at hans Betragtning er i
højeste Grad subjektiv og kun kan have subjektiv
Gyldighed, saa vil han spørge, om der da gives
noget mere Objektivt end selve Guds Aabenbaring,
som er hans Rettesnor? Vil man have Rede paa, med
hvilken Ret han optræder som selvsikker Fortolker
af Bibelen, saa vil han pege paa sin Tro, der giver
ham en større Vished, end nogen Viden kan yde. Og
paaviser man haandgribelige Fejl i det Enkelte, saa
vil han svare, at Sligt ikke anfægter Grundsynets
Rigtighed: »Et er at kunne spore Rygmarven i Tidens
Kæmpelegeme, et Andet er at forfølge Nerver og Sener
og Aarer fra Rod og Kilde til Ende og Udløb«, som
Grundtvig bemærkede til en Modstander. Diskussionen
maatte saaledes blive ørkesløs, men derfor var den
ikke mindre voldsom, som det saa hyppigt gaaer;
hertil bidrog navnlig de kategoriske Domme, der 
vare fældede over mange endnu levende danske
Forfattere og Videnskabsmænd. Som Repræsentanter
for den humaniserende Rationalismes Protest mod
dette Orthodoxiens Indgreb paa Historiens Omraade
optraadte Prof. J. MØLLER og C. MOLBECH med skarpe
Recensioner, ligesaa skarpt imødegaaede af Grundtvig,
for den sidstnævnte Modstanders Vedkommende i Skriftet
»Krønikens Gjenmæle«. Imod Grundtvigs stærke Angreb
paa Naturfilosofien tog H.C. ØRSTED tilorde, særlig
opfordret af den Obskurantisme, Grundtvig syntes
at lægge for Dagen ved Udgivelsen af »En mærkelig
Spaadom, ogsaa om Danmark«, 1814, en af de sædvanlige
Udlæggelser af Apokalypsen, af Grundtvig tydet paa
Napoleon og »Frankrigs Aand i det Hele«. Svaret paa
Ørsteds Angreb i »Dansk Litteraturtidende« fremkom
under Titlen »Hvem er den falske Profet?« samtidig med
at første Bind udgaves af et nyt, langt udførligere
anlagt, men aldrig fuldført »Kort Begreb
af Verdens Krønike«. Grundtvigs Replik har ikke saa
lidet af Fanatikerens rhetoriske Glød: »Se, her er
jeg,, her staaer jeg, Bibelen er i min højre Haand,
og Guds Ord er paa min Tunge, og Troen er i mit
Hjerte, og Salighedens Haab er paa mit Hoved; se,
det er min Rustning, hvorpaa jeg forlader mig, det er
mit Sværd, mit Skjold og min Hjelm!« Ørsted svarede
med Skriftet »Imod den store Anklager« og fremkaldte
derved Grundtvigs »Imod den lille Anklager, med Bevis
for, at Schellings Filosofi er ukristelig, ugudelig og
løgnagtig« (1815) og Motto: »Stoppes skal deres Munde,
som tale Løgn«. - Hvo skulde femten Aar tidligere have
drømt om, at Retninger som disse skulde tørne sammen
i dansk Aandsliv? For Grundtvig er Verdénskrøniken
et typisk Skrift: det viser os en Grundbetragtning,
som han væsenligst fastholdt under hele sin følgende
Aandsgjerning, og saavel i Fremsættelsesmaaden som
i Forsvaret for den se vi hans Personlighed give sig
tilkjende i Træk, der vedblev at være ejendommelige
for den.

Omtalen af denne Strid har ført os lidt længere
frem i Tiden, end vi skulle følge Grundtvig i dette
Afsnit af hans Liv, der ender med hans Tilbagekomst
til Kjøbenhavn i Efteraaret 1813, efter Faderens
Død. Forinden dette Tidspunkt falde endnu et Par
mærkelige Udtalelser, som der i Korthed maa dvæles
ved. Først det Brev, han i Sommeren 1812 henvendte
til OEHLENSCHLÄGER, og i hvilket han bebrejdede ham
Frafald fra Kristendommen: »At jeg ikke er blind for
Deres senere Digtes Skjønhed eller den langt større
Runding og Proportion, disse besidde, vil De vel tro
paa mit Ord, men at det inderlig maa bedrøve mig,
at den religieuse Alvor er flygtet rnere og mere
fra Deres Digte, og at den i Deres seneste Digte
fortrænges af en vis Leg med det Aandelige, samt at
jeg maa kalde disse Digte i Grunden langt mindre
poetiske (begejstrede), følger af sig selv. Mest
smerter det mig, fordi en saadan Omskiftning maa
have sin Grund i Digterens inderste Væsen, maa følge
deraf, at han forsager den alvorlige Eftertanke over
sit eget aandelige Forhold til Gud som hans Tjener
paa Jorden; at han lægger mere Vægt paa at glimre,
vinde Ære og Bifald, end at opløfte sine Brødre til
Guds Tilbedelse i Aand og Sandhed.« Denne selvkaldede
Undersøgelse af Andenmands »inderste Væsen« og Forhold
til Gud viser os den ivrende Præst
fra en saa uheldig Side, at man let af Fortrydelighed
derover kunde glemme det Berettigede i den foregaaende
Karakteristik af Digterens offentlige Ydelser. Et
halvt Aar senere rettede Grundtvig til J. P. Mynster,
der var kommen fra Spjellerup til Frue Kirke og
havde samlet en stor Menighed om sig, det meget
frimodige Spørgsmaal: »Hvad er Deres Hjertens Mening
om Bibelen og Troen paa Christus?« Mynster henviste
med nogen Forundring til sin syvaarige religieuse
Forfattervirksomhed, men at han ret vel saae, hvad
der laa bag Samvittighedsspørgsmaalet, fremgaaer af
den korte Karakteristik, han giver af to religieuse
Standpunkter: »De veed, at der fra meget gamle Tider
har været tvende Meninger i Kristenheden, hvoraf den
ene intet Sandt og Godt vil erkjende uden i det, der
egenlig og umiddelbart sluttede sig til Kristendommen,
og ellers kun saae Vanhellighed, forfængelig Tant,
glimrende Last; den anden derimod erkjendte Guds
Aand virksom i alle Lande og alle Tider og allevegne,
saae dens Frugter, om end ufuldkomne, dog tydelige
nok i redelige Menneskers Tale og Gjerning. Jeg tager
ikke i Betænkning at bekjende mig til den sidste
Mening.« — Tydeligt skiltes her de to Kirkeføreres
Veje, hvilke hver paa sin Vis skulde faae saa stor
Betydning for det religieuse Liv i Danmark.

Ingemann.
Efter et Maleri af Koop.

Gik Grundtvigs indre og ydre Bevægelser for sig under Brusen og 
Bragen, saa var Gjennembruddet hos Bernhard Severin Ingemann,

skjøndt det ikke savnede lidenskabelige Stemninger,
dog af en forholdsvis stilfærdig Art og hans senere
Udvikling saa fredsommelig som Livet i den falsterske
Præstegaard i Torkildstrup, hvor han saae Lyset den
28. Maj i Revolutionsaaret 1789. Efter Faderens
Død ti Aar senere flyttede Moderen til Slagelse,
og Sønnen kom i Byens lærde Skole, et anarkisk
Samfund, hvor den Stærkeres Ret gjaldt, og hvor den
spinkle, noget frygtsomme Dreng tidt havde ondt ved
at bjerge sig. 1806 blev han Student og havde alt
1807 nogle Tragedier og andre poetiske Manuskripter
færdige, hvilke Bombardementet fortærede. Hans
elegiske Grundstemning, der drog ham hen mod den
ossianske Taageverden, næredes yderligere af hans
mislige Helbredstilstand, der lod ham imødese en
tidlig Død. Hans første Poesier - i de to Bind
»Digte« 1811 og 1812, der tillige indeholdt det
østerlandske Eventyrdigt »Parizade«, det
persiske Eventyr »Gangergriffen« og Tragedien
»Mithridat« - ere aldeles overvejende prægede af
denne sygelig-sværmeriske Sentimentalitet. Med
Hensyn til Emner og Form er han ganske vist
paavirket af Oehlenschlägers første Digtning, men
Forbilledets rødmussede Friskhed fattes aldeles denne
blegsottige Efterfølger. Han er Hyper-Romantiker,
med en udpræget Tilbøjelighed for gysenvækkende
Motiver og hysterisk Hang til at dvæle ved en evig
uforsonlig Modsætning mellem Jordisk og Himmelsk,
mellem Kjød og Aand, mellem Støvet og Sjælen; den
grelle Slutningsdisharmoni er ligefrem Maneer hos
ham. Exempler paa Saadanne Digte ere »Graveren«,
hvor en hvidhaaret Olding ved Midnatstide graver
en Grav for sin Søn, der er bleven Morder, medens
dennes vanvittige Brud dandser omkring Graven,
indtil hun falder ned »blandt Dødningben, blandt hule
Hjerneskaller«:

Nu dandser hun ej mere, 
forstyrrer ej de Dødes Fred, 
vil hos sin Brudgom være 
i Graven dyb og bred.

Nu Visen er tilende.
Sov, blege Brudgom, hos din Brud!
Din Synd kan Ingen kjende
og dømme uden Gud.

Endvidere »Nattevandrerinden«, om den unge Elina, der 
hver »Midienat« vandrer paa Kirkegaarden til sin
Elskedes Tue og omfavner den af Graven opstigende
døde Elsker:

Pigen hensmelter i rædsomme Lyst 
og klynger sig fast til den Døde,
medens hendes Moder gysende er Vidne til denne
Elskov og tilraaber dem de frygtelige Ord:

»O ve Dig, Dødning! - Du est min Søn! 
O Dotter, det er din Broder!« 
Den Døde hører det Angestskrig,
og bleg og langsom han hæver sig: 
»Ti stille, Moder, ti stille! 
Ej Blod kan Sjæle adskille.«

Fremdeles »Emma og Aanden«, »Den manede Brudgom«,
»Pokalen«, »Den Husvilde«. De haarrejsende Emner i
Forbindelse med den troende Naivetet, hvormed de
ere behandlede, og de stundom indtil det Komiske
slette Vers gjøre adskillige af disse Ballader ikke
mindre parodiske end de Mordviser, der som Text til
greltmalede Billeder foredrages til Lirekasse for et
af Gru betaget Markedspublikum. Men endnu stærkere
træder Parodien frem i nogle af de idelige Allegorier,
Digteren henfalder til. Ligefrem klassisk i sin
slette Genre er »Korsridderen« med den i det Enkelte
gjennemførte Allegoriseren af Sandsernes Magt over
Samvittigheden, udført i en gyselig Ballade om en
grum Fyrste og hans Vasaller, med det - ikke mindst
ved sine Rim - gribende Slutningsvers:

Saa rædsom en Historie 
jeg ikke har oplevet. 
Jeg fandt den i en Krønike. 
Ved Siden stod der skrevet:
I Fyrsten se Tyrannerne, 
Vasallerne er Sandserne,
og kan den hvide Herre 
Samvittigheden være.

Retfærdigheden byder ved Siden af Digte som disse
at fremhæve andre som »De trende Børn« (»I Kammerset
støjer den liden Smaadreng«), hvor Allegorien, som det
sig bør, er holdt tilbage i en vis mystisk Skygge,
hvis Stemning den vel holdte Folkedigtningstone
forøger med sælsom Magt; de klare Digte »Torquato
Tasso« og »Marsk Stigs Døtre« med det tungsindsdybe
Vemod, Sangen til Danebrog »Vift stolt paa Codans
Bølge« o. fl. I disse og andre Poesier lærte man en
ægte Digternatur at kjende, hvis ideale Higen mod
det Høje, hvis milde, rene, næsten kvindelig zarte
Følelse maatte vinde Hjerter for ham. Men ligesaa
mange, orn ikke flere, vandt han ved den blødagtige
Sentimentalitet, hvori hin Følelse ikke sjeldent
slog over, og ved sin ætheriske Flagren bort fra
den Jord, som det var blevet Slægtea saa haardt at
træde paa. Thi det var strenge Tider. Havde man været
paa »Maskeradebal« Vinteren efter Bombardementet,
saa vilde man nu gjerne
undgaa at se de tunge Skygger, som Krigen,
det truende Tab af Norge og den sig nærmende
Finansnød kastede foran sig, ved at følge en Digter
fra Jordatmosfæren op til Sentimentalitetens
solrandede Regnskyer. Derfor kom Ingemann just
Tiden tilpas. Oehlenschlägers Sundhed var den for
brutal; hans Sol var paa dette Tidspunkt i Dalen,
men Ingemanns Maane hævede sig i elegisk Bleghed;
havde den end laant noget af sin Glands fra hins
kraftigrøde Skjær, saa tilbagegav den dog Lyset saa
hvidt og mildt, at det var en Lyst at stirre ind i det
med taareblændede Øjne. Derfor oplevede man nu det
litteraire Særsyn, at medens Oehlenschlägers første
»Digte, 1803«, ingenlunde havde vakt nogen særdeles
Opsigt i Kritiken og endnu mindre vare blevne modtagne
med ublandet Velvillie, saa hilsedes Ingemanns to
første Digtsamlinger med næsten tilbedende Beundring,
og hans ihærdigste Lovtaler, hans fordums Lærer JENS
MØLLER, stemte sit Dannersprog i de allerhøjeste
Toner for at føre Jubelkoret an paa en Maade, der
var den unge Digters »rige Førstegrøde« værdig.

Man vil heraf kunne begribe, at Kogepunktet af
Begejstring naaedes, da Ingemann i sin følgende 
Poesi-Samling »Procne« (1813) foruden en Del
Digte og Tragedien »Turnus« skjænkede sin Samtid
den Sentimentalitetens Bibel med den platoniske
Kjærligheds Højsang, som kaldes »Varners poetiske
Vandringer«.
Indholdet af denne tohundrede Sider vidtløftige 
Kjærlighedsroman kunne vi kun give i Hovedtrækkene, 
noget forkortet efter P. HANSENS Referat i Skriftet 
»Om Joh. Ludv. Heiberg«. Altsaa den unge Varner, hvis 
Fødestavn mærkelig nok er vort eget gode Danmark og 
ikke en eller anden afsides Egn af Maanen, hvis 
Tidsalder er den af ham jevnlig citerede Romantiker 
Tiecks og ikke de vandrende Troubadourers, vanker 
omkring i Landet med sin Strengeleg over Skuldrene og 
improviserer velklingende Digte om de forskjellige 
Stemninger, der besjæle ham, medens han meget 
samvittighedsfuldt nedskriver dem og sender dem 
tilligemed de andre Rapporter om sin Færden i Livet 
til sin Ven Carl, hvorved den Samling af Breve
fremkommer, der udgjør Værket. Disse Breve vidne i
Begyndelsen om en svulmende Livslyst hos den unge
Varner; han finder Glæde i Alt, i Naturen og hos
Menneskene, men snart slaaer denne Stemning over
i den modsatte, da han opdagerr, at »Menneskene
dog ikke ere Børn, dertil ere de for kloge«. Han
bliver tungsindig, studerer Youngs Nattetanker,
tvivler paa, at han længer er »Naturens gode Søn«,
og skriver hjerteskjærende Digte til Maanen. Endelig
vækkes han af denne Tungsindighed ved Kjærligheden:
han bliver heftig forelsket i en ung Pige, som han
har seet i Kirken, hvor hun stod for ham »med den
himmelske Marias Aasyn«, men som han forresten ikke
kjender. Hun er atter forsvunden for ham, og hans
Omflakken med Harpen over Skulderen har nu faaet 
det Maal at finde hende igjen. Det lykkes ham ogsaa
efter forskjellige Fata; saaledes maa han blandt
Andet, for at introducere sig i hendes Bedstefaders
Hus, forklæde sig som en gammel Harpespiller og
forlange Natteleje mod at »slaa Harpen og synge
en Troubadour-Romance«. Nok sagt - efter mange
Sindsbevægelser, i hvilke Sorg vexler med Glæde,
Frygt med Haab, og efter at have gjennemgaaet en svær
Sygdom, opnaaer Varner omsider Besiddelsen af den
Elskede. De underkaste sig endog den Formalitet at
lade sig vie, skjøndt dette ikke gjør nogen Forandring
i deres indbyrdes Forhold, thi - her kommer Pointen -
deres Kjærlighed er platonisk. Varner fremstiller det
saaledes: »Et helligt, uopløseligt Baand har forenet
os, Herrens Tjener har lyst Velsignelsen over os,
men vort Forhold er det samme som før. Ingen nøjere
Forening have vi søgt ved denne Pagt, men det syntes
os saa skjønt, saa elskeligt at vide med os selv,
at Gud havde stadfæstet vor Kjærlighed og velsignet
vor Forbindelse«. Det vilde være uforsvarligt, ikke
her at citere Baggesens vittige Bemærkning: »Hvilken
Kjærlighed! renere, uskyldigere, mere overjordisk
lader sig neppe den fuldkomneste Ligegyldighed
tænke!« - Naturligvis er denne Kjærlighed da ogsaa
for ophøjet for denne syndige Jord, og den forlader
derfor snart Støvets Verden for at fortsættes der,
hvor den hører hjemme. Varner og hans Elskede
have en Nat den samme Drøm: at de ere »to smaa
Børn i hvide Klæder«; den opfyldes derved, at den
nygifte unge Dame bliver livsfarlig syg kort efter
Bryllupet; Varner, der vaager ved hendes Leje, har
derved indaandet Sygdommens Smitstof eller, som det
poetice et eleganter hedder, »drukket Døden af hendes
Læber«, og nu »griber han Harpen for sidste Gang
og indluller Begge i Evigheden« med et langt Digt,
hvis Slutningsstrofe indeholder Fortællingens Moral:

Paa Jorden Salighed er Brøde,
og Ingen elsket har, som ikke døde[!].     |
Hos Gud alene Kjærligheden boer:
den er for himmelsk for den faldne Jord.

I højere Grad kunde Poesiens Virkeligheds-Indhold
neppe forflygtiges, hvis det ikke skulde blive helt
borte for Øjet som en rent farveløs Luftart. Desmere
betegnende er Tidens Sværmen for dette blege og
blodløse Ideal, om hvilket man vidste, at det havde et
Slags Tilsvarende i Digterens personlige Liv: Ingemann
var just bleven forlovet med Frk. Lucie Mandix,
og det berømte, dengang af Alverden sungne Digt:

Du,  som,  svøbt i Skjønheds Rosenklæde, 
gaaer, i jordisk Dragt en himmelsk Aand -

var i Virkeligheden hans Frierbrev til hende, saa
han maler sin egen ydre og indre Habitus i de Linier,
hvor han spørger den Tilbedte:

Kan Du elske dette dunkle Øje? 
Det har stundom smilet, ofte grædt - 

og

Kan Du elske disse blege Kinder? 
Glædens Rose blomstrer ej paa dem o. s. v.
Ja endog en Episode som Fortællingens Katastrofe havde 
Virkeligheden at opvise, om den end var af lidt mere 
nøgtern Beskaffenhed og ikke saa bedrøvelig i sin Udgang:

Fru Ingemann, f. Lucie Mandix.

Lucie fik Mæslinger i en sjællandsk Præstegaard, og
Ingemann, der vilde være i hendes Nærhed, til Faren
var overstaaet, blev paa Tilbagerejsen til Kjøbenhavn
gjennemblødt af et Uvejr, saa en Sygdom, der

længe havde staaet ham i Kroppen, brød ud med stor
Voldsomhed og han længe svævede mellem Liv og Død. Men
efter den legemlige Helbredelse var han ogsaa bleven
aandelig sundere, som det overhovedet er betegnende
for ham, at han med Aarene rykker det virkelige Liv
nærmere og nærmere: den aldrende Ingemann, der holdt
af en god Pibe Tobak og en god Historie, var en ganske
anderledes Kjærnenatur end den serafiske Yngling,
som var lutter Englehoved med Vinger paa. At han
som Digter tiltog i Tankedybde og Formskjønhed, er
bekjendt nok; men det maa tilføjes, at allerede i hans
Ungdomsdigtning er der et stadigt Fremskridt, hvad den
lyriske Form angaaer; den anden Samling staaer i denne
Henseende ikke lidet over den første, og i »Procne« er 
der lyriske Intermezzer af megen Skjønhed - foruden det 
nævnte Bejlerdigt f. Ex. Skildringen af Foraarets Frembrud 
i Digte som »Bierne«, »Sommergjækkene«, »Lærken«, 
»Trækfuglene«; fremdeles den gratieust sværmende 
Kjærlighedsbekjendelse »Jeg elsker, o Maler, jeg elsker 
en Pige«, og endnu mere vel følgende lille Digt:

Der ligger en Gaade for hver Mands Blik, 
kun Faa den at tyde blev givet, 
de Fleste fra Vuggen til Graven gik, 
men stedse en Gaade blev Livet: 
hvorfra? og hvorhen? det vidste de ej, 
hvorfor? de ej mægted udgrunde. 
Og Den gik aldrig paa alfar Vej, 
som grantdet udtolke kunde.

Der gives et helligt, et underfuldt Ord, 
som ene den Gaade kan tyde, 
det toner saa vidt over mørken Jord,
og mægtigt det Sjælen kan fryde; 
men Tusind det høre og fatte det ej, 
det nævnes af tusinde Munde, 
og Den gaaer ikke paa alfar Vej, 
som Kjærligheds Dyb kan udgrunde.

Saaledes stod Ingemann altsaa i Aaret 1813 som en
stor Almenheds erklærede Yndlingsdigter.

Imidlertid havde Oehlenschläger som det første nye
Arbejde efter sin Hjemkomst i Begyndelsen af Aaret
1811 udgivet et Bind »Digtninger«. Det aabnes
med det større fortællende Digt »Sigrid«, hvis
Indledningsstrofer bringe Fædrelandet den hjemvendte
Digters Hilsen og, med en Hentydning til »Correggio«,
bebude, at han atter vil vende sig til nordiske Emner,
hvorvel selve Formen for denne Bebudelse tilhører
Sydens Kunst:

Mit gamle Fædreland! jeg seer Dig atter, 
hver Gjenstand, som var spæde Barndom kjær. 
Din lysegrønne Maj mig taust omfatter, 
mig frisk omkrandse dine Bøgetræer.

Saa stig da venlig ned, Du Valhals Datter! 
Ydunna! kom og bliv din Sanger nær! 
Du seer ham hen den vælske Cither hænge, 
han griber i din Harpes gyldne Strenge.
Denne prægtige Romance følges af »Harald Hildetand«
med den kunstfærdige Forening af Bogstav- og
Stavelserim i forskjellige Versformer, alle lige
genialt behandlede:

Hildetand med sølvgraa Haar 
Hu til Valhal vendte;
hundredfemti Hædersaar 
Heltens Isse kjendte.

Nu er svundet Nervens Kraft, 
Nat fast blinder Øjet;
rørt ej blier det rustne Skaft, 
Ryggen krumt er bøjet -
eller saaledes:

Kraftigt begge Konger hen i Kampen stævned,
vrede Sværd med Vægt sig hævned, 
Værget sprang, og Pladen revned.

Hjelmen brast, i Hjertet foer til Hjaltet Sværdet.
Staalet sprang, Skjøndt herlig hærdet, 
Hildurs Mænd stod uforfærdet.

I »Tidens Perspektiv« mærkes Oehlenschlägers
forandrede Stilling til Romantikernes ensidige
Forherligelse af Fortiden. En Yngling »lever med
sin Fantasi i den Tid, som var forbi«, kjender af
Oldskrifterne de herlige Heltes Daad, men finder intet
Lignende i sin egen Samtid. En kraftig Olding, som
den unge Mand har truffet paa sin Vandring i Staden,
gaaer ind paa hans Tankegang, og da de ved Aftentid
standse for Enden af en lang Gade, benytter han Synet
af dens i det Fjerne tættere og tættere Lyspunkter til
et Billede paa Ynglingens Længsel efter de henfarne
Tiders glimrende Daadliv:

Hvilken Forskjel! Hist en Krands 
af Bedrifters Stjerneglands. 
Alt som Tiden kommer nær, 
taber sig det hulde Skjær; 
vidt adskilt, i taaget Nat
staaer en enkelt Stjerne mat, 
røgindblandet, kummerlig, 
magtløs at begejstre mig - 
fuldelig som naar vi se 
her i Gadens Lys-Allee.

Oldingen gaaer saa med Ynglingen Gaden igjennem.

Og da endelig de vandt 
langsomt mod den anden Kant, 
tog den Gamle, mild i Aand, 
unge Sværmer ved sin Haand, 
vendte ham og sagde: »Nu 
staaer i Stjernekrandsen Du!«

Og den Unge: »Nej, o nej! 
Krandsen er der længer ej. 
Vidtadspredt, i taaget Nat 
brænder enkelt Lygte mat. 
Hist, hvor jeg udgød mit Had, 
funkler nu den lyse Rad.«

Men i »Den hemmelige Røst« fastholder Digteren endnu den 
romantiske Skoles Grundbestemmelse om Umiddelbarhedens
Overvægt over Indsigten. Samlingen ender med »Aly og
Gulhyndy«, et Eventyr af østerlandsk Farve, men
Digterens egen Komposition. I Februar 1812 udkom
Tragedien »Stærkodder«. Emnet saavelsom Enkeltheder
i Dramaet tyde paa, at Oehlenschläger har følt den
grundtvigske Digtnings tunge Alvor over sig som en
Formaning til at gribe dybere ned i det Nordiske. Hans
Stærkodder skulde derfor som den nordiske Krafts
Modsætning til en yngre Slægt Blødagtighed dømme Tiden
paa lignende Vis som de grundtvigske Granitkæmper;
men sin Natur kunde Digteren ikke forvandle, og hvad
Oehlenschlager her vilde kalde Kraftnordisk, kunde
Grundtvig - som det sees af et Brev til P. Dons - ikke
engang respektere som Nordisk. Harmen over disse Krav
til en gjennemført nordisk-graa Kraftstil - »Kraft«
var bleven Stikordet i en vis litterair Kreds -
bryder levende igjennem hos Oehlenschläger, hvor han
strax i Begyndelsen af Tragedien lader Ejgil sige:

Den friske, unge, lysegrønne Lyst 
opfylder med sin hele Kraft mit Bryst. 
Ha! spørger Blomsten, mens den Knoppen bryder,
hvad Tordenskyen over den betyder? 
Den folder ud et spraglet Krydderblad, 
og Solen skjænker den  sit varme Bad.

Det var just faa Maaneder efter »Stærkodders«
Fremkomst og sikkert ikke uvæsenligt foranlediget
af den, at Grundtvig tilskrev Oehlenschläger
Brevet om Frafaldet fra den rette Tro (S. 97);
og i »Verdenskrøniken« stadfæstede han kort efter
denne Dom, men med uforbeholden Beundring af
Ungdomsdigtningen, særlig de »Poetiske Skrifter«.

Vi ere nu ogsaa for Oehlenschlägers Vedkommende naaede 
til Aaret 1813. Det blev et Tilbagegangens Aar for ham.  
Hverken i Konversationslystspillet (»Kanarifuglen«) eller 
i den dramatiske Idyl (»Ærlighed varer længst«) var den  
nordiske Tragedies Skaber inde paa et Omraade, han kunde
beherske, og i Sørgespillet »Hugo von Rheinberg«, som 
skulde tage Publikum med Storm ved at byde det »stark 
Getränke«, frembragte han kun en Monstrositet af den 
Kotzebueske Art, en Opdyngning af effektfuldt Raamateriale, 
som hans Muse kun momentvis har kunnet faae Bugt med.
Henimod Slutningen af Aaret udkom anden Del af »Digtninger« 
med de fem Fortællinger »Reichmuth von Adocht«, »Maleriet«,   
»Lykkeridderne«, »Munkebrødrene« og »Eremiten«, i 
hvilken sidste den smukke Gravsang »Lær mig, o Skov, at
visne glad«, forekommer. Fraseet en litterair polemisk
Understrøm i de tre sidste Fortællinger, i hvilke
Steffens, Baggesen og forskjellige poetiske Retninger
meget tydelig apostroferes, har denne Samling ikke
stor Interesse. Endelig udkom i Aarets sidste Maaned
Syngespillet »Ludlams Hule«, en af to uensartede
Sagn sammensat og derfor kun svagt sammenhængende
Handling med adskillige barokke Indfald, men ogsaa med
adskillige fortræffelige Sange (»Der er en Ø i Livet«,
»Tommeliden var sig en Mand saa spæd«, »Vil Du være
stærk og fri«, »Her sad de gamle Fædre« o. fl.).

Peter Foersom.

Aaret 1813 blev mærkeligt for Skuepladsen og
derved i høj Grad for den oehlenschlägerske
Tragediedigtning ved Dr. med. Joh. Chr. Ryges Debut
i April som Palnatoke og i Maj som Hakon Jarl. Her
var pludselig den vældige Naturkraft, den fuldkomne
Kunstevne, dukket frem, som den nordiske Tragedies
Helteskikkelser havde ventet paa, siden Mich. Rosings
tidlige Sygdom tvang ham til at give Afkald paa dette
nye Repertoire, næsten samtidig med at det var blevet
skabt.

I samme Saison holdt Shakspeare sit Indtog paa den
danske Scene med »Hamlet«, og det var en af dens
Kunstnere, der muliggjorde dette betydningsfulde
Skridt henimod Løsningen af Theatrets universelle
Opgave: den udmærkede Skuespiller Peter Foersom
(1777—1817), der ved sine fortrinlige Oversættelser
af denne og andre shakspearske Tragedier har indlagt
sig varig Fortjeneste af vor Litteratur. Desværre
naaede han i sin korte Levetid kun at fuldende fire
Bind. Arbejdet blev fortsat af Admiral P. Wulff og
er i vore Dage blevet helt gjennemført

af EDV. LEMBCKE, som har besørget en Revision af
den Foersomske og en selvstændig Oversættelse af
Shakspeares øvrige dramatiske Digtning.

Saa kom mod Slutningen af Aaret 1813 JENS BAGGESEN
tilbage til Kjøbenhavn, og den litteraire Syvaarskrig 
begyndte, der afstedkom en Bevægelse og holdt Sindene 
i en Spænding, som i vore Dage kun den politiske Strid 
formaaer at fremvise et Sidestykke til.

Baggesen havde fra Paris hjemsendt sine af Kjøbenhavns
Bombardement fremkaldte »Knud-Sjællandsfar'ske« Digte, 
disse uforlignelige Udslag af hans Lune, hans Gratie og 
hans Følelse i inderlig Forening, i deres aldeles 
originale Art Mesterværker til vort Sprogs og vor 
Digtnings Ære: »Knud Sjællandsfarpaa Landet og paa Vandet« 
(»Boer jeg paa den tamme Bred«); »Flaskebrev fra Knud 
Vidfadme, hin Sjællandsfar, til sine Landsmænd«, i hvilket
»Knud Vidfadm' synker med sin Skude« og døer »som en dansk 
Matros«, slængende Flasken med sine sidste Ord overbord; 
»Knud Vidfadmes Svanesang, digtet i hans Skibbrud 1807«, 
og »Knud Vidfadmes Hjemve, en Klagesang, digtet i Paris 
1807«. Kampen mod den romantiske Skoles Udskejelser havde 
han ført videre i sin »Karfunkel- oder Klingklingel-
Almanach, ein Taschenbuch für vollendete Romantiker und 
angehende Mystiker«. 1811 var han bleven Professor i dansk
Sprog og Litteratur i Kiel, men Byen forekom ham som et 
Forviisningssted, og Sygdom slog sig til om at gjøre ham 
Opholdet helt utaaleligt. To Aar efter Ansættelsen fik han 
Kongens Tilladelse til at opholde sig i Kjøbenhavn, 
saalænge Krigen stod paa. Allerede fra Kiel udgik de første 
polemiske Toner i et Rimbrev, der taler om, at man melder 
ham fra Kjøbenhavn,

hvorlunde selv den Skjald,
der steg engang saa skjønt, gaaer nedad Bakke, 
fordi med Alt fra ham man ta'er tiltakke, 
og at vort Pindus bli'er tilsidst en Ase-Stald, 
hvis ingen Muse mer med Aserne tør snakke.

Theatrets Kunst forekom Baggesen dybt sunken, siden
han sidst havde seet den, og i J.K. Høsts Ugeblad 
»Dannora« begyndte han en Række anonyme Theaterkritiker, 
i hvilke ogsaa Oehlenschlägers Tragedier bleve omtalte, 
vel gjennemgaaende med
Agtelse og tildels med megen Anerkjendelse, men dog
saaledes, at Anmelderen betegner »Correggio« sorn
et scenisk Vendepunkt for Digteren, fra hvilket han
»i en Række af mer og mer romantiske Frembringelser
øjensynligen er nedstegen fra den klassiske Højde, han
i sin nordiske Ham havde opsvunget sig paa«. I Februar
1814 begyndte Baggesen selv Udgivelsen af et Ugeblad,
»Søndagen«, hvis første Numer aabnes med et
»Sendebrev fra de tre Gratier til Udgiveren«. De
bede deres gamle Ven Baggesen om Hjælp »i Mønstret
for hans egen Stil«, nemlig i Rimbrev-Stilen, hvis
lette Vers endnu flyde saa yndefuldt som nogensinde
- en mærkelig frisk Modsætning til Oehlenschlägers   
dalende, Grundtvigs buldrende og Ingemanns klynkende 
Kunst. De bede ham »i Sprogets elskte Navn« om Hjælp,

da Modersmaalet er os alle Tre saa kjært
som i dets rene, friske Kjærne værdt -
ja, Baggesen, saa kjært som Haab og Minde,
som Kjærlighed, af begge nært,
som Taagens Flugt for Morgen-Vestenvinde,
som friske Liliers og Violers Duft,
som Duggens Taarer, der paa Rosenblade rinde,
som Lærkens Dirren i den morgenrøde Luft,
som Ynde, Vid og Dyd og Dannemarks Fyrstinde.

Han maa endelig skaffe dem et Tilflugtssted, hvor
de idetmindste eengang om Ugen - paa  den »for Børn 
saa kjære Søndagaften« - kunne have det lidt hyggeligt:

Flet os med Smule Kunsten, Dig blev givet,
heroppe, langt fra Sumpen og fra Sivet,
af Modersmaalets Eviggrønt
et Søndags-Tempel ej, men blot en Søndags-Hytte,
hvor der kun er lidt rent og pænt og kjønt
og ej for megen Stads, der os kun lidt kan nytte!
Det norske Hus, Du veed, er altfor mørkebrunt*)
og kan os spæde Tre mod Kulden ej beskytte -
indret det, om Du kan, lidt hyggeligt og lunt,
saa ville vi paa næste Søndag flytte.

*) Reminiscens fra »Gjengangerens« Vandring
i Søndermarken, Hentydning til Oehlenschläger.

I »Søndagens« næste Numer sender Baggesen
Gratierne sin Tak for deres Brev. I mesterlige
Vers, der lige smidigt omslutte hans
lette Skjemt og hans dybere Følelse og ere saa danske 
i Sprogets hele Aand, som om han aldrig havde færdedes 
paa fremmede Stier, skildrer han sin Glæde over Gratiernes 
Appel til ham:

Med ingen Fryd paa denne Jord
(især paa dens luslidte Side,
og mindst her i vort kolde Nord,
hvor Faa sig rigtig fryde gide)
kan lignes den navnløse Lyst,
den Salighed, hvormed jeg trykte
til mine Læber, til mit Bryst
det Brev, som - aabnet, læst og kyst
saa sitrende, saa tidt, saa tyst -
mig egenlig af Fryd forrykte
saa rent, at hvis jeg aldrig før
var Digter, blev jeg det, I Hulde -
af Glæde sviml, af Vellyst ør,
af Saligheder fuld tilfulde - 
ved, glemt og lille, som jeg er, 
at faae det hvide Baand af Jer ... 
Hvad siger jeg? ... det blaa! det blaa! Hver Strimmel
af Eders Baand er danneblaa; 
thi danske Pigers Øjne, Nordens Himmel 
og Glemmigikkens Blomst er saa. 
Ja, hulde Gratier! seer mine Taarer trille - 
ja, Digter føler jeg mig nu. 
Seer mig min sidste Sorg med Et at stille! 
Seer mig med Himlen i min Sæbeboble spille!

Han lover dem et Fristed i sin lille Hytte, der skal
pyntes for dem som til Fest, og hvor han, »naar de har
spøget længe nok og leet, som hurtig Bladet vendende
Profet, trods Udbys Venderom« (o: Grundtvig) skal
snart male dem Evigheden, som følger dette korte Liv -
»dog mindre sort og mindre ud i Et« - og snart vise,
at »det er ej saa sort, som Mange mene«, paa »den
Livets Scene, Hr. Ingemann har malt saa ful«.

Kampen under Gratiernes Fane imod den slette Smag 
begyndte i »Lille Søndagaften, et Tilblad til Søndagen«,
med »Pindsvinet, en allegorisk Fortælling paa Vers«,
som strakte sig igjennem flere Numre. I denne
vidtløftige Satire fremstilles Oehlenschläger som
»Asagalten« eller »Vildgalten«, der vil arrangere
en Forbindelse mellem Nordens ædle vilde Svin,
salig Sæhrimners Sønner, hvis Hovmester han er,
og den græske Sos (o: den nuværende Dramaturgis)
vakre Grise-Glutter med deres sunde Naturgeni,
for saaledes at knytte Baandet mellem Nordens Kraft
og Sydens Aand; Baggesen selv fremtræder som det
med spidse Penneposer besatte Pindsvin, hvis Hverv
det er at optugte Grisene til Renlighed. Satiren er
i sin udtværede Bredde baade tung og ufin; den evige
Tumlen med Svine- og Grise-Kategorier og hvad dermed
staaer i Forbindelse, generer baade Lugt og Smag,
kan man næsten sige, og der er mere bitter Vrængen
end fri Komik i al denne polemiske Grynten. Og fra
dette Indledningsangreb
strakte Manglen paa Urbanitet sig til hele den herfra
nærmest udgaaende Polemik med de angrebne Forfattere:
RAHBEK som Theaterdirekteur og Udgiver af »Dagen«,
C. MOLBECH som Udgiver af Maanedsskriftet »Athene«
(»det gule«, som Baggesen kalder det efter dets
Omslag), A.E. BOYE (en Søn af Forf. til »Statens
Ven«, Joh. Boye), der under det holbergske Pseudonym
»Hans Mikkelsen« havde angrebet Baggesens Forslag om
en »Renskrivning« af Holbergs Komedier, Oversætteren
N.T. BRUUN og hans Fader TH. CHR. BRUUN. Især mellem
denne Sidste og Baggesen udartede Fejden til et
litterairt Slagsmaal, i hvilket navnlig Bruuns Indhug
førtes med en Brutalitet, der ikke forsmaaede noget
Slag lige i Synet eller noget fejgt Angreb bagfra,
naar han kunde komme over det, men i hvilket ogsaa
Baggesens Kampmaade overskred Reglerne for anstændig
Krigsførelse, hvorvel hans Ondskab altid var af
den vittige Art, som naar han ender en Klimax af
injurierende Benævnelser for Th. Chr. Bruun med
at kalde ham »Fader til N.T. Bruun« som den mest
krænkende. Undgik Baggesen saaledes ikke at komme
med i Skarnet, havde han dog Evne til atter at hæve
sig, ryste Vingerne og flagre mod renere Luftlag;
et talende Vidnesbyrd herom er det overlegne Digt
»Kritikens Smil«, i hvilket han lejlighedsvis ligesom
rekapitulerer denne Episode af Fejden, inden han
vender sig til et nyt Afsnit:

Parnassets Maske-Fæ
saalænge raabte Bæ!
til Reglerne,
at Phøbus sendte, vred,
en skjemtsom Muse ned
til Keglerne,
for med en skarp Kritik
at holde lidt i Skik
Bebæerne
og vække med en Pil
i hvert et Skjemtens Smil
Mæhæerne.
Idet hun steg forbi
den gamle Svinesti
paa Tæerne
saa pænt, saa net, saa let,
sig vogtende for Plet
paa Klæerne,
sprang frem, en Ræv ret lig,
en Ting som kaldte sig
Hans Mikkelsen,
med nok en Tingest - men
der lod som Statens Ven
paa Skikkelsen.
Hen over Smagens Bræt
hun mellem dem saa let
ej slippede;
den Ene stamped her,
den Anden tramped der -
det vippede.
I Grøften, hvor en gul Hentydning til »Athene«.
Pyt-Nixe legte Skjul
bag Træerne,
Tak ske det Vipperi,

Garnenen plumped i
til Knæerne.
Til Lykke havde hun
de sorte Strømper kun
paa Benene,
da med de hvide paa
man neppe nu kan gaa
langs Stenene,
end sige nedenom
den gule Svinedom
bag Hækkene,
hvis fordum brune Hentydning til Th. Chr. Bruun. Søl
har nu gjort rent til Pøl
Molbækkene -
til Lykke, thi paa Sort
faldt rent for Øjet bort
det Stødende,
hvorfor og, lige fro,
den Himmelske belo
sit Mødende -
til Lykke, siger jeg;
hun ellers, paa sin Vej
sig vendende,
var steget op igjen,
paa min for fine Pen
lidt skjændende,
til Hævn paa Pindi Top
den hele Gudetrop
antændende,
fra Himlen Ild og Svovl
paa baade Peer og Povl
nedsendende
og, med det Dommerblik,
hun af Apollo fik,
i brændende
satirisk Polemik
al videre Kritik
aldeles endende.

Idet Baggesen fra den almindelige Persiflage og
sine øvrige Modstandere vender sig til Bedømmelsen
af Oehlenschlägers Digtning, knytter han paany sin
Kritik til Theatrets Opførelser af de dramatiske
Værker. »Hugo von Rheinberg« yder ham rigelige
Bidrag til en Paavisning af Oehlenschlägers Dalen;
Forsyndelserne mod god Smag og sund Sands i dette
Stykke lede Baggesen til den ironiske Antagelse,
at det Hele maa være ment som Parodi, og i saa Fald
glæder det ham, at Forfatteren »endelig har indseet
Galskaben i den hele nye barbariske Romantik, og
at han benytter dens fuldendte Studium paa en ham
værdig Maade, som Cervantes benyttede den gamles«. Men
skulde han fejle i denne sin Antagelse, saa maatte
Øjeblikket sandelig være kommet til at raabe Vagt i
Gevær, ikke mindst paa Sprogets Vegne, thi »hvad vilde
Følgen blive for Sproget i Fremtiden, hvis den hele
danske Ungdom, der, hvis den og læser andre Digtere,
idetmindste ikke troer paa andre end den almindelig
erkjendte største (hvilket jeg og vilde gjøre,
hvis jeg var i de fleste unge Menneskers Tilfælde),
blev ved at anse Pletterne i denne Litteraturens
Sol for lutter Straaler og hans parodiske Bommerter
for alvorlige Skjønheder?« Her er en Fare tilstede,
der allerede nogle Uger efter har antaget


Saadanne Dimensioner i Baggesens Øjne, at han udsteder
en formelig Krigserklæring til Oehlenschläger,
henvendende sig som »Gjengangeren til den danske 
poetiske Litteraturs Despotisme hadende Borgere«. 
»Som Foragter af Kunstens evige Regler,« hedder det 
i dette Manifest, »som Sprogets Tyran og Parnassets 
Despot forkynder jeg ham her paa Litteraturens, 
Modersmaalets og Smagens Vegne ærlig aabenbare Krig - 
ikke blot til disses Hævd, men til hans egen, af ham 
selv truede Hæders mulige Redning. Med Kæmpeskridt, 
som jeg hjertelig beundrede, steg han opad paa 
Parnasset i sine nordiske Digte; men med sand 
Bersærkergang tramper han nedad i de sydlige - 
fra det Øjeblik han, beruset af Goethes halvironiske 
og Tiecks halvafsindige Romantik, nedsaa medlidende 
paa Schillers og Ewalds klassiske Gothik, opofrende 
sin høje nordiske Muse for en svimmel tydsk-spansk 
Meduse. Ingen af vore danske Kæmpere for Sproget, 
Smagen og Kunstens evige Regler har fordristet sig 
at klemme denne dramatiske og lyriske Bersærker 
mellem Kritikens Skjolde. Velan, jeg vil vove det! 
Han slaaer ellers al Kunst og tilsidst sit Navn ihjel 
i sin Overgivenhed«.

I sit Syngespil »Røverborgen« udleverede Oehlenschläger 
sin aarvaagne Kritiker et velkomment Medium til 
Behandling con amore, skjøndt det ikke var synderligt 
loyalt af Forfatteren til »Holger Danske« og »Erik 
Ejegod« at hævde Kunstens Krav strengt overfor en 
Musiktext, der ialfald opfyldte en af sine nærmeste 
Opgaver fortrinligt: at yde Komponisten en kraftigt 
bevæget dramatisk Handling med en Rigdom af 
Kompositionsmotiver. Baggesen gaaer ironisk ud fra 
den Forudsætning, at Stykket muligvis er »en yderst 
fri Oversættelse af et eller flere franske 
Boulevardstykker eller en Ordunderlægning til et 
pantomimisk Melodram«; han paaviser Handlingens
Løshed og Karakterernes Selvmodsigelser, idet han 
f. Ex. betegner den ædle Røver Camillo som »en
hellig Røverknægt, der hverken er mer eller mindre end
Skurken og Ædelmodighed, Falskhed og Aabenhjertighed,
Fejghed og Tapperhed, Grumhed og Fromhed i een
Person; han hører til Familien af disse splinternye
oehlenschlägerske moralske Mulatter, hvorom man kunde
fristes til at sige med Jesper: Man skulde tænke,
en Løve havde været Herrens Faer og et Faar Herrens
Mo'er«. »Hvad Sproget,
Diktionen, Versene angaaer«, hedder det videre,
»kjende vi ikke Mage til sammes Skjødesløshed og
Slethed i noget andet dansk Skuespil, Original eller
Oversættelse. Ikke blot den simpleste Grammatik
og Metrik, men den gemeneste naturlige Logik er
saaret paa hver Side . . . Stykket indeholder en
næsten utrolig fuldstændig Prøveliste paa alle
de Fejl, Digteren for Skuepladsen, for Sangen,
for Deklamationen og selv for den blotte Læsning
bør undfly. Det er, som om Forfatteren deri havde
villet levere et Mester-Fuskeri ved Overtrædelse af
alle hidtil antagne Kunstens Regler.« Til Slutning
forvandler Baggesen, uden at forandre eller borttage
noget Ord, en af »Røverborgens« Dialoger til en
Samtale mellem den gamle Kritik og den nye Romantik:

Gammel Kritik.
Saa Fru Romantik 
slet intet kjender til Samvittigheden?
(den æsthetiske nemlig.)

Ny Romantik.
Hidtil har Gud bevaret mig min Helbred. 
Jeg har ej lidt af Sting,  Samvittighed,
(ikke engang af Vittighed) 
Vapeurs og hvad de dumme Streger hedde,
(Ewald var stærk i Streger, som man veed) 
som kommer af et hypokondert Blod; 
men jeg har ogsaa tidlig lært at finde 
mig i Omstændighederne, mit Barn!
(i Jamber f. Ex. som disse.)

Kritiken (i Tanker). 
Hvorledes var det nu? I blev jo ranet!

Ny Romantik.
Ja, jeg blev ranet i mit tredie Aar
(tre Aar omtrent varede Perioden af de »Nordiske Digte«) 
i Polen, Preussen eller hvad det hedder.
(Sachsen hedder det.) 
Du vide maa, jeg er et Grevebarn,
(Jarl Hakons formodenlig) 
thi jeg blev stjaalet af et Slot med Taarne 
og kunde gaaet i Fløjl og Hermelin
saa godt som Du og Nogen.
(i ægte dansk Sprogdragt.)
Men, min Tro!
Zigeunerne
(Vildtydskerne)
er ogsaa brave Folk. 
De tugtede mig op, det maa jeg sige! 
Som Lille stjal jeg, smidig, som en Ræv
i Gaasestien. Da jeg ældre blev, 
da spaaede jeg i Hænder og af Kaffe, 
stjal mangen Ridder Guldet af sin Lomme, 
mens han, forelsket, stjal mit Øjekast;
(spiller maaske paa Goethe) 
thi jeg var dejlig, maa Du tro!
(Det er sandt!)
To Arme
som drejet til at favne med - et Bryst, 
som raabte: Plads! hvergang det steg - 
(Det er sandt!)
To Ben, 
en Ryg en Midie!
(Det har Flere!)
Nu er det forbi! 
(Desværre! rent forbi, paa Benene, Ryggen og Midien nær.)
Jeg var lidt brun i Huden; 
(Det er ogsaa sandt!)
thi de bejtsed 
mig ind med Svinefedt for Middagssolen.
(Vildtydskerne nemlig.)
Og jeg blev Dronning, maa Du vide! ægted
Zigeunerkongen, 
(Tieck)
red i Flammetaft,
med Messingkrone, Flor i Haaret, gjennem 
den dunkle Skov. Min Mand blev hængt..
(kritisk nemlig.)  o. s. v.
Trods Stykkets Misgreb og Forsyndelser maa dets
Kritiker imidlertid indrømme, at det med alt dette
dog er i Besiddelse af »et vist jeg veed ikke hvad,
der er aldeles modsat det almindelige Indtryk af
Fuskeri, og gjør, at man næsten imod sin Villie
morer sig lidt, idetmindste er langt fra at falde
i Søvn som ved andre ulige bedre skrevne og langt
mindre fejlfulde dramatiske Forsøg«, og Grunden til
dette Særsyn finder Baggesen meget rigtigt i »en
vis sandselig Kraft og Livelighed, der næsten aldrig
ganske mangler vor Forfatters endog allersletteste
Produkter« - den samme Iagttagelse, som AARESTRUP
næsten en Menneskealder senere udtrykte i sit
fortræffelige Vers om Oehlenschlager:

Gud denne Digtersjæl beskjærme!       
En Rus af ham endnu jeg haaber;
thi der er flere Kræfter i hans Bærme
end i de Andres Førstedraaber.

Betydeligere end Baggesens to nysnævnte Kritiker er 
den tredie, der har »Axel og Valborg« til Gjenstand; 
thi her føres vi ind i almindelige Bestemmelser med 
Anvendelighed paa videre Omraader. Baggesen drager 
en Parallel mellem den politiske Revolutions Misbrug 
af Friheden og den poetisk-filosofiske Revolutions 
Misbrug af Kunsten, hvorefter han paaviser, at man i 
det ene som i det andet af de derved opstaaede 
Anarkier førtes fra det Objektive til det Subjektive 
og frembragte, hvad der i Borger-Uvæsenet kaldtes 
Patriotisme, i Digter-Uvæsenet Geni; det 
Karakteristiske for begge er Lovtrodsen. Medens man 
forlængst har faaet Øjnene op for Betydningen af en 
politisk Heros (Napoleon, hvem Baggesen var bleven en 
afgjort Modstander af), havde man endnu ikke ret Rede 
paa, hvad en filosofisk eller poetisk Genius egenlig 
vil sige. Baggesen søger saa at drage Grændselinierne 
imellem Geni og Talent, hvilket han tydeligt udfører 
med den Hensigt for Øje, at faae Oehlenschläger 
indordnet i en lavere, sig selv i en højere Kategori. 
Geni bestemmer han som en alsidig Naturbegavelse, i 
hvilken ingen af de højere eller lavere Sjæleevner 
maa fattes; deres Fuldstændighed og Symmetri er endog 
vigtigere end hver enkelts Styrke i og for sig. Talent 
er derimod en ensidig Naturbegavelse, der kan fattes 
flere eller færre af Geniets Evner, naar kun Styrken 
af dem, det besidder, er overordenlig. Geniet opfinder 
(i raa Tidsaldre, i Sprogets Barndom) og fuldender 
Kunsten; Talentet udvider blot dens Spillerum. »Den
ægte, store, det er at sige: den med alle højere
og lavere Evner i et harmonisk Forhold udrustede,
sin Udvikling dyrkende og sin Dyrkning fuldendende
Kunst-Genius kjender paa sin Bane Intet uden
Fremskridt. Det store, glimrende Talent derimod,
det er at sige: den ufuldstændige, blot ved
Overvægt af enkelte, gemenlig lavere Kræfter
sig udmærkende Naturbegavelse, den nu saakaldte
romantiske Genialitet, der ofte blænder sig selv
og Andre mer end den klassiske Genius, netop ved
straalende Fremragen af en eller anden særdeles Evne
(f. Ex. Fantasi), hæver sig og synker i allehaande
Bugter«, og en Ejendommelighed ved dens Bevægelse
er, at dens Aftagen i Almindelighed varer længer end
dens Tiltagen, især naar denne har været overordenlig
glimrende. Definitionen er saa øjensynlig møntet paa
Oehlenschläger, at man ikke vilde kunne tage fejl af
Adressen, selv om Konklusionen ikke kort efter blev
dragen i de klare Ord: »Digteren Oehlenschläger, uden
egenlig poetisk Geni i den her antagne Betydning, er
af Naturen begavet med et uhyre poetisk Talent. I den
blotte Fantasis lykkeligste Momenter overflyver han
stundom alle talentfulde Digtere, kun er det mer enten
et Spring eller et glimrende Raketskud end en Flugt;
han falder brat igjen fra sin Højde eller slukkes
pludselig i samme, uden egenlig at dale, ved slige
Lejligheder.« Hvad nu det her kriticerede Skuespil
angaaer, da betegner Baggesen »Axel og Valborg« som
Kulminationen af Oehlenschlägers dramatiske Talent
og anviser det Plads »mellem de største tragiske
Digteres Mesterstykker af anden Rang - og hvor faa
ere de af første!« De Udsættelser, han har at gjøre,
savne ikke Berettigelse: Handlingens Svækkelse i de
to sidste Akter, den scenisk betænkelige Optræden
af hellig Olafs Stedfortræder som Spøgelse - »dette
tydske Gjenfærd af den norske Konge« - med det
hele Tilbehør af de vagthavende Kæmpers Fortælling,
Valborgs udramatiske Død o. s. v.

Med Undtagelse af det ved sinSkildrings gribende Magt 
højst ejendommelige episke Fragment »Thora fra Havsgaard« 
fra 1814, havde Baggesens hele Produktion i dette Kampaar 
en polemisk Karakter. De i Efteraaret udgivne »Poetiske 
Epistler«, en Fortsættelse af de skjemtsomme Rimbreve, 
bære heltigjennem Vidne om den Stridens Tid, i hvilken de 
saae Lyset, og de ere i deres let spøgende Affattelse et 
Udtryk for den gratieuseste
Side af Baggesens kæmpende Personlighed. I Epistlen 
»Nedfarten til Helvede eller Naturens ars poetica« 
forekommer den fortrinlige æsthetiske Troesbekjendelse:

Mig synes, Digteren bør more 
sit Selskab lidt paa Livets Vej; 
jeg derfor ej det lange Store 
kan lide, thi det morer ej. 
Mig synes, at han bør i Sange 
sin Næstes Aand opmuntre lidt, 
jeg derfor ej det store Lange 
kan udstaa, thi det kjeder tidt.

Mig synes, at hans høje Stemme
bør være Tidens ædle Tolk,
og at hans Aand bør være hjemme,
hvis han vil synge for sit Folk.
Mig synes endelig, at Gaaden,
som løses bør i Poesi,
er ikke Knuden selv, men Maaden
som Knuden løses paa deri.

Og i den sidste af Epistlerne, »Alenekampen eller
Apologi for Litteraturbladene«, henstiller Baggesen sin 
polemiske Færd til Fremtidens retfærdige Bedømmelse:

Min rene Stemme, Sandheds kjække Tolk,
vil engang - naar de Storme, som nu bruse,
vildt overdøvende den kjælne Muse,
har lagt sig - skjelnes af mit Folk!
Det vil engang - naar Hines Skrig er glemte,
der, Skraal i Skraal, dets Øre lidt forstemte -
gjenkjende Danas egen Melodi,
de Hjemmets Toner, ingen Tydsk mig lærte,
som Dannersprogets Kilde risler i,
som smelte hver en Tidens Lyst og Smerte
til Henflud i en evig Harmoni,
og som med Renheds eget Trylleri
gjenklinge vil i Folkets rene Hjerte,
naar Sangforfølgelsen bag Graven er forbi!

Men trods al poetisk Polemik og theoretisk Kritik fra
Baggesens Side endte Aaret 1814 med en glimrende Sejr
for OEHLENSCHLÄGER, thi i December udkom hans »Helge«,
et af hans fuldkomneste Digterværker, et af vor Poesis
Klenodier. Her havde den store Digter fundet sig selv
igjen - maaske ikke ganske uden Baggesens Medvirkning,
thi det ligger jo nær at antage, at Oehlenschläger,
hvis forfængelig-følsomme Natur sikkert har lidt
under Modstanderens behændige Angreb, kan i sit
stille Sind have gjentaget sin Ungdoms Kraftudbrud
og med en privat Indrømmelse af Dekadencen i »Hugo«
og »Røverborgen« slaaet i Bordet for sig selv og
udbrudt om sin Digtning: »Ja, den er sunken, men den
skal F. g. m. rejse sig igjen!« Ialfald
koncentrerede han sig i udvortes Forstand, thi han lejede
for Sommeren en Stue i Degneboligen paa Frederiksberg,
hvor han havde gaaet i Skole som Barn, og langt fra Byens 
og Fejdens Larm skrev han her sit herlige Digterværk. 
I »Helge« staaer han atter i sin fulde Ungdomskraft - 
det maatte allerede Digtets allerførste Linier overtyde 
enhver Tvivler om:

Kong Frode staaer i Lejregaard,
han gav sin Broder Ulivssaar,
det var stor Ynk og Smerte:
ung Halfdan ligger krum paa Skjold
med Staalet i sit Hjerte.

Med fyrig Kraft hensætter Digteren os strax midt i
Begivenheden og tegner med uforlignelig plastisk Fynd
Handlingens Hovedskikkelse, Halfdans kjække, iltre Søn
Helge, i hans Modsætning til den besindigere Hroar. I
Introduktionen, »Frodes Drapa«, som ender med den
onde Konges Drab efter Julegildet og Halfdansønnernes
Kaaring, er den Skjæbnetraad lagt tilrette, som i
den følgende Afdeling, »Helges Eventyr«, indslynger
sig i Heltens Liv og gjennem hans af Digteren saa
yppigskjønt skildrede sandselige Natur fører ham til
den tragiske Undergang i Tragedien »Yrsa«.

Overfor dette Mesterværk forstummede Baggesen - en
Taushed, som dømmer ham. Det er ikke muligt Andet,
end at han, der som Modvægt mod sin Kritik saa
jevnlig fremhævede Ypperligheden af oehlenschlägerske
Arbejder som »Vaulundur«, »Hakon Jarl«, »Baldur«
og Romancerne, ikke skulde faae et levende Indtryk
af, at i »Helge« havde denne Digtning nu sat Blomst
igjen. Og da han bestandig gjorde gjældende, at
det kun var mod Udartningen hos Oehlenschlager,
han førte Krig, mod det Lave og Aandløse eller mod
det altfor Himmelstormende og Fornuftforladte, mod
Sprogets Forsømmelse og Kunststilens Forvanskning, saa
var det unægtelig paafaldende, at han ikke offentlig
(thi privat roste han det) havde et Ord tilovers for
et poetisk saa lødigt, saa kunstnerisk behersket,
stilfuldt og ved sproglig Skjønhed saa umiddelbart  
fængslende Værk som »Helge«. Istedetfor at hylde den  
gjenopstandne Oehlenschläger, fordybede Baggesen sig 
i de Grublerier, der efterhaanden formede sig til Gaaden 
»Det evige Sindbillede, ikke blot Litteraturens
Oprindelse, men Filosofiens
Maal og Ende« - det var »Vaulundurs Sten«, han,
som han havde udtrykt sig i Noureddin-Brevet til
Oehlenschläger, nu atter var paa Spor efter, medens
Aladdin paany havde viist Alverden, at han endnu
ejede og evnede at gnide »den forunderlige Lampe«,
Denne Gaade, der udsattes »som Prisopgave for aandelig
Levende«, og med hvis dybsindige Tanker megen Leg og
overfladisk Aandrighed er sammenvævet, sysselsatte
Almenheden og sin Forfatter ogsaa en Del af det
følgende Aar 1816. Løsninger forsøgtes af WEYSE,
THIELE, HEIBERG o. Fl., men navnlig førte Gaadens
Fremsættelse til en højst ejendommelig Kamp-Episode
med GRUNDTVIG, der i »Rimelige Strøtanker ved
Kalundborgs i Livet vel meriterede Stads-Satyricus 
Jens Baggesens Grav« anonymt gav en poetisk 
Karakteristik af Baggesen, som satte denne i den 
højeste Forbauselse, baade fordi den ukjendte
Digter imponerede ved en Tankedybde og et Skarpblik,
der langt overtraf alle de øvrige Modstanderes, og
fordi de haarde Domme, han fældede over flere Sider
af Baggesens Digterliv, ramte den saaledes Stemplede
med en Sandhedskraft som hans egen Samvittighed,
i den Grad at Baggesen paa et enkelt Punkt af denne
vidtløftige litteraire Kontrovers aldeles tabte
Besindelsen og i en ligefrem pathologisk mærkværdig
lidenskabelig Oprevethed forbandede sin Modstander,
»den bagvendte Morten Luther«, som en Udsending af
Mørkets Magter. Men med den vidunderlige Elasticitet,
hvormed Naturen havde udstyret Baggesen som Modvægt
mod hans umaadelige Sensibilitet, fandt han snart sin
vanlige Tone igjen, og om Indignationen end ikke er
helt bragt til Taushed i efterfølgende Henvendelse
»Til Hejmdal«, har den dog gjenvundet den letflydende
Baggesenske Forms spillende Udtryk, ligesom den hele
Tone viser et forandret Blik paa Modstanderen, efter
at Grundtvig havde navngivet sig og Baggesen i hans
Optræden havde skimtet Muligheden af en værdifuld
Allieret i den polemiske Konstellation:

Beslægtede, som Lys og Varme der,
hvor Straaler spille,
er jeg og Du i Mørkets Samfund her,
min Sangs Broerlille!
Beslægtet er min Aand med din, ej blot
i Smil paa Læben,
men og, med dyb Foragt for Tidens Spot,
i hellig Stræben.

Men mener Du, fordi jeg nemmed din
miskjendte Gaade,
at Du som Ingenting nu ogsaa min
ret nemt kan raade?
Fordi som Barn jeg lege kan med Dig,
Søn af min Moder!
er neppe sagt, Du lege kan med mig,
din ældre Broder!
Fra Stadet, hvor jeg staaer, jeg vel i dit
mig ned kan sætte;
men Opgangstrinene fra dit til mit
er ej saa lette!
Som moden Aand jeg vel erindrer mig
i Barnets Have;
men føler Du, hvad gyse vil i Dig
paa Mandens Grave?
Hvorledes han, som fusker, ofte faldt,
det Mestren husker;
men siig mig, Broder! var Du Mester alt,
før Du blev Fusker?

Grundtvig, der i hele denne »Valhalla-Leg« havde
lagt megen Besindighed for Dagen og overhovedet
her, som tidligere, fældet den mest træffende og
klarest samlede Dom over Baggesens sammensatte Væsen,
besvarede denne Henvendelse med et fortræffeligt Digt
»Til Sfinx«, hævdende sin Værdighed overfor Baggesens
Fremhævelse af sine Aar og sin Modenhed:

Du pukker, hører jeg, paa dine Aar; 
men blegedes paa Lysets Vej dit Haar, 
saa det omskinner Dig som Retfærds Krone? 
Du praler, hører jeg, af dine Saar - 
dem fik Du vel i Verdens Ormegaard, 
men fik Du dem i Kamp for Lysets Trone ?

Om virkelig Du staaer paa Tempeltind, 
og om jeg op til Dig har mange Trin - 
det klarer sig engang vel paa det Sidste. 
Men seer jeg ret ved Ordets Lampeskin,
jeg mod din Højde ikke gjør et Trin, 
og aldrig skal din Modenhed  mig friste.

Og i et senere Digt, i hvilket Grundtvig hilser
Baggesen som Den, »hvem han har ventet længe«,
og byder ham velkommen »i gamle Danmarks Vænge«,
»i Skjolds Kjærmindelund« -

velkommen, Aand, som ynkes over Vrimlen! 
velkommen, Aand, som stirrer op mod Himlen 
og spejder Stjernerne paa Nattevagt -

erklærer han ham aaben, ærlig Fejde, paa det at
Sandheden maa komme for en Dag, men tillige fælles
Forbund imod de »Svin og Faar og Gæs og Gadedrenge«,
der forulempe Litteraturens Hegn:

Lad nu et Ord imellem os det være, 
at vi vil hjælpes ad med ærligt Sind 
og se, om vi ej Drengene kan lære
at stikke Halerne og Piben ind, 
saa uden Ros og uden Last af Drenge 
vi kæmpe kan i Danmarks gamle Vænge,
at ægte Dannemænd faae Ørenlyd.

Ja, skulde En af os, imens vi stride, 
bagsmækkes af en Niding eller Pog, 
da lad udtrykkelig ham forud vide, 
at To han træffer under Dannebrog,
ja indeklemmes, ganske muttersene, 
imellem tvende, ja to haarde Stene, 
der male, knuse ham saa smaat som Smuld!

Oehlenschlägers 1815 udkomne Tragedie »Hagbarth og Signe« 
lod Baggesen gaa Ram forbi, uagtet der for en  Kritik med 
en alvorlig Opgave her havde været Anledning  til at paavise 
navnlig Misforholdet mellem det nordiske  Emne og den moderne
Sentimentalitet, der præger dets Behandling - en
Følge af eller et Offer til Tidsretningen. Denne
Opgave lod Baggesen, som sagt, ligge og holdt sig
til den ulige lettere: Sønderlemmelsen af »Ludlams
Hule« i Anledning af dette Syngestykkes Opførelse i
Jan. 1816. I sit nye Maanedsskrift »Danfana« besørgede 
han i en Række Artikler denne Nedslagtning efter alle 
Kunstens Regler, ikke ihukommende sin egen Ytring fra 
den komiske Ungdomsdigtning om det Haabløse i den 
Gjerning at slaa en død Mand ihjel. »Ludlams Hule« 
betegnes som »den syvende store Prøve paa vor sceniske 
Tyrans næsten mageløse Foragt for alle Smagens Love og 
alle Kunstens Regler«, imod hvilken det er Pligt at 
skride ind. »Streng Kritik er, saaledes som Sagerne nu 
staa, Parnassets eneste, og desto mere trængende 
Fornødenhed. Paa Genialitet, Talent, Frembringelses-
Evne, Frugtbarhed i samme og overalt poetisk Geni 
(forsaavidt man er bleven temmelig enig om, at dette 
bestaaer i kraftig og tøjleløs Fantasi) har vi ikke 
blot ingen Mangel, men iøjnefaldende Overflod - ikke 
at tale om, at vi tælle ligesaa mange Poeter i de 
sidste Tider som Studenter, hvis ikke flere. Kunsten 
maa for Alting indsættes igjen i sine gamle strenge 
Fordringer og hævdes i dens hellige Grændser; 
Aartusinders evige Mønstre maa paany henstilles paa 
den dem tilkommende Plads, og Ordenens, Simpelhedens 
og Fuldendelsens Ideal maa ophænges til Skue for ædru 
Tænksomhed i det ryddede Smagens Tempel. Men førend 
Øjnene kunne opklares for den mulige Skjønheds 
kunstige Tillokkelser, maa de aabnes for den virkelige 
Hæsligheds naturlige Modbydeligheder. En reformerende 
Kritik begynder derfor ikke med Anprisningen af det 
Gode, den vil gjøre Plads for, men med Dadelen af det 
Slette, der først maa forjages.« Vil Nogen spørge, 
hvorfor Baggesen har valgt »dette forresten Kritik 
uværdige Syngestykke« til Vehikel for disse 
Betragtninger, saa er Svaret, at »den fornemste og i 
vore Tanker fuldkommen tilstrækkelige Grund til en 
udtømmende Ransagelse af det Dybe deri er dets 
romantiske Fuldstændighed som Gjenstand for den 
kritiske Skalpel. I denne Ludlams Hule spøger nemlig 
ikke blot Mo'er Ludlam og den hvide Kone, men fast uden
Undtagelse alle den nyere tydske Ex-Poesis mangfoldige
Barbarismers ellevilde Gjenfærd. Vor udførlige Kritik
heraf er altsaa langtfra at være en blot Fægten med
Skyggen af et Oehlenschlägersk ubegavet Arbejde,
tvertimod en motiveret
Fordømmelse af hele den saakaldte nyere Skoles
Fantasi, Sprog og Smag fordærvende Hexekunst. Den er
en Opfordring for alle mit Fædrelands værdige unge
Studerende til dybere Kigen i den kogende Gryde, hvis
Trylledamp alt har gjort saamangen ældre haabefuld
Yngling ør i Hovedet og udygtig til alt Andet end det
Usleste i Verden: maadelig Poesi.« For den fra denne
Grundbetragtning udgaaende kritiske Vurdering bliver
»Ludlams Hule« et let Bytte; Stykkets Mangler ere
jo iøjnefaldende nok, og ved en behændig Gruppering
belyse de hverandre des stærkere, ved en vittig
Vending gjøres selv den ægte Pathos komisk, og ved en
perfid Betoning frembringes en uanet drastisk Effekt,
som i det berømte Vers:

Hjem gik den tapre Peter 
med Bollen paa sin Bag,
der stødtes i Trompeter -
det var hans Bryllupsdag.

I Slutningen af Ludlam-Kritiken rammer Baggesen
endydermere Oehlenschlägers nyeste Arbejde med de Ord:
»Vi troede ikke, det stod i vor Forfatters Magt at
drive Kragemaalet videre, og tænkte derfor at kunne
slutte vor Fremstilling af alle begaaelige Synder
mod Kunsten fra denne Side med en lidt udførlig
Udpegen blot af de Ludlamske Bommerter. Men midt
under vort Arbejde udkom den nye Skoles poetiske
Kragemaals sande Thesaurus i det dramatiske
Eventyr »Fiskeren«, til hvis uransagelige Dyb
af Digt- og Skrivfejl Ludlamshulen forholder sig
som en Oehlenschlägersk Geburtsdags-Vise til et
Oehlenschlägersk Geburtsdags-Syngestykke.«

Uretfærdigheden i denne Sammenstilling er iøjnefaldende. 
Hvor meget end det dramatiske Eventyr »Fiskeren« (udkom 
April 1816) staaer tilbage for den anden østerlandske 
Digtning fra Oehlenschlägers Ungdom, er det dog et langt 
lødigere Arbejde end »Ludlams Hule«, og hverken den ganske
vist overfladisk brede Fremstilling eller den ligesaa
unægtelig skjødesløse Sprogbehandling kunde berettige
til at stille det under hin Musiktext i poetisk
Værdi. Kun som Retorsion bliver denne Overdrivelse
nogenlunde undskyldelig, idet Oehlenschläger ved et
indlagt Kor af »tilforn ret nette Bogfinker«, der »ved
Dovenskabs, ved Forfængeligheds og ved Misundelsens
Trolddom« vare blevne forvandlede til Skruptudser,
havde sagt Baggesen en meget tydelig Tak for sidst.
Til Forsvar for Oehlenschläger fremkom en Antikritik 
af Peter Wegner o: Adolph Engelbert Boye (1784—1851), 
der allerede Aaret iforvejen havde udgivet »En liden 
Morskabsbog for Alle og Enhver eller Bidrag til en 
Contrafey af den vidtberømte nyeste Critique«, 
indeholdende blandt andre Stykker de S. 111 omtalte 
Epistler fra Hans Mikkelsen til »Søndagsskoveren« 
Baggesen. Boye var Oehlenschlägers tro Satellit og 
optraadte for ham gjentagne Gange i Løbet af den 
lange Fejde.

A. E. Boye
(i Studentuniform).

Efter et afd. Kontorschef P. H. Boye
tillh. Pastelmaleri.

Men det vældigste Slag for Oehlenschläger slog den
unge Peder Hjort (1793—1871) med de »Tolv Paragrafer
om Jens Baggesen«, han 1816 offentliggjorde i
flere Hefter af »Athene« og derpaa udgav samlede
som Bog. Det var denne kritiske Afhandlings Opgave
»at vise, hvorledes Jens Baggesen maa betragtes som
et skadeligt Ukrud, der kvæler Smag og Humanitet,
og at han derfor har gjort sig uværdig til at bære
Navn af en dansk Digter«. Hvo der beviser formeget,
beviser intet — denne gyldne logiske Regel har sin
fuldeste Anvendelse paa dette fameuse Stridsskrift:
at ville sætte Baggesen udenfor dansk Litteratur og
Sprog, var en Tendens, der maatte stemple den hele
Kritik som umoden og upaalidelig i alle nogenlunde
Besindiges Øjne, en Bestræbelse, der kun kunde vinde 
Bifald hos de af Partifanatisme aldeles Forblindede. 
»Paragraferne« ere i Virkeligheden ogsaa, trods den 
tilsyneladende Grundighed i Fremgangsmaaden, et 
saare  letfærdigt Stykke Arbejde; hvorvel Forfatterens 
naturlige Skarpsindighed ikke fornægter sig i adskillige 
træffende Domme om Baggesens Skribentvirksomhed,
er Totalbetragtningen misvisende som udgaaet fra
et i al Skyndsomhed erhvervet flygtigt Kjendskab
til den bindstærke baggesenske Litteratur og som
ledet af en forudfattet Bestemmelse om at finde Alt
saa mislykket som muligt. Men paa den yngre Slægt,
der havde et ligesaa tyndt Kjendskab til Baggesens
danske Poesier som hans Kritiker, inden han tog sig
over at gjennemfare dem »för tilfället«, gjorde 
denne tilsyneladende grundige Analyse

sin Virkning og bidrog sit til Stridens forøgede
Bitterhed. Denne fik i Sommerens Løb ny Næring,
da Theaterdirektionen forkastede Oehlenschlägers 
»Frejas Alter«, som Digteren havde omskrevet fra 
et treakts Syngespil til et femakts Lystspil - 
ikke til Fordel for Stykket, hvis ungdomskaade 
Spøg kun kunde lide ved at trækkes længere ud, 
ikke at tale om, at de nytilkomne »Morsomheder« 
vare alt Andet end heldige og ganske savnede den 
flagrende Lethed, som den lyriske Stemning tidligere 
havde bidraget til at give dem. Mod Forkastelsen 
protesterede den krænkede Digter i Brochuren »Til 
Publikum. I Anledning af Lystspillet »Frejas Alter«, 
forkastet af Theatercensorerne«, hvilket Skrift 
besvaredes af den ene Censor, RAHBEK, med en besindig, 
af den anden, G.H. OLSEN, med en skrap Replik, som 
atter kaldte P. HJORT og A.E. BOYE frem paa Arenaen, 
dennegang endog støttede af F.C. SIBBERN i deres 
Forsvar for Oehlenschläger. BOYE fik især Baggesens 
Svøbe at føle, da hans Pseudonym Peter Wegner omdøbtes 
til Peter Vrøvler i det Skrift, med hvilket Baggesen 
drog tilfelts mod en uheldig Skydebanevise af 
Oehlenschläger: »Per Vrøvlers yderst grundige Kommentar 
over den uhyre Digter Oehlenschlägers sidste genialske 
Sang ved Fugleskydningen, paa Rim udsat til en Ven, der 
har glemt Nutidens Vers og ikke forstaaer vore Dages 
Prosa, og i Trykken befordret for de Venner af 
Litteraturen, der ikke kunne læse Skrift, med et Par 
enfoldige Anmærkninger af Knud Sjællandsfar«. Om
A.E. Boye hedder det her:

Du kjender sikkert denne Peter Vrøvler, 
som ogsaa Peter Wegner kalder sig,
der nu paa vort Parnas med Syvmils-Støvler 
marscherer op, en Tvesvands-Stjerne lig,

hvorhos der om Udtrykket »Tvesvands-Stjerne« bemærkes:
»Det vil sige en Komet med to Haler. Her menes: en
dobbelt Vrøvlevads-Møller, en dobbelt Peter Wegner,
en dobbelt Pseudonym og i al Fald en dobbelt Vrøvler.«
Mod Oehlenschläger er Tonen i dette polemiske Skrift
hvassere end i noget af de foregaaende, men Formen
ulastelig baggesensk.

Misunde Dig, Gespenst af Oehlenschläger! 
hvad - var jeg, med min Stolthed, i ditSted -
trods hver en Slurk af det bekrandste Bæger, 
jeg bitterligen vilde græde ved:
en Hagbarthskappe, sammensyet af Pjalter, 
hængt op at tørres bag ved Frejas Alter -
en Gedebuk i vor Thalias Revel 
med en Kanarifugl isammes Krat,
tre, fire Killinger, hvoraf hver Trevel 
tilhører Tiecks alt længe døde Kat,
din Oxes Frøer, som Græsk i Moorland hvæse, 
din Trimp og din Prindsesses lange Næse -

hedder det med Hentydning bl. A. til »Kanarifuglen«
og »Ærlighed varer længst«, i hvilken sidste Idyl en
Gedebuk spiller en Rolle, til Tiecks »Gestiefelter
Kater«, til »Fiskeren« med det aristofaniske
Skruptudse-Indlæg og med »Eventyret om Prindsessen
med den lange Næse«, samt til »Ludlams Hule« med
den tapre Peter Trimp. Som sidste Led i den »Trias
af komiske Læredigte«, i hvilken »Pindsvinet« og
»Per Vrøvler« vare de første Led, skrev Baggesen
nogle Maaneder senere den vidtløftige Satire
»Asenutidens Abracadabra«, hvori den nye Skoles Lærdomme 
gjennemmønstres og dens danske Adepter tages under 
Behandling, ofte mere grovt end vittigt, som overhovedet 
det haartrukne Billedsprog og Emnets udtværede Behandling 
gjør et temmelig trættende Indtryk paa Læseren, ganske
vist nu og da afbrudt af det ægte baggesenske Lunes
frigjørende Vid.

Et erotisk Intermezzo afløste nu for Baggesens
Vedkommende den iltre Strid og fremkaldte de yndefulde
»Digte til Nanna« (S. 63), i hvilke hans lyriske Evne
paany aabenbarer sig i hele sin Zarthed. Saaledes i
den lille Dialog »Komfremmedlegen«, hvor Digteren
i gratieus Spøg omtaler den fuldkomne Bortvendthed
fra Verden, hans nye Kjærlighed har ført ham til:

Borgeren.
Du med Lyren om din Skulder 
og den Lille ved din Side,
blind for Glimmer, døv for Bulder, 
som Du synes ej at lide, 
ubekrandset, ubebræmmet, 
uden Guld og Glands og Hæder, 
uden Del i vore Sæder, 
uden Sands for vore Glæder - 
siig, hvad gjør Du her i Hjemmet 
Nat og Dag i Herthalunden, 
hvor jeg Dig saa tidt har funden?

Digteren.
O, jeg leger kun Komfremmed 
med min lille Søster Hanne, 
som for Spøg jeg kalder Nanne,
mens, alene To, herneden 
barnligfro vi vandre heden
til vort rette Hjem i Eden!

Borgeren. 
Hvad er det vel for en Leg?

Digteren.
Englenes til Punkt og Prikke: 
Glemsel af sit eget Jeg 
i hinandens glade Blikke, 
Glemsel af al Livets Larm, 
ene sammen, Arm i Arm, 
Stakkel! kjender Du den ikke? 
Hør os Tvende! Veed Du hvad: 
vil Du være rigtig glad, 
maa Du den for Alting lære!
Borgeren.
Nej, jeg takker for den Ære! 
Glemme mig og Land og Stat - 
det var altfor desperat! 
Jeg er intet Barn, min Kjære!

Digteren.
Heller ikke være vil - 
trods vor store Mesters Lære? 
Saa forstyr ej mer et Spil, 
som Du ikke hører til; 
gaa din Vej og lad os være!

Aargangen 1816 af »Danfana«, hvis fleste Numre
havde været fyldte med polemisk Sprængstof, klang
ud i den fredeligt bevægede Stemning, i hvilken
denne Kjærlighedens Efteraarssol havde hensat den
letbevægelige Digter. Den ender med det dejlige Digt
»Naar Børn sig om mig slynge ved snurrigt Eventyr«,
hvis vemodsfuldt gribende Slutningsstrofer lyde
saaledes:

En Huldflor af Kjærminder 
jeg gjemmer i mit Bryst,
som end dets Harpe binder 
til Barnekrandsens Lyst. 
Omsmilt af Emma-Blikke Emma hed Baggesens Datter, der døde som Barn.
selv under sølvgraa Haar 
jeg veed, den visner ikke, 
før Hjertet mer ej slaaer.

Thi mangt et Held forsømte 
jeg i mit Sanger-Liv,
selv mangen Pligt bortdrømte 
mig Harpens Tidsfordriv;
jeg tabte, spildte, glemte, 
hvad Verden har og veed -
men hvad mit Indre gjemte, 
var Dig, Uskyldighed!

Strax i Begyndelsen af Aaret 1817 blev Baggesen
imidlertid reven ud af sin erotiske Idyl og brat
slynget ind i en af den langvarige Strids skrappeste
Episoder. Han havde som Feststykke til Kongens
Fødselsdag skrevet Operatexten »Trylleharpen« , som
Kuhlau havde sat Musik til. Et Par Dage før Opførelsen
averteredes som nylig udkommen en Piece, betitlet:
»Om en højst mærkelig Lighed imellem Trylleharpen,
saakaldet originalt Syngespil af Baggesen, og samme
Stykkes Original, af P. HJORT«. Allerede Titelen var
sensationel nok, men Skriftets Indhold var det endnu
mere, thi Side om Side med første Akt af Baggesens
Stykke var der aftrykt en tydsk Syngespil-Text,
af hvilken den danske viste sig at være en temmelig
nøjagtig Oversættelse - saa nøjagtig, at den fuldt ud
kvalificerede til Betegnelsen Plagiat, hvis man ikke,
begrundet paa de tilføjede Oplysninger, vilde betragte
Tilegnelsen som ligefremt Tyveri. P. Hjort paastod
nemlig, at den af Baggesen benyttede tydske Text var
bleven indleveret til Theatret i hans Direktionstid,
og at han ulovlig havde tilvendt sig den og
hemmelig beholdt den, indtil han nu, uden Evne
til selv at frembringe Noget, gjorde et saa frækt
Misbrug af den. Dette saae jo meget alvorligt ud,
hvis man da ikke havde Overbevisningsfasthed nok
til trods alle tilsyneladende Beviser at forfægte,
at en Digter som Baggesen umulig kunde trænge til at
tage sin Tilflugt til fremmed Hjælp for at skrive en
Operatext, og at han, selv denne utænkelige Trang
forudsat, aldrig vilde vove det i en saa spændt
litterair Situation og ved en Lejlighed, der maatte
føre Tanken tilbage til hans haanende Kritik af
det forrige Aars Fødselsdagsstykke »Ludlams Hule«
og derfor anbefale ham dobbelt Forsigtighed. Men
denne Overbevisning fastholdt de Færreste, og navnlig
var den for Oehlenschläger sværmende Ungdom aldeles
utilgængelig for beroligende Forestillinger; dens
Had til Baggesen var saa stærkt, at den vilde tro
selv de absurdeste Beskyldninger mod hans moralske
Karakter. Kongehusets Nærværelse i Theatret den første
Forestillingsaften holdt foreløbig Demonstranterne
tilbage; desto utaalmodigere vare de efter at lægge
deres Følelser for Dagen ved den anden Forestilling,
og her gik da ogsaa Spektaklerne ret løs med Hyssen,
Piben og Hujen, indtil Militairmagten lagde sig
imellem. Den tredie Opførelse, hvis Indtægt efter
Theatrets Regulativ skulde tilfalde Forfatteren, var
bestemt til en Fornyelse af Skandalerne, men Baggesen
bad Direktionen holde Stykket tilbage, indtil Sagens
Sammenhæng var bleven opklaret under den Retssag,
han havde anlagt mod P. Hjort. Først Aar og Dag
efter - i Maj 1818 - faldt Dommen, som fuldstændig
diskulperede Baggesen: det tidligere Stykke, han
skulde have plagieret, var forfattet af ham selv
for mange Aar tilbage og paa hans Foranstaltning
blevet oversat paa Tydsk. Han udgav Sagens Akter som
»Trylleharpens Historie, med Procedure i Sagen«,
og skulde endelig i Februar 1819 have sin i to
Aar udsatte Forfatteraften. Men i Mellemtiden var
Forbitrelsen imod ham yderligere voxet til en saadan
Højde, at den saa eklatant retfærdiggjorte Digter
blev udpeben saa grundigt, at han ikke kunde have lidt
en værre Medfart, om han var bleven kjendt skyldig i
Plagiat. Til en saa oprørende Vilkaarlighed lod den
fanatiske Ungdom sig rive hen.

OEHLENSCHLÄGER havde modtaget et Tilbud om at være Mentor 
for en ung Baron paa hans Udenlandsrejse og forlod
Danmark i Decbr. 1816, for ved »en frivillig Ostracisme«,
som han selv kalder det, at unddrage sig Baggesens
Forfølgelse. Han var paa Vejen til Paris, da i Januar 
1817 hans Digtcyklus »Frederiksberg« udkom, i hvilken 
han smukt dvæler ved Barndoms- og Ungdomsminderne. I 
Paris fuldførte han den hjemme begyndte »Hroars Saga«, 
der udkom ved Midsommertid. Sagaen fortsætter Handlingen 
i »Helge« og »Yrsa«, men baade i en anden Form og i en 
anden Aand, og hverken med disse Digte eller med den 
forudgaaede »Vaulundurs Saga« kan den maale sig. 
Alligevel er der skjønne Enkeltheder deri, en ægte 
Digter værdige og kun mulige for en saadan. Ikke at tale 
om adskillige fortrinlige Digte (Fiskerens Sang: »Har 
jeg min Baad, mit Sejl og mit Net«, Fiskerkonens: »Paa 
Stranden staa de grønne Træer«, Skjalden Hranes Kvad om 
Møens Klint: »Danmark har kun et eneste Fjeld« og hans 
Kjærlighedsklage: »Før smelted mig hver Foraarsbæk«) er 
der Episoder og Karakterer (særlig Skuldes) af ægte 
oehlenschlägersk Farve. Men unægtelig klinger der i 
Grundtonen en vis sentimental Bedsteborgerlighed, der 
ligesom udstraaler fra Kong Hroars hæderlige Skikkelse 
og meddeler sig til den øvrige Komposition. En egen 
Interesse har Digtet ved sine Allusioner til 
Krigsforholdet mellem Digteren og hans kritiske 
Modstander, hvilke to Skikkelser med stor Tydelighed 
ere gjengivne i Skjaldene Hrane og Ragnvald; 
Oehlenschlägers inderste Mening om Baggesens Færd kan 
læses ud af Skildringen af den ustadige, glimrende, 
fordærvede Ragnvald, som det overhovedet var 
Oehlenschlägers Taktik i denne Fejde, kun 
undtagelsesvis at træde personlig op, men forøvrigt 
at inspirere sine Tilhængere og give sin Modkritik 
Luft indirekte i sine poetiske Værker; saaledes ogsaa 
sporadisk i den 1817 udkomne, noget svage Tragedie 
»Fostbrødrene«.

Tidligere end oprindelig paatænkt vendte Oehlenschläger 
hjem fra sin Udenlandsrejse og udgav i Decbr. 1817 og 
Juli 1818 en Beskrivelse af den i to Bind: »En Rejse,
fortalt i Breve til mit Hjem« - et ulyksaligt Skrift,
der blev Udgangspunktet for Fejdens sidste og bitreste
Afsnit. Paa adskillige Steder i dette mislykkede
Arbejde apostroferes Baggesen paa en krænkende Maade,
saa man ikke kan fortænke ham i, at han til Gjengjæld
gjorde sig et let Bytte af denne Rejsebeskrivelses
mange Trivialiteter, utrolige Uvidenhedssynder og
Sjuskefejl (»Anthiteser«, »Diffinition«, Paolo
Veroneses Maleri »Bryllupet i Kanaan«, de gamle Sprog
»Sanskrit og Panskrit«, »Silden har koldt hvidt Blod«,
»Klogskab uden Fornuft er Daarskab«, o. m. m.). Han
begyndte en Række, med større og mindre Mellemrum
udkommende »Breve til Adam Oehlenschläger fra Jens 
Baggesen«, i hvilke han fingerede den Forudsætning, 
at de oehlenschlägerske Rejsebreve umulig kunde have 
den store Digter til Forfatter, men at her forelaa et 
frækt litterairt Bedragen, et skammeligt Misbrug af et 
berømt Navn, som det var Pligt at gjøre opmærksom paa 
og om muligt afsløre. »Du har formodenlig aldrig selv, 
min gamle, fordums unge Ven og Lærling! læst de Breve, 
der ere udkomne her under Navn af »En Rejse af 
Oehlenschläger«, og som unge, gale Poeter og gamle, 
enfoldige Prosaister ere naragtige nok til at tro, at 
Du virkelig med dit eget Geni, hvis ogsaa med din egen 
Pen, skulde have været istand til at skrive. Det er 
højst begribeligt, at Du ikke har læst dem, og i mine 
Tanker ligesaa tilgiveligt som begribeligt, thi jeg har 
selv havt usigelig megen Umage dermed, uagtet jeg har 
en halvhundredaarig Øvelse i at lægge sammen. Du ligger
nu engang i en saa dyb, sød og rolig Søvn paa dine, med 
de første, heldige Arbejder fortjente Laurbær, at Du 
ikke let kan lægge Mærke til det Vand, der skyller ned 
paa dem, kom det ogsaa fra Dig selv i Drømme. Sandelig! 
det er og bliver en evig Sandhed, at den, som sover, 
synder ikke, idetmindste sikkert ikke, naar han sover 
saa trygt som Du. Og hvorfor skulde Du ikke sove, kunde 
man sige, fra det Øjeblik af Du havde opnaaet al den 
litterarisk kejserlige Glorie og al det klokkerlige 
Velliv, en nordisk Digter kan ønske sig - fra det 
Øjeblik af, der var Intet mere for Dig tilbage
at vaage for!« Men - hedder det saa længere henne
i Baggesens Brev - »jeg elsker Dig endnu for højt,
min gamle Kjæledægge! til ikke at ville forebygge
dette [en total Indslumring med urolige Drømme],
hvis det staaer i min Magt; og jeg har desuden endnu
een klækkelig Grund til at gjøre mig al mulig Umage
for at vække Dig. Det er mig nemlig utaaleligt,
at Folk skal tro, at hin dumme Rejse, som tillægges
Dig uskyldig Sovende, virkelig er af min fordums Ven
Digteren Adam Oehlenschläger. Det er mig uudstaaeligt,
iblandt Andet for min egen Skyld, der i Grunden,
med Hensyn paa den lærde Verden og Eftertiden, har
den største Skam deraf, hvis det bliver
en afgjort Sag for Begge, at en Skribent, hvis Spire
jeg selv omplantede fra Udskudskrogen i Thalias
Baggaard (ind i hendes Tempel kom Du aldrig som
Skuespiller) paa den frugtbareste Jordplet i Musernes
danske Have, en Skribent, jeg har gjort mig saamegen
Umage for at opelske, dyrke og bevare for Haven,
og som jeg har værdiget, ikke blot skjemtende at
recensere, men alvorligen at kriticere - er i sin
modne Alder, da man burde se Frugterne af hans frodige
Væxt og min Gartner-Omhu, under al Kritik«. I et af
de senere Breve hedder det om Rejsen - »Ædedigtet«,
som Baggesen kaldte den, fordi Mad og Drikke spiller
en stor Rolle i Oehlenschlagers Beretning -: »Kan Du
faae en eneste dansk Doktor eller Professor eller
og blot en eneste dansk virkelig Litteratus til at
erklære offentlig paa Tryk, at den Bog er fortræffelig
skrevet - saa vil jeg til Gjengjæld offentlig
erklære, at Alt, hvad jeg har skrevet paa Dansk,
er usselt og elendigt, under al Kritik. Jeg vil gaa
endnu et Skridt videre. Kan Du faae blot tre ordenlig
examinerte Studenter til offentlig at bevidne, at de
have fundet den dit Navn værdig - saa vil jeg bede
dit hele poetiske Parti rejse sig en masse og bringe
mig et Pereat udenfor mine Vinduer i Brolæggerstræde
og, langtfra at beklage mig derover, staa op (laa jeg
ogsaa i min sødeste Søvn) og takke dem derfor.« Denne
Appel til den studerende Ungdom udførtes videre i den
udførlige Fortale til den samlede Udgave af de første
baggesenske Breve; her henvender Kritikeren sig særlig
til sine »unge akademiske Medborgere« og beder dem,
»hvis unge Hjerner en uforfalsket naturlig Tænkelyst
endnu beskytter mod fantastisk Drømmen, hvis unge
Hjerter Uskyldighedens Genius endnu bevogter, hvis
Sjæle brænde for det Ædle, det Sande og det Skjønne«,
om at dømme sig og Oehlenschläger imellem.

Svaret paa denne Appel til Studenterne viste klarlig,
hvorlidet Baggesen kjendte den virkelige Stemning
hos Ungdommen, og hvor umulig en Gjerning det var at
ville vække den til kritisk Prøvelse af den Skjald,
som dens Hjerte tilbedende hang ved. Svaret blev
nemlig den berømte eller berygtede Udfordring, som
tolv unge Studerende - »Tylvten« - sendte Baggesen, 
en Udfordring til Kamp med lærde Vaaben, i hvilken 
Baggesen, efter at have bestemt Tid og Sted, offentlig 
paa Latin skulde »forsvare sine kritiske Grundsætninger 
og Maaden, hvorpaa han anvendte
disse mod André, samt dernæst vise, om han
virkelig havde de Kundskaber, som han gav sig ud
for at besidde«. Underskriverne af dette Manifest
vare: A.G. RUDELBACH (senere bekjendt theologisk
Forfatter), POUL M. MØLLER, C. HAUCH, C. LÜTKEN
(s. Lektor i Filosofi ved Sorø Akademi), C. FLOR
(s. Lektor i dansk Sprog og Litteratur i Kiel),
V.R. DlCHMANN (s. Sognepræst paa Amager),
N.B. KRARUP (s. Bestyrer af Borgerdydskolen paa
Kristianshavn), H. BRØCHNER (d. som theologisk
Manudukteur i Kbhvn.), G.A. DICHMANN (s. Rektor ved
Herlufsholms Skole), N.C.L. ABRAHAMS (s. Professor
i Fransk ved Universitetet og Notarius publicus i
Kbhvn.), N.C. MØHL (s. Professor i det medicinske
Fakultet ved Universitetet) og L.C. WESTENGAARD
(s. Præst i Odense). De Tolv vare unægtelig dygtige
og værdige Repræsentanter for den studerende Ungdom,
som flere af dem jo ogsaa senere indskrev deres Navne
med Berømmelse i dansk Aandslivs Historie. Men ikke
destomindre faaer den besynderlige Demonstration,
de foretog sig imod Oehlenschlägers Kritiker, et
Skjær af Meningsløshed og Latterlighed over sig,
saavist som Baggesen vel havde opfordret Ungdommen
til at danne sig en Mening om den litteraire Strid
efter de foreliggende Aktstykker, men ingensinde
havde tilbudt eller tænkt sig at skulle gjøre Rede
for sine »Grundsætninger« og sine »Kundskaber« overfor
et selvvalgt Areopag af unge Mennesker, hvilket han,
den mere end halvhundredaarige berømte Forfatter, hvis
poetiske og filosofiske Produktion laa aaben for Alle,
den vidtberejste og i Livets som i Tænkningens Skole
meget forfarne Mand, den forhenværende Professor,
vel maatte kunne afvise som et Forum, der ikke var
hans rette Værnething. Det gjorde Baggesen da ogsaa
- med en Spøg; men herved blev naturligvis kun
Ondt værre. Der fulgte en fornyet Udfordring fra
den varmblodige Tylvt, Mod-Erklæringer og Parodier
mylrede frem, og Bladene - »Dagen« og »Skilderiet« -
mødte Dag for Dag med Protester og Riposter, lange
Afhandlinger og korte Epigrammer, vittige Artikler
og ferske Forsøg paa Persiflage. Kjøbenhavn, ja hele
Landet, var delt i to heftigt kæmpende, hinanden
gjensidigt forkjætrende Lejre, og kun Faa vare de,
der - som Tegneren af omstaaende satiriske Blad -
fandt, at begge Parter kompromitterede sig omtrent
i lige Grad ved en Polemik, der førtes paa en dens
Emne saa lidet værdig Maade. KR. ARENTZEN forklarer
Tegningen saaledes i »Bagg. og Oehl.« VII., S. 149:
»Den af Avind fremskyndede Mand foran Bordet med
Sfinxfiguren som Hatteblok der har trukket ud og er
ifærd med at slynge Blækhuset mod Antagonisten, er
ved en stor Snustobaksdaase i Vestelommen yderligere
karakteriseret som Gaadesangeren og Polemikeren
Baggesen, medens Modstanderen foran Bordet med
Minervas Ugle paa, der har Hovmod til sin Bistand,
naturligvis er møntet paa Universitetsprofessoren,
Digteren med den stærke Selvfølelse, Oehlenschläger. 
Kæmpernes dobbelte Øjenglas sigte aabenbart til 
Iveren efter at udspejde hinandens svage Sider.« 
Der er imidlertid mere Rimelighed for - hvad ogsaa 
Digteren Chr. K.F. Molbech har bekræftet for 
nærværende Værks Forfatter - at denne sidste Figur 
skal forestille Chr. Molbech, som bar slige store 
Briller. Uglen sigter da til hans Maanedsskrift 
»Athene«. Kampen foregaaer foran Filosofiens 
lemlæstede Billedstøtte, der i Haanden har Bidslet, 
hvormed den holder Lidenskaberne i Tømme, og under 
Armen Soldet, hvorigjennem Sandheden sigtes.

Stridens Kjærnepunkt: at Oehlenschläger siden
Ungdomsdigtningen havde været i jevn Dalen og nu til
sine Tider sank ned til Ydelser, som det var Pligt
mod Sproget, Smagen og den fordums store Digter selv
at protestere imod - dette Kjærnepunkt enten vilde
eller kunde Baggesens Modstandere ikke faae Øje
paa; de betragtede hans Kritik som en Blasfemi mod
Danmarks største Aand, fra hvem der kun kunde udgaa
poetisk-hellige Aabenbaringer. Man kan derfor tænke
sig, med hvilken Glæde Baggesen hilste en Kampfælle,
der uventet sluttede sig til hans lille Skare (J.C. 
Lindberg, Th. G. Repp, J.J. Dampe) og med den
aandelige Myndigheds Ret stillede sig i Spidsen for 
den: GRUNDTVIG, der jo alt længe havde delt Baggesens 
Betragtning af Oehlenschläger, skjøndt mindre fæstende 
sig ved hans Digtnings Form end ved dens Aand (S. 97). 
I »Skilderiet« skrev Grundtvig i Novbr. 1818 »Et lidet 
Bidragtil Dagens Penne-Historie«, et - ikke »lidet«,
men tvertimod meget udførligt - Opgjør de Kæmpende
imellem, i hvilket han i meget væsenlige Punkter
giver Baggesen Ret. Især gaaer det ud over Tylvten,
hvis Færd var Grundtvig til Forargelse paa Grund af den 
Selvraadighedens Aand, den udgik fra: »Det har i de 
senere Tider vitterlig, og hvad man især maa finde sært, 
virkelig begivet sig, at en Tylvt Studenter, i Anledning af
»Pennefejden«. 
Radering af O. O. Bagge efter C. W. Eckersbergs Tegning. Efter et Hr. Boghandler
H. H. Lynge tilhørende Exemplar.

Baggesens Angreb paa Oehlenschlägers for tidt nævnede
Rejsebreve, har udfordret Digteren, der maaske vel
ikke sang for deres Vugge, men som dog for Skovens
lyttende Fugle sang om sin, før der kom Gænger
under deres, udfordret ham til paa Kloster Latin at
trættes med dem om sit Kald og sin Ret til at tale
med om danske Digteres Arbejder, udfordret ham, der,
medens de i det Højeste laa tørre i deres Svøb, med
en endnu ikke overtrufTen Pen beskrev en Del af sin
digteriske Vandring i Verdens Labyrinth, udfordret
ham til at godtgjøre dem paa Latin sin Ret til at
tale med om Rejsebreve paa Dansk af en Digter. Er
Tiden, som den vistnok er, temmelig vantro, da er
det ogsaa vist nok, at den ved slige Dagens utrolige
Begivenheder maa fristes til enten ej engang at tro
sine egne Øjne eller til herefter at tro iblinde Alt,
hvad man vil binde den paa Ærmet.« I sit Tidsskrift
»Dane-Virke« kom Grundtvig tilbage til den samme
Sag, navnlig i en udførlig Afhandling »Om Digterne
Baggesen og Oehlenschläger«. Han gjør her Front til
begge Sider. »Hvad nu først de kjære Børn angaaer,
da siger jeg til dem: Siden I paastaa, at aandig
talt har Baggesen aldrig været eller kunnet Noget,
og siden I, beskedne nok, regne det for Ingenting,
at han kan trykke Jer allesammen som Ingenting, saa
vil jeg dog fortælle Jer, at i mine Øjne har Baggesen
været og er endnu en mægtig Aand, som har lagt mere
sammen, end I endnu har stavet, som stikker dybere,
end I endnu har loddet, som har viist, han havde,
hvad I vel knap forstaa, Tungemaalet i sin Magt,
og som har kraftig virket til, at Oehlenschlager
kunde opstaa og blev seet. Dog, I tør vel svare mig:
»Hvad bryder vi os vel om dine Øjne. Vi tør spytte
Dig op i dem, dersom vi faae Lyst!« Men hvad siger saa
jeg? Jeg siger: Ja, det veed jeg nok. I den Henseende
kan man sagtens have Munden til Tjeneste, naar man
vil. Men kan I ogsaa spytte mine Øjne ud og spytte
mig omkuld? Kan I ikke det, saa staaer jeg mellem
Baggesen og Jer og siger ganske rolig: Jeg seer en
Magt i Baggesen og en Afmagt i Jer; og I stadfæste mit
Syn ved at lade mig staa. Hvad nytter saa Jer Pytten
og Jer Piben? Derpaa vender jeg mig til den Side,
hvor man skulde finde de fornuftige Folk, og siger:
Er her Nogen, eller er her Ingen? Er her Nogen, som
tør paastaa, at Oehlenschläger er kommen sovende og
magtesløs til sin Navnkundighed, saa er her nu en
Mand, hvem I, saavidt han veed, har aldrig skyldt
for Dumhed eller Afmagt, og som for ramme Alvor siger,
at han ej blot erkjender en beundringsværdig Magt
i Oehlenschlägers Ord, men skjønner ikke rettere,
end at det fornemmelig var dem, som opvakte og
oplivede ham.« Dette hindrer imidlertid ikke, at
Baggesen har Ret i sin Paavisning af Oehlenschlägers
senere Dalen, og her gjør Grundtvig fælles Sag med
ham: »Hin Baggesenske Paastand om Oehlenschlägers
dybe Digter-Fald, den Paastand er ikke blot hans,
men ogsaa min; og siden den skal være en Brøde, saa
tilegner jeg mig den som Ophavsmand, indtil man viser
mig den i en ældre Bog end min lille Verdens-Krønike
fra 1812. Ingen mene, at jeg er dum nok til at tro,
der bevises Andet ved, at jeg tilegner mig Paastanden,
end at den ikke er et Opspind af Baggesens Misundelse,
og at den mellem Dannemarks æsthetiske Forfattere har,
foruden Baggesen, idetmindste een Forsvarer, og det
en Forsvarer, som, naar han vilde være partisk,
efter al Sandsynlighed maatte snarere være det
for Oehlenschlager end for Baggesen, mod hvem, som
Aand, han nok er den Eneste, der drog tilfelts.« -
Grundtvigs profetiske Kraftstil i disse Artikler
og i en samtidig »Om Tylvten, til Vedkommende«
(»Skilderiet« Decbr. 1818), efterlignedes paa en
kostelig parodisk Maade af POUL MØLLER i hans »Forsøg
til et Himmelbrev i Grundtvigs nye historiske Smag«.

Baggesen følte sig stærkt bevæget ved at modtage den
redelige og stærke Haand, som raktes ham. I et Digt
udtaler han sin dybe Glæde over, at hans »Alenekamps
syv Aar er omme« og sin Fortrøstning til, at Striden
nu vil træde ind i et alvorligere Stadium:

Ene mod det myldrende Gemene 
turde jeg ej Naale selv forsmaa. 
Men nu strider jeg ej mer alene 
mod den lange Kæmperad af Smaa. 
Nu er Kampen ikke mer ulige 
mellem enkelt Pen og Pøblens Haand. 
Alle Tidens strakte Fingre vige 
for en Evighedens Tvilling-Aand!

Alvorsdagen er i Storm oprunden, 
Spøgelsernes skumle Nat forsvandt. 
Vidar har sin Vali-Magni funden -
Vid nu fægter ikke blot mod Tant! 
Med mig kæmper nu til Slagets Ende 
Vennen, som min Sang i Drømme saae,
Vennen, som var, kjæk, min Svagheds Fjende, 
og som Styrken nu kan lide paa.

Der havde været et enkelt Tidspunkt af dette Fejdens
sidste Afsnit, da det syntes, som om den skulde
afsluttes paa en harmonisk og for begge Parter ærefuld
Maade. Midt under Baggesens fortsatte Brevskriveri
udkom i Novbr. 1818 Oehlenschlägers skjønne Idyl »Den
lille Hyrdedreng«. Dens rene Poesi henrev Baggesen til 
uforbeholden Anerkjendelse, og i sit under dette Indtryk
nedskrevne Digt »Vidunderlig Slutning« anvendte 
han Stykkets Fabel til en Hylding af dets Digter:


Velkommen - blænder ej mig Aandens Lyn;
og blænder det mig og, velkommen dog - 
velkommen blot for Lynets Skyld i Mulmet, 
Du vakre lille Hyrdedreng! I Dig 
gjenkjender jeg min i et Afgrundssvælg
nedstyrtede, død troede fordums Søn.
- - - - - - - - - - - - - - - - - - -
Som Barn igjen Du stiger af din Grav 
med Hyrdetasken og med Slyngestav -
o bliv som Barn ukyldig ved at stige! 
stig op til Bækkens Kilde! der sank Sten, 
find din Vaulundurs rette, runde, sande 
og slyng med hellig Haand,saa stærk som ren,
den, træffende, mod Aandens Fjendes Pande! -
Opstandne Digterhjertes andet Du! 
bryd lidt Dig om, nu Du skal Riget arve, 
hvad i min Vrede jeg har knust itu! 
sku, kjend og føl det dybt: det var din Larve!

Men denne Stemning blev ikke af lang Varighed; Striden
kom snart ind i det gamle Spor igjen. Maaneden efter
udgav Oehlenschläger sit eneste direkte Fejdeskrift
mod Baggesen, en hidsig og i høj Grad ensidig
»Erklæring til Publikum«,, besvaret af Baggesen med
et Ligvers over »Døgnparnassets Drot, den fedegode«;

Tre Aar i Bærestol at føre rundt om Land 
Skjoldungen, der var død i legemlig Forstand, 
skjøndt virkende hans Aand end leved - lod sig høre; 
men i tre Gange tre saaledes om at føre 
Skjaldungen, der er død i aandelig Forstand, 
skjøndt legemlig endnu han er en holden Mand - 
det maa hver rørig Aand, der lever end, oprøre. 
Desværre sees deraf, foruden Hovedbrud,
at Lugt af Aanders Lig kan længe holdes ud.

»Rosenblade med et Par Torne«, 1819, blev den sidste
Bog, Baggesen udgav paa Dansk. Som Titlen antyder, har
den saavel et alvorligt som et satirisk-skjemtende
Indhold - aandfulde Digte af en Skjønhed som
»Jubelæblet eller den gamle Harpespiller« eller
Indledningsstroferne »Til Dana« og vittige Indlæg i
Dagens Strid. At Baggesen i Digtet »Extra-Nutiden«
harcellerer Ungdommens udanske Væsen og spørger:
»Hvad nytter, at det gamle danske Hjerte slaaer end
i mit og end i Grundtvigs Bryst?« forargede stærkt
de Unge, og de samlede deres Riposter i Nytaarsgaven
»Hermes« med polemiske Bidrag af POUL MØLLER (»Om
Jenses Lidenhed«), HAUCH (»Abekatten og Bjørnen«),
A.E. BOYE (»Epistel fra Just Justesen«), SIBBERN
(»Epistolæ illustrium virorum«). Bogen endte med
et »Forslag til et nyt Titelblad med Vignette til
Justitsraad BAGGESENS hidtil saakalte »Rosenblade
med Torne«.«
Som ny Titel foresloges »Janus bifrons«, og som
Vignet fremstilledes et Janushoved med et alvorligt og 
et grinende Ansigt. 

Af Nytaarsgaven »Hermes».

»Det mest Karakteristiske ved
Baggesens skjønne Nytaarsgave er dens dobbelte 
Gestalt«, hedder det; »den er halv lystig og halv
alvorlig, eller, for at tale lignelsesvis, den har to 
aldeles forskjellige Ansigter, det ene alvorligt,
fordetmeste grædende i Elskovs- og andre Elegier,
det andet derimod saa lystigt grinende, at det
bogstaveligen kan

siges i helt lystelige Vrængener at række Tunge  ad
alle Poetens Modstandere.«

I Begyndelsen af 1819 udpeb man, som allerede fortalt,
»Trylleharpen« ved dens Opførelse til Indtægt for 
Forfatteren, trods den eklatante Oprejsning, Dommen 
havde givet ham, og efter Forestillingen bragte den 
ophidsede Ungdom Baggesen et Pereat udenfor hans Bolig. 
Den hele skandaleuse Opførelse, for hvilken Theatrets 
Styrelse havde gjort mindre end Intet, medens dets 
Skuespillere ligefrem modarbejdede den og tildels vare 
med blandt Piberne, gav Anledning til en Pennefejde, 
som efter Tidens Skik illustreredes ved et satirisk 
Kobber, som har nogen Interesse ved at fremstille 
»Tylvten« eller dog en Del af den. Den sees tilhøjre 
i Billedet, samlet om Oehlenschläger og udrustet med 
allehaande lidet æsthetiske Vaaben. Midt i Billedet 
sees Theatrets Direkteurer: Rahbek med »Tilskueren« 
og Olsen med »Frejas Alter«, som et Par Aar tidligere 
havde voldt ham saamange Bryderier; bag dem den bukkende
Theaterchef Kamh. Holstein. Tilvenstre staa to andre i
Fejden Implicerede: L. Kruse, Udgiver af Tidsskriftet
»Theatret«, og hans sparkende Antagonist, »Dagens«
Redakteur Justitsraad Didrichsen.

Den sidste Ydmygelse, som blev Baggesen til Del,
inden han for stedse forlod sit Fædreland, viser
klart, hvorledes han var stillet til den toneangivende
Opinion: i Oktober 1819 indbød Studenterne til en Fest
for den hjemvendte Thorvaldsen, ved hvilken Lejlighed
Oehlenschläger holdt Talen, medens Baggesen - ikke
modtog nogen Anmodning om at deltage. Han tænkte
i al denne Tid stadig paa Baggesen at bryde op fra
Kjøbenhavn, men Sygdom og Pengenød lagde ham forlader
idelig Hindringer i Vejen, og først i Septbr. 1820
kunde han med sin Hustru og sin yngste Søn begive
sig paa Rejsen til Paris. Han aandede ligesom en
lettere Luft her, men Gjenvordighederne fulgte ham
i Hælene. Sit Landsted i Marly, i Omegnen af Paris,
fandt han tildels ødelagt af de Allierede, og faa
Dage efter sin Ankomst dertil blev han arresteret for
gammel Gjæld og maatte tilbringe næsten en Maaned i
Gjældsfængslet Ste. Pélagie. Han fik dog den følgende
Sommer sit Landsted bragt istand igjen og kunde
byde sin brystsvage Hustru dette sundere landlige
Ophold. Men det kunde kun forhale Katastrofen en kort
Stund: i Forsommeren 1822 døde Fanny. Med Sønnen Poul
drog Enkemanden saa til sin anden
Satirisk Kobber fra 1819.

Søn Carl i Bern paa et kort Besøg; men da efter
Tilbagekomsten til Paris ogsaa den yngste Søn blev
Dødens Bytte, tog den haardtprøvede Mand for længere
Tid Ophold i Bern. Hvilken forunderlig Elasticitet
hans Sind forstod at bevare trods Skjæbnens Slag,
derom vidne hans yndefulde tydske Digte fra denne
Tid, de enkelte danske Rimbreve, han endnu skrev, og
de filosofiske Arbejder, han gjorde Udkast til. Kun
langsomt lykkedes det en uhelbredelig Nervesygdom at
faae Bugt med denne bevægelige Naturs vidunderlige
Vitalitet. Efter gjentagne Kur-Ophold i Karlsbad og

Baggesens Bolig i Marly-le-Roy.

Teplitz mærkede den Syge omsider i Eftersommeren 1826, 
at hans Modstandskraft var udtømt. Han havde nu kun det 
Ønske tilbage, at dø i sit Fædreland, og begav sig paa 
Rejsen hjemefter, ledsaget af sin Søn August. Han naaede 
kun til det danske Monarkis Grændse: i Hamborg  døde han 
ved Daggry den 3. Oktober 1826, efter at han  endnu Dagen 
iforvejen havde været ved fuld Bevidsthed, skjøndt saa 
udtæret, at han, efter Sønnens Beskrivelse,  lignede »et 
hudbedækket Skelet med et vildt Blik fra de matte Øjne.«

Ved Efterretningen om, at den danske Nationalscene vilde 
hædre Digterens Ihukommelse med en Mindefest, blussede den

gamle Strid paany op for et Øjeblik. Da bød et Ord
af Oehlenschläger de urolige Vande at lægge sig: han
skrev Epilogen til Mindefesten, et udmærket smukt
(af N.P. Nielsen fremsagt) Digt, der fremhævede
Hovedpunkterne i Baggesens Digtning og vemodigt
dvælede ved Erindringen om »den muntre Skjald, der nu
ej vandrer længer fra By til By med lunefulde Mod«.

»Baggesen - har hans i sin Tid iltreste Modstander
P. HJORT senere udtalt - er et af de psykologisk 
interessanteste Fænomener og hans i vor hele Dannelses 
Historie, en af de allermærkeligste danske Personligheder. 
Hans Livstræ har i ædle Øjeblikke skudt de fineste, 
sødeste Poesiens Blomster. Som litterair Bekriger er han 
en aandrig Repræsentant for et Gjæringsstof, der i mer 
eller mindre Grad tidt formodenlig vil tiltrænges under
dansk Poesis Udvikling og Klaring.« Om selve den
Fejde, hvortil denne Bemærkning sigter, idet den med 
Rette antyder dens typiske Karakter, dømmer J.L. HEIBERG, 
hvor han i »Jahrbücher f. wissenschaftliche Kritik« 1840 
recenserer Marmiers overfladiske »Histoire de la litt. en
Danemarc«, bl. A. saaledes: »Inkonsekvenserne og
Modsigelserne i denne Polemik, der førtes dels med
uudtømmelig Vittighed, dels med massive Grovheder,
snart med grundig Demonstration, snart med forsætlige
Misforstaaelser, med hverken ærlige eller morsomme
Ordfordrejelser og overhovedet med en vis litterair
Jesuitisme - forklares let af Kritikernes spekulative
Standpunkt. At Oehlenschläger, naar han ikke opgav
den Bane, han tilsidst var slaaet ind paa, ødelagde
Poesien, medens han syntes kaldet til at føre den
henimod Fuldendelse; og at det var paa høje Tid,
at Publikum lod sig belære og danne ved Kritik,
istedetfor i blind Fanatisme at stoppe Ørene til - det
var omtrent, hvad Baggesen vilde sige og explicere;
og at han havde Ret heri, indrømmes næsten almindelig
nutildags. Men for at udtrykke og tilbørligt udvikle
hine Sandheder i Begrebets Form maatte Baggesen have
været i Besiddelse af ganske andre Kategorier end de
fra det Kantske System hentede eller idetmindste med
det forenelige. Hans egen, endnu i Svøbet liggende
Æsthetik formaaede ikke tydeligt at udtale den
kun følte Tanke. Hvor nu Filosofen kom tilkort,
ydedes der ham Hjælp af Poeten: Satiren traadte i
Stedet for dogmatisk Belæring, og det saa glimrende,
saa energisk, at de bedre Dele af denne Polemik uden
Sammenligning ere det Gediegneste, Baggesen nogensinde
har skrevet, og sikkert
i enhver anden Litteratur under samme Forhold vilde
have vakt den største Opsigt og fundet den største
Anerkjendelse. . . . Ligesom Vindens Stemme tilraabte
den græske Skipper Ordene: »Den store Pan er død!«
saaledes klang gjennem Baggesens hele Polemik som
sympathetisk Tone det sagte Ord, der ikke opfattedes
af ethvert Øre: »Oehlenschläger er bleven aandløs!«
Af denne Karakteristik af den Baggesenske Polemik er
det let at forklare, hvorfor det store Publikum, som
ikke forstod Kritikerens egenlige Mening, men derimod
havde et skarpt Blik for hans Angrebs Skyggeside,
mer og mer vendte sig fra ham, ja tilsidst endog
geraadede i en fjendtlig Stemning mod den forhen saa
højt Priste. Den af hans Fjender udbredte Paastand,
at han kun dreves af Misundelse, kun af Ærgrelse over
at være overgaaet af en større Digter, fandt saa meget
lettere Indgang hos den store Hob, som overhovedet de
gemeneste Motiver ere den de begribeligste. At ogsaa
betydelige Mænd lod sig skuffe, hvad Kritikens Tendens
angik, idet de, laanende Øre til Bagvaskelserne,
kun saae en personlig Strid i den store Kollision
af Ideer, fortjener vistnok ikke liden Dadel, men
kan dog noget undskyldes med Ubestemtheden i de af
Baggesen fremstillede Principer saavelsom med de
mange Afveje, hvorpaa hans Polemik geraadede. Thi han
selv har megen Skyld. Hans Sandhedskærlighed blev
mangen Gang fordunklet af hans Lidenskabelighed,
og han forvandlede mangen Gang Kampen for Ideen til
Strid mod Personen, efter sin Mening rigtignok kun
saaledes, at han betragtede Personen som et naturligt
Symbol for en aandelig Forkerthed. Men, som sagt,
man trække disse Ufuldkommenheder fra, og der bliver
Uforgængeligt tilbage.«

For den Baggesenske Fejde er der udførligt gjort
Rede, med et fuldkomment tilstrækkeligt Uddrag
af Aktstykkerne, i IV.-VII. Bind af KR. ARENTZENS
»Bagg. og Oehl.«.

1819 udsendte OEHLENSCHLÄGER sin store Digtcyklus 
»Nordens Guder» med Fortsættelsen af Ungdomsværket 
»Thors Rejse til Jothunhejm«. Med dette Eventyr 
aabnes Fremstillingen af Gudernes Bedrifter og 
skrider saa videre med Thors Besøg hos Jætten
Hymir, beskrevet i samme Versemaal. Men hvad der saa
skulde følge - siger Digteren - »havde ej den episk
humoristiske Kolos-Natur, der udfordredes til at lade
sig udskjære i disse djærve Træsnit«. De sidste to
Trediedele af Værket ere derfor behandlede i vexlende
Metrum, snart af moderne, snart af antik Natur,
saa at end ikke det med Emnet lidet kommensurable
Hexameter er ladet ubenyttet. Den tilsigtede samlede
Fremstilling af Gudelivet opløser sig derfor,
ved Opgivelsen af den strengere Form, i en Række
enkelte Romancer og Ballader, tildels af en elegisk,
sentimental eller erotisk Grundtone, som er den gamle
Mytheverden ganske fremmed, medens de paa den anden
Side, betragtede hver for sig uden Sammenhæng med
den attraaede episke Helhed, ere gjennemtrængte af
den oehlenschlägerske Digternaturs hele Sødme og
Saft, fulde af hans plastiske Skildrings Skjønhed
og Liv og prægede af hans Humors friske Naivetet. -
I Tragedien »Erik og Abel« (1820) tog Digteren atter 
(ligesom i »Den lille Hyrdedreng«) et Skridt opad paa 
sin dramatiske Produktions Bane. De nærmest følgende 
Aar udfyldtes, foruden af en altfor tidsspildende 
Lejlighedsdigtning, af Arbejdet paa den firebinds Roman 
»Øen i Sydhavet«, en fri Omdigtning af L. Schnabels 
Robinsonade om Albertus Julius, hvilket gamle Skrift 
Tieck paany - omtrent samtidig med Oehlenschlägers 
Bearbejdelse - udgav under Titlen »Die Insel Felsenburg«,

Vi skulle nu gjenoptage den med Fejden samtidige
Litteraturs Traad, hvor vi slap den ved Stridens
Begyndelse. For et Par allerede omtalte Forfatteres
Vedkommende bliver Skildringen af deres litteraire
Idræt at fortsætte, medens en Række debuterende
Forfattere, af hvilke adskillige fik afgjørende
Betydning for den kommende litteraire Udvikling,
nu fremstiller sig til Beskuelse.

Grundtvig (S. 82-98) havde ved sin Tilbagekomst fra
Udby 1813 sit Livs store religieuse Krise bag sig, 
men var endnu saa betagen af Gjennembruddets
Voldsomhed og med sin hele Personlighed saaledes
opgaaet i den nye Tilværelse, at hans følgende
religieuse Skrift og Tale var højlig præget af
sværmerisk Ensidighed, medens hans Digtning i sin
Kamp for at give et stærkt bevæget, men endnu i
mange Maader uklart gjærende Indre Udtryk og Form
hyppigt blev dunkel og gaadefuld. Naar han senere - 
i  anden Udg. af »Krønike-Rim« 1842 - har stillet 
den Fordring  til sine Læsere, at de skulle 

vænne sig til hans Billed-Stil, 
saa springer der ud af hver Blomst et Smil -
da var dette Krav just ikke let at opfylde paa en Tid,
da Nøglen til denne »Billed-Stil« endnu næsten kun
ejedes af Digteren selv og lukkede op for en Verden,
hvis Underligheder Ingen var fortrolig med. Dette
gjælder saaledes om den 1812 forfattede og to Aar
senere i meget ændret og udvidet Skikkelse udgivne
theologisk-historiske Rimkrønike »Roskilde-Rim«
med dens Forklaring »Roskilde-Saga«, blandt hvis Digte
der dog ogsaa findes saa klartformede Romancer som de 
om »Vilhelmus Bisp og Konning Svend« »Mester Ole Vind«. 
1815 bragte Digtsamlingen »Kvædlinger eller Smaakvad« 
en Udsigt over Grundtvigs hidtidige poetiske Produktion,
forsynet med hans egne højst frimodige kritiske Gloser
til hvert enkelt Stykke. Naar Digtet »Gunderslev Skov«
saaledes ender med, at Digteren iler med vingede
Fjed at nedkaste sig for Asernes Alter og prise de
hensovne Guder, saa tilføjer hans kritiske alter ego
nu: »At det koster mig Overvindelse at afskrive især
de sidste Linier, der ligefrem er Daarekistesnak,
kan Enhver forstaa. At det nu er Løgn, at jeg ligesaa
lidet udvortes som indvortes har nogensinde bøjet
Knæ for slige Afguder, det er da af to onde Ting den
mindste. Aldrig har nogen gammel Sten begejstret
mig, og aldrig har jeg anseet Aserne, enten som
Ide eller Mennesker, for Andet end Oprørere i Guds
Rige. Min Varme for Oldtiden var besmittet af Lyst
til Navnkundighed ved at afbilde den, og derfor
syntes ingen Toner mig for høje til at ledsage Talen
derom.« Og naar kan aftrykker sit Digt »Paa Adam
Oehlenschlagers Fødselsdag den 14. Novbr. 1809«,
tilføjer han: »Jeg maa kalde denne Ros overdreven og
usømmelig; men ligesom det er Sandhed, at Danmark
har faa Digtere fra umindelige Tider indtil Ewald,
som i højere Forstand fortjene dette Navn, saaledes
seer jeg endnu ikke rettere, end at Oehlenschlager har
været den største Digter, Danmark fostrede, og dets
eneste egenlige Tragiker. Aldrig skal jeg aflade at
sørge over, at Hakons Skjald vilde synke, til han blev
Hugos, førend, det Gud give! jeg igjen hører de gamle,
kjære Toner fra hans Harpe og Tunge,« - Samme Aar som 
»Kvædlinger« udkom i Decbr. Grundtvigs Nytaarsgave 
»Hejmdal«, med ikke faa smukke Digte, særlig »Et Blad 
af Jyllands Rimkrønike« med den velkjendte Begyndelse:

Der er et Land saa kosteligt 
alt under Nørre-Lide,
og de i deres ædle Simpelhed saa skjønne Strofer:

Og aldrig har jeg hørt det før
og heller aldrig siden,
hvor mindelig for Ladedør
kan kvidre Finke liden,
naar Jydesvenden - som jeg saae -
et lille Korn til Fugle smaa
om Vinterdag udskifter.

Og aldrig slig en Tone sød
jeg hørte over Vange
som den, der over Heden lød
i Lærkens Morgensange -
den slog saa sødt og fløj saa let,
som om, med Rugen, den kun ret
paa Heden havde hjemme.

Grundtvigs ivrende Optræden ved et Præstemøde i
Roskilde havde paadraget ham en Tilrettevisning af
Stiftsøvrigheden. Under disse Forhold fandt han det
bedst at ophøre med den Prædikantvirksomhed, han under
stort Tilløb af alle Samfundsklasser havde udfoldet
i Frederiksberg Kirke (»Bibelske Prædikener«, 1816);
til Udfyldelse af sin rigelige Tid - han »undte sig
knap et Par Timers Ro i Døgnet og vidste sjelden
eller aldrig af Seng at sige« - kastede han sig nu
med fordoblet Iver over historiske og sproglige
Arbejder. I Juli 1816 grundede han Tidsskriftet
»Dane-Virke«, som fortsattes i fire Bind til 1819 
og var helliget »Thyre Danebods Minde« med et 
Indledningsdigt, hvori det hedder:

I tidlige Dage 
med Dannemarks Sage 
Du faldt mig paa Sind; 
i Ungdommens Alder 
med Frode og Balder 
Du tonede ind. 
Igjen for de Unge 
skal mandlige Tunge 
Dig prisei Vang.

Naar Dagene helde, 
skal Unge gjengjælde 
min Kvidren med Sang; 
og glad skal den Gamle 
de Toner forsamle
i aftenlig Stund, 
ja med dem paa Tunge 
til Ro sig indsjunge 
som Fuglen i Lund.

Tidsskriftet bragte en Række historiske og sproglige
Undersøgelser, Digte, Oversættelser af Oldkvad,
polemiske Artikler, der tilsammen vise, hvorledes
Grundtvig kunde grave sig ind i de alvorligste,
fra Dagens skiftende Liv bortvendte Studier og dog
paa samme Tid have Øjet aabent for de Fænomener,
der tonede frem i Øjeblikket. At et Skrift med et
saa nationalt Navn ogsaa maatte blive Organ for den
exklusive Danskhed, den hyperpatriotiske Forgudelse,
som Grundtvig alt tidligere havde gjort sig til Tolk
for, kan ikke undre. I en Afhandling »om dansk Poesi,
Sprog og Historie«, som indledes med en Polemik mod
»det saakaldte oplyste attende Aarhundrede«, hedder det 
saaledes: »Der er intet af det nyere Europas Folk, der
har saa store lovlige Besiddelser i Aandens Rige som
det danske, intet Folk, der har et saa oprindeligt
Tungemaal, saa mærkelige Oldsagn, saa ejendommelig
en Smag i Historie og Poesi. Hvad der hos os er ægte
Dansk, er det mest Overensstemmende med en sand,
dygtig og elskelig Natur. Ærlighed og Sanddruhed,
Mildhed og Ømhed, Blyhed og Troskab er, hvad Historien
erklærer for ægte Dansk, og hvad vi med eet Ord kalde
Dannished. Modersmaalet er mellem alle bekjendte Sprog
det mest enfoldige og trohjertige, men derhos fuldt
af den sødeste naturlige Velklang og lige skikket
til at udtrykke de højeste Betragtninger, de dybeste
Følelser og den vittigste Skjemt.« Hvilken Rækkevidde
denne Panegyrik har, kan bedst skjønnes ved dens
Sammenstilling med en Udtalelse om fransk Sprog og
Nationalkarakter i et tidligere Skrift af Grundtvig,
hans 1815 udgivne historiske Betragtning »Europa,
Frankrig og Napoleon«. »Det franske Sprog - hedder
det her, vistnok uden noget synderligt Kjendskab
til det omskrevne Emne - er, idetmindste i sin ny,
beundrede og annammede Skikkelse, det flygtigste og
tommeste i Europa; det er falsk som Skum paa Vand,
brusende som Vinen fra Champagne, der, selv for
at volde den korteste Rus, maa flux nedsvælges,
før den flygtig bortdamper, flydende som Skum paa
Enge, der henriver Støv og Fjer og Blomsterblade,
men gaaer udenom den mindste Sten; saa rigt dette
Sprog monne være paa Smigrerens og Snakkerens, paa
den snilde Statsmands og Feltherres, paa den kloge
Verdensmands, paa Versemagerens og den vittige Piges
Tunge, saa fattigt er det i Digterens og den dybere
Tænkers Mund; ligesaa smidigt og bøjeligt som det
snoer sig om den ydre Verden, snoer det sig fra den
indre, og lige let svæver det over de smudsigste og
de helligste Ting. Skulde det nu være muligt, at et
Folk med et dybt, alvorligt og gudeligt Gemyt kunde
eje og elske et saadant Sprog; eller er ikke Sproget
det tro Billede, der fremstiller Folkets Indvortes
i sin Grund og i alle sine Omskiftelser?«

I hvilken Grad Grundtvig var fortrolig med dansk 
Folke- eller Almuesprog - et Kjendskab, hvortil 
Grunden var lagt ved hans Barndoms og Skoletids 
Omgang med Befolkningens lavere Lag - aabenbarede 
han ved de højst betydelige Arbejder, som optog 
ham i disse Aar: Oversættelser af Saxos latinske 
Danmarkshistorie og Snorres islandske Kongekrønike. 
I Aaret 1815
udsendtes de første Prøver af disse Oversættelser,
og 1822 forelaa Værket færdigt i sex Kvartbind
(3. Udg. af Snorre 1879, 4. Udg. af Saxo 1886). Det
er et for Grundtvig saare ejendommeligt Arbejde,
mindre en Oversættelse end en Omskrivning, en fri
Gjenfortælling af de gamle Forfattere, udført i et
Sprog, som er lagt Almuens Dagligtale saa nær som
muligt - et »Borgestue-Dansk«, som Grundtvig selv
kalder det. Det er unægtelig et Sprog, som smager af
Kjærnen og Kilden, og som Folkebøger ere Grundtvigs
Saxo og Snorre enestaaende Fænomener i dansk
Litteratur ved Fortællingens Jevnhed og Fynd. Men
selv et flygtigere Kjendskab til Grundtvigs folkelige
Aandsretning vil vække en Mistanke om, at han ikke
altid vilde formaa at holde denne sin Bestræbelse
paa den rette Side af Smagsgrændsen. I Virkeligheden
tilsidesættes ogsaa jevnlig Foredragets Værdighed
for Stilens grovere Virkninger, og saavel Plathed som
Bizarreri skæmmer nu og da den historiske Tone (som
naar det i Hellig-Olavs Saga hedder med en burlesk
Oversættelse af det islandske skosveinn, Skosvend:
»Kongen sagde til sin Støvle-Knægt: Gaa hen og slaa
Ulv Jarl ihjel!« eller naar der andensteds tales om
»Spilleværker«, som opføre »tyrkisk Musik«). At et
saadant Bondemaal maatte kunne forvanske Originalens
hele Aand, var vel just det, Islænderen REPP mente,
da han i Anledning af Snorre-Gjengivelsen tilraabte
Grundtvig de skarpe Ord: »Intet Slægtskab er fjernere
end det imellem Dem og Island, Intet er mindre
Grundtvigsk end Island og Intet mindre Islandsk
end Grundtvig.« Ej heller savnede den oldkyndige
P.E. MÜLLER Grund til fra sit videnskabelige
Standpunkt at laste »den lave Ølhus-Stil« og at anke
over en saadan Frihed i Behandlingen, at man havde
ondt ved at finde det Sted i Originalen, der svarede
til dette eller hint Sted i Oversættelsen. Grundtvig
værgede imidlertid ihærdigt for sig. »Den bondelige
Stil i Folke-Krøniken - skrev han -- er intet Misgreb,
men et værdigt Kunstgreb, for om muligt paany at
lægge Menigmand Fædrenelandets Krønike paa Hjerte og
derved atter bringe den i Folkemunde, ligesom paa den
anden Side for at de mange Boglærde, som behøve det,
kan lære at tale paa Bonde-Modersmaalet om Andet end
Mødding og Muldjord.«

Der er paa sit Sted i nærværende Værk givet Prøver
baade paa Saxos latinske Text og Vedels danske
Version. Naar vi hermed jevnføre et tilsvarende Stykke
af Grundtvigs Oversættelse, vil
dennes Ejendommelighed klarest aabenbare sig. Man
sammenligne altsaa Text og Oversættelse i første Bind
med Grundtvigs frie Gjenfortælling her:

Det var nu i Skumringen, og man havde allerede tændt
Lys, da Svenns Drabant Ditlev, som et Øjeblik havde
været ude, stod taus og tankefuld og lod Øjnene
gaa rundt, for at udspejde Lejligheden. Der han
nu stod saaledes som En, der falder i Staver og er
nær ved at tabe baade Næse og Mund, bredte Knud sin
Kappe ud paa Gulvet og bad ham sidde ved sin Side,
men med Taksigelse for saa stor en Æresbevisning gik
Ditlev ud af Stuen; kom saa paa Timen tilbage igjen
og nikkede hartad umærkelig ad Svenn. Svenn ændsede
det ikke, førend Knud anmærkede, at Ditlev vilde
nok tale med ham. Nu rejste Svenn sig, og da Ditlev
havde hvisket ham lidt i Øret, stak alle Svenns gode
Venner Hovederne sammen og lagde deres Ord i Laget,
uden at Nogen af de Andre kunde høre, hvad der blev
forhandlet.

Nu syndes Knud at mærke Uraad. thi han gav sig
pludselig til at omfavne og kysse Valdemar, uden
dog paa hans Spørgsmaal at sige ham Aarsagen til
denne saa aldeles usædvanlige Ømhed. Imidlertid
havde Svenn ladet sig lyse ud igjennem en Bagdør,
hen i et andet Værelse, og saasnart han var borte,
styrtede hans Redskaber ind med dragne Sværd paa Knud
og Valdemar. Valdemar foer op af Sædet, svøbde sin
Haand i sin Kappe, bødede dermed af for Hovedet mod
de krydsende Sværd og gav Ditlev, som gik ham lige
ind paa Livet, et Tryk for Bringen, saa han styrtede
baglængs overende, men faldt tillige selv og slog et
stort Hul paa sit ene Laar. Uden imidlertid at tænke
paa Sligt, skyndte han sig blot at komme paa Benene
igjen og arbejdede sig igjennem hele Klyngen ud ad
Døren i den mørke Gang, hvor En vel greb ham fat i
Beltet, men beholdt kun Duskerne i Haanden.

I Sommeren 1820 udkom Grundtvigs Oversættelse af det 
angelsachsiske Heltedigt »Bjovulfs Drapa«, ligeledes frit 
behandleti Lighed med Versene hos Saxo, hvilke Grundtvig 
med afgjort Held har omstøbt i friskere Former. Med disse 
betydelige Arbejder, med Udarbejdelsen af den 1817 
udkomne »Udsigt over Verdenskrøniken, fornemmelig i det
Lutherske Tidsrum«, med Afhandlinger og Poesier til 
»Dane-Virke«, med Optræden i de litteraire Kontroverser 
- saaledes  til Forsvar for Ingemann imod J.L. Heiberg 
og, som vi have seet, gjentagne Gange med vægtfulde 
Indlæg i den Baggesenske Fejde - udfyldtes den altid 
virksomme Forfatters nu af ingen Præstegjerning optagne 
Arbejdstid. Det var dog under disse forskjelligartede 
Sysler stadig Grundtvigs Haab, at han paany skulde 
komme til at virke som Præst, helst i Hovedstaden. 
Foreløbig maatte han dog 1821 tage tiltakke med 
Kjøbsted-kaldet i Præstø, men allerede halvandet Aar 
efter kom han ved den mod ham velstemte Frederik VI.s 
personlige Indskriden tilbage til
Hovedstaden som Kapellan ved Frelserens Kirke paa Kristianshavn. 
Sammen med RUDELBACH og J.C. LINDBERG grundlagde han »Theologisk Maanedsskrift«, som blev Hovedorganet for de grundtvigske og 
grundtvigianske Anskuelser, der kom saa fyldigt tilorde som
Følge af den hvasse kirkelige Strid, der gjorde Aaret 1825 til 
et Mærkepunkt i Grundtvigs Liv som i den danske Kirkes Historie.

I det nævnte Aar udgav nemlig den unge Dr. theol. og
Professor ved Universitetet H.N. CLAUSEN (f. 1793) 
sit første større Værk, en videnskabelig Fremstilling af 
»Katholicismens og Protestantismens Kirkeforfatning, 
Lære og Ritus«. Dette Arbejde er skrevet i en moderne
rationalistisk Aand, vidt forskjellig fra og dybere
end det forrige Aarhundredes flade Kritik eller
ligefremme Fornægtelse, men dog fastholdende den
gamle Rationalismes Princip: Forstanden som Prøvesten
for Skriften, et Allianceforhold mellem Fornuft
og Tro, søgt ad en anden Vej og benyttet paa en
anden Maade end Oplysningstidens Fornuftkristendom,
men ikke grundforskjelligt derfra. Særlig hævdes
den videnskabelige Undersøgelses Berettigelse og
Nødvendighed under Henvisning til, at intet Ord i
det Nye Testamente er os umiddelbart overleveret
af Jesus selv, at hans Taler og Gjerninger ikke
ere optegnede i nogen fortløbende Beretning,
at den langt overvejende dogmatiske Del af de
hellige Bøger skyldes den af Apostlene, som ikke
med egne Ører havde hørt sin Lærer og Mester,
at Apostlenes Individualitet skinner igjennem ved
Behandlingen af Dogmerne, og at overhovedet det
Bogstavelige og det Billedlige, det Almengyldige
og det Lokale eller Temporelle, det Kristelige
og det Jødiske er saaledes blandet med hinanden,
at kun filologisk Lærdom og filosofisk Kritik kan
udfylde det Manglende, oplyse det Dunkle, bestemme
det Vage og bringe den højere Enhed tilveje mellem
de forskjellige Læretyper og Forestillingsmaader. I
disse Forhold og i den Omstændighed, at Beviset for
de hellige Bøgers Authenti ikke lader sig føre paa
anden Maade end for enhver anden Bog, samt at Texten
i disse Bøger ikke har undgaaet den Skjæbne, enhver
anden Bog er underkastet, seer Forfatteren et Vink om
den Vej, Gud har anvist den Troende som den eneste
rette: »Hvorfor skulde den evige Visdom have ladet
Aabenbaringen fremgaa i en Form, som tilsyneladende er
saa ufuldendt og utilfredsstillende, som med Hensyn
til positiv Autoritet og imponerende Udvortes lader
saameget tilbage at ønske,
en Form, hvorved det guddommelige Ord træder i et 
rent menneskeligt Forhold til Jordens Børn? hvorfor 
om ikke for at nøde dem til at erkjende, at 
Aabenbaringen kun ved Fornuften bliver tilgængelig
for Mennesket; for paa synlig Maade at minde dem
om, at Mennesket kun ved egen Stræben, ved aandelig
Udvikling træder i Samfund med Gud; for at vise det
Tomme og Modsigende i den Fordom, hvori Aabenbaringen
kun altfor let bestyrker den menneskelige Inerti,
at Fornuften ved den guddommelige Mellemkomst skulde
være suspenderet, at Fornuftens Brug ikke skulde
lade sig forene med Skriftens høje Anseelse, at den
aandelige Fuldkommenhed meget mere skulde bestaa i
en Qvietisme, som beroligede sig ved en bogstavelig
Udtydning af Skriftens Ord og stræbte at holde
Fornuften fangen under en Tro, hvori Tænkningen ikke
havde Andel. . . . Skriften er beregnet paa Væsner,
som have og bruge Fornuftens Lys: ved historisk
Kritik skal dens Ægthed bevises, ved filosofisk
Kritik dens Indhold prøves og udvikles, og først ved
den videnskabelige Kritik kommer Enhed og Holdning,
Lys og Klarhed i Lærens Mangfoldighed.«

At Clausen var forberedt paa ogsaa at finde Grundtvig
blandt Bekæmperne af sit theologiske Princip,
fremgaaer tydeligt nok af nogle Hentydninger i hans
Fortale til de af kristelig og videnskabelig Aand
forladte theologiske Polemikere, hvis »hadefulde
og hovmodige Sind raser frem med æreskjændende,
fordømmende Ord«. Men neppe havde han dog ventet, at
Grundtvigs Indsigelse skulde møde frem saa ubegribelig
hurtigt og være saa yderlig hvas som Kirkens det
faa Dage efter Clausens Skrift udkommende »Kirkens
Gjenmæle«, der vakte en saa almindelig Opmærksomhed,
at det i Løbet af en Uge maatte oplægges tre Gange. 
I dette voldsomme Fejdeskrift erklærer Grundtvig,
at Clausen har »stillet sig i Spidsen for alle den
kristelige Kirkes Fjender og Guds Ords Foragtere
i Landet«; han stempler ham »paa Kirkens Vegne,
som var, som er og som skal blive«, som »en falsk
Lærer, der misbruger det kristelige Navn til, saavidt
han formaaer, at forvirre og forføre Menigheden,
stræber at undergrave den Kirke, han udgiver sig
for at ville tjene og befæste«. Idet Grundtvig
træder op imod Clausen »ikke som Recensent, men som
kirkelig Modstander« og »indskyder Sagen fra den
blotte Læseverden for den almindelige Kristenheds
Domstol«, forvandler han en videnskabelig Debat til
en Religionskrig, i hvilken
bruges Anathemaer istedetfor Grunde, og optræder
ved denne Lejlighed som tidligere i Kraft af
selvtagen Myndighed som eneste Indehaver af
den eneste Sandhed. Kan denne Side af »Kirkens
Gjenmæle« saaledes ikke tiltale i og for sig,
men vel have sin Interesse som belysende et
karakteristisk Træk i Forfatterens Personlighed,
saa maa paa den anden Side Skriftets kirkehistoriske
Betydning stærkt betones. Thi i »Kirkens Gjenmæle«
have vi den første Udtalelse af den for Grundtvig
ejendommelige »kirkelige Anskuelse«. I Modsætning 
til Clausens Skriftfortolkning stiller han den 
kristelige Kirkes særegne Tro, der fra dens 
Begyndelsestid har skilt den fra alle andre
Religionsbekjendelser. »Dette Ejendommelige nu,
som den ældste kristelige Kirke byggede paa, og
hvorpaa den var kjendelig ej blot for sine Fjender,
men især for sine Venner, det maa unægtelig findes
i enhver Kirke, der med Rette skal kaldes kristelig,
og det, paastaaer jeg, findes i vores, findes overalt,
hvor man gjør den apostoliske Troesbekjendelse til
det udelukkende Vilkaar for Indlemmelse i Samfundet
og tillægger Naademidlerne, Daaben og Nadveren, en til 
Troesbekjendelsen svarende, altsaa saliggjørende Kraft. 
... At denne Vej er udelukkende de Kristnes, og at 
Troesbekendelsen, der danner den snevre Kirkedør, er 
den uforanderlige, vi tro urokkelige Grundvold baade 
for Troen og for Lærdommen i den kristelige Kirke, det 
er en soleklar Sandhed, man kun kan tvivle om, naar man 
ej vil tro sine egne Øjne, kun som en fortvivlet Løgner 
modsige.« Troesbekendelsen og Naademidlerne have været 
fælles for alle Kristne i alle Menigheder til alle Tider
og forenet de i Tankegang forskjellige kristelige Lærere 
fra Irenæus til Balle; dette Grundkristelige maa 
saaledes staa over al Skriftfortolkning, og kun den 
Fortolkningsregel, at Skriften skal forstaaes efter 
Troesbekjendelsen, har Kirkens og Historiens Støtte for 
sig, hvorvel det maa indrømmes, at Reformatorerne ikke 
havde Øjet tilstrækkelig aabent for denne Kjendsgjerning 
og derved bragte Kirken ind under det exegetiske Pavedom, 
som siden deres Tid har havt Magten over den.

Denne Hævdelse af Troesbekjendelsen som det Centrale i 
det kristelige Liv er Udgangspunktet for Grundtvigs 
kirkelige Anskuelse - den saakaldte »mageløse Opdagelse«, 
ved hvilken vi nu foreløbig forlade ham i Aaret 1825.
Ingemann (S. 98-104) udsendte i 1814 sit af Grundtvig 
for dets Dybsind saa højlig beundrede romantiske Epos 
»De sorte Riddere«, i hvilket Digterens allegoriserende 
Tendens aabenbarer sig Trin for Trin i den systematiske 
Tankebygning, han vil afsløre for Læseren bag den 
vidtløftige Eventyrhandling. Digtet afbilder - har dets 
Forfatter senere selv udtalt — den Ingemannske 
Verdensanskuelse »i en Række af symbolisk fantastiske 
Tankebilleder«, som »mere ligne Skyggerne fra en 
Lanterna magica end Naturens og Menneskelivets 
Spejlbilleder i den objektive Digtnings Kilde«. Hvad den omtalte 
»Verdensanskuelse« angaaer, kan det bemærkes, at 
den ikke savner Træk af Tilslutning til den politiske 
Reaktion og Modstand mod den Schellingske Filosofi, paa 
hvilke Punkter Digteren mødtes med sin Ven og Beskytter 
Grundtvig. 

Sin dramatiske Digtning fortsatte Ingemann med »Masaniello«, 
der opførtes 1815, og Tragedien »Blanca«, som gik over 
Scenen 1816 og drev det til ni for et taaredryppende 
Publikum givne Opførelser, der satte Oehlenschlägers 
samtidige »Hagbarth og Signe« helt i Skygge, og hvis 
formelig masseagtig sammenhobede Sentimentalitet yderligere 
forøgede den kvindelig-bløde Digters Gunst hos Dameverdenen. 
Men ikke nok hermed - endog en til sine Tider saa kritisk-
skeptisk Natur som Baggesen hyldede denne Ingemanns 
dramatiske Digtning, om det end er rimeligt, at Hensigten 
med de to »Ingemann og Oehlenschläger« overskrevne Strofer 
i »Danfana« nærmest er at drille Sidstnævnte ved 
Fremhævelsen af Førstnævnte paa hans Bekostning:


Hin Schiller, denne Goethe paa vor Scene,
den Første hvid som Sne, den Anden luerød —
til hvem mon nu vil række Melpomene
den Haand, hun Danmarks Klopstock, Ewald, bød?

Hun uden Tvivl vil Ingemann den skjænke, 
før Oehlenschläger selv at vide faaer, 
hvad hun betroede Publikum iaar 
og mig ifjor: at hun er alt hans Enke.


Det maatte dog ikke falde saa ganske let for en Natur som 
Baggesens at yde en oprigtig Anerkjendelse til saadanne 
Fantasterier som i det bibelske Drama »Røsten i Ørkenen« 
(1815) eller til saadanne theatralske Utroligheder som i 
Tragedien »Hyrden af Tolosa« (ligeledes 1815 — det sjette 
dramatiske Arbejde i eet Aar!).

I Tryllespillet »Reinald Underbarnet« (1815) - Ingemanns 
ejendommeligste Ungdomsarbejde - faaer Digterens sværmeriske 
Supranaturalisme ofte et skjønt, stundom et sublimt, men til 
andre Tider atter et noget barokt Udtryk, som naar Skabningens 
Længsel efter Frigjørelse og Anelse om en højere Tilværelse
bl. A. anskueliggjøres ved Fiskenes Lede ved deres naturlige
Liv i Vandet og deres spekulative Pythagoræisme:

Mon vi ej histoppe gik, 
ak! for længe siden?

Ingemann er i denne Periode af sin Digtning i
fuldeste Maal Adept af den romantiske Skole - men
af Skolen i dens Udartning, da den, med Opgivelse
af flere oprindelige Principer, gjorde sig til et
blødtklingende, søvndyssende, livdøvende Instrument
for den aandelige Slaphed, der efter Europas mange
haarde Krigsaar affødte den politiske Reaktion og
i religieus Henseende katholiserende Tendenser. Af
Naturen blid og sværmerisk - »hvid som Sne«, saa at
Oehlenschläger selv i sin Dekadence staaer ved Siden
af ham som »luerød« blussende - vugger han sig helst i
den vage Stemning som i en blød Dyne, gjennem hvilken
Blæsten ude fra selve Livet ikke kan trænge ind til
hans zarte Digterkonstitution. Med fin poetisk Sands
søger han bestandig bag Fænomenerne deres symbolske
Sammenhæng med en supranaturalistisk Verden, og
er hans Tydning end ofte dunkel og overspændt,
har han dog ligesaa hyppigt et smeltende skjønt
Udtryk til Raadighed for sin Billedtolkning. Men
for selve Fænomenerne i deres reale Existens, for
Virkelighedssiden af Livet, har han ingen Interesse
og intet Blik; endog hvor han, som i det ellers i mange 
Henseender saa betagende Eventyr »De Underjordiske« 
(1817), bevæger sig paa lokal Grund og i en historisk 
Tid, er Skildringen af Menneskenes Færd udstyret saa 
fantastisk, at den ikke ligner nogen Virkelighed paa 
noget Sted til nogen Tid. End værre gik det, naar 
Ingemann lod sin Fantasi suge Næring af romantiske 
Udvæxter som Spiess's Røverhistorier (hvilket er 
Tilfældet med den gysenvækkende Tragedie 
»Løveridderen«) eller sin Følelse udvandes af 
Lafontainesk Sødlighed (somi »Varner« og »Blanca«).

Reaktionen mod dette Føleri og Fantasteri udeblev ikke. Den 
kom tilorde i P. HJORTS Kritik, i NIC. SØTOFTS satiriske
Komedie »Aandernes Maskerade«, i HAUCHS dramatiske Digte
»Kontrasterne«, men skarpest og med gjennembrydende
Virkning i J.L. HEIBERGS Komedie »Julespøg og
Nytaarsløjer« (1816), hvis aandfulde satiriske
Paavisning af det ingemannske Forgudelses-Uvæsen,
særlig som det tog paa Veje ved »Blancas« Fremkomst,
affødte en varm Polemik (1817) mellem Heiberg og
GRUNDTVIG, der betragtede sig som den stærke mandlige
Vaabendrager for den kvindelig svage Ingemanns
litteraire Ære og svang sit Slagsværd med drabelig
Kraft mod hans Angriber, som svarede med æggende Stik
af sin Vittighedskaarde, især i sin »Ny A-B-C-Bog i
en Times Undervisning til Ære, Nytte og Fornøjelse
for den unge Grundtvig«. (Se P.HANSEN: »Om Johan
Ludvig Heiberg«, 1867.)

Selv tog Ingemann ikke Del i Fejden, men han 
berørtes  højst pinligt af den og var glad ved, at
kongelig Understøttelse satte ham i Stand til det
følgende Foraar at tiltræde en længere Udenlandsrejse
(besungen i »Rejselyren« 1820). To Ting karakterisere
Ingemann, som han dengang var: at Paris virkede
frastødende paa ham, og at han ikke vilde besøge
Goethe, hvis Personlighed han »aldrig havde elsket«,
og til hvis Livsanskuelse han »altid havde baaret et
Slags Had«. I Rom fuldendte han det hjemme paabegyndte 
dramatiske Digt »Tassos Befrielse«, i vilket enkelte 
Træk af Selvbetragtning og selverkjendelse røbe, hvad 
Digteren i Tilbageblikket paa sit Liv betegner som et 
Kjendemærke for denne Periode: »en Stræben efter den 
objektive Digtnings Fastland«. Dette Fastland betraadte 
Ingemann, skjøndt endnu med sin Randsel fuld Eventyr og 
af Fantasiens Rejsegods, i de efter Hjemkomsten udgivne 
»Eventyr og Fortællinger« (»Det høje Spil«, »Sfinxen«, 
»Altertavlen i Sorø«, »Moster Marie«). I de sælsomme 
Emner og deres fantastiske Behandling kjendes lettelig 
Paavirkningen af den dæmoniske tydske Romantiker E. Th. A. 
Hoffmann; men idet den danske Digter efterligner sit 
Forbilledes spøgelseagtigt betagende Sammenvævning af en 
næsten vanvittig vild Fantasis Islæt med det virkelige, 
nærværende Livs Rending, lægger han for Dagen en hidtil 
ukjendt Evne til at tegne dette sin egen Samtids Liv i 
klare, velopfattede, sundt og nøgternt sete Træk, som 
Ingen et Par Aar tidligere saa let skulde have tiltroet
Hyper-Romantikeren Ingemann. Her er en Friskhed i
Opfattelsen af de daglige Omgivelser, som aabenbart
er en Frugt af Rejselivets skiftende Oplevelser,
og hvor eventyrlige
disse »Eventyr og Fortællinger« end monne være, ere
de fortalte saa godt, at de danne et Grændseskjel
mellem Ingemanns tidligere og hans kommende Digtning.

Han blev i Sommeren 1822 ansat som Lektor i dansk Sprog 
og Litteratur ved Sorø Akademi og ægtede sin Ungdoms 
Kaarede (S. 103). Efter tre Aars Taushed - en aldrig før 
kjendt Pause i Ingemanns hidtil saa rapide poetiske 
Produktion - udgav han 1824 sit historiske Digt »Valdemar 
den Store og hans Mænd«, der med sit historiske Emne og i 
sin bundne Form danner Overgangen til den digteriske
Hovedgjerning, med hvilken Ingemann i Aarhundredets
næste litteraire Periode tog Plads blandt dets realistiske 
Forfattere, naar man for hans Vedkommende og i Sammenhæng 
med hans hele Digterpersonlighed vil forstaa Udtrykket cum 
grano salis. »Vor Litteraturhistories Studium - siger han, 
hvor han i sit »Tilbageblik« omtaler sin første Virksomhed 
i Sorø - førte naturlig Nationalaandens og Folkelivets
Historie med sig. Stedets mærkelige Erindringer forenede 
sig med min historisk-poetiske Aandsretning; de virkelige 
Livsbilleder fra Katholicismens Lande og mit Kjendskab til 
det danske Folkeliv fra min Barndom og Ungdom, Resultaterne 
af mit omtumlede Liv og af min hele Udvikling forbandt sig 
med hine Billeder, og disse bevægede sig tilsidst saa 
levende omkring mig som gamle Venner og Bekjendte. Jeg 
vidste, hvad her var skeet i de store Valdemarers Dage; 
nu saae jeg ogsaa - hvad Krøniken fortaug - hvorledes det
med sine indre Motiver under særegne Situationer og 
Omstændigheder udsprang af alle de adspredte historiske 
Træk.« Programmet for denne historiske Digtning er alt 
givet i Mottoet til »De sorte Riddere«, Zach. Werners:

Was sie geseh'n, vermeldet die Geschichte; 
das Unsichtbare lässt sie dem Gedichte -

og hvor super-romantisk et Vildskud af Romantiken
den her citerede tydske Digter end var, har han
jo i disse Linier dog ikke udtalt Andet, end hvad
der maa være Grundbetingelsen for enhver historisk
Digtning, om den saa end vil indordne sig under den
mest realistiske Kategori - samtidig med Stordaaden
falder jo dog yderst sjelden, for ikke at sige aldrig
dens poetiske Forherligelse, med fuld Forstaaelse af
alle individuelle Bevæggrunde og
Stemninger. Hvis man altsaa ikke vil banlyse den
historiske Digtning fra Poesiens Enemærker, maa
man venligst acceptere, at Kjendsgjerningens Hvad
opfattes af Digteren som et Krav paa at forklare dens
Hvorledes.

Dette Krav har Ingemanns nysnævnte Indledning til
hans Cyklus af historiske Romaner fyldestgjort
paa en baade poetisk gribende og nationalt løftende
Maade. Der raader gjennem »Valdemar den Store« en med
det alvorsfulde historiske Vendepunkt forunderlig
stemmende Højhed, vemodsfuld i sit Blik udover
Tiderne, men samtidig henreven af Heltens og hans
Mænds store Bedrifter. Bedre har den Tilstand, som
ogsaa senere har været Danmarks Skjæbne, aldrig været
udtrykt end i de sorgtunge Vers, der indlede Digtet
og dermed den følgende Række af fædrelandske Romaner
af Ingemann:

Aarhundreds-Stjernen for tolvte Gang
sig over Golgathas Kors opsvang; 
længst Østens Straale i Norden lyste,  
men Danmarks Hjerte i Dødskamp gyste, 
tungt Herrens Haand over Folket laa, 
det var, som Danmarks Tid var omme,   
som  skulde Gudherrens Dom nu komme
og Folk og Rige og Navn forgaa.
- Stig op af Graven, Du Slægt, som døde!
Forkynd dit Fald og afmal din Brøde!
Advar os for Udslettelsens Dom
og viis os, hvorfra din Frelse kom'
Men I, som lyste i Tider dunkle,  
som klare Nordlys ved Midnat funkle! 
I store Aander, som over Jord
med Frelsens evige Banner foer,
der Herren mægtig sin Haand udstrakte
og Folkeaanden til Liv gjenvakte!
Lys atter for os fra natlig Tid,
I Aandekæmper i Herrens Strid!
Og blunder atter i Blødheds Drømme 
mit Fødeland ved de dybe Strømme - 
hvad heller raser i blinde Lyst
forvildet Slægt mod sit eget Bryst - 
da ryster Sjælen og vækker Aanden 
og styrker Hjertet og ruster Haanden
til dansk og stor og til herlig Id -
til Danmarks Frelse i Nødens Tid.

P.A. Heibergs og den attenaarige Thomasine 
Christines eneste Barn Johan Ludvig Heiberg kom 
til Verden paa Tyge Brahes Fødselsdag den 14. 
Decbr. 1791. Da Faderen maatte drage i 
Landflygtighed, kom Sønnen i nogen Tid i Huset 
hos Rahbeks, men ikke længe efter Moderens 
Indtrædelse i nyt Ægteskab med den landsforviste 
svenske Baron Ehrensvärd (der her antog sit 
Mødrenenavn Gyllembourg) kom han tilbage til 
hende og opvoxede i dette sit nye Hjem under de 
samme aandeligt vækkende og selskabeligt dannende 
Indflydelser, som havde omgivet hele hans
tidligere Barndom. »Hvad der upaatvivlelig har havt en
afgjørende Indflydelse paa min hele Retning - siger
J.L. Heiberg i sine »autobiografiske Fragmenter«
(»Pros. Skr.« XI.) - er den for unge Mennesker
usædvanlige Lejlighed, jeg fra min tidligste Barndom
har havt til næsten udelukkende at bevæge mig
i det mest dannede og ikke mindre i det fornemme
Selskab og mellem Udlændinge.« Efter at have nydt en
omhyggelig privat Undervisning tog han Artium 1809
og anden Examen Aaret efter. Hans Interesser vare
mangfoldige - Naturkyndighed og Sprog, Mathematik
og Astronomi - og det faldt ham svært at give nogen
enkelt Fortrinet. Over det Hele svævede hans af
Oehlenschlägers Ungdomsdigtning vakte Begejstring
for Poesien, som tidlig førte ham til at prøve sin
skabende og formende Kraft. Men udrustet med en hos
den unge Forfatter højst usædvanlig Selvkritik, en
Frugt af hans altid agtpaagivende Smag, lod han ikke
sine Frembringelser se Lyset; han arbejdede hellere
paa sin æsthetiske Udvikling ved Studiet af fremmede
Litteraturer, fortrinsvis den italienske og spanske
Romantik, det franske Theater og Goethe. En fri,
med mange selvstændige Tilsætninger udstyret og for
en stor Del versificeret Bearbejdelse af Molières
»Don Juan« opførte Heiberg i Begyndelsen af 1812 som
Marionetkomedie, men først ved Juletid 1813 udkom den
sammen med det romantiske Drama »Pottemager Walter«
under Fællestitlen »Marionettheater«, en Benævnelse, 
siger Forf. i Fortalen, der »især har til Hensigt at 
stemme Læseren til det barnlige Sind; thi denne 
barnlige Aand gaaer mer eller mindre synlig gjennem 
disse tvende Digtninger«. Oehlenschläger fastholdt 
denne Tanke i det smukke Digt, hvormed han lykønskede 
sin unge Digterfælle til hans Debut, og hvori han siger:

Den er til Kunstner og til Digter baaren, 
som følger tro Naturen og dens Røst, 
som tidlig skjænker Haabets Grønt i Vaaren, 
i Somren Blomster, saftig Frugt i Høst. 
Den unge Vismand og den gamle Sværmer 
sig aldrig Helligdommens Tempel nærmer.

Med Barnligheden sig vort Liv indvier, 
Kunst kjender ej Uskyldighedens Tab. 
Begynder han med lette Fantasier 
og svinger sig til kraftig Lidenskab -
selv maa dog Digteren bestandig være 
ej Barn, men holde Barnlighed i Ære.

Ejendommeligt for Heibergs første Bog er den
Bebudelse i flere Retninger, den indeholder:
i »Don Juan« vender den komiske
Idealitet, i »Pottemager Walter« den romantiske
Livsgjengivelse sit Ansigt mod Beskueren, ligesom med
Løfte om, at deres Forfatters kommende Digtning vil
omfatte begge disse Momenter, stundom accentuerende et
enkelt af dem, men hyppigst samlende dem til Enhed;
endelig peger begge Digtningers dramatiske Form mod
den Side af hans Produktion, ved hvilken han nogle
Aar senere skulde gjenføde den danske Komedie. Et
tredie dramatisk Arbejde falder mellem begge de her 
nævnte: Syngespillet »Tycho Brahes Spaadom«, der 
indleveredes til Theatret, men krævedes tilbage af 
Forfatteren til yderligere Omarbejdelse; heri 
forekomme de skjønne Digte »Solen sank bag grønne
Lund« og »Du Vandringsmand ved Søen«.

J. L. Heiberg. Ungdomsportrait.

Til Oehlenschlägers Hylding af den opgaaende
Stjerne sluttede ogsaa Baggesen sig. Heiberg holdt
sig klogelig udenfor Dagens Strid, han elskede og
omgikkes begge Digterne og traf dem bl. A. hyppigt i
Fru Friederike Bruns gjæstfrie Hus. Digterinden havde
skrevet to tydske Digte, et til Oehlenschlägers og
et til Baggesens Forherligelse; Heiberg oversatte
dem og ledsagede sin Gjengivelse med en Sonnet,
hvori det hedder:


Du har til mig betroet den Laurbærkrone, 
som huldt Du vil, o høje Sanggudinde! 
omkring de tvende Digterlyrer vinde, 
som højest paa den danske Himmel trone.


Heraf tog Baggesen Anledning til offentlig at hædre
Heiberg med et Digt, hvis Slutningslinier fik en
profetisk Betydning:


Den Digter, der, saa sindrig som beskeden, 
halv Yngling end, med spæde Vingeskud, 
lig dem paa Skuldrene af Amors Brud, 
kvad Digterinden denne Sang herneden,


vil engang stor, som nu alt elskelig,
paa mægtige, fuldvoxne, gyldne Vinger
til Sangens Top, hvor Ewalds Aand sig svinger,
fra vore Toners Kampplads svinge sig
og, Fremtids Genius i Upartisklied lig,
naar, Psyche!  dit os her alt rakte Bæger
bag Gravens stille Lethe vederkvæger,
sangdømme den i Live førte Krig
imellem Baggesen og Oehlenschläger.

Efter en kritisk vejet og derfor meget sparsom
Produktion i de mellemliggende Aar udgav Heiberg
1816 sit romantiske Skuespil »Dristig vovet halv er
vundet«, hvis Titel ikke alene har Hentydning til
Stykkets Indhold, men sikkert ogsaa indeslutter en
avis aux lecteurs, en Appel om Overbærenhed med denne
nye og Paavirkning dristige Genre. Skuespillet er en
Omplantning af de spanske saakaldte »Kappe- og
Kaarde-Skuespil« paa Dansk, særlig et Studie efter den
af de tydske Romantikere fremdragne og højt beundrede
Calderon, hvis Digtning paa Originalsproget Heiberg
havde fordybet sig i og næste Aar valgte til Emne
for sin Doktordisputats. Denne af alle andre Hensyn
end den rent poetiske Virkning uafhængige Digtning
kunde nok vække Misforstaaelse og Forargelse, naar
dens exotiske Skud skulde indpodes i nordisk Poesi,
Heibergs Stykke undgik ejheller Beskyldningen for
Umoralitet, og han maatte føre dets Forsvar i en
Avisartikel. »Det er intet Karakterstykke - hedder
det her - men et Situationsstykke, hvori Skjæbnens
lunefulde Spil er Hjulet, som driver hele Maskinen,
og hvorved de tilfældige Sammenstød foraarsages. Det
kommer her ikke an paa at belønne Dyden og straffe
Lasten. Sligt staaer over denne Digtarts Grændser. Den
vælger kun et opbrusende Moment i Livet, udrivende
det af dets Sammenhæng med Aarsagerne og Følgerne,
fornøjet med det blotte Nu, fordi dette er interessant
nok ved sig selv. Den er forsaavidt en meget verdslig
Digtart, men det er ogsaa tilladt at have verdslige
Øjeblikke.«

I Decbr. 1816 udkom Komedien »Julespøg og Nytaarsløjer«, 
paa Titelbladet betegnet som »en Fortsættelse af 
Oehlenschlägers Sankt-Hans-Aften-Spil«, hvorvel POUL 
MØLLER mente, at de to Digtninger ikke lignede hinanden 
mere, end en Tinsoldat ligner Orlando furioso. Naar den 
barokke Overdrivelse reduceres til mindre Dimensioner, 
har han forsaavidt Ret, som just det
Element i Oehlenschlägers Midsommerspil, Heiberg senere
selv betegnede som »en sød, sværmerisk Naturpoesi«,
langtfra har og efter Emnet heller ikke vel kunde have
noget fuldt Tilsvarende i det vinterlige Modstykke,
hvor poetisk mange af dets Episoder end ere tænkte og
gjennemførte. De satiriske Udfald, som Romantikeren
Oehlenschläger rettede mod Forstandspoesien,
overtræffes derimod i Viddets Klarhed og Opfindsomhed
af den Ironi, hvormed Heiberg fjorten Aar efter
gjør det af med Romantikens Udartning, saaledes
som den var kommen tilorde i Ingemanns Digtning og
havde vundet almindelig Tilslutning, særlig for den
beundrede »Blancas« Vedkommende. I Følelsen af, at
hans Overlegenhed laa paa dette Punkt, har Heiberg
ogsaa indrømmet Satiren et langt større Spillerum i
sin Digtning, end den har i det oehlenschlågerske
Forbillede. Den Polemik, som dette Angreb paa
Publikums Yndlingsdigter affødte (S. 154), sluttede
Heiberg ved Foraarstide med sit skjønne Digt »Vaaren
og Freden« med de jubelfyldte Rhythmer:

Saares der Nogen, da huske han, Striden
blot er en Fest, 
smile ved Saaret og drage fra Siden,
sadle sin Hest! 
Thi har vi Fred, kun i krigerske Lejre
bør vi den fejre: 
stedse Turnering og festlige Sejre
Freden forherliged bedst.

Du, som har Aarstiden vakt af sin Dvale,
højt paa din Gang, 
Hersker af Solen og Drot af Kastale,
smil til min Sang! 
Nær i mit Hjerte den Flamme, Du tænder!
Lær mine Hænder 
dobbelte Greb i din Streng, naar den sender
Pilens og Tonernes Klang!

Paa samme Tid udsendte Heiberg sit mythologiske
Skuespil »Psyche«, der, betegnet som »første
Del«, uden nogensinde at blive efterfulgt af nogen
anden, kun er et Fragment. Mythen er gjengiven
efter Apuleius' Fortælling, men det klassiske
Emne er behandlet i fri romantisk Stil, endog med
Gjenklang af den nordiske Romancetone - en Splid
mellem Emne og Form, der naturligvis har været den
formdannede Digter fuldt bevidst, og som han just har
aftvunget saare skjønne Enkeltheder. At han bevægede
sig sikkert ogsaa i klassiske Former, lagde han for
Dagen i sine Bearbejdelser af Ovids Elskovselegier og
andre antikiserende Digte i den »Poetiske Kalender«,
han udgav i Decbr. 1818.

Efter  at  det omarbejdede Drama »Tycho Brahes Spaadom« 
var blevet opført  i  den  paafølgende Januar Maaned som 
Heibergs sceniske Debut, begav han sig i Foraaret 1819 
med kongeligt Stipendium til Udlandet. Han tog over
London til Paris, hvor hans
landsforviste Fader levede, og opholdt sig her i
tre Aar. Som i Hjemmet havde han ogsaa her sin
Omgangskreds i det bedste og interessanteste Selskab,
baade af Danske, der besøgte Paris, og af franske
Forfattere, Videnskabsmænd og Politikere, der hørte
til hans Faders Bekjendtskab. Om sine Studier og
Interesser siger Heiberg, at han ogsaa her fulgtes
af sin distraherende Dæmon: »Snart studerede jeg
Naturhistorie, som om denne skulde blive mit Fag,
snart Theatret, som om jeg forudsaa, at jeg vilde,
blive Theaterdigter (i denne Tid skrev jeg min Nina),
snart endelig Musik, som om det var min Bestemmelse
at fortjene mit Brød ved denne Kunst.« Og virkelig
skaffede Undervisning i Guitarspil Heiberg hans
Udkomme i nogen Tid af hans Pariserophold.

Dette afbrødes ved hans Udnævnelse til Lektor i dansk
Sprog og Litteratur ved Universitetet i Kiel. I tre Aar 
opholdt han sig her, men følte sig »i alle Henseender 
utilfreds med sin Stilling«. Paa den anden Side indrømmer 
han dog Nytten af den aandelige Koncentration, han her 
blev tvungen til. Af videnskabelige Arbejder fremkom her 
»Formenlehre der dänischen Sprache« og »Nordische 
Mythologie«. Størst Betydning fik den kielske Episode 
imidlertid for Heiberg ved at føre ham tilbage til hans 
tidligere kun sporadiske filosofiske Studier og lade ham 
samle sine Evner paa Opfattelsen af den hegelske Filosofi, 
som dengang satte de spekulative Aander i saa stærk 
Bevægelse. Det faldt ham ikke let at trænge ind i Systemet. 
Han studerede ihærdigt Hegels Encyklopædi, men end ikke to 
Maaneders Studier i Berlin under Mesteren selv og hans 
dygtigste Disciple kunde hæve Heiberg til en 
Totaloverskuelse af den nye Tankebygning, med hvis enkelte 
Led hans Tanke tumlede, uden at den indre Sammenhæng vilde 
aabenbare sig i Klarhed. Da kom det brat til et mærkeligt 
Gjennembrud hos ham, om hvilket han selv fortæller: »Da 
jeg paa Hjemrejsen slog mig til Ro i Hamborg, hvor jeg 
forblev sex Uger, inden jeg vendte tilbage til Kiel, og i 
denne Tid bestandig grublede over det, som endnu var mig 
dunkelt, traf det sig en Dag, at jeg, siddende paa mit 
Værelse i »König von England«, med Hegel paa mit Bord og
Hegel i mine Tanker, og paa samme Tid lyttende til de 
skjønne Psalmer, som næsten uophørlig lyde fra Petri Kirkes 
Sangværk, pludselig, paa en Maade, som jeg aldrig før eller 
siden har oplevet, blev greben af et momentant indre Syn, 
ligesom et
Lynglimt, der med Et oplyste den hele Region
for mig og vakte i mig den mig hidindtil skjulte
Central-Tanke. Fra dette Øjeblik var Systemet i
sine store Omrids mig klart, og jeg var fuldkommen
overbevist om, at jeg havde opfattet det i dets
inderste Kjærne, hvormeget der end kunde være i
Detaillerne, som jeg endnu ikke havde tilegnet mig
og maaske aldrig kommer til at tilegne mig. Jeg
kan med Sandhed sige, at hint forunderlige Moment
var noget nær den vigtigste Epoke i mit Liv, thi
det gav mig en Ro, en Sikkerhed, en Selvbevidsthed,
som jeg aldrig tilforn havde kjendt.« Ud fra denne
sin nyvundne Forstaaelse tog Heiberg Del i den
Diskussion om Determinismen, som just paa den Tid
førtes i Kjøbenhavn, idet han i Decbr. 1824 udsendte
sit Skrift »Om den menneskelige Frihed« og derved
indførte Hegelianismen i dansk Aandsliv, hvor den
navnlig i Fyrrerne kom til at spille en betydelig
Rolle.

Men ogsaa paa Omraader udenfor det videnskabelige blev
den hegelske Filosofi vejledende for Heiberg. »Det
er vist - siger han - at det nye Lys, der opgik
for mig, har havt en bestemt Indflydelse paa alle
mine følgende Foretagender, selv paa Saadanne,
hvor man ikke skulde ane en Forbindelse. Saaledes
f. Ex. vilde jeg aldrig være kommen til at skrive
mine Vaudeviller og i det Hele aldrig være bleven
Theaterdigter, dersom jeg ikke ved den hegelske
Filosofi havde lært at indse det Endeliges Forhold
til det Uendelige og derved faaet en Respekt for de
endelige Ting, som jeg fordum ikke havde, men som
den dramatiske Digter umulig kan undvære, og dersom
jeg ikke fremdeles ved samme Filosofi havde lært at
fatte Begrændsningens Betydning, thi uden dette vilde
jeg hverken have begrændset mig selv eller valgt smaa
og begrændsede, tilforn af mig selv foragtede Rammer
til min Fremstilling.«

Her ere vi naaede til Antydningen af den poetiske
Nydannelse, ved hvilken Heiberg for sit Vedkommende
gjorde Aaret 1825 til et Mærkeaar i Litteraturens
Historie.

Af Oehlenschlägers unge Tilhængere kom især to - Begge 
Medlemmer af »Tylvten« - til at indtage betydelige
Pladser i vor Poesi: J.C. HAUCH og POUL M. MØLLER.
Johannes Carsten Hauch, yngste Søn af en dansk, fra en 
østerrigsk Adelsslægt stammende
Fader og en norsk Moder, blev født den 12. Maj 1790
i Frederikshald. Sin Barndom tilbragte han i Bergen,
hvor Faderen var bleven Stiftamtmand, og i Hardanger
hos en dygtig Præst, til hvem hans Opdragelse
betroedes. Faderens Udnævnelse til Stiftamtmand
over Sjællands Stift medførte i Aarhundredets
Begyndelse en ny Flytning, saa at J.C. Hauch kom
til at fuldende sine Artiumsstudier i Kjøbenhavn,
hvor han blev Student 1808, efterat han Aaret
forinden med ungdommelig Begejstring havde deltaget i
Livjægerkorpsets kjække Krigsbedrift i Classens Have.

To stærke Impulser, der i hine Dage ikke modvirkede,
men tvertimod støttede hinanden, fik tidlig afgjørende
Indflydelse paa den unge Students Aandsretning:
Poesien og Naturstudiet. Det første Bekjendtskab
med Shakspeare lagde Grunden til Hauchs aldrig
svækkede Kjærlighed til denne Digter; efter ham stod
Oehlenschläger højest i Gunst, og især de »Poetiske
Skrifter« virkede mægtigt paa ham; blandt Tydskerne
blev Tieck, Novalis og Jean Paul, noget senere Goethe
og Schiller, hans Yndlingsforfattere. For Filosofien
havde N. Treschow, for Fysik og Kemi H.C. Ørsted
vakt hans Interesse, og fra den var der kun et lidet
Skridt til den dengang herskende Naturfilosofi,
til Fordybelsen i Schelling og Mystikerne, hvis
hele anelsesfuldt dunkle Lære højlig tiltalte det
Inderste i den alvorsfulde Ynglings Natur. I sit
første offentliggjorte Arbejde, Digtet »Forskeren« i
Septemberheftet af Ungdoms »Athene« 1814, præsenterer
Hauch sig ogsaa udtrykkelig som Naturfilosof og er
fuldstændig inde i Skolens Terminologi:

Saa gjerne vilde jeg kjende
Ringen, der strækker sig uden Ende,
Cirklen, hvis Midtpunkt er overalt,
Buen hvalt,
dens funklende Lande, dem Ingen har talt.

I et poetisk Fragment »Novalis« forsøger Hauch sig paa
en fri Omskrivning af denne mystiske Digters Tanker og
udtaler i en Afhandling om Kunst og Videnskab, at i
Naturlæren »synes den dybe Enhed, hvoraf Fænomenerne
udvikle sig, det betydningsfulde Naturliv, hvori de
fremtræde ligesom levende personificerede, at have
noget Poetisk hos sig«. Oehlenschläger, hvis sunde
Natur havde baaret ham uskadt ud af Natursymbolikens
Drømmeverden, advarede karakteristisk nok den unge
Digter mod Hengivelsen i
disse Spekulationer, men Hauch kunde her svare med
Ordene af sit samtidige Digt »De stridige Veje«:

Sandelig! ilde bestedt er en Yngling, naar Hjertet i Barmen 
higer i tvivlsomme Slag ud paa den ukjendte Sø, 
Tale Du kan vel om Storm,  om Havmænd og knusende Uvejr - 
er til Sømand han skabt, nytter kun Talen Dig lidt!

Hauchs Studier af den romantiske Poesi og
Naturfilosofien vare imidlertid for grundige til, at
ikke ogsaa han skulde faae Øjnene op for de Misbrug,
der dreves med dem. Just imod disse Udskejeiser er
hans første større Arbejde rettet: »Kontrasterne«, to
dramatiske Digte, 1816. Han dadler i Fortalen dem, der
kaste Vrag paa den nye Digtning og den nye Filosofi
(for dennes Vedkommende vel nærmest med Tanken paa
Ingemann og Grundtvig); men han dadler ikke mindre
strengt dem, der have drevet Skolens Lærdomme ud i
Karikaturen eller forflygtiget dem til et meningsløst
Spilfægteri, »hvorved Filosofien blev en Byggeplads
for Luftslotte, Poesien enten en Laterna magica,
i hvis Lys bizarre Skygger ilede henad Tæppet uden
Orden og Sammenhæng, eller en ensformig, monotonisk
Gjentagelse af Et og det Samme« - en Udartning, der
blev dobbelt lastværdig, naar »Kristendommen maatte
lade sit ærværdige Klædebon bruge som Brystværn for
denne Monotoni, inden hvilket den ustraffet kunde
drive sit sig selv gjentagende Spil«. Medens Maalet
for Digtets Polemik saaledes er klart nok angivet,
er dens Udførelse ikke fri for Mangler. Den første
Del, »Rejsen til Ginnistan«, skal parodiere den
mislykkede Romantik paa samme Maade som »Ulysses
von Ithacia« den græske Heltetid - siger Forf. -
men savner unægtelig al den kaade Lystighed, som
Holbergs Stykke rummer, hvorvel der ikke fattes gode
humoristiske Indfald i Hentydningerne til Grundtvigs
forkætrende Anti-Schellingianisme og til Ingemanns
supranaturalistiske Romantik. »Kontrasternes« andet
Stykke. »Fantasiens Magt«, skal med sit kaotisk
vildsomme, højtpathetiske Indhold give en positiv
Prøve paa den Digtning, den foregaaende Satire
har villet ramme. Om Kontrasterne i Digterens egen
gjærende Sjæl vidne disse Digte mere end om hans
Evne til at forsone dem - et Indtryk, som ogsaa
BAGGESEN fik ved Læsningen, og som han formede i
følgende Linier:
Englen slaaes med Djævlen om hans Aand: 
denne løse vil og hin vil binde 
Lynild-Neget i hans Barnehaand -
Kampen svæver nærved Bjergets Tinde. 
Englen styrker hans Samvittighed, 
Djævlen, hvad af Tidens Kløgt han veed - 
Himmel! lad den Første vinde!

Sin aandelige Gjæring søgte Hauch omsider heltemodig
at standse, da han efter Udgivelsen af det mislykkede
lyriske Drama »Rosaura« (1817) aftvang sig selv den
vanskelige Tilstaaelse, at han ikke var kaldet til
Digter, og derfor resolut vendte Poesien Ryggen. 1820 
tog han Magistergraden i Naturvidenskab og Aaret efter 
Doktorgraden, hvorpaa han med offentlig Understøttelse 
tiltraadte en længere Udenlandsrejse, der først førte 
ham langs Rhinen og derfra til Paris og Sydfrankrig. 
I Nizza blev hans ene Ben angreben af en Sygdom, for 
hvilken han forgjæves søgte Lægedom ved Badene paa Øen 
Ischia. Den tog alt mere og mere til og lod sig kun 
standse ved Amputation af Foden lidt ovenfor Ankelen. 
Hauchs naturlige Tungsind havde nær helt faaet Magten 
over ham i denne fortvivlede Tid, ja han gjorde endog
et Selvmordsforsøg. Men da Krisen havde naaet sit
Højeste, var det Poesiens Magt, der atter bragte hans 
Aand i Ligevægt. Han skrev det romantiske Eventyr 
»Hamadryaden« og Sørgespillet »Bajazet«, samt i Rom, 
inspireret af Minderne fra Kejsertidens og Pavevældets 
Kulminationsperioder, Tragedien »Tiberius« og Dramaet 
»Gregorius den Syvende«. Men disse Værker indlemmedes 
først i Litteraturen, da Hauch efter sex Aars Fraværelse 
var vendt tilbage til Danmark, paa sine Venners 
Tilskyndelse opgivende sit Forsæt, at bosætte sig i 
Neapel; de høre derfor ind under den følgende Periode.

Den tungsindige, pathetiske Hauchs sjælesunde,
livlige Medkæmper under Oehlenschlägers Fane Poul
Martin Møller blev født den 21. Marts 1794 i Uldum 
Præstegaard ved Vejle; Faderen var den senere Biskop 
RASMUS MØLLER, Oversætteren af Livius. Som otteaars 
Dreng flyttede Poul Møller med Familien til Kjøbelev 
ved Nakskov, blev indtil sit trettende Aar undervist 
af den lærde Fader og kom derefter i Nakskov Latinskole. 
»I Skildringen af Drengen paa dette Udviklingstrin, 
hans 14. til hans 16. Aar, fremhæves hans fortræffelige 
Evner og store Alsidighed«, siger Poul Møllers seneste
Biograf VlLH. ANDERSEN i sin livfulde Levnetstegning
og fortsætter: »I Skolen elskede han mest Latin
og Græsk, udenfor Skolen læste han meget, naar
han ikke spillede Violin, især komiske Forfattere
og helst Holberg .... Han kunde nok lide at lege,
men foretrak dog langt, naar han kunde komme til
det, at disputere. Ved saadanne Lejligheder blev
han gjerne hidsig og bankede saa sin Kontrapart
af efter alle Kunstens Regler, thi han var stor
og stærk og tapper. Med sin Paaklædning var han
meget forsømmelig.« I Aaret 1810, kort før hans
smukke og tidligere saa livsglade Moders Død som
sindssyg, blev Poul Møller sat i Nykjøbing Skole
under den dygtige og myndige Rektor Søren Bloch,
hvis fagre Datter Margrethe blev den vordende Digters
Ungdomskjærlighed, Ophavet til hans første erotiske
Gjenvordigheder. Ikke længe efter indgik Faderen nyt
Ægteskab med Præsteenken Mad. Hanne Winther, Moder til
Pouls gode Ven og Skolekamerat Christian Winther. I
Efteraaret 1812 kom Poul Møller til Universitetet
og boede i længere Tid paa Regensen. Skjøndt han
levede et muntert Studenterliv som Midtpunkt i en
opvakt Skare af Højskolens Ungdom og mere var et
Friluftsmenneske, en vældig Jæger for Herren og en
Ven af Bønder og Almuesfolk end en Stuelærd, tog
han dog allerede efter halvfjerde Aars Forløb den
theologiske Embedsexamen. En Tidlang levede han nu
i den fædrene Præstegaard og blev derefter Huslærer
hos Grev Moltke paa Espe. Af hans Digtning fra denne
Ungdomstid er sikkert meget gaaet tabt; han havde
for Skik at nedskrive den paa løse Papirstumper og
at gaa med dem i sine Buxelommer saalænge, til de
smuldrede hen. En poetisk Hilsen til Skolekameraten
og Digterfællen NlC. SØTOFT var det Første, han
lod trykke, derefter en fortrinlig Oversættelse
af Odysseens 9. Sang. I Thieles »Rosenblade«
meddelte han under sine Fornavne Poul Martin den 
erotiske Sonnet »Til Laura«, den prægtige Jægersang 
»Gjennem Moser og raslende Siv vi gaa«, »Den Enbenede«, 
»Torbisten og Fluen«, hvor han stiller sig humoristisk 
til den Kjærlighedssorg, som i nogen Tid havde kastet 
sin Skygge over hans Liv; endelig »Jerntelands 
Befolkning« af den nordiske, »paa bredt Dansk« 
gjenfortalte »sandfærdige Krønike« om »Eyvind 
Skaldaspiller«, som han havde udarbejdet noget 
forinden. I Hauchs Nytaarsgave for 1819 findes under 
Poul Møllers fulde Navn de herlige Digte »St. 
Laurentius« og »Den gamle
Elsker«. Alle disse Poesier høre til det i Følelsen
Sundeste, i Udtrykket Friskeste, mest folkeligt Danske
i Ordets bedste Betydning, som vor Litteratur ejer. 
I den Baggesenske Fejde ydede Poul Møller de vigtigste
Indlæg mod Grundtvig og Baggesen (Himmelbrevet og
»Jenses Lidenhed«), og han var den, der personlig,
sammen med Flor, tidlig en Formiddag bragte Baggesen
Tylvtens Udfordring paa Sengen og tilkastede ham
sine Briller, for at han strax kunde læse den. Da han
var kommen til Ro efter denne Kamps Bevægelse, lagde
han sig efter Studiet af den græsk-romerske Oldtid,
og for at faae Tid og Ro hertil, eller maaske snarest
for i Ensomhed ret at samle sig, indrettede han sig
et svømmende Studerekammer ombord i en Kinafarer,
hvor han havde Kinarejse, taget Ansættelse som
Skibspræst. Den lange Søtour har han for en Del
skildret i »Optegnelser paa Rejsen til Kina«; hans
Hjemve affødte Digtet »Glæde over Danmark« (»Rosen
blusser alt i Danas Have«), en Forelskelse i Kapstaden
den stolt fremskridende Sonnet »I Løvens Fødeland en
Jomfru pranger«. Sandsynligvis skrive ogsaa Digtene
»Frejdigt Liv«, »Scener i Rosenborg Slotshave«
og den statistiske Skildring af »Lægdsgaarden«
sig fra Rejsetiden. Om hans Selvfordybning under
denne vidner en Række Aforismer, Notater om hans
Tænkning og Læsning. »Beriget med sig selv« vendte
Poul Møller tilbage, blev 1822 ansat som Adjunkt 
ved Metropolitanskolen og skrev det følgende Aar 
som Skoleprogram den latinske Afhandling om
Gudernes Nid. Om ny Kjærlighedskvide paa dette
Tidspunkt melder Sonnetten »Den Svend, som Tabet
af sin Elskte frister«, Fragmentet »Til Kamp jeg
fordrer Dig, Du gamle Blinde!« og »Et Blad af Dødens
Dagbog«; om friskt Stemningsliv vidne de klassiske
Studentersange »Hel sjelden rørtes Bog og Pen« og
»Hvad er imod Studentens Kaar St. Peders Hat«, hvilke
han skrev til den 1820 stiftede Studenterforening,
hvor han jevnlig færdedes. Han forelæste her 1825
sin Afhandling om »populaire Ideers Udvikling«;
samme Aar udgav han sin fortræffelige Oversættelse
af Odysseens sex første Bøger. Kort efter forlod
Poul Møller Danmark, kaldet til Lektor i Filosofien
ved Universitetet i Kristiania. Det var paa Sibberns
Opfordring, han havde vendt sig fra Filologien til
Filosofien, især dens historiske Del. Af Poul Møller i
levende Live existerer der desværre intet Portrait; et
efter hans Dødsmaske udført vil findes længere fremme
i nærværende Værk. Vi maa da bøde paa denne Mangel ved
at lade en Ungdomsven ud af Erindringen skildre hans
Ydre paa denne Tid. J.M. Thiele har gjort det i sit
»Livs Aarbøger«. »Med det blonde Haar — siger han —
der som oftest var i Uorden, fordi han stadig greb op
i det, og med et Par lyseblaa Øjne, der altid havde
et venligt Smil færdigt, naar man talede til ham,
Skjøndt det ligesom maatte trænge sig frem igjennem
Adspredthed og en stille Melankoli, med en høj,
bredskuldret Væxt, der søgte at gjøre sig gjældende
ved stærke Armbevægelser og en urolig Gang op og ned
ad Gulvet, naar han ikke just var falden til Hvile
i Hjørnet af en Sofa, var han for mig i sit Ydre et
idealistisk Billede af en smuk dansk Bondekarl.«


Nic. B. Søtoft.

Efter et Maleri af C. A. Jensen.

Paa samme Side som Hauch og Poul Møller stod den 
mindre betydelige Poet Nicolaj Bierfreund Søtoft 
(1790—1844), hvis eneste endnu i den litteraire 
Erindring levende Arbejde »Andernes Maskerade« 
(1816) just gaaer ud paa en exklusiv Forherligelse 
af Digterkongen. Det er en satirisk-fantastisk 
Komedie i den frie romantiske Stil. Oehlenschläger 
fremstilles som »Ridderen med Guldharpen«, Baggesen 
som Don Quixote, der — modsat sit Forbillede — tager 
Ridderen for en Vejrmølle og angriber ham, hans Ven 
J.K. Høst som Sancho Pansa, Grundtvig som »Frater 
Primus, en forfængelig Munk«, der taler sin Samtid 
til med haarde Ord:


I, som her min Røst forgjætter, 
Thusser, Jætter! 
snart i Jeres Blod I sprætter, 
og af Jeres Ben man sætter

Gjærde omkring Kirkens Have.
Runestave
skal man underligen skrive
(riste - vilde jeg jo sige!)
I skal vige!

Ogsaa Ingemann tages under satirisk Behandling,
men paa en mere forbeholden, tildels anerkjendende
Maade; »hans store Æolsharpe« er Henrik meget imod,
»Skjøndt den er i Moden«; endnu mindre kan han dog
lide »de unge Mandslinger af Poeter, som klingelinge
efter ham«. Satiren savner ikke rammende Enkeltheder,
men har for vor Tid ingen selvstændig poetisk, kun en
litteraturhistorisk Interesse. - Søtofts forskjellige
dramatiske Arbejder (»Skjøn Ingeborg og Frithiof«,
»Jerusalem« o. fl.) ere uden al Betydning. Dog gjorde
det 1822 opførte Skuespil »Christian den Fjerdes
Dom« ikke liden Lykke paa Scenen og er ubestridelig
Forfatterens bedste Ydelse i denne Digtart. Han var
ved sin Død Præst i Øster-Egidsborg paa Sjælland.

JUST MATTHIAS THIELE, født i Kjøbenhavn den
13. Decbr. 1795, var ikke nogen polemisk Natur. 
Ved sin Løsning af Baggesens Gaade i Begyndelsen 
af 1816, da han endnu sad i Metropolitanskolens 
øverste Klasse, kom han i Forhold til denne Digter, 
der hilste ham som sin »fjerde Søn«. Men ellers 
tilhørte Thiele helt og holdent den romantiske 
Retning, hvilket noksom giver sig tilkjende i hans 
Ungdomsarbejder (den forskruede eventyrlige Fortælling 
»Bjergmandsdalen«, det gysenvækkende Sørgespil 
»Pilegrimen«, Skuespillet »Kynast« m. m.); han har 
ogsaa senere i sit »Livs Aarbøger« indrømmet, at han 
og hans unge romantiske Fæller kun vare altfor 
tilbøjelige til at forfølge »de mange underlige Spor 
af den natlige Side i Naturen«. En heldigere Tendens 
hos Romantiken, dens Sands for det Folkeejendommelig 
i Sagn og Digtning hos Almuen, fik en nidkjær 
Befordrer i Thiele, der 1818-23 udgav sine paa Rejser 
rundt i Landet indsamlede »Danske Folkesagn«. Efter 
Hjemkomsten fra en Udenlandsrejse til Frankrig og 
Italien 1825 blev han Sekretair og Bibliothekar ved 
Kunstakademiet.

Ligesaa lidt som J. L. Heiberg endnu i denne Periode
(før lige ved dens Slutning) var klar over, at han
stundede henimod en realistisk Gjenfødelse af den
dramatiske Litteratur ved Fremstillingen
af det samtidige Borgerstandsliv, ligesaa lidt indeholdt 
Steen Steensen Blicher's tidligere Digtning nogen 
Antydning af, at han havde en lignende Mission at udføre 
i den fortællende Poesi ved Inddragelsen af et hidtil 
upaaagtet nationalt Stof under dens Omraade. Han blev 
født den u. Oktober 1782 i Vium Præstegaard i Nærheden 
af Viborg, altsaa just omgiven af den Natur, det var ham 
forbeholdt at skildre som ingen Anden. I sit trettende 
Aar flyttede han til Randlev ved Aarhus, hvor Faderen 
havde faaet Embede; han undervistes et Par Aar af denne 
og kom saa i 

Vium Præstegaard, St. St. Blichers Fødested.

Randers Latinskole, hvorfra han 1799, knap 
sytten Aar gammel, sendtes til Universitetet, hvor han
tog anden Examen og lagde sig efter Theologien; men først 
1809 fik han Embedsexamen, thi mange mellemkommende 
Hændelser afbrød hans Læsning. Ved uforsigtig Badning 
paadrog han sig en Brystsyge, der gjorde saa rivende 
Fremskridt, at Lægerne opgav ham som uhelbredelig; for 
selv at raade Bod herpaa, tog han mod en Plads som 
Huslærer paa Falster og anstillede systematiske Forsøg 
paa at hærde sin Konstitution ved fremskridende 
Legemsøvelser og styrke den ved kraftig Næring. Kuren 
lykkedes, og han havde fra nu af en Jernhelbred. I 
Efteraaret 1803 vendte Blicher tilbage til Kjøbenhavn; 
han hørte Steffens'

Forelæsninger og lagde sig efter levende Sprog,
dengang endnu et noget usædvanligt Studium. Faa
Falster havde »Gulddaasens« Forfatter Olufsen henledet
hans Opmærksomhed paa de ossianske Digtninger. De
gjorde et stærkt Indtryk paa Blichers poetiske og 
noget tungsindige Gemyt, og Stemningen fra disse 
skotske Taagedigte gjennemtrænger meget af Blichers 
egen Ungdomspoesi. 1807 udgav han første Del af sin 
meget vellykkede Ossian-Oversættelse, men inden anden 
Del kunde udkomme (1809), greb atter Begivenhederne 
forstyrrende ind i hans Studier og litteraire Arbejdsliv. 
I Bombardementet brændte hans Bolig med Alt, hvad han 
ejede, og han maatte tage Ophold i den jydske Præstegaard 
hos Faderen. Senere fik han Walkendorfs Kollegium, og 
efter tilendebragt Embedsexamen blev han 1810 udnævnt til 
Adjunkt ved Randers Latinskole. Han holdt strax Bryllup 
med sin gamle Farbroders smukke syttenaarige Enke, hvis 
mørke Øjne havde sat hans Hjerte i Brand - et Ægteskab,
der blev Kilden til alle de huslige Ulykker, som førte
Blicher Trin for Trin nedad i hans følgende Liv. Længe
holdt han det ikke ud i Adjunktstillingen, der var
utilstrækkelig til at ernære den voxende Familie og
forbunden med personlige Krænkelser for Blicher. Han
tog tilbage til Faderen i Randlev og forpagtede hans
Præstegaardsavling.

1814 udkom første Del af hans »Digte«. Skjøndt de skyldes en kun toogtrediveaarig Forfatter, er  Grundstemningen i dem mørk og 
tung - lavt drivende  Høstskyer henover den nøgne Hede. Men 
Indledningsdigtets sidste Strofe viser at Digteren troede paa 
sit Kald og sin Fremtid:

Mit Navn vil i de fjerne Dage mindes,
og Fremtids Børn mit Kvad forlyste vil,
naar Ingen veed, hvor Skjaldens Gravhøj findes,
og Ingen af hans Slægt er mere til.

Størstedelen af Bogen optages af det lidet betydelige
fortællende Digt »Habor og Signe«, hvis nordiske
Emne er behandlet i ossiansk Maner. Til det Bedste i
Samlingen høre de under Fællestitlen »Hjemve« samlede
smaa Livsbilleder, som slutte med de bekjendte Linier,
der male Scenenet for Blichers senere betydningsfulde
Digtning:

Min Fødestavn er Lyngens brune Land,
min Barndoms Sol har smilt paa mørken Hede,
min spæde Fod har traadt den gule Sand,

blandt sorte Høje boer min Ungdoms Glæde, 
Skjøn er for mig den blomsterløse Vang; 
min brune Hede er en Edens Have - 
der hvile ogsaa mine Ben engang 
blandt mine Fædres lyngbegroede Grave!

Mærkeligt er det at se, og betegnende for den
romantiske Supranaturalisme, at hvor lidet man
end i disse Blichers første Digte aner den senere
Skildrer af Virkeligheden, svæver deres Aand dog for
nær Jorden for en idealistisk Natur som INGEMANN. Han
skrev et Digt »Til Ossians Fordansker St. St. Blicher
i Anledning af hans Digte«, i hvilket han bebrejder
sin Jydske Sangerfælle, at han, betagen af Ossian,
seer »Storheden præge paa Jorden sit Stempel og leve
i Kvad kun og straalende Navn«, medens han glemmer,
at den sande Vej til Evighed gaaer højt over det
ossianske Fjeld, hvor Digteren sad. Han vil kalde
Blicher bort fra Ossians Sagnverden til den kristelige
Troes gjenfundne Evighedsland:

O, Du, som med Hedenoldsbarden har vanket 
i rædsomme Skumring paa haabløse Vej, 
har seet, hvor hans Hjerte af Længsel har banket, 
da Lyset han aned, men skimted det ej  -

o, hvi vil i klareste Morgen Du følge 
den trøstløse Aand i den dæmrende Sky, 
naar Solen er steget af Tidernes Bølge 
og Du paa dens Straaler til Himlen kan fly!

O, seer Du ham ikke, den Herre som vinker 
og aabner for Barden den evige Hal, 
hvor Kjærlighedsstjernen, den hellige, blinker, 
og Palmen omskygger den troende Skjald!

Beskedent, men ikke uden mandig Hævdelse af sit
Standpunkts Berettigelse, svarede den i Præstegaardens
Plougfure travende jydske Digter sin af Hovedstadens
Beundring just da stærkt ombrusede yngre Digterbroder
i et Digt, hvori det hedder:

Her skue vi kun dunkelt, i et Spejl, 
et Gjenskin af Lysstraalen i det Høje. 
Om Du seer ret, seer jeg da derfor fejl? 
Er Taagen ganske veget fra dit Øje?

Op til vor Faders Hus saamangen Vej 
igjennem Regionerne sig slynger. 
Gaaer jeg da derfor vild, ifald jeg ej 
i dine Fodspor, Bardebroder! synger?
Ingemanns Appel til Blicher vandt ham forøvrigt
denne til Ven for Livet - han var just ikke forvænt
med Paaskjønnelse. Allerede Aaret efter udsendte
Blicher sin skjønne Hilsen til ham i »Forsang
til Jyllandsrejsen, en kjær Frænde helliget«, med
Stroferne:

Elsk mig, min Ven! naar paa Aandernes Hede 
lyder min dybe, tungsindige Sang, 
og naar, ved Pirren i Vandbiers Rede, 
Hvislen og Brummen forfølger min Gang!

Søn udaf Danmark, vor kjærlige Moder! 
vi have diet eet Fødelands Bryst - 
elsk dog mit Hjerte, min elskede Broder! 
om Du ej altid kan elske min Røst!

Det er dette Digt, som slutter med de saa ofte om
Blicher citerede Linier:

Skummel og graa er min fædrene Hede - 
dog under Lyngtoppen Blomsterne staaer, 
Lærken blandt Gravene bygger sin Rede 
og sine Triller i Ørkenen slaaer!

Ved Ingemanns Tilbagekomst fra Udenlandsrejsen kvad
den stavnsbundne Blicher til Vennen sit herlige
»Hedelærkens Velkommenhjem til Nattergalen« (»Længe
har jeg savnet, o Broderlil, din Sang«).

»Jyllandsrejse i sex Døgn, udført og beskreven af
S.S. Blicher og Barberen i Nibe«, der udkom 
1817  som anden Del af »Digte«, er ingenlunde 
heltigjennem noget heldigt Arbejde og kunde med 
sin noget snakkesalige Bredde neppe forøge Blichers 
Digterry. Heri findes dog Digtene »Buhl« og »Til 
Ossian«. Mærkeligst er »Jyllandsrejsen« ved de 
Bebudelser, Blichers alter ego »Barberen« giver om 
hans senere humoristiske og realistiske Digtning.
I samme Retning peger den 1818 udkomne Komedie 
»Generalprøven i Kragehul«, men dette er ogsaa dens 
eneste Adkomst til at mindes.

Ovre i Præstegaarden førte Blicher et Friluftsliv,
meget forskjelligt fra danske Poeters sædvanlige
Tilværelse, tog sin Part af Bondearbejdet og
strejfede i ledige Stunder om i Mark og Skov med 
Bøssen paa Nakken. Hans økonomiske Stilling var i 
disse fortvivlede Landmandsaar miserabel. Gang 
efter Gang søgte han Præstekald, men forgjæves. 
Saa vilde han prøve, om ikke Bøssen kunde bane 
ham en Vej, og skrev et Avertissement til de 
offentlige Blade, i hvilket en theologisk Kandidat 
med bedste Karakter søgte Plads som Skytte eller 
Skovrider hos et Herskab med Tilbud om i Fritiden 
at give Undervisning i Latin, Græsk, Tydsk, Fransk,
Engelsk og Italiensk. En af Blichers adelige
Jagtfæller, hvem han anmodede om en Anbefaling,
fik ham dog til at opgive denne Plan, rejste til
Kjøbenhavn og talte hans Sag i Kancelliet, hvor man
lovede Blicher det første Embede, han vilde søge. Det
blev Thorning og Lysgaard i Lysgaard Herred - Blichers
Fødeegn, midt paa Jyllands Hederyg, et daarligt Kald,
der kun yderligere forværrede hans iforvejen noksom
mislige økonomiske Forhold.

Vel ikke mindst for at bøde lidt paa de knappe
Indkomster begyndte Blicher her saa smaat paa de jydske 
Lokalskildringer, af hvilke hans Novelledigtning 
udviklede sig. I et kjøbenhavnsk Ugeblad skrev han 1823 
»Jydske Røverhistorier« og »Oldsagn paa Alheden«, Aaret
efter »Nøddaaben«. Medens disse Beretninger nærmest
ere Gjenfortællinger af stedlige Sagn, naaer Blicher
allerede i den fortræffelige Digtning »En Landsbydegns
Dagbog« (1824) til en friere Komposition paa Grundlag
af det foreliggende Emne, med Overholdelse af en til
dette svarende Sprogtone. Til samme Art hører »Præsten
i Thorning«, medens Blicher i »Josepha« er inde paa
den mere fantasifulde Gruppering af Begivenhederne,
som er Særkjendet for den Del af hans Digtning,
der snarere var lagt an paa at tilfredsstille en
routineret Læseverdens Romansmag end paa at samle
selvoplevede Træk til et Billede af jydsk Natur og
Folkeliv.

Der var kun meget Faa, der fik Øje paa det Betydelige,
som gryede i denne nye Digtning. Og dette har sin
ganske naturlige Forklaring deri, at Blichers første
Noveller som oftest publiceredes i lokale jydske
Aviser, der ikke naaede til Hovedstaden; her havde
Blicher i sin Tid nærmest kun været kjendt som Ossians
Oversætter, og nu da han havde begravet sig i en
Præstegaard paa Heden, var der Ingen, som tænkte paa
ham. Langsomt, meget langsomt kæmpede han sig frem til
Anerkjendelse; han naaede den ikke med sin matte, kun 
lidet dramatiske Tragedie »Johanne Gray«, der ikke 
oplevede mere end tre Forestillinger 1825, ejheller 
med Komedien »Avisfrieriet«, som kun i en snever Kreds 
vandt et vist Ry. Heller ikke de under Titlen »Bautastene« 
udgivne Mindedigte over fortjente danske Mænd kom til at 
høre til Blichers mest kjendte, skjøndt der mellem dem 
findes et saa fortrinligt som »Morten Borup« (»I 
Skanderborrig Enge, alt ved den blanke Sø«).
I den ydre Livsførelse saavelsom i den fortrinsvis
demokratiske Samfundsopfattelse og i deres Stilling
udenfor Centret for de litteraire Bevægelser er der
ikke liden Lighed mellem den Jydske St. St. Blicher
og Sjællænderen Christian Hviid Bredahl. Han blev
født paa en Forpagtergaard i Sorø-Egnen den
30. Oktober 1784. Tolv Aar gammel blev han optagen i
Slagelse Skoles Samfund af indisciplinerede Vildmænd,
og han var her en af de Faa, der ikke ansaa det for
en Skam at lære Noget, medens hans store legemlige
Styrke unddrog ham de sædvanlige Mishandlinger og
i Forbindelse med hans stærke Retfærdighedssands
og udprægede Had til alt Tyranni gjorde ham
til de Svageres Værn. Ingemann har skildret sin
Skolekammerat, som han dengang var: »I hans mørkeblaa
Øjne laa der en besynderlig Alvor og Kraft; hans
ikke høje, men brede, stærke Pande var omsnoet af
brune, tætkrøllede Lokker. Han gik gjerne, taus og
indesluttet, op og ned mellem de to store Linde
udenfor Skolen med en Bog i den ene Haand og, om
Morgenen, med sin Frokost i den anden. Han tog ingen
Del i den vilde Tummel paa Kirkegaarden, hvor Skolen
laa. Kun naar det gjaldt om at naa Kirkefløjet med en
Sten, kunde han faae Lyst til at kyle en temmelig tung
Sten højt op over Taget; og naar en Bold faldt ham i
Haanden, blev den gjerne usynlig ved hans Kast. Fløj
en Høg eller Glente over Kirkegaarden, kunde han
længe stirre efter den med et sigtende Jægerblik og
syntes kun at mangle en Bøsse, for at naa den mellem
Skyerne. Naar de andre Drenge løb fra Skolen, gik
han ofte op i Kirketaarnet og trak Klokkestrængen for
Ringer-Lisbeth eller »Kjærlingen«. Undertiden kunde
man se ham hjælpe hende med Graverarbejdet. Han stod
da gjerne nede i Graven og kastede den løsgravede
Jord op med en Skuffe. Et Par Dødningeben eller en
Pandeskal kunde af og til følge med, og det gav
da gjerne Anledning til underlige humoristiske
Samtaler om Død og Forkrænkelighed mellem ham og
»Kjærlingen«. Der var en Slags Lystighed i den Livs-
og Dødsforagt, hvormed den tilkommende tungsindige
Digter og den mærkværdige karlemæssige Ringer-Lisbeth
med den bredskyggede Mandshat over det røde, koparrede
Ansigt og Karletrøjen over Bondekvindedragten
betragtede disse Rester af bekjendte eller ubekjendte
Mennesker, som altid fremkalde en besynderlig tragisk
Stemning. Ringer-Lisbeth var maaske Forbilledet for
hans »gamle
Gumba«, den hexeagtige Sandsigerinde, der blev hans
Musa, og som hvis Famulus han lod sig inspirere til
sine Fremstillinger af »Kejserdømmet Kyhlam i Maanen«

1801 blev Bredahl Student; først to Aar efter tog
han anden Examen og lagde sig efter det theologiske
Studium, men uden synderlig Lyst og afgjort uden
Kald, thi Bredahl bevarede Livet igjennem sin Barndoms
Rationalisme og udtaler sig baade i sine Skrifter og i
sine Breve saare antitheologisk. Han dyrkede Poesien i
al Hemmelighed, især efterat en ulykkelig Kjærlighed
havde sat hans Stemningsliv i stærke Svingninger,
men hans Muse var altfor blufærdig til, at han blot
et Øjeblik skulde tænke paa at offentliggjøre Noget
eller vise det til Andre. Han omtaler lejlighedsvis
blandt saadanne Ungdomsmanuskripter et, der vidner
om hans litteraire Selvstændighed. Hvor højt han
nemlig elskede Oehlenschlägers første Digtning og
hvor stærkt et Indtryk den havde gjort paa ham,
kunde han ifølge hele sin Natur og Aandsretning
umuligt billige de senere romantiske Overdrivelser
og maatte give Baggesen Ret i hans Indskriden mod
den blinde Forgudelse, der ukritisk vistes ogsaa
den nedadgaaende Digter; det omtalte Manuskript,
»Søbekaalen, hin poetiske«, kaldet og skrevet paa den
Tid, »da Tylvten grasserede«, som han selv udtrykker
sig, indeholdt »en skarp Satire over en af Hovmod
drukken Poet, der bildte sig ind, at han var en
Gud, til hvis Ære Templer oprejstes. Hans Hovmod
forblindede ham i den Grad, at han indfandt sig i
et saadant foregivet Tempel, for at lade sig dyrke,
indtil han omsider blev overbevist om, at han befandt
sig i Byens Daarekiste«.

Alt dengang som senere levede Bredahl fjernt fra
Hovedstaden, optagen af landlige Sysler og med Iver
øvende Jægerens Frilufts-Idræt, der fængslede ham til
den snedækte Mark og Skov mangen Vinternat igjennem,
naar andre Poeter laa i deres lune Fjer. Der fødtes
store Tanker og sælsomme Billeder i hans Hoved paa
slige ensomme Vandringer, men det faldt ham ikke
ind at optegne eller udføre dem, før - som han selv
fortæller - »et Tilfælde med en gammel Kjælling fik
min Musa til at stemme sit Instrument, hvilket jeg nok
vidste var til, men brød mig ikke synderlig om. I en
Skov samlede bemeldte Kjælling sig noget Pindebrænde,
der vel sagtens, i Forbund med noget Mosevand, skulde
kogt hende en Ret Kartofler og siden opvarmet hendes
gamle Skrog under
Maaltidet. Til Straf for denne Samlen Pindebrænde
løsnede Skovfogden et Skud paa hende, og dette gav
den første Anledning til Dramatiske Scener«.

Bredahs tidlig udviklede Retfærdighedsfølelse, hans 
levende Had til al Undertrykkelse, havde i 
Restaurationsperioden efter Napoleons Fald suget 
rigelig Næring af de politiske Vilkaarligheder
og vel ikke mindre af den Fordybelse i Kristendommen,
i hvilken Folkeslagene fandt Bod for de slagne Vunder,
men som for Bredahls rationalistiske Aand tog sig ud
som den bare Obskurantisme. Det er af denne Stemning,
de »Dramatiske Scener« ere fremgaaede, disse
løst sammenheftede Fragmenter, hvis Skikkelser,
hensatte i et fantastisk Kejserdømme paa Maanen,
iklæde deres ejendommelige Tankeindhold snart en
gigantisk Pathos, snart et stille hulkende Vemod,
snart en mandig-barsk Humor, snart en sønderflængende
Satire. Verdens Forfængelighed, Tidens Usselhed,
Menneskenes Smaalighed skildres i disse Vers med
shakspearesk Billedrigdom, og som Modsætning hertil
trofast Sammenhold mellem de Faa, der, flygtende bort
fra al denne Ynk til Naturens sandere Liv, med Foragt
skue ned paa den troløse Færd. Saaledes Vennerne Sotto
og Simber. Da denne er bleven snigmyrdet af Diderich
von Stormskjoldbulder, graver Sotto ham ved Maanens
Skjær en Grav i Skoven, alt medens han dvæler ved
Mindet om den forgangne Tid:

Her skal din Gravhøj rejse sig, min Simber! 
før Fuglen seer den unge Morgenrøde 
og sit Velkommen synger den imøde.

Du var Naturens Barn. Som vilde Drenge 
vi fore glade om i Skovens Løvsal, 
fortrolige med Glæden og vort Hjerte, 
og kom en Taare, blev den neppe født,
før i et barnligt Smil den fandt sit Gravsted. 
Ej aned Hjertet vore Taarers Værd, 
og Læben takked ej for denne Gave. 
Nu drog en Dværg os fra vor Barndoms Lyst. 
Han rev os fra Naturens Moderbryst 
og bød Goldammen give os at die. 
Kultur han kaldte sig. Han var en Troldmand.
Jeg mindes grant, hvordan han var, hvorledes 
han bar sig ad - det glemmes sent, desværre! 
Han havde lukket os i Fjeldet inde.
Der skulde vi ham Guld og Silke spinde. 
Vi skulde læse der paa Pergament 
med sorte Zifre ved en dunkel Lampe, 
hvad udenfor med gylden Stil stod skrevet. 
Men hvor der stundom stod paa Pergamentet: 
»Du skal!« stod udenfor: »Det maa Du ikke!«
Og Dværgen havde sig en Ellepige, 
som hannem gik med Raad og Daad tilhaande;
og hvad han selv ej kunde finde paa, 
det kunde hun, thi hun var meget kløgtig, 
og meget fin og sledsk, men falsk tilvisse, 
saa Tungen Hjertets Sprog ej maatte tale. 
Hun kaldte sig: Den fine Levemaade.

Nu kom ved Nattens Stund en venlig Pige. 
Hun kaldte sig: Vor Barndoms Legesøster, 
Hun lysked Dværgen, at han faldt i Søvn;

12
thi brød vi ud af Fjeldet - se, da hang 
en gylden Hvælving over Troldens Bolig!

Men aldrig blev vi Børn paany; thi Vædsken, 
Goldammen havde givet os af Flasken, 
med Blodet blandte sig og med vort Væsen. 
Nu sad vi sorrigfulde midt i Glæden,
thi ej var Hjertet barnligt og uskyldigt.

Nu kom vor Barndoms Legesøster atter, 
vemodig smilte hun og nævnte sig:
Erindring om vor Barndoms tabte Glæder. 
Da græd vi begge - det var tunge Taarer!

Nu er min Simber vorden Barn paany 
og atter kommen til sin Moders Bryst; 
thi skal han sove i sin Barndoms Løvsal. 
Der skal hans Moders Røst i Stormens Larm,
i Tordnens Bulder og i Fuglens Sang 
indlulle ham i hendes hulde Arme.

1819 udkom første Del af »Dramatiske Scener, uddragne
af et ældgammelt Haandskrift, frit oversatte af det
Kyhlamske ved C. BREDAHL, Kyhlamnensis Musæ famulus
vilis et immeritus« (o: den kyhlamske Muses ringe og
uværdige Tjener). Ingen kjendte Forfatteren eller
anede, paa hvilken Kant man skulde søge ham - ikke
engang Rahbek, der dog ellers kjendte Alverden. Hans
Anmeldelse i »Tilskueren« gjør sig imidlertid al
Flid for at henlede Opmærksomheden paa dette højst
usædvanlige Fænomen, og efter at anden Del, »Sotto
og Lorma«, var udkommet Aaret efter, gjentoges
de paaskjønnende Udtalelser om den saa uventet
fremstaaede ukjendte Digter, ligesom ogsaa Jens
Møller i »Litteraturtidende« bød ham velkommen i dansk
Digtning. Alligevel lykkedes det ikke at interessere
Almenheden for Bredahl; Tiden var for slap til hans
kraftige poetiske Føde, et tungt økonomisk Tryk kuede
Folket, og skulde man glemme de daglige Sorger over
Digtningens Skjønhedsverden, vilde man ikke høre
harmfulde Indignations-Protester, men bæres paa bløde
Ingemannske Rhythmer til Romantikens Vidunderland.

Samtidig med sin litteraire Debut giftede Bredahl
sig med sin yngre Broders Enke, der medbragte en
værkbruden Søn; en hjælpeløs Søster til Bredahl
forøgede ligeledes fra Begyndelsen af de Nygiftes
Husstand. Men Glæden var tilhuse i det nye Hjem, og
frejdig saae dets Overhoved Fremtiden imøde. Kampen
for Livet blev ham dog haardere, end han havde
tænkt sig. En Debitors Fallit berøvede ham hele
hans Fædrenearv, som havde udgjort et væsenligt
Led i hans økonomiske Beregninger. Pennen skulde
ikke forøge hans Indkomster: de to første Dele af
»Dramatiske Scener« havde ikke indbragt ham mere,
end hvad der var medgaaet til Trykning af det ene
Bind. Ikkedestomindre fortsatte
han sin poetiske Produktion, som i sig selv blev
ham en Trøst i de trange Tider. 1820 udgav han
en i dramatisk Form holdt »Nytaarsgave (for Aaret
1821 efter den jordiske Almanak) til den ynkværdige
Kyhlamske Famulus fra C. Bredahl, Student«, Aaret
efter »Lirmsongs Optegnelser paa en Rejse, oversatte
af det Kyhlamske«, et tildels polemisk Skrift, rettet
imod den nyere Poesis 

Christian Hviid Bredahl.
Efter en Tegning af F. Vermehren.

mystiske og romantiske Elementer. 
1821 udkom fremdeles tredie og næste Aar fjerde Del af 
»Dramatiske Scener« med Særtitlerne »Skuespillet i 
Kyhlam eller Røver Thurno« og »Tvekampen i Kyhlam«.

Et Par Aar senere bosatte Bredahl sig paa den Sorø
Akademis Gods tilhørende Parcelgaard Damsgaard. I et
Brev fra Sommeren 1824 skriver han: »Den Musa eller
Medusa, som forførte mig til at agere Poet, har jeg
nu givet Afsked. Famulussen har


kastet sin Lire bort og taget fat paa Møggreb, Spade
og Hakke. Nu gaaer det atter løs paa Legemet, medens
Sjælen har sine gode, magelige Dage. Hovedet bruger
jeg nu slet ikke og maa stundom spejle mig, for at
faae at vide, om jeg ikke er hovedløs. Hvad skal en
Bonde ogsaa med Hoved?« Længere henne i Brevet hedder
det: »Snurrigt forekommer det mig, at jeg maa betale
Skat af Parnasset, en Banke ved Sorø Sø. Banken med
dens Træer har Akademiet tilegnet sig, men Afgiften
hviler paa mig - formodenlig en Straf, fordi jeg
engang vilde kravlet op paa den litteraire Banke af
samme Navn. Dette har saaledes forøget mit Had til
Muserne, at det vist vilde bekomme dem ilde, hvis jeg
fik Ram til dem med min Hakke eller Møgtyv. Imidlertid
vovede dog en af deres Yndlinge, Ingemann, at besøge
mig forleden Dag, og han slap med Livet.«

Det nittende Aarhundredes første Fjerdedel afrunder
sig altsaa, som det sees, ganske godt til en Periode
med et bestemt Hovedpræg: Idealismen først som Kamp
mod Oplysningstidens Materialisme, derefter udviklende
sin Ide til saadanne Yderligheder, at en Reaktion
herimod danner sig. Det Nye, som det næste Tidsrum
bringer, vil imidlertid ikke afstedkomme noget Brud
med det foregaaende; det er ingen absolut Modsætning
til det. Tvertimod, den frembrydende Realisme stiller
sig under Idealismens Banner og vil kun fornye dens
Indhold, styrke dens Form: derfor betones Kunstsiden
af Digterværket som ueftergivelig Fordring, og det nye
Stof, hvad enten det behandles pathetisk eller komisk,
lægges tilrette som tjenende en ideal Livsopfattelse.
DET NITTENDE AARHUNDREDE.

II. REALISMEN i PAGT med IDEALISMEN.

1825-1850.

»Den i Kunsten overhaandtagende Dilettantisme
har udbredt en falsk Smag, som især ytrer sig i
Modbydelighed eller idetmindste Ligegyldighed for de
gamle, rene Former i Dramet. Formernes Sammenblanding
er næsten bleven en af de nødvendige Betingelser
for Publikums Deltagelse i et Digterværk, da Faa
have Stadighed til vedholdende at dvæle ved den
strenge Opfyldelse af een Digtarts Fordringer. I et
saadant Øjeblik maa enhver Digter befinde sig i en
vis Forlegenhed; thi at gjøre sig selv til Dilettant
og hjælpe til Smagløshedens Udbredelse, kan og vil
han naturligvis ikke; men paa den anden Side kan
han heller Intet udrette uden Publikums Deltagelse,
thi han bør og maa erkjende i Publikum den timelige
Magt, under hvis Herredømme han staaer, og som han
ikke blot er nødsaget, men endog forpligtet til at
adlyde. Thi ogsaa han har den samme Opgave at løse som
Theaterbestyrelsen, den at forene Smagens Fordringer
med Publikums; kun at det er betydelig vanskeligere
for Digteren end for Bestyrelsen at røgte dette
Kald. Adlyder han Publikum blindt, saa kommer han
tilsidst til at adlyde ikke Publikum, men Pøbelen;
viser han derimod Ringeagt mod Publikum og troer sin
egen Overbevisning at være den eneste infallible, saa
sletter han sig selv ud af Tidsalderens og Historiens
Bog, eller med andre Ord, saa er han ingen Digter. At
staa alene i sit Land og i sin Tid er det Samme som
ikke at
staa, det er snarere at falde og er ligesaa
umuligt som at blive hængende mellem Jorden og
Maanen. Tvertimod har Alt, hvad som i Kunsten har
faaet Objektivitet, opnaaet denne ved det dobbelte
Moment af Kunstneren og Nationen. Digteren maa
nu betragte en Gjæring som den nærværende enten
som en Overgang til en ny Kunstform eller som en
temporair Afvigelse fra de engang bestaaende; i
begge Tilfælde maa han benytte sig af den, men i det
første Tilfælde for at lede den fremad, i det andet
for at lede den tilbage. Jeg tilstaaer, at jeg har
valgt det sidste Øjemed, da jeg ikke vel kunde indse,
hvorledes der af det nuværende barbariske Kaos skulde
kunne udvikle sig noget Fornuftigt, og hvad dette
da vilde være. Især bestyrkedes jeg deri ved at se,
hvorledes den komiske Digtekunst, som fordum har
været national her i Landet, nu er bleven bandlyst,
saa at Ingen mere formaaer eller fordrister sig til
at skrive et nationalt Lystspil. De Vanskeligheder,
som modsatte sig Oplivelsen af den forlængst
begravne nationale Komedie, ere altfor bekjendte,
til at jeg her behøver at opregne dem. Det er et
Faktum, at vi i de sidste tyve til tredive Aar intet
nationalt Lystspil have erholdt, thi alle Forsøg
derpaa ere mislykkede; og uagtet dette vel for en
Del kommer deraf, at de nyere danske Lystspil ingen
Værdi havde, saa er det dog højst rimeligt, at de
ligeledes vilde have mislykkedes, om de ogsaa havde
fortjent en bedre Skjæbne, thi Publikum har ved den
idelige Fremstilling af tydske, franske, engelske,
spanske og italienske Sujets faaet en saadan Foragt
for det Indenlandske, at det næsten anseer det for
umuligt, at nogen interessant Begivenhed skulde kunne
tildrage sig paa denne stakkels Jordbund og i denne
usle Tid. Et Lystspil, hvis Scene var her i Landet og
i nuværende Øjeblik, vilde i enhver Situation støde an
mod Sandsynligheden og i enhver Karakter kun altfor
meget støde sammen med den; thi ved enhver Situation
vilde man sige: »Sligt kunde aldrig passere her;«
og ved enhver Karakter: »Hermed er ment Hr. A. eller
Hr. B.« Saa smaalig og saa ukunstnerisk er vor
Anskuelse af den komiske Digtekunst bleven; saa stor
en Ringeagt have vi endelig faaet for os selv og vore
Omgivelser .... Vi Danske altsaa, vi som i den komiske
Litteratur have erhvervet os et Navn, der har gjort os
berømte over hele Europa, vi ere nu blevne saa smaa,
saa jammerlige, at vi ingen andre Komedier kan taale
end dem, som tilhøre fremmede Nationer,
især Tydskerne, som i dette Fag burde gaa i Skole hos 
os, istedenfor at ansees for vore Mestere, og af hvem? 
af os selv.«

Citatet er af J. L. Heiberg's Skrift »Om Vaudevillen«. 
Det skildrer Situationen, saa bedrøvelig som den for
Komediens Vedkommende havde været i henved en
Menneskealder, da Theatret syntes helt at have glemt 
de nationale Traditioner og levede 

J. L. Heiberg.
Efter et Maleri af Em. Bærentzen.

udelukkende af  fremmed, mest Ifflands, Kotzebues, Claurens og Frau 
von Weissenthurns tydske Kost; det søger Grunden til 
denne Misère i den overhaandtagende Dilettantismes 
Mangel paa Sands for Kunstarternes Grændser, men 
paaviser tillige, at en Gjenfødelse af den nationale 
Komedie praktisk maa tage sit Udgangspunkt fra denne 
Mangel, for gjennem en Overgangsgenre saa lempelig 
at føre Smagen over paa det rene Lystspils Omraade. 
En saadan Overgangsform er Vaudevillen, »som allerede 
ved sin Forening af to Digtarter er skikket  til at 
indsmigre sig i Publikums Yndest, medens den ved

sin Simpelhed og Popularitet bliver istand til at
rodfæste sig deri, og - hvad som er ligesaa vigtigt
som det Øvrige - idet den er en objektiv bestaaende
Digtart, ikke en vilkaarlig Dilettantisme, der ej
kan være Gjenstand for Kunsten.«

Vaudevillen som objektivbestaaende Digtart havde 
Heiberg (S. 156-62) havt god Lejlighed til at gjøre 
sig bekjendt med under sit lange Ophold i Paris. 
Dette Situationsskuespil med dets lette Omrids af
Karaktertegning havde tidlig forekommet ham egnet
til Optagelsen af et lokalkomisk Indhold, medens
det tillige stod klart for ham, at den franske
Vaudevilles noget skematisk-tørre Grundform
maatte kunne udfoldes frodigere og rigere ved det
musikalske Elements organiske Forbindelse med Dialog
og Situation samt overhovedet ved dets fyldigere
Behandling, saa det Hele kom til at danne, hvad
Heiberg ved en senere Lejlighed selv kaldte »en tæt
Forening af Ord og Toner«. Planen hang saaledes som
en moden Frugt paa Grenen; der fattedes nu kun en
ydre Anledning, som kunde ryste den ned. En saadan
blev den tydske Sangerinde Pohlmanns Gjæsteoptræden
paa det kgl. Theater i Forsommeren 1825; hun gjorde
især Lykke i Vaudevillen »Die Wiener in Berlin«, et 
Stykke, som Heiberg selv med gjentagen Fornøjelse
havde seet vist en Snes Gange i Hamborg. Da han kom
til Kjøbenhavn i Sommerferien, inderlig kjed af
Opholdet i Kiel og fuld af Attraa efter at aabne
sig en eller anden litterair Løbebane, som kunde
knytte ham fast til Hovedstaden, faldt det ham ind,
at Øjeblikket til et Forsøg med Vaudevillen aldrig
kunde være gunstigere end nu, da Publikum havde
gjort et første Bekjendtskab med den og fundet
Behag i den. Han tog strax fat paa Arbejdet, fik
sin Permission forlænget og havde ved Efteraarstide
sin første Vaudeville Kong færdig: »Kong Salomon og 
Jørgen Hattemager«. Til Theatret faldt Adgangen den 
ikke saa ganske let, og havde ikke den mest energiske 
af Direkteurerne, JONAS COLLIN, taget sig saa varmt 
af den, var det maaske lykkedes de andres saavel 
politiske som kritiske Betænkeligheder at holde den 
nye Genre borte fra Scenen; baade Forhandlinger og 
Forandringer maatte finde Sted for at lempe den 
igjennem. Endelig kom den til Opførelse den 28. 
November 1825, imødeseet med umaadelig Forventning, 
udført af Theatrets udmærkede Kunstnere med en 
Festivitas, der viste deres Glæde over ligesom at 
have gjenfundet den danske Komedie, og modtagen
af Publikum med utvetydigt Bifald. Vel fattedes der 
ikke Stemmer - deriblandt Rahbeks - som ankede over 
Scenens Profanation ved slige Fjælebodsløjer, over 
Raahed saavel i Situation som i Replik og over 
usømmelig personlig Satire i Figurtegningen; men at
Publikums Mening i det Hele og Store var en ganske
anden, viste det i  mange Aar ukjendte Tilløb til 
Theatret, som Vaudevillens femten Opførelser i denne 
første Saison tilvejebragte. »Jeg havde den Fornøjelse 
at se - siger Heiberg i Skriftet »Om Vaudevillen« - at 
mine Forsøg vandt almindeligt Bifald, og at de, hvad 
her var  Hovedsagen, fik en Popularitet, som maaske 
siden Holbergs Tid endnu ej var bleven noget Skuespil 
til Del. Min første Vaudeville, som var og burde være 
den mest populaire, behagede ikke blot Hoffet og de 
højere Cirkler, men den blev sungen paa Gadehjørnerne 
og i Kjælderne og skaffede Theaterkassen en Indtægt, 
selv fra den Klasse, som aldrig eller sjelden besøger 
Komedien, medens tillige en stor Mængde dannede 
Mennesker, som i mange Aar havde trukket sig tilbage 
fra Theatret og dets Interesser, forførtes ved dette 
Stykke til at komme tilbage; og da de havde seet det 
eengang, vilde de se det tiere; dette gav dem Lyst 
til at se de følgende Vaudeviller, og herved ledtes 
de til ogsaa at se Forestillinger af andre Stykker, 
saa at et stort Publikum (og vist ikke det sletteste),
som allerede forlængst havde forladt Theatret, nu blev 
vundet tilbage for dette, til Fordel ikke blot for 
dets Kasse, men ogsaa for dets Ære. Det er ikke 
Praleri, men ligefrem et Faktum, at jeg, da min første 
Vaudeville endnu var ny, blev paa Gader og andre 
offentlige Steder anholdt af Folk, jeg aldrig havde 
seet, men som takkede mig, fordijeg endelig havde 
givet dem Anledning til at more sig i Theatret, og at 
jeg af Folk af de lavere handlende Klasser modtog 
Taksigelser, fordi min Vaudeville ogsaa til deres 
Profit lokkede Fremmede fra Provindserne til 
Hovedstaden. Jeg anfører alt dette uden at skamme mig 
derved, thi den overordenlige Popularitet, som jeg 
vel stræbte efter, men som dog langt overgik min 
Forventning, tilskriver jeg ingenlunde mine 
Vaudevillers indvortes Fortræffelighed - da Ingen 
bedre end jeg selv kjender deres Mangler - men kun 
den heldige Ide at indføre et lokalt Skuespil, thi at 
dette var det Rigtige, viste Udfaldet. Publikum har 
faaet en ny Interesse for det Lavkomiske, og derved 
er Vejen til en ny Nationalkomedie bleven banet;
og hvis vi derfor skulde faae et eller andet godt
lokalt Lystspil og samme skulde blive optaget med
Bifald, saa tilskriver jeg mig en ikke ringe Del af
Æren herfor og finder, at jeg har gjort Smagen en
Tjeneste, som alle vore Smags-Prædikanters Hanegal
ej er istand til at opveje.« At den Forventning, som
ligger i de (af os) udhævede Ord, ikke var greben ud
af Luften, skulde den nærmeste Fremtid klarlig bevise;
just et Aarhundrede efter Holbergs Grundlæggelse af den 
danske Komedie brød Vaudevillen den nye Baner, ad hvilke 
den naaede til sit indtil nu højeste Udviklingstrin.

Allerede den næste Vaudevilles Fremkomst var et
Vidnesbyrd om, i hvilken Grad den nye Digtart
havde slaaet an, thi faa Uger efter at Digteren
havde maattet kæmpe den frem gjennem officielle
Vanskeligheder, blev han anmodet om at skrive en
Vaudeville just i en officiel, endog meget solen
Anledning, nemlig til Theatrets Festligholdelse af
Kongens Fødselsdag. Han skrev da »Den otteogtyvende
Januar«, et noget svagere Arbejde, som dog gjorde
Fyldest for Hensigten. Endnu inden Saisonens Udgang
fulgte den tredie Vaudeville »Aprilsnarrene eller 
Intrigen i Skolen«, som opnaaede en storartet Succes 
ved sin Satire over visse Skavanker ved den 
kvindelige Skoleundervisning, men især ved 
Fremstillingen af det ungdommelige Par Hans Mortensen
og Trine Rar, som Heiberg havde flyttet fra Poul
Møllers »Scener i Rosenborg Slotshave« over i sin
Vaudeville. Heller ikke dennegang tilbageholdt
dog Digterens Modstandere deres Beskyldninger for
personlig Satire og kunde allerede inden Stykkets
Fremkomst paapege baade den Ene og den Anden som
Gjenstand for slig uværdig Persiflage. Endnu
lydeligere kom den samme Anklage tilorde ved
Opførelsen af »Recensenten og Dyret« i Oktbr. 1826. 
Man havde overhovedet imod, at Heiberg nu vilde 
trække Dyrehaven med alle dens Gjøglerier ind paa 
den danske Scene, og RAHBEKS Censur blev allerede 
af denne Grund i al sin Korthed absolut forkastende: 
»Da jeg finder dette Stykke under al Kritik, haaber 
jeg mig fritaget for at sige videre derom«. Men 
desuden vidste man til Punkt og Prikke, hvilke 
bestemte Personer der sigtedes til med Ledermann og 
Klatterup og Trop - for denne sidstes Vedkommende 
var Frækheden jo endog dreven saa vidt, at Navnet 
næsten var et Anagram af den bekjendte Kritikers - 
Proft - som der utvivlsomt
var sigtet til. Denne Proft var en forulykket Student,
der, efter at have gjort Fiasco med nogle »Dramatiske
Forsøg«, havde kastet sig over den kritiske Metier,
under hvis Udøvelse han stadfæstede den gamle
Erfaring, at ligesom den daarligste Vin giver den
sureste Eddike, saaledes blive de usleste Digtere
eller Skuespillere de skarpeste Recensenter. I
sine Skriverier gav han sig Udseende af at være en
granskende Dramaturg, medens han i Virkeligheden kun
sammenrapsede fremmede Forfatteres Bemærkninger
om udenlandske Theaterberømtheder og dømte de
indenlandske Fremstillinger efter en Maalestok, der
bestemtes af Skuespillerens Villighed til at omgaaes
og anerkjende ham, hvilket ikke faldt saa aldeles
let for de hæderlige iblandt dem, eftersom der var
overgaaet Proft det kjedelige Uheld at være bleven
dømt til Vand og Brød for Bogtyveri.  

 Kritikeren Proft,
efter al Sandsynlighet tegnet af den udmækede 
Skuespiller Carl Winsløv. (Underskrift; »Kan I bare Jer for 
Latter, Venner!») 

Mod Beskyldningen 
for at have villet bringe etsaadant Individ paa Scenen 
protesterede Heiberg paa det Bestemteste i sit Skrift 
»om Vaudevillen«. »Jeg skal ikke nægte«, siger han, 
»at Taalmodigheden forgik mig, da man paaduttede mig 
at have skildret unden Navn af Trop en

berygtet Smører, som jeg neppe vilde lade komme ind i 
min Stue, endsige fremstille for et stort og anstændigt 
Publikum og paa et kongeligt Theater . . . Thi jeg maa 
vel spørge Enhver: hvad Lighed findes der mellem min 
Trop og hin berygtede Smører? 

Recensenten og Dyret. 16. Scene.

Tegnet af M. T. Brünnich som Tittelkobber til »Skandinavisk
Nytaarsgave for Aaret 1828». Det tilhørense Digt af J. L. Heiberg,
der tyder Billedet som Musen og Publikums fire Elementer, findes
i »Poet. Skrift.» 9. Bd. S. 380.

De ere Begge naragtige 
Recensenter, men troer man da, at vi kun have een 
naragtig Recensent, eller skal Karakteren nødvendig 
hentydes paa ham, fordi han er den naragtigste? Thi paa 
dette Træk nær ere de vel saa forskjellige som Dag og 
Nat. Min Trop er en godmodig gammel Karl, som allevegne 
søger at stille tilrette; han er det bedste Menneske i 
hele Stykket, thi Elskeren gjør hverken Godt eller Ondt, 
men viser sig kun som en lystig og forelsket Person . . . 
Han er med al sin Naragtighed en uplettet, ærlig Sjæl,
hvorfor ogsaa Elskeren, som er en honnet Student, ikke
skammer sig ved at sidde hos ham og drikke et Glas med 
ham. Men hvor i al Verden kan man da finde Lighed mellem 
ham og den Berygtede? Jeg har aldrig i nogen Vaudeville 
skrevet en Rolle med større Forkjærlighed end Trops, thi 
denne Karakter forekom mig selv at indeholde en original 
Blanding af Naragtighed ogElskværdighed.«

Denne Udtalelse forelaa imidlertid endnu ikke ved
den første Opførelse af »Recensenten og Dyret«, og 
den offentlige Mening var nu engang blevet saa
vildledet af de dristigt fremsatte Beskyldninger, at 
Stykket vel ikke vakte Opposition som indeholdende
noget Utilbørligt, men ejheller fremkaldte noget
Bifald paa Tilskuerpladsen, hvor man var bange for
at kompromittere sin Smag ved at lade sig rive med
af Lystigheden.

Heiberg besluttede da at imødegaa de vrange
Forestillinger. Han lod sine Vaudeviller holde ude 
af Repertoiret i tre Maaneder og skrev imidlertid 
sin fortræffelige, klare og overbevisende Afhandling 
»Om Vaudevillen som dramatisk Digtart og dens 
Betydning paa den danske Skueplads« (Decbr. 1826). 
Af Citater i det Foregaaende ville Læserne kjende en 
Del af Argumentationen. Her kan i Korthed tilføjes, 
at Skriftet, efter et hvast og vittigt Angreb paa 
Dilettantismen, bestemmer Vaudevillens æsthetiske 
Kategori, viser dens danske Omformnings Slægtskab 
med Aanden i den holbergske Komedie, dens deraf 
følgende Betydning for den nationale Kunst i og for 
sig og ved den Vej, den peger paa, hvorefter 
sluttelig forskjellige Indvendinger mod de enkelte 
Stykker sejrrigt tilbagevises, særligt den, at de 
ere fordærvelige for den gode Smag. »Til de Fejl, 
som mine Arbejder indeholde, hører ikke en fordærvet 
Smag«, siger Heiberg og udtaler derpaa den 
selvbevidste, men uimodsigelig sande Dom over sin 
Digterbegavelse: »Jeg tør vel sige, at dersom mit 
Geni var saa stort, som min Smag er korrekt, saa turde
jeg maale mig med hvilkensomhelst af vore Digtere.«

Skriftet gjorde sin Virkning. Da »Recensenten og
Dyret« opførtes paany i Febr. 1827, noget forandret og
navnlig noget forkortet, vandt Stykket en glimrende
Sejr og  er i Aarenes Løb blevet den hyppigst
spillede af Heibergs Vaudeviller, med henimod
halvtrediehundrede Forestillinger paa Bagen. Ved
sin kunstnerisk overlegne Blanding af de mest
grotesk-komiske Figurer og Situationer med lyriske
Naturstemninger af den ædleste Skjønhed og den mest
henrivende musikalske Virkning - Dyrehavsbakkens
broget-muntre Gjøglerliv, omgivet af den stille,
grønne Bøgeskov - har denne Vaudeville faaet en særlig
Magt over danske Sind, som deri gjenkjende deres egen
Naturfølelse og Stemningsbund.

Vi nævne paa dette Sted de øvrige Vaudeviller efter deres 
Rækkefølge. 1827 fremkom »Et Eventyr i Rosenborghave«, 
hvismusikalske Omfang og Behandling (Musiken er komponeret
af Weyse) snarest maa indordne den under Operetternes
Kategori. Samme Aar opførtes »De Uadskillelige«, sikkert 
den ypperste af alle Vaudevillerne, fordi dens Grundtanke 
med større komisk Kraft end nogensinde før belyser en 
social Skavank af særlig national Karakter (de lange 
Forlovelser) og med største Naturlighed udformer sig i en 
Række komiske Situationer. 1830 opførtes »Kjøge Huskors«,
1833 Toakts-Vaudevillen »De Danske i Paris« og 1836 »Nej«, 
et Mesterstykke af dramatisk Komposition i den lille Stil, 
fast og klart som en Diamant. Hertil kommer endnu 
Vaudevillemonologerne »Supplikanten«, »Ja«, » Emilies 
Hjertebanken«, »Grethe i Sorgenfri« og Situationen »Ulla 
skal paa Bal«; det var gjennem Vaudevillen, at den 
bellmanske Digtnings Melodier først bleve

De Uadskillelige. 22. Scene.

Tegnet af C. V. Eckersberg som Titelkobber til Udgaven 1827.


Et halvt Numer af den "Flyvende Post". Facsimile i Originalens Format.
bekjendte i Danmark, ligesom Heiberg i sit Foredrag om
»Bellman som komisk Dithyrambiker« gjorde Rede for den
indtil da kun lidet kjendte svenske Digters Stilling
i Poesien.

Skriftet »om Vaudevillen« havde havt den ønskeligste
Virkning i Retning af at vejlede Læserne, og Heiberg 
indsaa Nytten af at staa i en nærmere og jevnligere 
Rapport med Publikum end den sædvanlige mellem en 
Digter og hans Læsekreds, saameget mere som han alt 
i Slutningen af 1826 var engageret i en Pennefejde 
med de Anonyme i Dagbladene, som modsatte sig 
Theatrets paatænkte Mindefest for Baggesen. Heiberg 
grundede da sit berømte periodiske Skrift »Kjøbenhavns 
flyvende Post«, hvis første Numer udkom den 1. Januar
1827, og hvis Udgivelse fortsattes med to - senere tre 
- ugenlige Numere paa fire tospaltede Kvartsider. 
Bladet bragte dels poetiske Bidrag, og paa dette 
Omraade samlede det de betydeligste af de i hin Tid 
debuterende Forfattere, af hvilke nogle for første 
Gang fremtraadte for Offentligheden i dets Spalter 
(»Hverdagshistoriernes« Forf., Carl Bernhard, H.C. 
Andersen, Carl Bagger o. fl.); dels indeholdt det 
interessante social-æsthetiske Betragtninger (»Om
den i det offentlige Liv herskende Tone«, »Om vore
nationale Forlystelser« o. fl.), fremdeles Kritiker
over Litteratur og især over Theatrets Forestillinger,
samt endelig enkelte større æsthetiske Afhandlinger,
blandt hvilke kunne mærkes Uddraget af Schillers og
Goethes Brevvexling, Kritiken over Tegnérs Frithiof og
fremfor Alt den kritiske Bedømmelse af Oehlenschlägers
Tragedie »Væringerne i Miklagard« i Aargangen 1827, 
hvilken affødte en systematisk Fremstilling af
Digtarternes indbyrdes Forhold efter Hegels Lære og
en dermed sammenhængende Paavisning af Omraadet for
Oehlenschlägers Digtergeni. Denne vigtige kritiske
Undersøgelse, der indledede en Fortsættelse af eller
et Efterspil til den Baggesenske Fejde, skulle vi
betragte noget nærmere.

»Væringerne i Miklagard« var bleven opført i Novbr. 
1827 og havde viist sig som et virksomt Theaterstykke, 
rigt baade paa indre og ydre Effekt, som denne Tragedie 
jo overhovedet hører med blandt Oehlenschlägers bedre, 
trods de Svagheder, det nu - efter Heibergs Paavisning 
af dem - er saa let at faae Øje paa. Omtrent en Maaned 
senere saae J.L. Heibergs Kritik Lyset i »Flyvende 
Post«. Den er holdt i en absolut agtelsesfuld Tone,
som det sømmede sig overfor den store Digter. Hvad
Kritikeren har at udsætte paa Tragedien, efter at
han har fremhævet dens vellykkede Sider, lader sig
Alt føre tilbage til den Grundbetragtning angaaende
Kunstarternes indbyrdes Begrændsning, som allerede
i Skriftet »om Vaudevillen« havde affødt den skarpe
Fordømmelse af Dilettanteriet i Kunst og Smag. Naar
Digteren ikke sjeldent overtræder disse Elementarlove,
skeer det af Mangel paa behørig Indsigt i Brugen af
de tekniske Midler, hvormed det dramatiske Værk skal
opbygges, hvilken Mangel atter hænger sammen med Arten
af Oehlenschlägers Evner som Digter. »Da han er vor
første tragiske Digter, saa er det af Vigtighed for
vor Litteratur at fastsætte, hvad der er stort i hans
Exempel, og hvad som derimod ved Efterligning kunde
lede paa en Afvej. Ogsaa ham selv, som den kyndigste
Dommer, tør man vel i al Beskedenhed bede at betænke,
om han ikke i sine Skuespil lader det Lyriske faae
altfor meget Overhaand over det Dramatiske. Hvis
dette er Tilfældet, da kan det let forklares deraf,
at han af Naturen er langt mere lyrisk end dramatisk
Digter. Selv hans bedste Tragedier indeholde
betydelige Fejl, just imod det Dramatiske; og det
kommer upaatvivlelig deraf, at hans Genis naturlige
Retning lader ham opfatte ethvert Stof lyrisk eller
lyrisk-episk; siden at transformere det til dramatisk
Form, kan naturligvis ikke lykkes ham i alle dets
enkelte Dele. Det i teknisk Henseende Fuldkomneste,
som han har præsteret i det Dramatiske, er udentvivl
Sanet Hansaften-Spil og Aladdin, og det kommer deraf, 
at den i disse to Digtninger valgte friere Form er 
Dramets oprindelige, umiddelbare Skikkelse, hvori
det staaer den lyriske og episke Poesi nærmest, hvis
Elementer endnu ikke have gjennemtrængt hinanden til
den højere Enhed, hvori hvert isoleret Spor af begge
forsvinder. Denne Art af umiddelbart eller abstrakt
Drama kan hverken kaldes Tragedier eller Komedier; thi
paa dette første Trin har den dramatiske Poesi endnu
ikke udviklet sine Modsætninger, men befinder sig saa
at sige endnu i den harmoniske Naturtilstand. Baldur
hin Gode maa vel ansees for det i teknisk Henseende
fuldkomneste af Digterens dramatiske Værker næst
efter hine to, og det har sin Grund deri, at dette
Digt, uagtet det er en Tragedie og følgelig staaer
paa et højere Udviklingstrin, dog ikke er bestemt
for Theatret og følgelig staaer i nærmere Forbindelse
med de lyriske og episke Elementer
end de egenlige Theaterstykker. Af disse har nu
Digteren aabnet en med Hakon Jarl begyndende Cyklus
i det tragiske Fag, som er det, der især synes
at egne sig for hans Geni i denne højere Retning;
men det vilde ved en detailleret Analyse være let
at bevise, at alle disse Arbejder langt fra ikke
saaledes svare til deres Begreb som hine, der holde
sig paa det umiddelbare Trin. Deraf følger ikke,
at de jo gjerne kunne indeholde endogsaa højere
poetiske Skjønheder end de foregaaende, men i teknisk
Henseende staa de tilbage for disse og vise tydelig,
at Digteren bevæger sig i en for hans Geni mindre
passende Retning. Ikke desmindre bør vor Litteratur
betragte disse Værker som en Skat, den aldrig lader
sig frarive, thi Oehlenschlägers Tragedier ere, om
ej i Litteraturhistorien, saa dog i Virkeligheden,
de første, vi have havt, ligesom de ogsaa hidindtil
ere uopnaaede af hans Efterfølgere; men Kritiken
skal vurdere dem efter deres rette Gehalt og,
med Agtelse for den uskatteerlige Indflydelse,
de have havt paa Litteraturen, tillige vise, hvor
langt de ere fra at svare til Tragediens Begreb. En
tilkommende Digter, hvis Geni er mere dramatisk,
kan let fordunkle Oehlenschläger i Tragedien, men
i den lyrisk-episke Digtekunst vil aldrig nogen,
enten her eller andensteds, overgaa ham.«

For Oehlenschläger, der selv satte sin Theaterdigtning
højere end Noget i sin øvrige Produktion, som for den 
hele Læseverden, hvem han fortrinsvis var kjendt og 
kjær som »Hakon Jarls«, »Palnatokes«, »Axel og 
Valborgs« og de øvrige Tragediers Digter, var denne 
Heibergs Argumentation en haard Tale; den gik stik 
imod de vante Ideer og maatte nødvendigvis vække 
Forargelse. OEHLENSCHLÄGER tog til Gjenmæle imod den 
i en lille Brochure »Om Critiken i Kjøbenhavns flyvende 
Post om Væringerne i Miklagard«. Hans Raisonnement gik 
fornemlig ud paa at vise det formentlig Absurde i, at 
Heiberg frakjendte ham dramatisk Evne, skjøndt han 
indrømmede ham Geni for det Lyriske og det Episke, da 
dog »det Dramatiske er en Forbindelse af det Episke og 
Lyriske«. »Naar det Lyriske meddeler det Episke sin Ild«, 
fortsætter han, »og dette igjen hint sin Besindighed og 
Flersidighed; naar Begejstring, Lidenskab og Følelse 
forene sig med Karaktertegning og Opfindelsesevne til at 
vælge og benytte Stoffet, hvad mangler da endnu til at
frembringe den dramatiske Digter?«

For at opklare denne Misforstaaelse trak Heiberg 
Hovedlinierne  af den hegelske Æsthetik i det »Svar 
paa Hr. Prof. Oehlenschlägers Skrift«, der gik gjennem 
en Række Numre af »Fl. Post« 1828 - den første kritiske 
Afhandling, der i vor Litteratur forlader det blot 
personlige Skjøns og den individuelle Motiverings Stade, 
for at bevæge sig i Begrebernes Sfære. Heiberg benægter
ikke det umiddelbare Indtryks Ret som Bestanddel af en 
æsthetisk Dom; tvertimod, han hævder, at det Poetiske i 
Almindelighed maa overlades til den umiddelbare Følelse, 
medens kun det Tekniske bliver Gjenstand for Kritiken, 
men Begrebet »det Tekniske« opfatter han i en langt mere 
udvidet Forstand end tidligere. Han gjør opmærksom paa, 
at der var en Tid, da man i alle Lande, forledet ved en 
misforstaaet Efterligning af de franske Mønstre, næsten 
ganske oversaa det Poetiske i Kunstværket og ene og alene 
holdt sig til det Tekniske; men hvad man dengang 
behandlede som den tekniske Betragtning eller Kritiken, 
var følgelig ikke Andet end en tom Undersøgelse af, 
hvorvidt ethvert Digterværk svarede - ikke til den 
Digtart, hvorunder det henhørte, thi den enkelte Digtart 
kan ikke udvikle sig uden af det Poetiske i Almindelighed 
- men til de almindelig antagne Meninger om Digtarten,
som Fordom og Konveniens engang havde indført som
ufravigelige Troes-Artikler. Da der vaktes en ny poetisk 
Aand - herhjemme ved Oehlenschläger - fulgte der med den 
en ny Kritik, som med Rette ansaa det for det Vigtigste, 
først at undersøge ved ethvert Digterværk, om det 
Poetiske var tilstede deri, thi ellers kunde den spare 
sig al videre Betragtning; denne »poetiske Kritik«, som 
endnu er den gængse, skjøndt den nærmest kun trætter ved 
sine evindelige Tautologier: »Dette er skjønt, fordi det 
er skjønt«, eller »Dette er slet, fordi det er slet« - 
den er imidlertid selv kun Overgangen til en tredie Art, 
som er den eneste rigtige; thi hvo føler ikke, at der 
ved hin anden Art af Kritik egenlig slet ingen Kritik 
fremkommer, men kun Erkjendelse af Digterværkets poetiske 
Fortjeneste i Almindelighed, hvilken Erkjendelse bedst 
overlades til den umiddelbare Følelse, eftersom den ikke 
kan motiveres, med mindre man gaaer ind i det Tekniske?
Den første Art af Kritik maa saaledes optages paany, men 
renset for den væsenlige Mangel, som forhen plettede den. 
Bedømmelsen af det Tekniske er uundgaaelig, men den maa 
støtte sig paa Følelsen af det Poetiske, d. e. Kritiken 
maa, som
Alt hvad der er dialektisk, udspringe af noget
Umiddelbart, thi ellers er den tom; men det
Umiddelbare kan ligesaa lidt undvære hin Reflexion af
sig selv, thi ellers er det intetsigende. I Praxis vil
dette sige, at Kritiken med Taushed forbigaaer Alt,
hvad der ikke lader sig udvikle dialektisk, altsaa
Stoffet, som er det umiddelbar Poetiske, medens den
derimod henvender sin hele Opmærksomhed paa Planen
og Udførelsen og undersøger, hvorvidt disse ere i
Overensstemmelse med det Givne. For at iværksætte
dette maa Kritiken først være paa det Rene med de
forskjellige Digtarters Begreb, som den ikke maa have
bestemt efter Konveniens og Fordom, men have udviklet
af Poesiens egen Ide, og derpaa maa den undersøge,
hvorvidt det afhandlede Digterværk svarer til den
bestemte Digtarts Begreb. Kun dette kan kaldes Kritik;
alt Andet er kun en løs og vilkaarlig Raisonneren,
uden al Hensigt og Nytte.

Det vil indrømmes, at Heibergs Kritik, bestemt paa
denne Maade, er langt fra at fortjene den Beskyldning
for tom Formalisme, som er bleven rettet imod den i
en senere Tid, da man havde glemt, hvilken ufrugtbar
Tilstand den afløste, og hvilket nyt Ide-Indhold
den satte istedetfor den tidligere Goldhed. Ved at
fremholde Kunstsiden af Opgaven satte den en Mængde
Tanker i Bevægelse, hvis Tilværelse Ingen havde anet
kort forinden, og om det end maaske rettelig kan
siges, at den hegelske Systematik udviklede Begrebet
gjennem altfor subtile Vendinger, maa det dog ikke
glemmes, at det hele Apparat blev Heiberg et bekvemt
Vehikel til med overbevisende Prægnans og sikker Smag
nu som senere at kaste Lys over en Række æsthetiske
Fænomener af den største Interesse, ja at inddrage,
hvad man kunde kalde Hverdagslivets Æsthetik, under
en lignende Belysning.

Selve Gangen i den fra Hegelianismen udspringende
æsthetiske Betragtning vilde det blive altfor
vidtløftigt at angive her; vi maa nøjes med en
Henvisning til Afhandlingen selv i »Pros. Skrftr.«
III. Bd., saameget mere som Heiberg selv indrømmer,
at »den logiske Trehed unægtelig er en haard Nød
at knække«. Den treleddede Udvikling, som er det
fremtrædende Kjendemærke for Hegels dialektiske
Methode, idet Tankebevægelsen, i de store Hovedgrene
som i deres mindste Skud, bestandig skrider frem
fra det Umiddelbare til det Objektive, for derpaa at
havne i disse
Momenters højere Begrebsenhed - denne Ideens
Udviklingsgang anvender Heiberg paa Digtningen i
Almindelighed, paa Oehlenschlägers Poesi og hans Geni
i Særdeleshed. Kun med Resultaterne i sidstnævnte
Henseende have vi her at gjøre. Idet Heiberg da
- med en Tilknytning til en Ytring i Digterens
Modskrift - bemærker, at Oehlenschläger hverken er
en stor lyrisk eller en stor episk Digter, hævder
han, at han er stor i den Digtart, som staaer paa
Grændsen mellem det Lyriske og det Episke og betegner
Overgangen af hint til dette, en Digtart, som man
af den Grund kan kalde den lyrisk-episke eller -
med eet Ord - Romancen. »Romancen er Grundvolden for
Oehlenschlägers hele poetiske Geni; det er den Spire,
hvoraf alle hans Værker have udviklet sig; og hvilke
og hvormange end de Fag ere, hvori han har digtet,
i dem alle er han trængt saa dybt ind, som Romancens
Vinger kunde bære ham, men heller ikke længer.«
Dette gjælder ogsaa for hans dramatiske Digtnings
Vedkommende. Den dramatiske Poesi er Enheden af
den lyriske og den episke. Men Maaden, hvorpaa det
Lyriske og det Episke ere forbundne, eller Maaden,
hvorpaa deres Enhed er dannet, bestemmer igjen en
tredobbelt Udviklingsgrad af den dramatiske Poesi,
nemlig en umiddelbar, en reflekteret og Enheden af
begge, i hvilken sidste Enhed først Ideen af det
Dramatiske er realiseret. I det umiddelbare Dramas
Sfære, som i Grunden ikke er Andet end Romancens egen,
kun noget mere udviklede Sfære, har Oehlenschläger
frembragt to Mesterværker, det ene i lyrisk Form:
»Sanct Hansaften-Spil«, det Andet med Overvægt til
den episke Side: »Aladdin«. Højere op imod Dramaets
Ide - her tales kun om det æsthetiske Begrebs
Udviklingstrin, ikke om Værkernes selvstændige
poetiske Værd (skjøndt Fuldkommenheden i den ene
Henseende er betinget af Fuldkommenheden i den anden)
- er Oehlenschläger naaet i »Baldur hin Gode«, der
som Tragedie i den antike Betydning af Ordet danner
Modsætningen til det umiddelbare Drama. Digterens
senere Tragedier ere imidlertid ikke Tragedier af
samme Kategori som »Baldur«; Heiberg betegner dem
som Sørgespil og paaviser i en udførlig Deduktion
deres Plads i Digtarternes Følgeorden, hvorhos han
udleder deres Svagheder af Oehlenschlägers Mangel
paa Ironi eller med andre Ord paa den Besindighed,
hvormed Digteren skal omfatte sin Inspiration, idet
han staaer over og behersker den
Mangfoldighed af modsatte Bestræbelser, Retninger,
Evner, Anlæg o. s. v., som komme tilsyne i hans
Værk, begrændsende hverandre indbyrdes, saa at
den ene aldrig gaaer videre, end det kan bestaa
med den anden. Heraf kommer det, at »Hakon Jarl«,
det fuldkomneste af Oehlenschlägers Sørgespil,
overvejende er bleven en Apotheose af Hedenskabet,
hvorimod Kristendommen staaer som en bleg og mat
Skygge, hvis store Overmagt og indre Kraft til at
fortrænge den gamle Tro neppe er mulig at begribe;
at i »Correggio« Kunstner-Uskyldigheden er skildret
altfor exklusiv i sin Modsætning til den omgivende
Verdens Slethed og Lumpenhed; at i »Axel og Valborg«
og i »Hagbarth og Signe« Kjærligheden er fremstillet
saa absolut, som om den var det Eneste i Verden. En
Følge af Digterens Mangel paa Ironi er ligeledes
den ubearbejdede Selvstændighed, hvormed episke
og lyriske Momenter fremtræde i Sørgespillet, der
dog som dramatisk Digtning burde have overvundet
dem og omskabt dem i sin Lignelse. Heiberg nævner
blandt Saadanne Forsyndelser af episk Art bl. A. Kong
Haralds Forvexling af Kongedragten med Ligdragten (i
»Palnatoke«), Klokkeslaget, Hanegalet og Spøgelset
i »Axel og Valborg«, Correggios Enthousiasme i
Billedgalleriet, hans Død under Pengesækkens
Vægt m. m.; i Slægt med disse fra den episke
Sfære raat overførte Effekter er Oehlenschlägers
Tilbøjelighed til at bringe smaa Børn paa Scenen
samt hans outrerede Anvendelse af Musik. Lyriske
Overdrivelser var der alt blevet anført Exempler
paa i Kritiken over »Væringerne« (de selvstændige
Deklamationer og Sange). »At Oehlenschlägers Geni
er poetisk, har jeg aldrig draget i Tvivl,« saaledes
slutter Heiberg sin Kritik; »uden denne Forudsætning
var nærværende Afhandling ikke bleven til; men at
det ikke er dramatisk, det har jeg søgt at bevise,
og opfordret dertil af Digterens eget Skrift. Naar
han derfor i dette siger, at det vilde være tungt,
»at maatte betragte en Række af sin bedste Levetids
Kunstværker som forfejlede og i Grunden manglende
det Væsentligste« - saa er denne Frygt lykkeligvis
uden Grund, thi Oehlenschlägers Tragedier have, med
alle deres Fejl mod det Dramatiske, dog en saa fast
og kraftig Rod i vor Litteratur, at selv tilkommende
Mesterværker ikke ville kunne rokke dem fra den Plads,
som de allerede indtage.«
Med sin sædvanlige Heftighed havde OEHLENSCHLÄGER ikke
kunnet afvente Slutningen af denne Artikel-Serie,
inden han maatte give Svar paa Tiltale. Heibergs
Systematik kunde han ikke tumle og betegnede den
summarisk som »luftige Abstraktioner og tekniske
Talemaader«, der »intet Reelt indeholde for den
sunde Menneskeforstand«, medens han antydede en 
Sammenligning mellem de nye æsthetiske Doktriner og 
den lærde Rasmus Bergs Præstationer i Disputerekunsten. 
Som en dygtigere Modstander paa det filosofiske Omraade 
viste P. HJORT sig i den Række Artikler i 
»Kjøbenhavnsposten«, hvormed han imødegik Heiberg.

Denne greb kort efter paany sin kritiske Pen for at 
motiveresin forkastende Dom over det evige »Frejas 
Alter«, som Oehlenschläger nu igjen præsenterede i 
omarbejdet Skikkelse, dennegang som Vaudeville, fordi 
denne Digtart forekom ham at have mest Vind i Sejlene. 
Det blev ogsaa opført paa det kgl. Theater, men gik 
kun to Gange over Scenen. Som Vaudevillens Skaber var
Heiberg jo nærmest til at paavise de Forsyndelser,
der gjorde »Frejas Alter« til en dramatisk Uting i 
denne sidste Form, og han førte dem i Korthed tilbage 
til den Mangel paa Ironi, han tidligere havde paavist 
hos Oehlenschläger, og som her navnlig viste sig i 
Bestræbelsen for at gjøre Personerne saa komiske som 
muligt, uden Hensyn til om denne Komik ogsaa var 
tænkelig urider de givne Forudsætninger. I
»Kjøbenhavnsposten« blev han imødegaaet af HAUCH og
SIBBERN.

I November 1828 udgav Oehlenschläger første Del af 
»Nye poetiske Skrifter«, indeholdende Heltedigtet 
»Hrolf Krake«. Det var, som om han ved denne poetiske 
Bedrift vilde godtgjøre sin Berettigelse til at færdes 
ogsaa indenfor den strengere episke Digtnings Enemærker, 
hvorfra Heibergs Kritik havde forvist ham til Romancens 
mindre fast begrændsede Omraade. Udfaldet blev af noget 
blandet Art. Medens Digteren med Held gjennemfører den
formelle Stil-Enhed i et nyt, over Nibelungen-Verset
bygget, meget karakteristisk og virkningsfuldt Metrum,
er Sprogbehandlingen paa den anden Side ikke sjeldent
skjødesløs og uoverensstemmende med Digtets Aand (som
naar Hrolf taler om »et Nerveslag«). Og medens det
nordiske Kjæmpeliv er tegnet i mangen en Personlighed
og Situation med den plastiske Kraft, som vi kjende
fra Oehlenschlägers bedste Tid, raader der ved Siden
heraf en for det
nordiske Hedenskab ganske fremmed Aand, som mere
og mere kom tilorde i Digterens senere Skrifter:
en marv- og blodløs Filanthropi, som behager sig i
Selvbetragtninger af en ofte triviel Vidtløftighed,
der skader Digtets Virkning saameget des mere, som
det for den overvejende Part er selve Hovedpersonen,
der er mest henfalden til den. Med »Helge« og »Thors
Rejse« kan »Hrolf Krake« ikke maale sig i poetisk
Lødighed, saa Heiberg forsaavidt fik Ret i sin
Bestemmelse af Oehlenschlägers Geni. Men med alle
sine Svagheder er Digtet dog et af Oehlenschlägers
betydeligere Arbejder, præget af den blomstrende
Sundhed og umiddelbare Skaberkraft, som betegne
hans bedste Produktion. Det kan derfor ikke nægtes,
at Heibergs Kritik af »Hrolf Krake« tager sig unødig
streng og noget smaalig ud. I et af »Flyvende Posts« 
sidste Numre 1828 underkastede han Digtets metriske 
Form en kritisk Undersøgelse, og i 1829 - i hvilket 
Aar hans Ugeblad holdt Ferie - skrev han i det af ham 
og fjorten andre fremragende Forfattere nylig
stiftede »Maanedsskrift for Litteratur« en udførlig
Anmeldelse. Han henviser atter her Oehlenschläger til
Digtekunstens umiddelbare Regioner, paapeger hans
Reflexions Afmagt og godtgjør særlig for »Hrolf
Krakes« Vedkommende, hvor lidet dette Digts Emne
egner sig for episk Behandling i strengere Stil,
da det just mangler, hvad en saadan Behandling
fordrer: en sammenhængende Handlingsrække, og derimod
besidder, hvad der ikke skulde findes: en endelig
Afslutning af Stoffet, endog af overvejende dramatisk
Karakter. Naar Heiberg efter denne almindelige
Bestemmelse af Digtets æsthetiske Art gaaer over
til dets Enkeltheder, fremhæver han vel med Varme Et 
og Andet som fortrinligt, ja uovertræffeligt, men er 
ligesaa hyppig uimodtagelig for Skjønheder, hvis
Virkning synes os ikke mindre ubestridelig, og lader
sig ialtfald gjennemgaaende sin Nydelse forstyrre
af de mindre væsenlige Pletter, som forekomme nu og
da. Saaledes hvor han omtaler Hrolfs Raisonnement:

Vore stærke Fædre
saa godt som vi ej talte, men de taug meget bedre,
man fandt sig i sin Skjæbne med Fatning, Værdighed,
smilte selv, naar Tanden i bittert Æble bed.

For os er der baade Kæmpehumor og ægte oehlenschlägersk Natur 
i disse Vers, hvormeget de saa skæmmes af et mat Rim; Heiberg
mener derimod, at »saavel Raisonnementet som Udtrykket
erindrer om Peder Paars«, som han overhovedet finder
»mangfoldige Steder i Digtet, hvor baade Indholdet og 
Tonen synes laante fra Fader Holbergs heroiske Poema«. 

Oehlenschläger.

Efter et Portrait af F. C. Gröger. Originalmaleriet hang i mange Aar i Digterens Dagligstue og
udleveredes efter hans Død, ifolge testamentariske Bestemmelse, til han Ven Krigsassessor Wilstrup,
i hvis Families Eje det nu befinder sig,


Der er noget koldt Raillerende i den hele Kritik, der 
vel maatte virke irriterende paa Oehlenschlägers

Beundrere. HAUCH optog Handsken, men havde ikke Evne
til at magte Heibergs øvede Dialektik. Faa den anden
Side samlede ogsaa den heibergske Betragtning af
Oehlenschlägers daværende Udviklingsstade Tilhængere
om sig, der, om de end ikke fulgte Kritikeren i hans
hegelske Fodspor, dog adopterede hans Dom og førte den
videre. Saaledes C.A. THORTSEN, der i »Maanedsskrift
for Litteratur« - som overhovedet var Talsmand for den 
kritiske Reaktion imod den umiddelbare Følelsesopfattelse 
af Poesien - anmeldte andet Bind af Oehlenschlägers 
»Nye poetiske Skrifter« (1829) med Tragedierne »Karl den 
Store« og »Langbarderne«. Efter at have fremhævet den 
Følelsens Varme og Fantasiens Rigdom, som udmærkede 
Oehlenschlägers Ungdomsdigtning, fortsætter han: »Have 
disse Evner for en Del tabt sig og mere bevaret Skinnet 
i hans udtryksfuldere og skildrende Sprog, end de vise 
deres Magt usvækket i Gjenstanden selv, som han behandler, 
da kan denne naturlige Forandring neppe hos vor Digter
erstattes ved andre Sjælekræfters ualmindelige
Fortrinlighed. Dybe filosofiske Blik i Naturen og 
Menneskelivet, fine og grundige psykologiske
Skildringer, en aldeles fuldendt Komposition og
afrundet Form have aldrig været det, der skaffede
hans Geni den almindelige og velfortjente Beundring.«
Men Kritikeren tilføjer, at hos Oehlenschläger kan
Meget tages bort og dog saare Meget blive tilbage.

Ejendommelig for »Hrolf Krake« er den Varme, hvormed 
Digteren omfatter Tanken om Nordens aandelige Enhed. 
»Hrolf, Hjalte, Bjarke og Vøggur vare Venner«,
saaledes ender Fortalen; »gid Danske, Norske og
Svenske stedse være det«. I god Overensstemmelse med
denne Følelse var derfor den store Hædersbevisning,
der blev Oehlenschlager til Del fra Nabolandet i
Sommeren 1829, da han ved Magisterpromotionen i Lunds
Domkirke den 23. Juni laurbærkronedes af TEGNÉR som
den Første af alle dem, hvis »lockar längta till
lagern i dag«. Thi inden Laurbærkrandsene uddeltes
til de unge Magistre, vendte Tegner som Universitetets
konstituerede Prokansler sig til Rektor med de Ord:

Innan Du borjar likväl din lagerfördelning, så skänk mig 
en - den är icke för mig, men i en vill jag adla dem alla. 
Skaldernas Adam är här, den nordiske sångarekungen, 
tronarfvingen i diktningens verld, ty tronen är Göthes. 
Visste blott Oscar derom, han gåfve sitt namn åt min handling.
Og idet han derpaa henvendte sig til Oehlenschläger,
fortsatte han med høj Røst:

Nu är det icke i hans och än mindre i mitt, men i sångens,
i den evärdligas namn, förnummen i Hakon och Helge,
som jag Dig bjuder en krans - han är vuxen, der Saxo har lefvat.
Söndringens tid är forbi (och hon borde ej funnits i andens
fria, oändliga verld), och beslägtade toner, som klinga
Sundet utöfver, fortjusa oss nu, och synnerligt dina.
Derföre Svea Dig bjuder en krans, här för jag dess talan.
Tag den af broderlig hand och bär den till minne af dagen.

Det skal have været et Øjeblik af gribende Højtidelighed, 
uforglemmeligt for alle Tilstedeværende, da Tegnér under 
Paukers, Trompeters og Kanoners Lyd satte Laurbærkrandsen 
paa den danske Digters mørke Lokker, idet han omfavnede 
og kyssede ham. Dybt bevæget oplæste Oehlenschläger som 
Tak og Svar et - i sig selv desværre svagt og ved 
Modsætningen til den svenske Digters akademisk pompeuse 
Fest-Hexametre end tarveligere - Digt, der imidlertid ved 
hans betagende Foredrag gjorde stor Virkning. Senere hen 
paa Aaret modtog Oehlenschläger Diplom fra det lundske 
Universitet som Doktor i Filosoflen samt fra den svenske 
Konge Nordstjernens Ridderkors.

HEIBERGS »Flyvende Post«, der havde ferieret i Aaret
1829, begyndte 1830 sit tredie Bind, der aabnedes med
en til Vaudevillemelodier skreven »Lanterna magica«, 
en summarisk Oversigt over det forløbne Aars mest 
fremtrædende Begivenheder, blandt hvilke naturligvis 
ogsaa Laurbærkroningen i Lund havde Plads. Heiberg 
raillerede over den i sit »sjette Billede« bl. A. saaledes:

Godt Folk forleden 
saae hen ad Sundet, 
og strax var Freden 
hos dem forsvundet. 
Hvorom de talte, 
det hjalp dem ikke, 
for deres Blikke 
sig Laurbær malte. Ja
Fanden ta' mig, 
man trak mig med! 
Man vilde ha' mig 
til Skaaries Bred.
Jeg der ej vented, 
tog Vogn paa Rullen. 
En Hat man hented, 
med Krands om Pulden; 
i den tilvisse 
boer al min Lykke, 
bestandig smykke 
den skal min Isse. 
Ja Fanden ta' mig, 
man fik den fat! 
Jeg maatte ha' mig 
en Doktorhat.

Heibergs litteraire Modstandere i Sorø - HAUCH, HJORT 
og WILSTER - apostroferes i det ottende Billede:
Hvad ligner, o Sorø, din kritiske Glæde, 
naar Posten er kommen fra kongelig Stad? 
Ved Klangen af Hornet paa Torv og i Stræde 
Du bærer Dig ganske forunderligt ad. 
Du skriver og skriver og skriver og skriver,
Du skriver, vil skrive, har skrevet og skrev;
men Skriftet i poste restante forbliver, 
og Publikum har der et uindløst Brev.

Dit Auxiliair-Korps Du lader marchere 
med to Generaler og een Adjudant. 
Mens hine paa Prosa kun polemisere,
flankerer mig denne paa Rim saa galant. 
Blandt Muserne hverver han syv militaire, 
og dog har han ikke syv niende Del,
thi selv han et Minus til Summen maa bære,
og følgelig mangler der stort i en Hel.

Disse Vers fremkaldte et nyt og heftigt Udbrud af 
Fejden mellem Heiberg og »de tre Professorer i
Fægtekunsten ved Lidenskabernes Akademi i Sorø«. Dens
vidtløftigste Episode var Striden med HAUCH, hvor
Heiberg lagde en aldeles overlegen polemisk Færdighed
for Dagen; hans ligesaa træffende som vittige Indlæg i
denne Sag gik gjennem tolv Numre af »Flyvende Post«
(Pros. Skrftr. X.), medens Hauchs og de øvrige
Soraneres Arena var »Kjøbenhavnsposten«. Et særligt
Fejdeskrift var HAUCHS »Forsøg i den aristofaniske
Komedie«: »Den babyloniske Taarnbygning i Mignature«, 
en lidet heldig Persiflage, der vel er aristofanisk i 
sin personlige Tendens, men ingenlunde i Gratie og Vid. 
Heiberg fremstilles som »Vaudevillemesteren«, der har 
rejst to Taarne, det ene for Calderon, det andet for 
Vaudevillen, og nu er ifærd med at bygge et tredie for 
den »Flyvende Posts« kritiske Artikler, da det Hele 
ramler sammen ved en lempelig Berørelse af Shakspeares 
Aand. De sædvanlige Beskyldninger imod Heiberg ere her 
iførte en overmaade sjusket metrisk Form: at han søgte 
at tækkes Pøbelen, at han i daarligt Hovmod satte 
Vaudevillen over alle andre Digtarter og med Ringeagt 
saae ned paa Shakspeare, Holberg, Oehlenschläger m. m.

Alvor mangler ham rent, Ild, Kraft og Ide, og hans Digtes Sjæl er prosaisk, skjøndt han skjuler det snildt med poetiske Glimt, med Vittighed og Pailletter,

hedder det. »Den unge Slægt jeg smigrer for«, siger
Vaudevillemesteren; »jeg har tre Vaudeviller skrevet
om Forelskelse blandt Børn«.

Jeg snildt udspejder Mængdens Smag og roser den,
beviser dem, at deres Hys og Bifaldsraab 
bestemmer ufravigelig et Kunstværks Værd -

bekjender han, og han lærer Skoledrengene sin lette
Kunst, saa de begejstret lovsynge ham:

Held Dig, Du viste mig Vej, 
Vaudeviller skrive jeg skal,
det er lettere langt [!]
end at skrive sin Stil,
det er lettere langt
end at lære sit Pensum med Flid.
Vaudeviller jeg skriver om egen Bedrift
og om Drengestreger,
som Theatret skal mig betale.

Ogsaa til H.C. ANDERSEN er der et Hib i Anledning
af hans »Fodrejse« og hans »Kjærlighed paa Nicolaj
Taarn«. Han optræder som Pierrot og siger:

Jeg har bygt en Daarekistebygning paa det flade Land,
jeg har vandret humoristisk paa min Fod til Dragøes[!] Strand,
jeg kan skrive Vaudeviller, uden Regler, uden Baand.

Det morsomste Indfald er næsten den Selvpersiflage,
hvormed Hauch omtaler sig selv som »den halte Jambus 
i vor Litteratur, med et forkortet Ben«.

Heldigere som Satiriker var CHR. WILSTER, der forsynede den 
»Flyvende Posts« Lanterna-magica med et Antal »Doublet-
Billeder«, saaledes til det ovenfor anførte sjette Billede 
følgende:

Jeg Folk fornøjer                         j
ikkuns herhjemme, 
hvor mine Løjer 
vandt Bifaldsstemme;
vort Land begrændser 
min Smule Hæder, 
i fjerne Stæder
man ej mig ændser. 
Ja Fanden ta' mig, 
das ist zu viel, 
man veed kun a' mig 
her og i Kiel.

En kritisk Kikkert
mig Hegel laante, 
og Skjalden sikkert 
jeg aldrig skaante; 
det Haab jeg nærer, 
ham ret at pine 
ved højt at grine, 
naar man ham ærer. 
Ja Fanden ta' mig,
hvis Nogen roser ham, 
saa slaaer jeg fra mig 
igjen og skoser ham.

Polemikeren er, sam man seer, inde paa en noget 
mislig Undersøgelse af Kritikerens Motiver, hvorfor ogsaa 
Heiberg i sit mesterlige Digt »Til Lanterna-magica-
Doublanten i Sorø« tilraaber ham:

Hold Dig smukt til Fakta, Kjære! 
Lad Motiverne gaa fri!

Men forøvrigt siger han, er det ham en sand Fornøjelse 
at bryde en Landse med en Mand, som skriver Vers:
Om han stikler, om han høvler, 
gjør han mig dog mere glad 
end saa mangen Prosa-Vrøvler 
i det kjøbenhavnske Blad.

Sligt jeg som en Fest betragter, 
som et ædelt Ridderspil, 
jeg, mod hvem saa mangen Slagter 
bare Næver bruge vil.

Faaer jeg Vittighed at høre, 
o, saa har Du vundet Spil, 
og da kan Du ved mig gjøre 
næsten Alt hvad kun Du vil.

Som Du seer, min kjære Fætter, 
jeg er ej saa grov som Du; 
thi jeg haaber, at Du gjætter, 
hvad jeg vil Dig sige nu.

Jeg vil ikke debitere, 
dine Vers er uden Salt,
(skjøndt ifald de havde mere, 
var det ikke just saa galt).

Tvertimod, hav Tak for Føden! 
Thi mig var din Takforsidst 
Manna midt i Hungersnøden 
hos den evige Kopist.

Du kan dog det Danske skrive, 
saa en Dansk kan det forstaa; 
Du kan dog en Skose give, 
som er værd at svare paa.

Du har dog et Glimt af Tanke 
og af Vittighed et Sving. 
Sligt ej plejer der at vanke; 
Himmel! det er store Ting.

Men hvad det angaaer at tage Oehlenschläger i Forsvar
mod formentlige Angreb af Heiberg, da skal Doublanten
ingen Ulejlighed gjøre sig:

Du, som taler om at »skaane«, 
føler Du i Sandhed Kald 
til dit svage Værn at laane 
ham, Du kalder Dannerskjald ?

Dig jeg skaane vil, min Kjære! 
og jeg troer, Du mærker det; 
han kan vel et Angreb bære, 
thi han rokkes ej saa let.

Selv jeg har saa stærke Volde 
bygget om hans faste Plads, 
at jeg tænker, de skal holde; 
dine springe vil som Glas.

Hver en Skjald erobrer bare 
nyt Terrain bag eget Skjold; 
men for Grændsen at forsvare 
byggedes Kritikens Vold.

Hvis engang Vandalers Flokke, 
uden Kundskab, uden Smag, 
vil den store Digter rokke, 
- og det hændes vist en Dag -

skal man raabe til dem: 
»Frække! »Veed I, hvad I prøve paa? 
»Her til Grændsen kan I række: 
»længer kan I ikke gaa«.

Med større og mindre Skjærmydsler trak Striden ud
til henimod Slutningen af 1830. Fra dette Tidspunkt
blandede der sig til Alles Forbauselse en sælsom Røst
ind i denne Efterklang af den Baggesenske Fejde -
nemlig Baggesens egen! Den Forklaring, at det var
Baggesen selv, der var gjenopstanden fra de Døde for
at tage Del i Dagens litteraire Kamp, lød ialfald
næsten sandsynligere end Antagelsen af, at det
skulde være noget levende Menneske muligt i den Grad
at iføre sig hans Skikkelse og tale med hans Mæle,
som Tilfældet var i de saakaldte »Gjenganger-Breve
eller poetiske Epistler fra Paradis«. Af denne mærkelige 
Bogs sex Rimbreve fra Knud Sjællandsfar ere de tre 
henvendte til Heiberg, de to til Hauch og det sidste til 
det danske Folk. I ægte Baggesenske Rhythmer og 
Sprogvendinger, men med en Klarhed i Overblikket og en 
Ro i Dommen, som var Digteren nægtet i hans sublunariske 
Tilværelse, kommer her en myndig og moden Afgjørelse til
Orde, overvejende i Faveur af det heibergske Standpunkt. 
Kampen for den gode Smag sammenlignes med Frankrigs nys 
stedfundne Tog til Algier for at undertvinge Barbareskerne:

Det er den høje Tid, jeg mener, 
at I, der staa som Riddersmænd omkring 
den stakkels Frue, Smagen, Jer forener     
og søger Fjenden ved hans Værnething. 
Forsamler Jer til Toget kjækt og æsker
til Kamp, til Død, til evig Tausheds Grav     
Litteraturens Barbaresker
i Poesiens Middelhav.
Bestormer dristigt deres plumpe
Befæstning ved den kjøbenhavnske Pumpe Kjøbenhavnsposten.
og tager fat, er I som jeg tilsinds,
paa ham, der hist i Mudderet befaler,
paa ham, hver nyhedssvanger Vinds
Herold, hvert sælle Skinds
Beskytter, Pumpens marokkanske Prinds
af tre fra Soer ham sendte Hestehaler!
Og gjører flux i Gratiernes Navn
til Eders og til Dannersprogets Gavn
en Ende
paa Røverredens Mestermænd og Svende!

Til Fører i denne Kamp imod det overvejende Stofliges
»massive Poesi«, for den kunstneriske Ligevægt mellem
Indhold og Form, udnævnes Heiberg, hvem Baggesen
jo alt Aar forinden havde kaaret til at »sangdømme«
sig og Oehlenschläger imellem (S. 159). Men medens
Heiberg rustes til Striden og Fjendens Plads betegnes
ham, opfordres han tillige til at vise Maadehold,
at ikke det Væsenlige skal lide under Slagene mod
det mindre Væsenlige:

Dom maa der til; men den, der dømmer, 
bør mindes vel, Geniets Frugt                   |
er kun et endeligt Produkt,                       |
der, født af Tiden, med den svømmer.
Han vaage for Kritikens Sag,    
før han et enkelt Værk berømmer,
men overveje Nat og Dag,     
før han et stort Talent fordømmer.
Thi det er let at rive ned;
det er ejheller svært at tage,
men vanskeligt i Tabets Sted
at give det Forglemtes Mage
og frelse, hvad der bli'r tilbage.

Det læses mellem Linierne, at det er Heibergs
Optræden mod Oehlenschläger, der her sigtes til;
længere fremme faaer Heiberg, foruden om nogle Punkter
af sit litteraire Synderegister, direkte og tydelig
Besked om, at Brevskriveren ikke sympathiserer med
den raillerende Tone, hvori han stundom omtaler den
store Digter:
MANUSKRIPT TIL H. HERTZ' »GJENGANGERBREVE«.

Original-Manuskriptet foræredes af Digteren til
Komponisten N. V. Gade og ejes nu af dennes Familie.





Hvi har Du pebret med din Spot 
Kritiken, Du har skrevet om Rolf Krage ?

Ved Himlen! dette Digt er godt! 
Vel kan Kritiken over meget klage, 
at meget falder smaaligt, om ej smaat;
men der er nok, der bli'er tilbage! 
Jeg seer, hvis mig bedrager ej mit Syn, 
af Helges Digter Glimt deri og Lyn!

Der gives Spot, jeg aldrig ret kan lide: 
din Sangs laterna magica 
(dens Morsomhed, dens overgivne Side
er yndet af mig, kan Du sagtens vide)
jeg havde gjerne taget Noget fra. 
Siig, var det Ret og velbetænkt, at give 
saa mærkelig en Stemning hos et Folk 
og dennes Gjenstand, Dannerfolkets Tolk,
til Pris for dem, der ørkesløse drive?

En sjelden Genius, hvis Aand har havt 
sligt Herredom paa Grund af Tidens Stemme 
og skjænket Eders Tanker Ordets Kraft, 
besiddet saadan Magt i Aandens Værk at fremme,
fortjener, naar han synder som Poet, 
at I hans ældre Laurbær ikke glemme, 
om ej af anden Grund, af — Pietet.



Disse mærkelige »Gjenganger-Breve« vakte en sand
Storm i den litteraire Lejr. De slog løs til alle
Sider med en Gratie og et Vid, som var aldeles
baggesensk i Formen, medens Aanden var ligesom lutret
ved Overblikket fra det højere Stade. Den næsten
ubetingede Anerkjendelse af den heibergske Kritiks
Berettigelse, ja Nødvendighed, affødte vel Forargelse
i »Kjøbenhavnspostens« og Soranernes Fylking, men
dels var det jo tilfredsstillende at se, at ejheller
Heiberg slap ganske fri, og at Oehlenschlägers
Digternavn værnedes saa varmt, dels havde Ingen ret
Lyst til at træde op imod en saa smidig Polemiker,
saameget mindre som man jo slog iblinde, da det trods
alle Gisninger og Udfritninger ikke vilde lykkes at
komme Anonymen paa Sporet; først nogle Aar senere
navngav Henrik Hertz sig. Heiberg hilste sin uventede
Kampfælle i et smukt Digt »Til Knud Sjællandsfar i
Paradis«, dateret Aarets sidste Dag; han omtaler sin
lange Enekamp for den gode Smag, hvorledes han ofte
saae sig om efter Undsætning, men altid forgjæves,
indtil endelig det imponerende Særsyn viste sig:


Alvorlig drog ad Sneens Bane 
en kulsort Kæmpe, lig en Aand, 
idet han svang en hellig Fane, 
og rakte mig en pantsret Haand. 
Den sorte Ridder (Navnet ganske
betegner min ukjendte Ven, 
skjøndt fremmed for de Ingemann'ske 
bekjendte sorte Riddersmænd! 
Den sorte Ridder jeg ham kalder, 
fordi hans Rustning er som Kul,
og ikke gjennem mindste Hul
den mindste Straalebrydning falder; 
Sort er desuden, som man veed, 
Alt, hvad usynligt er, det Dunkle, 
den dybe Nat, hvis Stjerner funkle 
fra Evighedens Land herned) — 
den sorte Ridder altsaa stred 
med slig en uhørt Kraft og Lethed, 
at jeg, benyttende min Træthed,
mig lejred paa det frosne Græs, 
indsvøbte mig og i mit Es 
betragtede med Haand i Skjødet


hans Vaabenfærd i Stævnemødet, 
hvordan han drev sit Slyngekast, 
saa Gothens Hjelm og Hjerne brast. 
(Jeg kalder Flokken plumpe Gother,
fordi den har et indgroet Nag                   j
til Alt, hvad klassisk er i Smag,
og bruger Pedes ei, men Poter).
Den sorte Ridder fremad gik
med Vægt, men let, med Kraft, men rolig
som En fra Aanders sikre Bolig, 
og traf i hvert et Kast og Stik. 
Hans Aasyn Ingen fik at skue, 
Visiret dækked det med Staal,
men Ven og Fjende maatte grue
ved hans bekjendte Tungemaal, 
den Klang, saa sjelden mellem  Stemmer, 
som Ingen, der har hørt den, glemmer. 
Forfærdet Hver befoel sig Gud:
»Det er ham selv, den gamle Knud!«

Hvad der klinger i »det norske Selskabs« Devise: Vos
exemplaria Græca som Fordring til Klopstockianere
og Ewaldianere, hvad der lyder gjennem Baggesens
Polemik mod Oehlenschlägers sproglige og poetiske
Dekadence som mod Hyper-Romantikens formforagtende
Stofdyrkelse - det samme Princip ligger til Grund
for den med »Gjenganger-Brevene« afsluttede Fejde,
og det bebuder foreløbigt det kunstneriske Elements
Overvægt i vor Litteratur, at dette vægtige Indlæg
saa at sige ubetinget delte Heibergs Betragtning af
Formens Betydning for Kunstværket.

HEIBERG havde imidlertid ikke lagt Poesien paa Hylden,
for helt at hengive sig til Polemiken. Selv denne
førtes jo ogsaa nu og da i Gudernes Tungemaal, som
en skjøn Kunst. I 1828 var det romantiske Skuespil 
»Elverhøj« blevet opført og erobrede sig strax en 
Plads i det danske Folks Hjerte, hvilken det hævder 
endnu den Dag idag, baade i og for sig som et skjønt 
poetisk Arbejde og ved den nationale Betydning, det 
har faaet ved at bringe Folkevisetonen til Ære. 
Mindre Held havde Digteren med det Aaret efter 
opførte romantiske Intrige-Lystspil »Prindsesse 
Isabella eller tre Aftener ved Hoffet«, en Studie 
efter Spanierne, et Forsøg paa at skrive et 
calderonsk Lystspil for Theatret, det vil sige et 
Lystspil i den calderonske Skoles Maneer, men 
modificeret efter vort nuværende Theaters Fordringer. 
Dette Forsøg paadrog Heiberg en meget umotiveret 
Beskyldning for Plagiat, som flere Gange i Løbet af 
den litteraire Fejde rettedes imod ham i Prosa som 
paa Vers (Wilster sagde saaledes om Lanterna-magica-
Billederne: »Skade, Farven uren er, den er isabelle«). 
Et flittigt Oversætterarbejde for Skuepladsen fremkaldtes 
af hans Stilling som kongelig Theaterdigter, samtidig med 
hvilken han tillige beklædte Pladsen som  Docent i Logik, 
Æsthetik og Litteratur ved den nysoprettede
kgl. militaire Højskole. Litteraire Frugter af 
denne sidstnævnte Virksomhed vare de videnskabelige 
Arbejder »Udsigt over den danske Litteratur«, 1831, 
og »Ledetraad ved Forelæsningerne over Filosofiens 
Filosofi eller den spekulative Logik«, 1831-32. 
I Forbindelse med dette sidste Skrift kan her nævnes 
»Perseus, Journal for den spekulative Ide«, stiftet 
1837, men ophørt allerede Aaret efter. I 1831 blev 
Heiberg gift med den ikke fuldt nittenaarige 
Skuespillerinde Johanne Luise Pætges 

J. L. Heibergs Haandskrift,
af et Brev fra Juni 1834 til hans Hustru, som var rejst til Wien.



— »Aprilsnarrene var min første Kjærligheds-Erklæring til hende«, siger 
han i de autobiografiske Fragmenter. Hvilken 
fremragende Betydning hun gjennem sin glimrende Kunst 
kom til at udøve ogsaa paa den nationale dramatiske 
Digtning, er bekjendt nok; alene et Blik paa Hertz's 
Arbejder for Theatret er tilstrækkeligt til at vise det.

Paa Grundlag af Tiecks skjønne Eventyr skrev Heiberg 1835 
Eventyrkomedien »Alferne«. Ingensteds maaske træder hans 
sceniske Teknik frem i fuldkomnere Form end her; den er stillet i

den ædleste Kunsts Tjeneste og omsætter med
beundringsværdig Klarhed Tankeindholdet i livagtige
Billeder. Hvor Heiberg, som her og i de to følgende
Stykker, er inde paa den fantastiske Komedies
Enemærker, anvender han dog ingenlunde saadanne
vilkaarlige, Hovedtanken mindre vedkommende Træk,
som den lidet lovbundne Genre kunde tillade; der
er kunstnerisk Orden i den eventyrlige som i enhver
anden dramatisk Handling, og naar den heltigjennem
sysselsætter Fantasien ved sin poetiske Leg,
sysselsætter den ikke mindre Tanken, som forstaaer
den Orden i Legen, der Træk for Træk lader den
afsløre Digtets Ide. I denne Henseende er der ikke
liden Forskjel imellem Heibergs og H.C. Andersens
Eventyrkomedier med deres vilkaarlige Indfald og ofte
udramatiske Konstruktion. 1838 gik »Fata Morgana« over
Scenen, et Skuespil, i hvilket det Eventyrlige har
formælet sig med det Spekulative, uden at Tanken kunde
blive ret forstaaelig for det store Theaterpublikum,
saameget mere som det sceniske Udstyr og Maskineriets
Deltagelse var under Lavmaalet af Tarvelighed. En
lignende Skjæbne havde den til Kroningsfesten 1840
skrevne ypperlige romantiske Komedie »Syvsovcpdag«, 
fortrinlig bygget over et højst sindrigt Anlæg, der 
giver Lejlighed til at sammenstille et nationalt 
Fortidsminde med komiske Træk af det daglige Nutidsliv.

En journalistisk Virksomhed gik i nogle Aar jevnsides
med denne digteriske. »Kjøbenhavns flyvende Post« var 
atter standset ved Udgangen af 1830, men begyndte paany 
1834 i Form af »Interimsblade«, der fortsattes til
Slutningen af 1837. Tiaaret 1830-40 betegnes for
den offentlige Menings Vedkommende ved de hidtil
slumrende politiske Interessers alt mere og mere
tiltagende Frembrud, som Juli-Revolutionen havde
affødt, og som herhjemme drog Næring af de raadgivende
Provindsialstænders Oprettelse. I »Interimsbladene«
optog Heiberg nu ogsaa disse politiske Anliggender til
Behandling, overvejende i konservativ Aand. Herved kom
han i stadig større Afstand fra den liberale Retning,
indtil han allerede i Begyndelsen af Fyrrerne stod som
dens afgjorte Modstander og saa temmelig forspildte
de frisindede Folkelederes Bevaagenhed.

Man vil finde adskillige Spor af dette Forhold i de
mærkelige »Nye Digte«, som udkom 1841, særlig i deres
Hovedstykke, den apokalyptiske Komedie »En Sjæl efter
Døden«. Denne paa samme Tid dybsindige og vittige
Digtning, hvis Grundtanke er en
Paavisning af det hinsidige Helvedes fuldstændige
Identitet med det ideløse jordiske Liv, saaledes som
det leves af den store Mængde uden virkeligt Indhold
og Maal, trods al dens stundesløse 

J. L. Heiberg

Efter et Fotografi af en Tegning, som Maleren Chr. F. E. Eckhardt har udført paa Grundlag af
V. Bissens Buste.


Travlhed, har til 
komisk Hovedperson en kostelig Filister, hvem Digteren 
har ladet slukke sin Smule aandelige Tørst af den 
moderne Liberalismes tarvelige Kildespring. Et 
formeligt Styrtebad af Satire over de politiske Tanker, 
deres Talsmænd og disses Eftersnakkere,

Aviserne og Litteraturen, Theater og Universitet,
strømmer ned over den syndige Samtids Hoved i
Komediens tredie Akt, hvor »Sjælen«, bortvist baade
fra den kristne Himmel og fra det hedenske Elysium,
falder til Ro hos Skalken Mefistofeles, som finder
ham kvalificeret til Jordelivets Fortsættelse i
Trivialitetens Helvede. Denne Akt og den foregaaende,
hvor den salig Sjæl er til Examination hos
Aristofanes, høre til det Vittigste, der er skrevet
i dansk Litteratur, og ved den storslaaet komiske
Belysning, der fra Stykkets Slutningskor kastes
tilbage paa dets Begyndelse, bøjer det sig sammen som
til en Ring, der i fuldkommen harmonisk Form omslutter
de dybeste Tanker med det skarpeste ironiske Udtryk.

De »nye Digte« indeholde fremdeles den med Heibergs 
sædvanlige poetiske Naturel noget inkommensurable 
Romance-Cyklus »De Nygifte«. Paa en af de
hemmelighedsfulde Iagttagelser af den menneskelige
Sjæls Skyggeliv, som vel de Fleste en eller flere 
Gange have gjort, er her bygget en gribende
Fortælling, udviklet i en Digtrække af en for den
klare heibergske Muse højst paafaldende, men derfor
maaske dobbelt betagende Inderlighed og Varme i
Stemning som i Sprog. Med Reflexions-Momentet er
Heibergs vante lyriske Kølighed vendt tilbage i
de skjønne pantheistiske Digte, som begynde og ende 
denne mærkelige Digtsamling fra Heibergs Semiseculair-
Aar: »Gudstjeneste« og »Protestantismen i Naturen«.

I de 1842 begyndte »Intelligensblade« fortsatte Heiberg
i et Par Aar sin Opposition mod den nye Tidsaand baade 
i politisk og litterair Henseende. Han var snart paa 
Kant med hele den liberale Side, kom jevnlig under 
Behandling i »Corsaren« og indvikledes i en længere 
Pennefejde med det ellers lidet polemiske Ugeblad »Figaro« eller »Portefeuillen«, der som Arena for denne Kamp 
oprettede et særligt Tillæg: »Nye Intelligensblade«, 
hvilke under den skarpe og kampsmidige P.L. MØLLERS Ægide 
tilføjede den hidtil stedse sejrrige Heiberg mere end eet 
elegant ført Kaardestik. Ogsaa i den poetiske Produktion 
havde de »Nye Digtes« Forfatter nu i nogen Tid ligesom en 
død Periode. Han havde paataget sig det trivielle Arbejde,
med bestemte Mellemrum at levere poetiske Texter til 
Billedværket »Danmark, et malerisk Atlas«. Denne Tvangs-
Produktion maatte undertiden falde lidt mat ud, og en 
afgjort Fejl var det, at Polemiken førtes ind ogsaa

paa dette neutrale Territorium, som f. Ex.
i Digtet »Charlottenlund«, hvor en liberal
Journalist indføres saaledes talende:

0 Danmarks Ungdom! mit sidste Haab! 
Hører Du Klokkernes Klemten! 
Fornemmer Du hele Nationens Raab
1 mit Numer Trehundredogfemten ?

Lehmann har svigtet den gode Sag, 
og hjælper ej Du til Sejer, 
da kommer det snarlig for en Dag, 
at jeg er den sidste Plebejer.

Betragt vort Land, det er fladt som faa, 
det mangler aldeles Bjerge; 
vor Natur ikke vil, her være maa 
Forskjel paa Kæmper og Dværge.

Hver højere Væxt til vanligt Maal
at forkortes vi strengt befale;
hvert Hoved saa højt som et Hoved af Kaal,
det gjælder for det Normale.

Satyrspillet »Nøddeknækkerne« fra 1845 er ikke mindre
hvast i sin Satire over Journaler og Kritikere og
varierer poetisk den samme Betragtning af Mængden
som en uorganisk, ideløs Masse - altsaa den direkte
Modsætning til Liberalismens Paakaldelse af »Folket«
- som Heiberg paa denne Tid gjorde sig til Tolk for
i forskjellige Prosa-Afhandlinger. Satyrspillets
sublime Indledning med Samtalerne mellem Pomona og
Astræa, Nattens og Mørkets Aander, Morgenstjernerne
og Asteren, fører os hen i den Egn af Tankeriget,
hvor Digteren alt mere og mere fordybede sig i
Beskuelsen af den evige Lovmæssighed og Harmoni som
Modsætning til Døgnets af Lov og Skjønhed forladte
Færd: Studiet af Astronomien, som han drev med mere
end en Dilettants Indsigt og Grundighed. Allerede
tidligere - i det ovenfor nævnte Digt »Charlottenlund«
- havde han henvist til denne Modsætning, idet han,
tænkende paa sin egen Stilling mellem efemer Polemik
og videnskabelig Fordybelse, lod Stjernehimlen udtale
Slutningsstroferne:

Jeg ruller mig om min faste Pol 
og bliver stedse den samme. 
I Vest nu synker den matte Sol, 
saa begynder i Øst min Flamme.

Endnu jeg selv kun glimter svagt, 
mine største Lys kun tindre 
som Forbud om den kommende Pragt, 
naar jeg tænder de talløse mindre.

Gud veed, for hvem jeg smykker mig saa, 
der er Ingen, som mig betragter; 
alt Andet gaaer man og gaber paa,
men paa mig saa lidet man agter.

Paa Maaneskinnet man giver Agt, 
for Karretens Lygte at spare, 
men paa Stjernehimlens unyttige Pragt 
lidet man tager vare.

Naar Sværmen er draget i Staden ind, 
sit forskende Blik den sender 
til Hovedvagts-Uhrets rødlige Skin,
hvor en Lampe bag Skiven brænder.

Paa det evige Uhr den aldrig seer, 
som den evige Tid os tyder, 
fra hvis Røst ej Time blot og Kvarteer,
men Aartusinders Klokke lyder.
Mængden kravler l Blindhed om 
mellem lave, smaalige Sysler; 
min ustandsede Gang er Tidens Dom 
over Hver, som pusler og nysler.

Men Du, som ønsker i Fred at bo, 
uforstyrret af planløs Iver, 
hæv Dig til mig og prøv den Ro, 
som min rolige Rhythmus giver.

Og er Du døvet af Mængdens Raab, 
af de Stemmer, som huje, som skrige, 
saa bad Dig og styrk Dig ved kølig Daab 
i det stille Hav i mit Rige.

Mine Stjerner tie paa deres Gang, 
ej høres Lyd eller Stemmer;
kun Tanken sporer en stille Sang, 
som Øret ikke fornemmer.

Hos mig Du lever et Liv, som svandt,
Du lever med Guder og Helte, 
hvis forklarede Skikkelser Sagnet bandt 
til mit brede, funklende Belte.

Her Fablens Konger og Dronninger staa, 
med dens Udyr, Drager og Slanger, 
hvis Navne lød fra den oldtidsgraa
totusindaarige Sanger.

O Menneskebørn, som foragte min Skat!
Eders Amme jeg er, tør jeg mene: 
Jeg fortæller Jer Eventyr hver Nat, 
og I sove derved som Stene.

I tre Bind af Aarbogen »Urania« - der som en Slags
Modsætning fremkaldte P. L. Møllers Aarbog »Gæa« - 
har Heiberg nedlagt det litteraire Udbytte af sine 
astronomiske Studier (Afhandlinger om »det astronomiske 
Aar«, »om Tiden og dens Bestemmelse ved astronomiske 
Observationer«, samt de større Monografier »Hveen, 
tilforn Danmarks Observatorium«, og »Sophie Brahe, 
en Hverdagshistorie fra det 16. og 17. Aarh.«).

Heibergs poetiske Produktion var nu omtrent udtømt. For 
Theatret skrev han endnu kun - og, meget betegnende for 
hans Stilling til Publikum, anonymt - Lystspillet 
»Valgerda«, i hvilket Tidens politiske Retninger dømmes 
med urban Satire. 1849 udkom de ligeledes af 
Tidsstemningerne fremkaldte »Gadeviser, Texter og 
Melodier«, Heibergs sidste større poetiske Arbejde. Vi 
skulle endnu dog kaste et Blik paa hans spredte Digte af 
mindre Omfang, hvilke der ikke hidtil har været Anledning
til at dvæle ved. De ere for en stor Del Lejlighedsdigte, 
som Forfatterens Theaterembede i en Række af Aar paalagde 
ham at skrive, eller som hans nære Forhold til flere af 
Scenens Kunstnere aflokkede den altid høflige og 
forekommende Digter; løsrevne fra den givne Lejlighed have 
mange af dem kun et betinget Værd. Noget Lignende gjælder 
de forskjellige Fest-Kantater, det overdroges ham at 
forfatte, men blandt hvilke der dog findes de to 
fortræffelige Universitetskantater med Sangene »Gjenlyd af 
det Ord, som her har tonet«, »I Sachsernes Land en mægtig,
skovgroet Klippe staaer« og »Hil dem, som kæmped«. At
Formen altid er
klar og lydefri, selv i det ubetydeligste Poem,
behøver ikke at siges; man skal saaledes neppe kunne
paavise een Hiat i denne Hiatforfølgers hele metriske
Produktion. At Udbyttet under en saa omhyggelig
Udarbejdelse stundom kan have tabt noget af det
umiddelbare Frembruds Varme, skal ikke nægtes, men
for at denne Indrømmelse ikke skal sige for meget,
ville vi med det Samme nævne nogle af den Række
lyriske Digte og Romancer, der for bestandig ville
hævde deres Plads i dansk Litteratur: Barcarolen
»Lette Bølge! naar Du blaaner«, de dejlige Mindedigte
over Weyse og Grevinde Bombelles (Adelaide Brun),
»Foraar om Vinteren«, »Det danske Flag til Prindsen
af Noer«, de tidligere nævnte »Vaaren og Freden«,
»Uranienborg« og »Tycho Brahes Farvel« o. m. fl. At
Heiberg var en Mester i det skjemtsomme og polemiske
Vers, har noksom viist sig i det Foregaaende.

Allerede et Par Maaneder efter at Heiberg i sit Skrift
om Vaudevillen havde forudsagt, at den nye dramatiske
Genre vilde bane Vejen for det danske Lystspils
Tilbagekomst, gik hans Profeti i Opfyldelse ved HENRIK
HERTZ'S første Arbejde for den nationale Scene.

Henrik Hertz kom til Verden i Kjøbenhavn den 25. August 
1798 eller efter anden Angivelse i Slutningen af August 
1797; selv  var han usikker med Hensyn til Dag og Aar 
(C.F. BRICKA: »Naar fødtes Digteren H. H.«, Hist. Tidsskr. 
6. R. IV. S. 747). Kun halvanden Aar gammel mistede han 
sin Fader, en ret velstaaende Bagermester, og i sit fjerde 
Aar gjennemgik Barnet en meget alvorlig Sygdom, mod hvilken 
der maatte skrides ind ved en  Halsoperation. Han var som 
Følge heraf et skrøbeligt Væsen, i høj Grad nerveus og 
vistnok tidligt disponeret til den Døvhed, der hjemsøgte ham. 
Undervisning fik han af sin ældre Broder Sylvester, i hvem 
der ogsaa randt en poetisk Aare, og kom tretten Aar gammel i Metropolitanskolen. Efter Moderens Død nogle faa Aar senere 
fandt det unge Menneske en virksom Støtte hos en Slægtning, 
den senere som nationaløkonomisk Forfatter og Journalist 
bekjendte Grosserer M.L. Nathanson, i hvis dengang velhavende 
Hjem han modtog en livfuld aandelig Paavirkning og Fejdens 
Tid fyldtes af litteraire Interesser, idet han baade varmt
beundrede Oehlenschlägers Ungdomsdigtning og følte
sig hendragen til Baggesen, som var en jevnlig Gjæst
hos Nathansons. 1817 blev han Student, men Poesien og
Jurisprudensen havde ondt ved at enes hos ham, saa det
trak noget i Langdrag med Embedsexamen. Omsider tog
han den dog 1825, efter at han Aaret iforvejen havde
vundet Universitetets Guldmedaille for Besvarelsen af
det juridiske Prisspørgsmaal, til hvilken Udmærkelse
han Aaret efter føjede Medaillen for den æsthetiske
Prisbesvarelse. Herefter skrev han anonymt sit
første Lystspil »Hr. Burchardt og hans Familie«,
som blev opført i Marts 1827 paa det kgl. Theater,
over hvis Scene der da i henved en Menneskealder ikke
var gaaet noget nyt originalt Arbejde af denne for
Skuespilkunst som for Litteratur og Samfundsopfattelse
lige vigtige Digtart.

Hr. Burchardt og hans Familie

Som Heibergs Skrift om Vaudevillen drager tilfelts mod 
Dilettantismen i Almindelighed, tager Hertz's Lystspil 
en særlig Art af den — Dilettantkomedien — under komisk 
Behandling. At dette skeer i drastiske Træk, er ganske 
i den gode Komedies Aand, men for ikke at tiltro 
Stykkets Komik en altfor utøjlet Overdrivelse maa man 
vide, at Dilettant-Skuespillenet paa hin Tid var blevet 
en sand Mani, der havde besat Samfundet fra øverst til 
nederst og rasede Uge efter Uge i Kjøbenhavns otte 
Privattheatre. Forfatteren havde først tænkt paa at 
lade holbergske Masker i et holbergsk Sprog gjennemføre 
denne Satire, og hvorvel denne Plan blev opgiven, viser 
»Hr. Burchardt« sig som en omhyggelig Studie efter 
Holberg og har derved en ejendommelig smuk Stilling i 
Litteraturen, idet det ikke alene kalder en næsten glemt 
Digtart frem for Lyset igjen, men tillige fornyer Mindet 
om vor nationale Komedies Udspring og sammenknytter den
saalænge afbrudte Traad. I Interessernes Fordeling
mellem de forskjellige Personer, der alle paa typisk Vis 
repræsentere en bestemt Retning eller aabenbare en vis 
Ensidighed i Karakteren, saavelsom i Situationernes Form 
møder man, ikke tilfældige holbergske Reminiscenser, men 
bevidst Stræben efter at opstille de ældste danske 
Komedier som Baggrund for deres moderne Fornyelse 
(hvilket ogsaa C N. Rosenkilde gjorde i sit nogle Maaneder 
senere fremkomne Lystspil »Den dramatiske Skrædder«, hvis 
Satires Gjenstand ligeledes er Privatkomedien). En Scene 
som den tredie i femte Akt f. Ex. er tydeligt bygget

over en af »Maskeradens« Situationer. Den gamle Burchardt og
hans Svoger Blom have overrasket Komediespillerne, deriblandt
den komediegale Malsbergs kløgtige Tjener Daniel, under deres
Prøve paa Husets Tørreloft:

Burchardt. 

O, Du fuldendte Billede paa vore
Tiders Daarskab! Var det Dig ikke nok
at hjælpe og understøtte din Herre? Maatte
Du endelig ogsaa lade dit eget Lys skinne?
Men jeg skal sandt for Herren snart bringe
Dig paa andre Tanker! Marsch ud med
ham! Tag ham fat og lad Øvrigheden
behandle ham — —

Blom.

Kjære Hr. Svoger! Lad ikke Vreden
faae Overhaand! Man bør holde slige
Folk endel tilgode i Betragtning af det
Mørke hvori de vandre.

Daniel.

Naadige Herre! Ifald jeg turde
fremføre et Par Ord til mit Forsvar . . .

Burchardt.

Dit Forsvar! Hvormed vil Du
besmykke din exempelløse Dristighed, her
i mit Hus, mod mit Vidende og Villie
at samle vildfremmede Personer, anstille
Prøver og gjøre mig til en Fabel over
hele Byen?

Daniel.

Ak, naadige Herre! Det kan ikke undskyldes! Hvad det
angaaer, da kan jeg kun bede om Naade og Pardon. Men
ifald det kunde tillades mig at anføre et Par Ord
til Forsvar for min unge Herres og min Lyst til den
dramatiske Kunst i Almindelighed —

Burchardt.

Det vil blive et artigt Forsvar. Nu, lad høre!

Daniel.

Naar Herren gunstig vil undersøge alle Ungdommens
Forlystelser, vil De finde, at Komediespil blandt
alle er den uskyldigste.

Burchardt. 

Derpaa skulde jeg stærkt tvivle.

Daniel.

Hvad vil da naadige Herre have, at unge Mennesker
skulle foretage sig i deres Fritimer? Skulle de
tilbringe deres Tid i Ølhuse, Vinkjældere eller hos
Konditorer? eller skulle de gaa ind i en Klub? Jo, der
anvende de rigtig dejligt deres Tid; for naar de ikke
ville politisere hen i Vejret om Europas Monarker,
Grækenlands Frihed, Sydamerika og de spanske Cortes,
eller hvad det Djævelskab hedder, saa staaer der ikke
Andet tilbage end at smedde sig fast ved et Spillebord
og øde baade Penge og Tid fra den tidlige Aften til
langt ud paa Natten.

Burchardt.

Ej, hvilken Snak! Kan man ej paa, en fornuftig Maade
tilbringe sin Tid i en Klub ?

Daniel.

Jo, det forstaaer sig, man kan snapse og drikke
Punsch, det glemte jeg.

Burchardt.

Ih, saa skulde Du da ogsaa have tusinde Stokkeprygl —
(tilbageholdes af Blom; Men siig mig din . . . spilder
man ikke sin Tid ved at spille Komedie? Øder man ikke
sine Penge derved? 

Daniel.

Jeg skal aldrig nægte, at en Hoben Tid og Penge gaa
med ved slige dramatiske Øvelser; men det kan man sige
om alle andre Forlystelser, der dog langt fra ikke ere
saa uskyldige, ja give stundom stor Forargelse. Paa
den anden Side derimod bidrager Skuespilkunsten meget
til at uddanne og forbedre Folk. 

Burchardt.

Jo, det er en retskaffens Forbedring !
Maa Du ikke forsømme dine Forretninger over lutter
Prøver, Anstalter og Forestillinger? Hvor kan Du passe
din Dont naar Du idelig har taabeligt Fjas i Hovedet,
som Du anseer for det Vigtigste?

Daniel.
Naadige Herre! jeg anseer det ikke for det Vigtigste,
men blot for en uskadelig Tidsfordriv, en uskyldig
Afvexling efter flere Ugers Plage. Deres Hr. Svigersøn
har vist aldrig havt Aarsag til at klage over, at
jeg forsømmer hans Forretninger; tvertimod, da jeg
er ansat som Bud ved hans Privattheater, kommer det
mig vel tilpas, og jeg har utrolig Nytte af selv at
spille Komedie.

Burchardt.
Ej hold op med din taabelige Snak! At tale med
Dig er at slaa Vand paa en Gaas. (Til Blom). Nu,
Hr. Svoger! hvad raader De mig at gjøre ved disse
Mennesker?

Blom.
Ifald jeg tør raade, saa vil jeg anbefale 
Lemfældighed; herved er maaske Forbedring mulig. 
Desuden er det fromt og rigtigt at beherske
sin Vrede.

Burchardt (afsides). 
Nu, vi faae at se, hvorledes den gode Mand kan 
beherske sin egen Vrede! [Bloms egen Søn er nemlig, 
uden Faderens Vidende, blandt Komedianterne, og 
der udvikler sig nu en Situation, ganske svarende 
til Slutningen af ellevte Scene i »Maskeradens« tredie Akt.]

Sin Lystspildigtning fortsatte Hertz - foreløbigt
anonymt - med »Flyttedagen«, hvor et fyldigt 
lokalkomisk Emne er behandlet i den solide
Karakterkomedies noget brede Stil, dennegang uden
direkte Tilknytning til Holberg. I Vaudeville-Genren
forsøgte han sig med »Kjærlighed og Politi« og
»Arvingerne«. 1830 omplantede han med »Amors 
Genistreger« det franske rimede Lystspil efter 
Delavignes Mønster, paa dansk Grund og aabenbarede 
et Mesterskab, der i lige Grad var Herre over en 
snild Intrigeslyngning, en sikker Karaktertegning 
og en fuldendt Versbehandling. Om denne Evne 
saavelsom om en fint uddannet kritisk Sands afgav 
forøvrigt de samme Aar udkommende »Gjengangerbreve« 
(S. 207-9) et glimrende Vidnesbyrd; men om alle 
disse saa interessant forskjellige Værkers Udspring 
fra en og samme Aand, til hvilken ligeledes
Lystspillet »Emma eller den hemmelige Forlovelse«
samt »Anonym Nytaarsgave« med de »fire poetiske
Epistler fra Knud Sjællandsfar« og det didaktiske
Digt »Naturen og Kunsten« maatte føres tilbage, havde
Publikum ingen Anelse, før Hertz 1832 afslørede sin
Anonymitet, samtidig med at han fra Jødedommen gik
over til Kristendommen, Intet Under at han saaledes
paa eengang stod i vor Litteratur som en af dens
betydeligste Skikkelser, og at Regjeringen gav denne
Opfattelse sit officielle Stempel ved at tilstaa
ham offentlig Understøttelse til en Udenlandsrejse,
som han tiltraadte 1833, efter at

han havde udgivet »Foraarets Nytaarsgave« med anden 
Afdeling af »Naturen og Kunsten«. Han besøgte 
Tydskland, Schweiz, Italien og Frankrig -

og da jeg nu igjen var vendt tilbage
til Hjemmet fra et skjønt, men fremmed Land
og atter her betroede min Klage
til Mark og Skov og til den tause Strand,
da brød jeg ud: o, I forsvundne Dage!
I Minder fra et skjønt, men fremmed Land !
Til Mund og Hjerte vil jeg Eder trykke,
men her, kun her er Kilden til min Lykke!

Da brød jeg ud - tilgiver mig - med Taarer: 
o, Danmark, tryk mig atter til dit Bryst! 
Til Ridder for din Skjønhed jeg mig kaarer, 
dit Hav, din Mark og Skov, din tavse Kyst, 
Det Fremmede - dets Glands mig ej bedaarer: 
paa Apenninen lød min Hjemves Røst. 
Thi Frastand, Længsel, Savnet af vort Eje 
er Kjærlighedens hemmelige Veje.

Saaledes synger Digteren i Indledningsstroferne til
Nytaarsgaven »Kjærligheds Veje« (1836, indeholdende
bl. A. det paa rimede Vers skrevne Lystspil »Den
eneste Fejl« og Fortællingen »De Frifarvede«). Og
vist er det, at i ingen Periode af Hertz's litteraire
Liv har hans Digtning havt et lødigere, i Spøg som i
Alvor mere ægte nationalt Præg, end i de Aar, da han
skjænkede Litteraturen og Scenen de tre hver i sin
Art fremragende Arbejder: »Debatten i Politivennen«
(1835), »Sparekassen« (1836) og »Svend Dyrings Hus«
(1837). I »Debatten« ere to lokalkomiske Emner
sammenslyngede med megen Virkning: Kjøbenhavnernes
Beredvillighed til en Sommer at underkaste sig de
utaaleligste Ubekvemmeligheder, blot for at det kan
hedde sig, at de »ligge paa Landet«, og den under
hin Tids forholdsvis idylliske Pressetilstande
dobbelt pudsige, men ogsaa let forklarlige Frygt
for »at komme i Bladene«; behandlet i Vaudevillens
indsmigrende Stil og udstyret med adskillige originale
Figurer, har dette Dobbelt-Emne formet sig til et
Theaterstykke af udmærket komisk Virkning og - for
vore Dage - kulturhistorisk Interesse. Dette gjælder 
i endnu højere Grad om det fortrinlige Lystspil 
»Sparekassen eller naar Enden er god, er Alting
godt«. I sin
Omtale af dette Stykke erklærer P. L. Møller sig renonce 
paa kritiske Indvendinger: »Naar jeg i faa Ord skal 
udtale en Dom om det,« bemærker han, »kan jeg kun
sige, at jeg med al anvendt Umage ikke veed noget at
udsætte paa det.« Han betegner det som »et Lystspil
af det simpleste, korrekteste Anlæg, med en ypperlig
Karaktertegning og overordenlig Renhed og Naturlighed
i Udførelsen.« Hvor sammenfattet denne Dom end er,
rammer den dog just de tre Hovedpunkter, der give
»Sparekassen« den klassiske 

Hertz.

Tegnet af Monies til »Nytaarsgave fra danske Digterer» 1838.
Rang i vor Litteratur:
med en Kunst, der er dobbelt stor, just fordi den ikke
mærkes som Kunst, ere Figurer fra den kjøbenhavnske
Borgerstands begrændsede Sfære sammenstillede som
sikkert ramte Individualiteter i en Handling, der er
næsten gjennemskuelig i sin Simpelhed og desuagtet
fastholder Interessen fra først til sidst, fordi vi
gjenkjende hvert Træk i den som bundende dybt i vor
Folkeejendommelighed. Paa en helt anden Maade
og med Anvendelse af helt andre Midler har Hertz
berørt Nationalitetens dybeste Strenge i sin
romantiske Tragedie »Svend Dyrings Hus«. Det er
vanskeligt at sige, fra hvilken Side dette ædle
Smykke i dansk Digtning skal betragtes for at vække
mest Beundring. Man kan fremhæve den psykologiske
Finfølelse og poetiske Zarthed, hvormed det
middelalderlige Sagn om Kjærlighedsrunernes Magt
er sammenvævet med de optrædende Personers eget
Sjæleliv, saa vi paa hvert Punkt møde begge disse
Momenter i inderlig Forening, hvorved paa en og samme
Tid det Eventyrlige bliver menneskelig sandt og det
Menneskelige eventyrligt i sin Fremtrædelsesmaade;
man kan dvæle ved den Diskretion,

hvormed der fra Sprogfarven spreder sig en historisk
Lokal- og Tids-Kolorit ud over Handlingen, uden
at noget enkelt archaistisk Træk træder frem med
Fordring paa selvstændig Gyldighed; eller man kan
standse beundrende overfor den fuldendte metriske
Kunst, hvormed der af Folkevisens Tonefald er dannet
et dramatisk Versemaal, der gjenføder dens Aand i
scenisk Fremstilling. Men man vil med slige Udhævelser
ikke betegne, hvad der er Sjælen i dette klassiske
Digterværk, thi den fødes kun af de nævnte og endnu
andre Funktioners vidunderlige Samvirken, og selv om
en dansk Læser eller Tilskuer ikke kan analysere det
Indtryk, Digtningen gjør paa ham, vil han ikke noget
Øjeblik være i Tvivl om, at dens Sjæl er et af de mest
fuldtonende Udtryk for hans egen Nationalitets Sjæl.

Som det allerede vil kunne skjønnes af det Ovenstaaende, 
har Henrik Hertz havt en meget stor Betydning for den 
danske Scene. Næstefter Holberg og Heiberg er han den 
hyppigst spillede originale Forfatter, med henimod 
trettenhundrede Opførelser, fordelte paa noget over 
fyrretyve Skuespil. Her nævnes efter Tidsfølgen blandt 
de betydeligere: 1841 det romantiske Skuespil 
»Svanehammen« og det gratieuse lille Lystspil 
»Indkvarteringen«; 1842 Skuespillet »Fristelsen«; 1844 
Lystspillet »Amanda«; 1845 det lyriske Drama »Kong
Renés Datter«, en overordenlig skjøn Digtning, ligesaa 
virkningsfuld paa Scenen - trods nogen Længde - som 
psykologisk interessant og henrivende ved Sprogets 
Glød og Ynde; 1848 det højst interessante Skuespil
»Ninon«; 1849 det romantiske Lystspil »Tonietta«.

Hvad der havde sin Part i den tildels overordenlige
Lykke, disse dramatiske Arbejder gjorde paa Scenen,
var den Skjønsomhed, hvormed Hertz - der overhovedet
mindre var en primitiv, umiddelbar Digternatur end
en sindrigt formende Kunstner - forstod at benytte
Theatrets Personale efter hver Enkelts individuelle
Evner. Særlig har Fru Heibergs rigt brillerende Kunst
kaldt mangt et kvindeligt Billede frem for Digterens
Fantasi, hvilket han da har hensat i dramatisk Aktion
og ladet vende tilbage til Udspringet, for at det der
skulde modtage sin synlige Skikkelse. Til Heibergs
Hus stod Hertz overhovedet i nært Venskabsforhold, og
som han bifaldt den noget ældre Forfatters æsthetiske,
saaledes delte han ogsaa hans mod Liberalismen gaaende
politiske Betragtningsmaade.

Hertz lagde dette for Dagen ved sin 1839 udkomne 
Novelle »Stemninger og Tilstande, Scener og 
Skildringer af et Ophold i Kjøbenhavn«. Det var 
just denne Bogs politiske Raisonnements med deres 
skarpe Udfald imod den liberale Opposition og 
særlig den liberale Presse, der vakte en saadan 
Opmærksomhed for den, at den kort efter sin 
Fremkomst maatte udgives i et nyt Oplag; thi dens 
i en Slags Dagbogsform fortalte Handling er kun 
lidet betydelig og ikke fri for at lide af en
trættende Bredde. Hertz maatte da ogsaa i Fyrrerne
bære sin Del af den liberale Presses Ugunst; den
forandrede hans Novelles Titel til »Forstemninger
og Stilstande« og angreb med en streng Kritik det
lille Lejlighedsstykke »Perspektivkassen«. Under
Paavirkning af Frihedsbevægelsen i 1848 ændrede Hertz
dog sin politiske Synsmaade endel, og i den polemiske 
Komedie »Hundrede Aar«, skreven 1849 i Anledning af 
Theatrets Jubilæum, lader han en af Personerne forsvare 
»Stemninger og Tilstande« mod den Beskyldning for 
antikonstitutionelt Sindelag, der var rejst imod Bogen. 
Paa den anden Side kan han end ikke i de stærkt bevægede 
Krigsaar være med i den Nationalfølelse, der vil værne 
om det Danske ved at slaa Bommen ned for al tydsk 
Paavirkning. Da et af Korene i »Hundrede Aar« udtaler 
sig i denne Retning, svarer det andet saaledes:

Din Iver Dig fører for langt fra dit Maal,
og Du havner ved plump Vandalisme, 
Thi Germaniens Kunst, Poesi og dets Sang,
troer Du, Sligt kan i Skoven forstumme? 
Var en Slagbom her, gjennem Luften det foer
med en Flugt paa ætheriske Vinger. 
Vi har øst af et Væld, der i Weimar sprang ud;
vi har lært ved Spree og ved Isar, 
og forgjæves vil Du med vandaliske Hyl
sætte Grændse for Aandernes Samkvem. 
Men i Et har Du Ret: i os selv er vor Magt,
fra os selv vi begynde vor Vandring! 
Har os Længsel til fremmede Lande ført hen,
i os selv forarbejde vi Byttet! 
Ej forgude vi blindt den germaniske Kunst!
Men det Herliges Flugt kan ej hæmmes, 
og vi drikke som før af de sølvklare Væld,
der med rigt Løb strømme fra Tydskland!

Just i dette Aar - 1849 - forsøgte Hertz sig i Digtet 
»Tyrfing« i Behandlingen af et oldnordisk Stof.
En gratieus og formfuldendt, over mange Stemninger
raadende lyrisk Digtning gaaer hos Hertz jevnsides
med hans dramatiske. Der er Paavirkning fra højst
forskjellige Sider; fra Baggesen ogsaa udenfor
»Gjengangerbrevene«, fra den franske forromantiske
Konversationspoesi og fra den Bellman'ske Naturlyrik,
men Tilegnelsen er sjelden udvortes og Sprogformen
altid fuldendt skjøn og ægte dansk. Vi nævne af
Digtenes Mangfoldighed de to let humoristiske
»Gjenboen« og »Skriftemaalet«, de dæmpet elegiske
»Silkeormen«, »Ensomt Liv«, »Digterlod«, »Gubben
og Ynglingen«, det skjønne mildt didaktiske Digt
»Aarstiderne«, det sublimt veltalende »Slaget paa
Rheden«, de bellmanske Billeder fra Hirschholm. Men
mange andre Poesier kunde med samme Ret anføres
som karakteristiske Prøver paa Hertz's fint og nøje
afvejede lyriske Stemningsfylde.

Flere Forfattere, skjøndt af ringere Rang, fulgte efter 
i det Spor, som Heiberg først havde traadt, og som Hertz 
havde uddybet ved sit frugtbare Arbejde for Theatret.


Thomas Overskou.

Thomas Overskou hævede sig ved ufortrøden Energi
Skridt for Skridt op fra de lavere Samfundslag,
hvor hans Vugge stod; herom kan læses i hans meget
underholdende Livserindringer »Af mit Liv og min
Tid«, 1868. Han blev født den 11. Oktbr. 1798 i
Kjøbenhavn, hvor hans Fader var Mestersvend paa et
Sukkeraffinaderi. Han nød en Almueskoles tarvelige
Undervisning, men læste hjemme Alt, hvad han kunde
overkomme. Efter Konfirmationen blev han sat i
Snedkerlære, men al hans Hu stod til Theatret, og det
lykkedes ham endelig ogsaa i Tyveaarsalderen at blive
optagen i de yngste Skuespilleres lavtlønnede Klasse. 
Ved Afskrivning og litteraire Smaasysler supplerede han 
sine knappe Indtægter, ja skrev endog et stort


Femaktsdrama, »Farens Dage«, som kom til Opførelse
1826, men faldt totalt igjennem, trods eller maaske 
snarere paa Grund af dets Sammenhobning at theatralske 
Effekter. Anonymt slog Overskou nu ind paa Intrigestykket 
og den for det lokale Lystspil saa nylig banede Vej og 
havde her bedre Held med sig. Ikke mindre end tre 
Arbejder fik han opført i 1828: »Tre Maaneder efter 
Brylluppet«, »Misforstaaelse paa Misforstaaelse« og 
»Østergade og Vestergade eller Det er Nytaarsdag imorgen«. 


Illustration til »Capriciosa.» Tegnet af Chr. Bruun.

2. Akt. Peter Kaninstok, Opvartningspigen Lene og Kakadue paa Forlystelsesstedet Rosenlund.

Især det sidstnævnte Lystspil er et grundigt Arbejde i 
den solide engelske Maneer à la Goldsmith og Sheridan;
originale Figurer, grebne ud af det omgivende Liv, ere i 
en velordnet Intrige sammenstillede til virkningsfuld 
Modsætning og det Hele gjennemstrømmet af sundt, 
maadeholdent Lune. Den nævnte Modsætning — mellem 
Samfundets fine Portion og de lavere Klasser, mellem 
disses naturlige Bravhed og hines af en falsk Kultur 
fordærvede Hjertelag — er Overskou ikke fri for at 
exploitere lidt for meget Capriciosa netop i sine bedste 
Komedier; thi baade i »Capriciosa eller Familien fra 
Nyboder« (1836) og »Pak« (1845) ere Personerne grupperede 
efter det temmelig primitive System, der vel har sit Udspring 
i Forfatterens eget Udspring fra Almuen og tillige har

viist sig virksomt til at skaffe disse Stykker 
Popularitet i vide Kredse, for hvilke Karakterernes 
lidet sammensatte Art har lettet Forstaaelsen 
betydelig. »Capriciosa« med det fantastiske Najade-
Apparat midti den kjøbenhavnske Samtid og med den 
patriotisk-loyale Tone er en af de hyppigst spillede 
danske Komedier, og »Pak«, utvivlsomt Overskous 
bedste Arbejde, naaer op imod en ligesaa stor Række 
Opførelser. Ved mere end firehundrede Forestillinger 
har det kgl. Theater præsenteret ialt toogtyve
Stykker af Overskou. Vi nævne blandt disse fremdeles
»Kunstnerliv« 1832, »En Fødselsdag i Slutteriet« 1834, 
»En Bryllupsdags Fataliteter« 1839 og det gediegne 
Lystspil »En Valgdag« 1853. Ikke mindre end firsindstyve 
fremmede Skuespil og Operatexter har Overskou, ikke altid
lige heldigt, oversat for Theatret, til hvilket han 
desuden i en Aarrække var knyttet som Sceneinstrukteur. 
Han har desuden fortalt dets Saga: »Den danske Skueplads, 
i dens Historie, fra de første Spor af danske Skuespil 
indtil vor Tid« (syv Bind, 1854—76, det sidste efter
Forfatterens Død fortsat og fuldført af Edgar Collin), 
et højst værdifuldt Værk, om dets Paalidelighed end ikke 
paa ethvert Punkt vil kunne bestaa Prøven, især hvor 
Forhandlinger og Samtaler fra længst forsvundne Dage 
anføres ordret i direkte Tale. 

Overskous Haandskrift.

— Overskou endte højt
bedaget sit flittige Liv den 7. Novbr. 1873. Hans 
Komedier, paany  gjennemsete og rettede af Forfatteren, 
udkom fra 1850—52, et Udvalg af dem 1877.

For »Capriciosas« Vedkommende deler Overskou
Forfatterskabet med Anton Ludv. Arnesen (1808—60),
en dramatisk Amateur med Smag og Kundskaber. Ogsaa han
gik lige i Vaudevillens Spor, da han 1828 debuterede
med »Intrigen ved Morskabstheatret«, der gjorde megen 
Lykke ved en livlig Scenegang, en vittig Dialog og 
adskillige pudsige Figurer, hvorimod den lovede Intrige 
nærmest glimrede ved sin Fraværelse. 

A. L. Arnesen

Af hans øvrige 
dramatiske Smaaarbejder har især »Et Rejse-Eventyr« 
opnaaet en betydelig Theater-Succes.

Idet vi fra Lystspillet gaa over til Novellen,
for at paapege hvorledes ogsaa denne forholdsvis
realistiske Digtform tog fast Sæde i Litteraturen
paa dette Tidspunkt, møde vi strax et Par Navne,
der ere knyttede til den heibergske Kreds og første
Gang præsenteres for Offentligheden af den »Flyvende
Post.«

Om Thomasine Christine Gyllembourg er der i det 
Foregaaende fortalt, at hun — født i Kjøbenhavn 
den 9. Novbr. 1773 — i en meget ung Alder blev 
gift med P. A. Heiberg, fra hvem hun efter hans 
Landsforvisning søgte Skilsmisse, for at indgaa

Ægteskab med den svenske Baron Ehrensvärd, der i
Danmark antog sin Moders Familienavn. Indtil hans
Død 1815 var ogsaa dette hendes Hjem ikke mindre end
det første, om end paa anden Maade, et Samlingssted
for Hovedstadens Intelligens. Som Enke levede hun et
tilbagetrukkent Liv, delte med sin Søn de kjedelige

Thomasine Christine Gyllembourg.

Efter et Maleri af J. Juel.

Aar i Kiel og tog i Huset til ham, da han selv satte
Bo 1831. Hun var altid Gjenstand for hans ømmeste
Kjærlighed som for hans Hustrus fulde Hengivenhed,
men bidrog ogsaa, skjøndt personlig beskedent
tilbagetrædende, sin store Del til at give Hjemmet
dets sjeldne Præg af Aandfuldhed og Hygge. I den høje
Alder af 83 Aar døde hun den 2. Juli 1856. Først
da blev det gjennem hendes »litteraire Testament«
officielt vedgaaet, hvad der længe

havde været en offentlig Hemmelighed: at hun
var identisk med den berømte »Forf. til »En
Hverdags-Historie««.

Det var imidlertid ikke med den »Hverdags-Historie«,
efter hvilken hun tog Navn, at Fru Gyllembourg
debuterede paa Forfatterbanen. Hendes første
Arbejde var »Familien Polonius«, der dog ikke gaves
Publikum ihænde som en fuldfærdig Novelle med den
angivne Titel, men blev til saa at sige under dets
Øjne ved en litterair Mystifikation, som højlig
interesserede alle Læsere, fordi man ikke ret vidste,
hvorvidt det var Virkelighed eller Digt, man havde for
sig. Knyttet til et Avertissement i Adresseavisen
optoges i »Flyvende Post« 1827 et Brev fra en
Lieutenant til Redaktionen med Afsløring af visse
vanskelige Forhold i en Familie, hvis Overhoved ved
et vilkaarligt Valg af et Navn fra Shakspeares Hamlet
kaldes Polonius; fra denne kom der et Svar, derefter
en Replik fra Lieutenantens Fætter, hvorpaa fulgte
det store Indlæg »Claras, Skriftemaal«; da Rækken af
disse Bekjendelser afsluttedes med endnu et Par Breve
fra Lieutenanten og hans Fætter, stod man overfor en
afrundet Handlingsrække, hvis Enkeltheder i et halvt
Aars Tid havde lagt Beslag paa den dannede Verdens
Opmærksomhed; og om man nu end saae, at det Hele vel
bedst forklaredes som en digterisk Invention, havde
denne dog været saa snildt knyttet til et virkeligt
Udgangspunkt og var - bortseet fra Manglen paa egenlig
Sammenhæng mellem »Claras Skriftemaal« og de øvrige
Stykker - bleven gjennemført med saa megen Aand,
at man ikke kunde Andet end længes efter Mere fra
denne ukjendte Pen.

I sin følgende Aargang indeholdt »Flyvende Post«
Novellen »En Hverdags-Historie«, efter hvilken 
»Forf.« fremtidig tog Navn, samt Fortællingen »Den 
magiske Nøgle«. I en Aarrække, indtil 1845, hørte 
et Bind »Hverdags-Historier« nu saa at sige til 
Litteraturens faste aarlige Kontingent, altid 
imødeseet med Forventning og læst med den Opmærksomhed, 
som man i hin mindre forjagede Tid havde Raad til at ofre 
paa god Poesi. Saaledes fremkom - for at nævne de 
betydeligste af disse Noveller - 1830 »Slægtskab og 
Djævelskab«, 1833 »Mesalliance«, 1834 »De lyse Nætter«, 
1835 »Ægtestand« og »Extremerne«, 1836 »Jøden« og 
»Hvidkappen«, 1837 »Montanus den Yngre«, 1839 »Maria«, 
1840 »Een i Alle«, 1844 »Nær og Fjern«, »Korsvejen«, 
»Castor
og Pollux«, 1845 »To Tidsaldre«. Alt imellem vexlede
Novellerne med Skuespil, saasom »Sproglæreren«,
»Fregatskibet Svanen« o. fl. Alle udkom de under J. L. 
Heibergs Ægide, med 

Uddrag af Adresseavisen 1827, Nr. I.

De tre første Bekjendegjørelser omtales i Begyndelsen af »Familien Polonius».

hans Navn paa Titelbladet; deraf 
og efterhaanden tillige af indre Grunde, kom man, som 
sagt, tilsidst under Vejr med, hvor den rette Forf. 
var at søge; medens Alverden nævnte Fru Gyllembourgs

Navn i denne Sammenhæng, var det stundom, som om hun
selv tvivlede om Rygtets Sandhed eller ialfald gjerne
vilde glemme sit Forfatterskab. »Hun var utrolig undseelig 

Illustration til »En Hverdags-Historie».

Af F. Westphals »Skizzer til de af J. L. Heiberg udgivne Noveller».

»Jeg føer hen imellan dem , rev Maja af hendes Faders Arme, greb hende i mina og raabte
med en kraft, som forbausede dem alle : Nej aldrig skal denne Haand bortgives ved Tvang!
Tilbage, i Rasende» o. s. v.

over denne Skribentvirksomhed,« hedder det i den fine lille
Karakteristik, som hvis Forfatterinde Fru Johanne
I. Heiberg har navngivet sig i 3. Udg. af de »Samlede
Skrifter« (1883—84): »og hendes Nærmeste brugte derfor 
dette Talent hos hende til smaa Drillerier, der ofte gav

Anledning til Spøg og Munterhed. Mange Fremmede, saavel
Herrer som Damer, troede, fordi de dømte efter det
Almindelige, at de smigrede og glædede hende ved at
lade sig forstaa med, at hun var Forfatter; hendes
Nærmeste vidste derimod, at Ytringer af den Natur
forspildte hende den Dags Glæde. Hvor Folk dog kan
være udelikate og taktløse udbrød hun da, hvorfor
vil de nu plage mig med »de stakkels Noveller«,
saaledes kaldte hun dem altid. Hørte hun imellem, at
En tvivlede om Rygtets Sandhed, idet han mente, at de
ikke kunde være skrevne af et Fruentimmer, da blev hun
formelig glad og let om Hjertet og udbrød: »Se det er
da et fornuftigt Menneske!« Det var hendes Anskuelse,
at Kvinder ikke maatte befatte sig med Sligt, og hun
lærte ikke af sin egen Erfaring, at den, Gud giver
en Stemme, kan ikke holde Tonerne tilbage. Traadte en
eller anden Dame op i Litteraturen eller indleverede
Stykker til Theatret, da kunde hun paa den naiveste
Maade sidde og fordybe sig i Betragtninger herover,
og hun udbrød da: »Naa, skriver hun nu ogsaa! Herre
Gud! Vi Fruentimmer synes mig have nok at tage Vare
paa, uden at vi ogsaa befatte os med Sligt; det skal
vi overlade til Mændene; det Fruentimmerskriveri
duer dog aldrig noget.« Naar da hendes Børn i
Stilhed sad og morede sig over hende og omsider lidt
skadefro udbrød: »Glemmer Du da rent, at Du selv
skriver?« da kunde hun ganske rødmende vækkes af sine
Betragtninger, og rørende vare da de Undskyldninger,
hvormed hun besmykkede sin formentlige Fejl.« »Det var
engang en almindelig Tro«, hedder det sammesteds, »at
hendes Søn havde havt en stærk Indflydelse paa disse
Novellers Tilblivelse, at navnlig Stilen var stærkt
gjennemgaaet af ham. Dette er imidlertid ingenlunde
Tilfældet; de bleve saa godt som ordret trykte, som de
kom fra hendes Pen. Har Nogen Lyst til at forvisse sig
herom, er der Lejlighed nok dertil paa vore offentlige
Bibliotheker, som gjemmer Originalmanuskripterne til
to af hendes Noveller.«

Selv har Fru Gyllembourg udtalt sig om sit
Forfatterskab i et fingeret »Brev til Hr. Celestinus«
(Fl. Posts Interimsblade Nr. 31). »De ere Frugter af
Livet, ikke af Lærdom og dybe Studier«, hedder det
her om Novellerne. »Det huslige og selskabelige Liv,
de individuelle Forhold og Indviklinger ere den Kreds,
hvorfra de ere hentede, og jeg tilstaaer oprigtig,
at jeg tillægger disse


Fru Gyllembourgs Haandskrift.

Brudstykke af et den 2. August 1831 dateret Brev.

huslige og daglige Forhold en stor Vigtighed. De ere
for alle Mennesker det Nærmeste, for alle Mennesker
den Kilde, hvorfra deres Lykke og Ulykke udspringer,
ja ikke blot deres Lykke og Ulykke, men som oftest
deres Dyder og Laster. Jeg indseer vel, at der gives
mere ophøjede Emner, men det forekommer mig, som
om disse let kunde føre udenom Novellens Grændser;
og ialtfald drømmer jeg ikke om at kunne flyve som
Ørnen til de Regioner, hvorhen det uvæbnede Øje ikke
kan følge; men Forfatteren til en Hverdags-Historie
bygger som Svalen paa Menneskenes Huse og istemmer
der sin fordringsløse Sang.«

»Alles schon dagewesen!« siger Rabbi ben Akiba. Hvad
man med et af de allermoderneste Stikord kalder
»Milieu'et«, er allerede her paapeget som noget
Væsenligt ved Novelledigtning af Hverdagshistoriernes
Art, men et saadant Milieu er ikke saa lige at
løbe til, naar det virkelig skal have mere end
Tilfældighedens eller Vilkaarligheder Karakter. Fru
Gyllembourg var da ogsaa naaet forbi de Halvhundrede,
inden hun begyndte at udforme sit Livs Erindringer i
digterisk Komposition, og dette Liv havde været mere
end almindeligt rigt paa Skjæbner og Omskiftelser, alt
fra de tidlige Aar underkastet usædvanlig aandelig
Paavirkning. Naar hun nu i sin fremrykkede Alder
skuede tilbage paa det, fik Alt sit rette Værd for
hende: dets Kamp, dets Nederlag og dets Sejr. Hun er i
meget det forrige Aarhundredes Barn; baade husker hun
godt og forstaaer at skildre dets lette Livsformer,
dets overfladiske Forhold til de store Problemer,
og selv mod hendes Villie, uden at der tilsigtes
nogen objektiv Skildring, flyder en og anden Gang
et lidt frivolt Træk ind i hendes Fremstilling som
Vidnesbyrd om hendes Sammenhæng med den foregaaende
Tidsalder. Men fra den har hun tillige medbragt
den humane Opfattelse og Dom, som bestandig leder
hende til at opsøge alle Momenter ved et Forhold,
saa hun i sin Digtning realiserer det skjønne Ord:
at kjende Alt er at tilgive Alt. Hun undgaaer
herved al grel Fordeling af Lys og Skygge, men for
Hurtiglæserne faaer hendes Fortællemaade derved«
en vis ensartet Bleghed, som mishager en nyere Tid,
især da hun giver sig gode Stunder og tager allehaande
Betragtninger med, uden Frygt for at skulle trætte,
da hun veed, at de ere Frugten af megen Iagttagelse
og Selvtænkning. Et hyppigt tilbagevendende Træk kan
der her til Slutning

gjøres kortelig opmærksom paa: Hverdagshistoriernes
Forkjærlighed for den modne Mand som Tilbeder. Omtrent 
samtidig med at Balzac i fransk Litteratur bringer 
Kvinden paa de Tredive til Fyrre i Mode paa den unge 
Piges Bekostning, lader Fru Gyllembourg den 
halvhundredaarige Mand komme til Ære som ædel, diskret 
og sædvanlig velhavende Elsker, første Gang i »Den 
lille Karen«, senere i flere af Novellerne. At disse 
have været Gjenstand for vore ypperste Aanders (S. 
Kierkegaards, Poul Møllers, C. Hauchs) dybt hyldende 
Kritik, taler maaske mere end alt Andet for deres Værd.

Faa Aar før Fru Gyllembourg døde en anden med den
heibergske Kreds beslægtet Forfatterinde: LOUISE
HEGERMANN-LINDENCRONE (1778-1853), hvis 1825 udkomne
»Danske Fortællinger« (»Sankt Peder«, »Gjæstekammeret
i Præstegaarden«,, »Faster Dorothea«, »Billedet«) nød
megen Anseelse i hin Tid og udkom i ny Udgave 1862.

Sine første Smaanoveller offentliggjorde Fru
Gyllembourgs Slægtning ANDREAS NICOLAI DE SAINT-AUBAIN
(18. Novbr. 1798 - 25. Novbr. 1865) i sin Halvfætters
»Fl. Post«, og han havde ligeledes Heiberg som
litterair Garant paa Titelbladet, da han 1835 udgav
sit første større Arbejde »Et Aar i Kjøbenhavn«
under det tilfældigt valgte Pseudonym Carl Bernhard, 
som han senere urokkelig fastholdt for hele sit 
Forfatterskab og bestandig i det borgerlige Liv med 
en vis elegant Formalisme holdt omhyggelig sondret
fra sit personlige Navn. Han var af fransk Slægt og
af fransk Dannelse og havde tilegnet sig dennes fine
Former i sin Optræden, dens klart slebne Stil i sin
digteriske Produktion. Hans Iagttagelser som Novellist
naa sjelden ud over den dannede Selskabssfære og have 
ikke saameget Menneskehjertets dybere Rørelser som det 
konvenable Livs mere afdæmpede, af Dannelsen
tilbageholdte Ytringsformer til Gjenstand. Men skjøndt
Fru Gyllembourgs dybe Kjærlighed til og Overbærenhed
med alt Menneskeligt saaledes kun sjeldent aabenbarer
sig i denne Verdensmands Skrifter, danne de dog en
paaskjønnelsesværdig og paa sin Maade interessant
Skildring af det sociale Samtidsliv som Fortsættelse
af Forgængerskens Fremstillinger af en fjernere
liggende Tid. Som
de bedste af disse Noveller, der ved deres Fremkomst
højlig maatte tiltale den dannede Læsekreds og endnu
med Rette have mange Læsere — den anden samlede
Udgave i fjorten Bind udkom 1869—71 — skulle vi nævne
den kvikke Humoreske »Commissionairen«, den større
Novelle »Lykkens Yndling«, der i høj Grad fængslede
Forfatterens voxende Læsekreds ved at introducere 


A. N. de Saint-Aiban

(Carl Bernhard).


den i den fornemme Verdens Liv, ved en vis uvant exotisk 
Varme i Fremstillingen af Kjærlighedsforholdet
og mest maaske ved en ganske vist overfladisk, men
plausibelt fremsat Lykketheori, som Fortællingens
effektfulde Slutning skal give praktisk Bekræftelse;
fremdeles — ligeledes af de 1836—38 udgivne »Noveller«
— »Børneballet« og »Tante Francisca«. 1839—40 udkom
»Fortællinger«, bl. A. med »Gamle Minder«, som især
gjorde Lykke ved en Slags historisk Kolorit fra 
Struensees Tid og ved en behændig Fremstilling af den 
spændende Hof-Episode. Som historisk


A. N. de Saint-Aubains Haandskrift. Af et brev til Gehejmeraad J. Collin.

Studie danner denne Fortælling Overgangen til
»Krøniker fra Kong Christian den Andens Tid«, 1846,
der, indledet med en i raske Træk udkastet Skildring
af det gamle Kjøbenhavn, udgjør en især for den ikke
historisk-kritiske Ungdom fængslende Læsning, hvilket
ogsaa gjælder om de 1850 udgivne »Krøniker fra Kong
Erik af Pommerns Tid«; Aaret forinden var Novellen
»To Venner« udkommen. Den forandrede Tidsaand ved
Midten af Aarhundredet tiltalte ikke den alt Andet end
demokratiske Forfatter af det højere kjøbenhavnske
Bourgeoisies Yndlingslekture; hans Produktion blev
mere og mere sparsom og indskrænkede sig mest til en 
aarlig lille Fortælling i »Folkekalender for Danmark«. 
Han syslede i sin ældre Alder, som forresten bestandig 
tidligere, med fransk Læsning, og de herfra samlede 
Aforismer udkom efter hans Død under Titlen »For og 
imod, hundrede Themaer for Tænkning«, samtidig med en 
autobiografisk Skildring af hans Barndom. (H. 
Schwanenflügel: Carl Bernhard, hans Liv og 
Forfattervirksomhed. 1895).

Fjernt fra Hovedstadens Selskabsliv sad imidlertid ovre i

den jydske Præstegaard den Digter, der ikke blot
tidligere end nogen af de her Nævnte var slaaet
ind paa den novellistiske Lokalskildring, men hvis
Digtning end ydermere fik en egen Friskhed og en
forøget national Betydning derved at det Jordsmon og
det Folkeliv, han inddrog til digterisk Behandling,
udvidede det litteraire og aandelig-nationale
Eje med en hel Provinds, og det tilmed Danmarks
ejendommeligste.

St. St. Blicher (S. 170-74) var 1826 bleven forflyttet
til Spentrup ved Randers; men med hans huslige Livs 
stadig fremskridende Ødelæggelse gik ogsaa her hans 
økonomiske Ruin trolig Haand i Haand. Tilsidst kom det 
saa vidt, at han maatte sætte sine Ejendele til Auktion, 
for at tilfredsstille sine Kreditorer. I yderste Øjeblik 
blev der af hans Velyndere sat en Subskription igang, 
som indbragte en ikke ringe Sum fra alle Landets Egne. 
Blichers Digterry var nemlig saa jevnt i Tiltagende. 
I Samlingen »Sneklokken« 1826 fandt man saa skjønne 
Digte som det førnævnte til Ingemann (»Længe har jeg 
savnet, o Broderlil, din Sang«), »Til Sorgen« og »Til 
Glæden«; og de Noveller, han offentliggjorde i det 
jydske Maanedsskrift »Nordlyset« 1827-29 saavelsom 
senere andetsteds, fæstede efterhaanden ogsaa 
Hovedstadens Opmærksomhed paa den jydske Digtnings 
friske Oprindelighed og gjorde Blicher til en gjerne 
læst Forfatter, ogsaa naar han nu og da forlod 
Hjemstavnsgrunden. Vi nævne paa dette Sted de bedste 
og ejendommeligste af Novellerne efter Tidsfølgen: 1827 
»Røverstuen«, »Stakkels Louis!«, 1828 »Jøderne paa Hald«,
»Sildig Opvaagnen«, »Eva«, »Ak! hvor forandret!«, 1829
»Hosekræmmeren«, »Skibsjournal«, »Præsten i Vejlby«,
»Kjeltringliv«, »Telse«, 1833 »Himmelbjerget«, »Eremiten 
ved Grenaa«, 1834 »Juleferierne«, »Eneboeren paa Bolbjerg«, 1836 »Maria«, »Fjorten Dage i Jylland«, »Baglænds«, 
»Skytten paa Aunsbjerg«, 1840 »Høstferierne«, »Julianes 
Giftermaal«, 1841 »De tre Helligaftener«, 1842 
»Vinhandleren og Herremanden«, »Kjærlighed paa Dagvognen«, 
1846 »Bettefanden«. Blichers »Samlede Noveller« udkom
første Gang 1833-36 i fem Bind, efterfulgte 1840 af et 
Supplementbind. 1846-47 udgav P.L. MØLLER »Gamle og nye 
Noveller« i syv Dele, hvortil i 1862 kom endnu en Del; 
denne Udgave oplagdes
for tredie Gang 1861—62 (otte Dele). 1871 besørgede
P. Hansen en Folkeudgave af Novellerne i Udvalg og i 
Hundredaaret efter Digterens Fødsel — 1882 — en
kronologisk ordnet Udgave af »Samlede Noveller og 
Skizzer« i fire Bind, oplagt paany en halv Snes Aar senere.


St. St. Blicher.

Disse Angivelser vidne noksom om den store Popularitet, 
Blichers Noveller efterhaanden have erhvervet sig: fra 
en ringe og upaaagtet Begyndelse have de i Aarenes Løb 
tilkæmpet sig Plads

St. St. Blichers Haandskrift.


forts. St. St. Blichers Haandskrift


som Folkelæsning i Ordets bedste Betydning. De
besidde ogsaa just de Egenskaber, der kvalificere
dertil. Hvad der først tiltrak denne Læsning en
større Læseverdens Opmærksomhed, udgjør stadig dens
endnu ikke aftagne Næringsværdi: den paalidelige
Fremstilling af jydsk Natur- og Folkeliv. Med Bøssen
over Skuldren og Jagttasken ved Lænd gjennemstrejfede
Blicher fra tidlig Morgen til sent paa Aftenen Hede
og Skov, spejdende langs de bugtede Aaløb og naaende
paa sine Vandringer ud gjennem Klitterne til det
store Hav. Derfor er intet Træk af jydsk Natur ham
fremmed, og det Heles vemodige Storhed og Skjønhed
hviler i hans Sjæl. Men som Naturensomheden oplives
af Menneskespor, saaledes søgte Blicher Tilknytning
til det Menneskelige, overalt hvor han traf det
paa sin Vej. Han er ikke en ensidig Skildrer af
Hedebonden; han kjender Fiskeren ikke mindre nøje,
og han har ligesaa sikkert Ram paa den rustificerede
Præst og den braskende Knaldproprietair som paa den
svedne Studekjører og den smidige Krybskytte; han
taler Latin med den lærde Skoles snurrige Patroner
af Hørere, og naar han træffer Østens brune Børn
paa deres Omflakken, kan han prate Rotvælsk med
dem. Hans grundige Topografi og hans Fortrolighed
med det Stabile i Folkekarakteren gjør ham det let
at gjenføde de Stedsagn, der knytte sig til Borge
og Kirker, og han har Rede paa Herremandsætternes
hemmelige Historie. Særlig spændende er hverken den
eller de andre Begivenheder, Blicher beretter, og han
komponerer ejheller med Spænding som Formaal. Hans
Fortællemaade er i høj Grad subjektiv; overalt
skimter Forfatterens Personlighed igjennem, og hyppig
indskyder han kortere eller længere Selvbetragtninger,
hvorved Novellerne gjennemtrænges af den Humor,
som er en Hovedevne hos Blichers mellem Vemod og
Lystighed svævende Digtergenius.

Mere end eet Sted i Novellerne har den Jydske
Dialekttale ganske naturligt indtaget Skriftsprogets
Plads. Det kan derfor ikke undre, at Blicher
en og anden Gang i mindre Fortællinger og Digte
fandt sig bedst tjent med at lade Dialekten give
den hele Meddelelse en forhøjet Lokalkolorit. Disse
Smaastykker omsluttes i den 1842 udkomne »E Bindstouw«
af en saare naturlig Ramme, der i sig selv har
kulturhistorisk Interesse: Karle og Piger samles
de lange Vinteraftener i Bindestuen, der holdes
paa Omgang i Landsbyens Gaarde, og for at korte
Arbejdstiden synger En en
Vise, en Anden fortæller en Begivenhed af sit Liv,
en Tredie et stedligt Sagn o. s. v. I alle disse
Smaastykker raader den troskyldigste folkelige
Naivetet, hvis Tone og Tankegang er truffen med
fuldendt Sikkerhed. »E Bindstouw« er et i vor
Litteratur enestaaende Værk, og da man i Blichers
Hundredaar skulde vælge et af hans novellistiske
Arbejder til Udgivelse som Festskrift, faldt Valget
som af sig selv paa dette; denne Udgave af »E
Bindstouw« er udstyret med Billeder af CARL THOMSEN
og ledsaget af en Oversættelse af P. HANSEN. Det er
særligt med Henblik paa denne og de andre kjærnejydske
Livsbilleder, der i sund Realisme ville staa som
almengyldige Mønstre mellem skiftende Doktriner, at
CHR. RICHARDT ender sit smukke Mindedigt med følgende
Strofe:

Hav Tak, Steen Blicher, Fattigmand
i Landsbypræstens Kjole!
Hav Tak, at Du trods Ahl og Sand
din Hedeplantning fik istand,
som uberørt af Tidens Tand
sig end i Lys kan sole:
Din Folke-Digtning sjælfuldt sand
har længst Dig gjort til Oldermand
for Laugets yngste Skole.

Foruden de tidligere nævnte Digtsamlinger udgav
Blicher endnu »Svithiod, Efteraarserindringer
fra en Sommerrejse i Sverig« (1837) og »Trækfuglene, 
en Naturkoncert« (1838), en Række snart skjemtsomme, 
snart dybt alvorlige Poesier, der vise os Blichers 
Fortrolighed ogsaa med denne Side af Naturlivet, 
saavelsom de Stemninger, det fremkaldte hos ham. 
»Koncerten« indledes med, det gribende »Præludium«.

Sig nærmer Tiden, da jeg maa væk! 
Jeg hører Vinterens Stemme; 
thi ogsaa jeg er kun her paa Træk 
og haver andensteds hjemme.

Jeg vidste længe, jeg skal herfra; 
det Hjertet ikke betynger, 
og derfor ligeglad nu og da paa
Gjennemrejsen jeg synger.

Jeg skulde sjunget lidt mer maaske 
maaske vel ogsaa lidt bedre;
men mørke Dage jeg maatte se, 
og Stormen rev mine Fjedre.

Jeg vilde gjerne i Guds Natur 
med Frihed spændt mine Vinger, 
men sidder fast i mit snevre Bur, 
der allevegne mig tvinger.

Jeg vilde gjerne fra højen Sky 
udsendt de gladere Sange; 
men blive maa jeg for Kost og Ly 
en stakkels gjældbunden Fange.

St. St. Blichers Haandskrift.
Af et Brev til Konsistorialraad Bjerregaard.



Tidt ligevel til en Smule Trøst 
jeg ud af Fængselet titter 
og sender stundom min Vemodsrøst 
med Længsel gjennem mit Gitter.

Lyt og, o Vandrer! til denne Sang, 
lidt af din Vej Du hidtræde!
Gud veed, maaske er det sidste Gang 
Du høre Livsfangen kvæde.

Mig bæres for, som ret snart i Kvæld 
at Gitterværket vil briste; 
thi kvidre vil jeg et ømt Farvel —
maaske det bliver det sidste.



Blichers Grav i Spenstrup.

En lignende elegisk-melankolsk Stemning gjenfindes hyppig 
i Blichers Digte, ikke sjelden i nær Forbindelse med en 
humorististisk, ja ironisk Betragtningsmaade. En nyere 
Folkevisetone har han anslaaet i Digte som »Christian den 
Fjerde i Søslaget ved Femern« (»Stemmer i, thi nu ville vi 
sjunge«), »Prinds Christian«, (»Ved Christianssand der laa 
den sidste Orlogsmand«), »Søren Kanne« o. fl. Af Blichers
Digte besørgede P. L. Møller 1847 en Udgave i to Bind, 
P.  Hansen 1870 en ny Udgave ligeledes i to Bind med Anmærkninger.

Blicher, der besang Grækenlands politiske Gjenfødelse 
i flere  begejstrede Digte, følte varmt for alt nationalt 
Liv og blev efter Provindsialstændernes Indførelse tillige 
en ivrig Frihedsmand. Paa en hos en Digter forklarlig
sværmerisk Vis gjorde han ivrig Propaganda for disse sine 
Anskuelser, især ved at arrangere

Folkefester paa Himmelbjerget, hvor det var hans Mening
at samle hele Jyllands, ja hele Danmarks Ungdom til
Sang, Samtaler og Legemsøvelser, en Slags olympiske
Lege, hvor de Unge skulde gjøres fortrolige med
Nationalitetens Betydning, Fædrelandets Forsvar,
almindelig Værnepligt og deraf følgende politiske
Rettigheder. Overhovedet laa alle Almeninteresser
Blicher paa Sinde; han har beskrevet Jyllands
Vestkyst i »Vestlig Profil af den cimbriske Halvø
fra Hamborg til Skagen«, (1830), han udgav »Diana,
et Tidsskrift for Jagtelskere«, og optraadte
jevnlig som landøkonomisk Forfatter. Paa alle disse
Omraader var han langt mere paa sin Plads end i sin
Embedsstilling. Til Præstegjerningen havde han aldrig
passet, og ikke sjelden vakte han Forargelse, som han
overhovedet blev mere og mere forfalden, en Umulighed
i det bedre Selskab, han ved sin Aandsdannelse
hørte til. 1847 fik han uden Ansøgning sin Afsked
i Naade og med Pension. Ikke længe efter døde han,
den 26. Marts 1848, just som den nye Tid brød frem i
Danmark. Han havde været med til at forberede den, men
selv om han havde oplevet den, havde hans Deltagelse
neppe faaet nogen Betydning, thi hans aandelige Kraft
var forlængst brudt. Han blev begraven paa Spentrup
Kirkegaard; i Viborg er der rejst ham en Mindestøtte
og paa Himmelbjerget en Bautasten.

I sine »Erindringer« (optagne foran de samlede Noveller) 
har Blicher selv fortalt om sit Liv. Velskrevne Biografier 
haves af FR. BARFOD (»Aftenlæsning, 1862), N.I. TERMANSEN 
(»Folkelæsning«, Smaastykker II.) og E.T. KRISTENSEN i 
Forening med M.A.S. LUND: »St. St. Blichers Liv og
Gjerning«, 1882. Særlig om »Himmelbjergspræsten« se O. 
BORCHSENIUS »Fra Fyrrerne« II.

Forskjellig som Elegien fra Idyllen er Blichers
kummerfulde Tilværelse i den jydske Præstegaard
fra Digtervennen Ingemanns (S. 152-56) ensartet 
tilfredse Liv i det skovomkrandste Soer, midt i en 
frugtbar, naturskjøn Egn, hvis historiske Minder 
maatte vække den fordum af tydsk Høj-Romantik
betagne Digter til national Poesi i en Form, hvortil
Impulsen kom fra en hel anden Litteratur. Med
»Waverley«. havde WALTER SCOTT 1814 begyndt det
storartede Forfatterskab, der vandrede Verden rundt
i Original og Oversættelse og allevegne, hvor der
var litterairt Liv, fremkaldte Efterligninger af den
historiske Romans Stil, anvendt paa
fædrelandske Emner. En Frugt af denne Paavirkning var
hos os Ingemanns fædrelandske Romaner.

Deres Suite indlededes 1824 med Digtet »Valdemar den 
Store og hans Mænd« som med en Ouverture (S. 156). 
Herpaa fulgte den første af de fire historiske Romaner 
»Valdemar Sejr«, 1826; efter den kom 1828 »Erik Menveds 
Barndom«, 1833 »Kong Erik og de Fredløse« og 1835 
»Prinds Otto af Danmark og hans Samtidige«, hvorpaa 
Rækken afsluttedes paa lignende Vis, som den begyndte: 
med det historiske Digt »Dronning Margrethe«, 1836. 
Da det store Foretagende endnu kun var et ikke fuldt 
modnet Forsæt hos Ingemann, stod det noget anderledes 
for hans Hu, end det i Virkeligheden faldt ud. Han 
skriver herom til Grundtvig i September 1823: »Danmarks 
dybe Fald og Gjenoprejsning ved Valdemar med hans store
Jævninger, Folkeaandens Død og Opstandelse ved de
store Kæmper, Herren opvakte, naar Nøden var størst -
se denne Folkets historiske Gjenfødelse, som bestandig
gjentager sig hos ethvert Folk, saalænge det ikke
skal gaa aldeles til Grunde - kunde det lykkes mig at
afbilde dette, som jeg seer det, og i en levende dansk
Fremstilling i vor Middelalderpoesis simple Former
at anskueliggjøre hin Tidsalder med dens Usselhed og
Storhed, med dens Sæder og Karakterer og tillige med
den Helhed og Enhed, som jeg ønsker: saa haaber jeg
vist, at Du engang med Glæde skal erindre den Time,
da Du ved min Hjemkomst kjærlig rakte mig din Saxo
i Haand og lagde mig ham og hans danske Mænd paa
Hjertet.« Stadig sysselsat med denne Tanke forandrede
Ingemann dog efterhaanden Planen for dens Udførelse,
som det sees af et andet Brev til Grundtvig, skrevet
Aaret efter: »Der vrimler en Hær af danske Mænd og
Kvinder i min Stue, saa jeg neppe kan rumme dem; mange
ere halv døde endnu, og mange veed jeg endnu ikke hvad
vil mig - men vil Gud, der kommer rigtigt Liv baade
i dem og mig, saa kan vi maaske om et Aars Tid tale
nærmere om dette Spøgeri. Men det er imidlertid Alvor:
at jeg ikke agter at gjøre Sandhed til Løgn eller Løgn
til Sandhed; dog troer jeg, at en poetisk Historie,
en livlig Fortælling af hin hele Tidsalder med dens
mærkelige Karakterer og Begivenheder er mulig, og
at baade Sang og Saga kan gaa Skridt for Skridt ved
Sandhedens Haand, uden
at gaa i Stykker eller blive upoetisk. En walter-
scottsk Roman skriver jeg ikke; idetmindste er det,
han i Grunden mindst agter paa, i mit Øje Hovedsagen;
men derfor vil man maaske netop sige, at jeg forgjæves
griber efter, hvad han har fundet. At han imidlertid
har lært os Alle noget, kan ikke nægtes: Kolorit og
Tegning nemlig, det er saa at sige et Haandgreb,
som ikke vel kan undværes, og som man gjerne kan
være bekjendt at lære af den største Mester deri for
Øjeblikket, uden at man derfor laaner en eneste Ide
af ham.«

Det havde altsaa været Ingemanns oprindelige Hensigt
at behandle det paagjældende Afsnit af Middelalderens
Historie i Folkevisens Stil, formodenlig som en
sammenhængende Romance-Cyklus; men han opgav denne
Behandlingsmaade og valgte den moderne Romanform. 
At han ikke derfor vil have Ord for at skrive »en
walter scottsk Roman«, kan være naturligt nok, thi
Afstanden mellem den engelske og den danske Digter
er i Virkeligheden betydelig. Naar Walter Scott
skildrer de svundne Tider, er det ikke fortrinsvis
ved Hjælp af deres historiske Personligheder, han
anskueliggjør dem; tvertimod, Historiens Konger
og Dronninger og Feltherrer og Statsmænd optræde
forholdsvis sjeldent hos ham, men med et grundigt
Kjendskab til den valgte Tidsalders Ytringsformer fra
Samfundets højeste til dets laveste Lag forstaaer
han at give sin selvopfundne Romanhandling den
paalideligste historiske Kolorit. Hos Ingemann er
Fremgangsmaaden næsten den modsatte. Han samler alle
Periodens historiske Navne i Hob,


B. S. Ingemanns Haandskrift.
gjenfortæller deres Bedrifter ikke efter Historiens
Resultater, men efter Folkeviser og Sagn, og
blander ind i disses eventyrlige Episoder sin egen
Indbildningskrafts brogede Billeder, saa at hans
»historiske Roman« bliver en fantastisk Digtning
med en Overflod af historiske Navne, men uden ægte
historisk Tidsfarve; thi dels er Aanden i den altfor
overvejende hans egen Personligheds sentimentale Aand,
dels er han for lidet fortrolig med Middelalderens
virkelige Forhold og forsynder sig derfor hyppig
mod Korrektheden (han rutter med Guldmønter paa
en Tid, da man i Danmark og Tydskland kun kjendte
Sølv-Denarier; han lader en fattig Kone være iført »en
simpel Blyants Kaabe«, skjøndt Blyant eller Bliald i
Middelalderen just var et Slags kostbart Silkestof;
Marsk Stig holder 700 Mand, beredne og i Harnisk,
paa sin Gaard Møllerup, en komplet Umulighed i
Middelalderens smaa danske Borge; strax ved Daggry,
naar Kong Erik Glipping staaer op, viser han sig
udenfor sit Sovekammer i en »løshængende Purpurkaabe«,
broderet med Guldløver og Guldkroner, en lidet
hensigtsmæssig Morgendragt; højst naiv og røbende et
saare svagt Kjendskab til de gamle Loves Tilblivelse
og Beskaffenhed er Fortællingen om, at Kong Valdemar
sidder hver Dag i sit Lønkammer og »arbejder paa den
nye Lovbog«; næsten utrolig anakronistisk er Omtalen
af »den haandskrevne Samling af danske Folkesange med
højst fortræffelige Noter og Bemærkninger i Randen af
Jomfru Inge«, mer end et Par Aarhundreder før Nogen
i Danmark havde tænkt paa at opskrive en Folkevise).

Den Kritiker - C. MOLBECH - der i sin Sønderlemmelse
af Ingemanns første Romaner har optegnet disse
og endnu mange flere historiske Synder, mener,
at hvis disse eventyrlige Krøniker virkelig
kunde siges at have vakt Nationens Interesse for
dens Fortid, »saa maatte man beklage det Folk,
der behøvede ved saadanne Midler at vækkes til
Selvfølelse, der kunde gjenfinde sit nationale Liv
og sin historiske Tilværelse i Romaner, som hverken
Poesiens Liv eller Historiens Aand besjæler, og
hvor smaalig Arbejdsflid i et trættende Detail ikke
efterlader et eneste stort, mægtigt, begejstrende
Indtryk«. (Mdsskrft. f. Litt. 2. Bd.). Her staa vi
overfor et Spørgsmaal, som kunde diskuteres vidt og
bredt, men hvis endelige Afgjørelse ialfald ikke maa
overlades til en Kritiker, som, uanseet al historisk
Lærdom, ikke har kunnet
fornemme »Poesiens Liv« i Ingemanns historiske
Romaner. At dette Liv pulserer i dem og har
henrevet Tusinder paa Tusinder af Læsere, behøver
intet Bevis. Ingemanns Romaner ere de mest læste
danske Digterværker, udbredte indtil nu i 170,000
Exemplarer med stadig nye Oplag under Pressen,
næsten opslidte i Lejebibliotheker og offentlige
Bogsamlinger; dette hænder ikke nogen Digtning, uden
at et poetisk Liv udstraaler fra den direkte til
den Læsende. Og hvad der overfor den historiske
Kritik ikke maa tabes af Syne, er dette, at
Ingemanns hovedsagelige, gjentagne Gange udtalte
Formaal med disse Skrifter er, at de skulle tjene
til, hvad man kunde kalde patriotisk Opbyggelse,
fremkalde Varme for Fædrelandet, Deltagelse for dets
Skjæbne, Begejstring for en stor Fortid og luende
Lyst til at bygge det en tryg Fremtid. Naar denne
Stemning er vakt paa det Alderstrin og - hvad der
svarer hertil - i de Befolkningslag, hvor Romanerne
have deres ivrigste Læsere, vil ogsaa Sandsen for
fædrelandshistorisk Læsning overhovedet fremkaldes, og
vi tro, at ligesom man trygt kan overlade Barnet til
dets Forestilling om, at Solen »staaer op« og »gaaer
ned«, uden strax at korrigere dets Opfattelse ved at
gjøre Rede for den sfæriske Astronomis Fænomener,
saaledes kan man rolig lade Tiden og en grundigere
Kundskab om at berigtige den mangelfulde Opfattelse
af Middelalderens Historie, som, ledsaget af saa
uforglemmelige poetiske og patriotiske Indtryk,
kan udgaa fra Ingemanns historiske Romaner.

Skjøndt Soraner hørte Ingemann ikke til Polemikerne
ved Akademiet, men MOLBECHS Kritik forargede ham
dog saaledes, at han i »Huldregaverne eller Ole
Navnløses Levnets-Eventyr« (1831) tog litterair
Revanche over sin Modstander. I Forgaarden til 
Vingudens Slot seer Eventyrets Helt blandt de
berusede Skikkelser »en overordenlig lang Mand med
et skrækkelig surt og fortrædeligt Ansigt opføre et
Stillads af lutter oppustede Svineblærer, som hvert
Øjeblik ville trille ud af deres Orden; det voldte
ham umaadelig Anstrengelse og Ærgrelse, inden det
lykkedes ham af disse ubekvemme Materialier at danne
et Slags Pyramide. Med megen Vanskelighed, dog med en 
vis Færdighed, som jeg maatte beundre, klavrede han selv 
op paa Toppen af dette Stillads og holdt en Forelæsning 
over den skjønne Litteratur. Nu kjendte jeg Manden: 
det var min mest bidske Modstander i den litteraire
Verden, som jeg nu ikke i lang Tid havde tænkt
paa. Jeg hørte efter, og hvad han foredrog, gjaldt
netop mig; han gjennemheglecle netop paa det
Ubarmhjertigste ikke alene min Bog, men mit hele
aandelige Liv og Alt, hvad jeg nogensinde i denne
eller nogen anden Verden kunde og vilde foretage mig
- eller blot tænke, føle eller ane, og han søgte
at bevise, hvorledes min Stræben nødvendigvis i
al Evighed maatte være og blive fordømmelig.« Ole
Navnløse lister sig til at stikke Hul i nogle af
Blærerne. »Han saae med en uforskammet indbildsk
Mine ned paa os Alle, idet han forsikrede, at det
Standpunkt, hvorfra han her beskuede det aandelige
Liv, var Resultatet af et helt Livs Granskning, og den
Højde, hvorfra han her kunde overskue enhver Stræben
i Videnskab og Kunst, var grundet paa hans Tilegnelse
af alle foregaaende Tiders Aand og Kunstfilosofiens
højeste Grundsætninger. Han saae sig om med et rasende
Blik, og under Tilhørernes skingrende Latter rullede
han baglænds ned mellem de tomme Svineblærer.«
- Det er imidlertid ikke mod en enkelt litterair
Modstander alene, at »Ole Navnløse« gjør Front;
Forfatteren fører sin Helt paa en eventyrlig bugtet
Bane gjennem alle sine Livsanskuelsers antipodiske
Sfærer, for at dømme dem, men lader ham derhos tillige
gjennemfare alle den idealistiske Retnings Afveje,
hvis Farer betegnes, indtil han efter mange sælsomme
Hændelser lykkelig lander i uforgængelig Besiddelse af
Kjærligheden og Poesien som Livets evige, guddommelige
Sandhedseje. Medens SIBBERN offentlig takkede Ingemann 
for denne dybsindige Digtning, vakte dens satiriske 
Angreb Forargelse paa andet Hold, og især Spotten over 
den empirisk-rationalistiske Livsanskuelse kaldte 
»Maanedsskrift for Litteratur« med H.C. ØRSTED i 
Spidsen frem til en Paavisning af den meningsløse 
Supranaturalisme i Ingemanns hele Forfatterskab. 
Digteren svarede med en Epilog til Eventyret: 
»Opstanden i Litteraturstaden«, og en temmelig bitter 
Fejde opstod, der - bekjender den bløde Ingemann - 
»i et helt Aar forstyrrede min Lyksalighed og Fred, 
men var dog en gavnlig og psykologisk nødvendig Kamp 
for min aandelige Frihed og Selvstændighed. Først da 
jeg i denne Fejde havde givet min Indignation og den 
i tyve Aar tilbagetrængte Retfærdighedsfølelse Luft, 
kunde jeg atter med Rolighed fortsætte min poetiske 
Virksomhed«.
Dennes næste Frugt var »Smaadigte og Rejseminder« (1832, 
de sidste en Fortsættelse af »Rejselyren«, S. 154). 
Aaret efter udkom »Blade af Jerusalems Skomagers 
Lommebog«, en Række Livsbetragtninger i som oftest 
kortere Digte, alle udspringende fra eller samlende sig 
om Sagnets Ahasverus som individualiseret Fremstilling
af den jødiske Folkekarakter og nationale Aand i dens 
Udlændighed; »for det store Publikum er dette Digt 
ligesaalidt skrevet som Huldregaverne«, siger Ingemann, 
»men hvor dette Livsbillede er blevet seet med poetisk 
Blik og opfattet med levende Fantasi og selvvirksom Aand, 
har det ikke forfejlet en dyb poetisk Virkning«. 1835 
udkom de tre Fortællinger »Varulven«, »Den levende Døde« 
og »Corsikaneren«, i Formen sluttende sig til de 
»Noveller« (»Kunstberider-Familien« o. fl.), hvormed 
Digteren 1827 have fortsat sin efter Udenlandsrejsen saa 
heldig begyndte moderne Digtning. Endelig saae 1837 
Ingemanns herlige Cyklus »Holger Danske« Lyset. Den 
udgjøres, ligesom »Ahasverus«, af en Række beskrivende
og betragtende Digte af monologisk Art, og den skal
ligesom det jødiske Livsbillede tegne en Folketype i 
individuel Skikkelse, her dog ikke i Straffetilstandens, 
men i Forherligelsens Udødelighed, »som Ridderaandens 
Gjenføder i Middelalderen og i sin nationalheroiske 
Karakter som Nationallivets og Folkeaandens evige 
Gjenføder gjennem Tiderne« (se Fortalen i den samlede 
Udg. af Romanerne). Intetsteds med Undtagelse af Psalmerne 
har Ingemann paa eengang naaet et klarere og dybere Udtryk 
for sin inderste Stemning og sit sublimeste Tankeliv, og 
medens han følger Krønikens Holger gjennem hans Ungdoms- 
og Helteliv, paa hans Eventyrfærd i Nord og Øst, frem og 
tilbage i »det gamle romantiske Land«, forstaaer han hos 
Helten at fastholde noget folkeejendommelig Jevnt, noget 
Frejdigt, Djærvt og Livsfriskt, der betegner Holger som 
Danskeren blandt Karl den Stores Jævninger. Denne 
ejendommelige national-romantiske Grundtone træder os 
imøde strax i det første Digt »Vær hilset, mit gamle 
Fædreland!« og følger os gjennem alle fem Sangkredse i 
Digte som f. Ex. »Ved Lejre græsser nu Faar paa Vold«, 
»Der fløj gjennem Verden en Tanke«, »Jeg stod en 
Vinteraften i Frankernes Land«, »Haand! Du dejlige 
Haand, som leged paa Strenge!«, »Jeg frit mig tumled i 
Verden om«, »I alle de Riger og Lande«, »Jeg saae kun 
tilbage; mig Livets Lyst bortklang«, o. fl.
Dette sidstnævnte Digt, »Holgers Sang om Livet«,
rummer maaske fyldigst og skjønnest Grundtanken,
som leder Storbedriftens Helt og hans Sanger:

Der springer en Kilde ved Livstræets Rod: 
i Verdenshavet strømmer Udødeligheds Flod; 
og Havet ej ældes, og Jordens grønne Ø 
hver Sommer staaer forynget i livsgrønne Sø.

Een Draabe kun af Kilden, hvor først den udsprang! 
Een Blomst kun af Grenen, hvor Livets Æbler hang! 
Og Haaret aldrig graaner, og Sindet bli'er ej tungt;
men Hjertet gløder evig lyksaligt og ungt.

Hvor Livskilden springer, didhen staaer min Hu. 
Hvor Livstræet blomstred, der blomstrer det endnu. 
Se frem, men ej tilbage! - Hvad Sjælen attraaer,
maaske dog engang under Solen Du naaer.

Men naaer under Solen ej  Sjælen, hvad den vil -
saa er der andre Sole og andre Stjerner til.
Og slukkes alle Sole og Stjerner engang -
dog Livets Kilde springer, hvor evig den sprang.

Ingemanns urokkelige Tro paa Livets styrende Magter,
paa en over al timelig Forgængelighed hævet evig
Orden, maatte gjøre ham »det unge Tydsklands« frivole
Negation til en Vederstyggelighed. I det dramatiske 
Digt »Renegaten«, 1838, angreb han denne »vor Tids 
huleste Livsanskuelse« ved at stille den - 
individualiseret i »Zadok med Tilnavn Abdallah,
tilforn kaldet Isaack Jacobsen, ung døbt Jøde og
Renegat, tydsk Flygtning og Eventyrer« - i Modsætning
ikke til den kristelige, men til den blot menneskelige
i en sandhedskjærlig Tyrks Aandsretning. Ogsaa det
følgende Digterværk fører Læserne til Orienten, men
paa en helt anden Vis og til en ganske anden Tid:
det dramatiske Eventyr »Salomons Ring« (1839). Det 
indledes med det lyriske Forspil »Sulamith og Salomon«, 
en af Ingemanns skjønneste Digtrækker, blussende af en 
erotisk Glød, som ellers er højst usædvanlig hos ham, 
men harsin naturlige Berettigelse her, hvor Motiver fra
Højsangen - i hvilken Ingemann, ligesom Herder, kun
seer Fragmenter af Hebræernes Elskovspoesi - skulle
udformes til lidenskabelige Jubel- eller Klagesange
som Udtryk for de orientalske Temperamenters fyrige
Følelser. Med Tabet af Sulamith slutter Forspillet,
og ved Dramaets Begyndelse se vi Kong Salomon som
Adept af den lyse
Magi, i Besiddelse af Seglringen med det
hemmelighedsfulde Tegn, ved hvilken han behersker
Naturen og Dæmonerne; hans Kjærlighed til Sulamith
bliver imidlertid til Motiv for Katastrofen, der
styrter Salomon fra hans Vælde og forvandler ham til
en gammel Tigger, medens Fornægtelsens, Nihilismens
Aand ifører sig hans Skikkelse og Kongedragt og styrer
hans Rige. Igjennem Troen paa Aabenbaringen kommer Salomon 
atter i Besiddelse af den mægtige Ring og aner nu, at dens 
dunkle Tegn peger hen mod en messiansk Fremtid, da 
Kjærlighedens og Sandhedens Aand skal vorde Kjød og bo 
blandt Menneskene.


Ingemanns Bolig i Sorø.

I Fyrrerne udgav Ingemann de to Digtcykler »Skyhimlen« 
og »Stjernernes Symbolik« (1840), Fortællingen »Kunnuk 
og Naja eller Grønlænderne« samt »Folkedandsviser og 
blandede Digte« (1842), »Nye Eventyr og Fortællinger
eller Kakkelovnskrogs-Historier« (1847), »De fire 
Rubiner« (1849), samt i Aaret 1850 »Fire nye
Fortællinger«, (deriblandt den friske »Christen
Bloks Ungdomsstreger«) og en femte Fortælling »Den
stumme Frøken«. Vi indskrænke os til at nævne disse
tildels velkjendte Arbejder, der ikke betegne noget
nyt Trin i Digterens Udvikling, for at standse ved
den Psalmedigtning, som Aar for Aar gik
jevnsides med den øvrige Produktion. Allerede



1822 var der udkommen en Samling »Morgenpsalmer og
Cantater«, efterfulgt 1825 af »Højmesse-Psalmer«,
1837 af »Morgensange for Børn« og 1839 af »Morgen-
og Aftensange« (1889 Jubilæums-Udgave med Billeder af
Carl Thomsen). Særlig hvor det er gjennem Barnemund,
Ingemann lader sin religieuse Stemning udtale sig,
naaer den et zart og dog saa lødigt Udtryk, hvis
Naturlighed ikke skæmmes af nogetsomhelst Søgt i
den Form, han giver den barnlige Andagt; dennes
tillidsfulde Fortrøstning og ved mindste Impuls
paany vakte Glæde over de mødende Fænomener vare just
Grundtræk i Digterens egen rene og barnlige Natur, Man
vil deraf kunne forstaa, at Ingemanns Psalmedigtning
overhovedet har Dinere af Lovsangens og Takkehymnens
Karakter end af den manende Straffetales. I den nu
brugelige Psalmebog vil man finde mange af dem: »Til
Himlene rækker din Miskundhed, Gud«, »Nu titte til
hinanden de favre Blomster smaa«, »Det lufter mildt i
Høst fra Velsignelsernes Hjem«, »Nu vaagne alle Guds
Fugle smaa«, »Dagen gaaer med raske Fjed«, »Glæd Dig,
Zion, glæd Dig, Jord«, »Nu ringer alle Klokker mod
Sky«, »Dejlig er Jorden« o. m. fl. Af ikke optagne
minde vi om Aftensangene »I fjerne Kirketaarne hist«
og »Bliv hos os, naar Dagen helder«.

I det skjønne Sorø levede Ingemann et lykkeligt
Liv ved sin Hustrus Side; ogsaa hun havde den
formende Kunsttrang i sig, men det var mere den
gode Villie end den modne Evne, der talte ud af
de Malerier, som fremstod under hendes i himmelsk
Ultramarinblaat dyppede Pensel. »Hvor var Ingemanns
vinløvrankede Digterbo ved Sorø Sø ikke yndigt med
det dæmpede Lys i Stuerne«, siger FR. HAMMERICH i
sit »Levnetsløb«. »Billedhængt inde fra øverst til
nederst, i høj Grad hyggeligt, naar man bare lod det
blive ved det almindelige Indtryk af en Billedsal og
slap for nøjere at tage Malerierne i Øjesyn. Og nu
Digteren selv med de lange sølvgraa Lokker, Haand i
Haand med sin Ungdoms Brud! Der var sandelig noget af
Filemon og Baucis i den Hytte, trods Fruens Malerier.«
I Sommeren 1847 holdt Parret sit Sølvbryllup ved
hvilken Lejlighed GRUNDTVIG sang til det:

Hil da Eder: Skjald med din Hyrdinde! 
som sad her den lange Sommerdag 
i Løvsalen under Bøg og Linde,
mellem Fuglesang og Harpeslag,

og saa med al Dejlighed for Øje 
og med Øje for al Dejlighed, 
som fra Dybet og som fra det Høje 
til os stiger op og daler ned!



J. C. Hauch.
Af »Nytaarsgave fra danske Digtere» 1837.


Hauch (S. 162—65) var efter sin Hjemkomst fra
Udenlandsrejsen 1827 bleven ansat som Lektor i
Naturvidenskaberne ved Sorø Akademi og giftede
sig Aaret efter. Vi have seet, hvorledes han, sin
Ungdomsbegejstring tro, uden Tøven stillede sig paa
Oehlenschlägers Side, da Heibergs Kritik antastede den
elskede Digter, og hvorledes han navnlig i Fejdeaaret
1830 tog levende Del i Forsvaret; et varmt Digt i
»Fyensrejsen« bragte Oehlenschlägers Tak til »den
ædle Ørn, som med et stækket Ben dog ej har Kraften
tabt i sine Vinger«. Men hvormeget Hauch end var i
Gjæld til den ældre Digter for den poetiske Vækkelse
og de vedvarende Indtryk, han havde modtaget fra ham,
var han dog i sin egen Digtning ingenlunde — som 
saamange mindre Aander — nogen direkte Efterligner af 
ham, hverken i sit Blik paa det tragiske Stof eller i 
sin Diktion; dertil havde Livet skjænket ham for 
selvstændig en Optugtelse og hans Tankeliv for 
personligt et Udtryk. Savner man hos Hauch det Lyse 
og Frie, som altid har en Plads i Oehlenschlägers 
Tragedier, saa følger der med den strengere Alvor 
tillige en personlig vederhæftig Betoning af den 
ubøjelige Villies Enthousiasme, medens en »dyb 
Melankoli, som er Grundtonen i denne Digters
Arbejder, lægger sig for Dagen i en overvejende
Tilbøjelighed til igjennem de poetiske Masker at
udtale bitter

Foragt for Alt, hvad der er lavt og usselt i Livet, og
at fremhæve Skyggesiden af Menneskehedens Livskaar«.

Denne Karakteristik (af POUL MØLLER) gjælder de to 
Værker, som Hauch udgav  samlede kort efter Hjemkomsten,   Sørgespillene »Bajazet« og »Tiberius« (1828). Det er ikke
Dramaer i Ordets Tibenus. sceniske Betydning, snarere
psykologiske Karakteristiker i dramatisk Form; i
»Bajazet« holder ingen enkelt Hovedhandling Interessen
fangen, og i »Tiberius« skildres Titelfigurens indre
Udvikling gjennem et saa langt Tidsrum, at der ikke
kan være Tale om nogen Handlingens Kontinuitet. Hele
Vægten ligger saaledes paa Karaktertegningen, og her
er det, at Hauch er naaet dybere ind i Menneskenaturen
end nogen af sine Forgjængere; ikke mindre end
Bajazet og hans frygtindgydende Modstander Timur ere
Tiberius og Germanicus Karakterbilleder af historiske
Dimensioner. Naar Hauch kan synde imod psykologisk
Rigtighed, er det sjeldnere i de Hovedskikkelser,
som han har Rum til at udmale i deres Fuldstændighed,
end i mindre Figurer, der stundom lidt ensidigt
affærdiges med et umenneskeligt Kvantum Slethed
eller et ligesaa umenneskeligt Kvantum Dumhed, som
hos den tungsindige Digter træder i Stedet for den
friere Humor, han endnu ej mægtede at hæve sig til. -
1829 efterfulgtes de to Sørgespil af Dramaerne
»Gregorius den Syvende«, ligesom de foregaaende 
fremstillende et historisk Vendepunkt i 
Karakteristiken af en enkelt gigantisk Skikkelse,
og »Don Juan«, et temmelig forfejlet Arbejde, hvis
Hovedperson mere er et Abstraktum af moralsk Slethed
end et menneskeligt Væsen; det blev et let Bytte
for den heibergske Sides Kritik, som overhovedet
bebrejdede Hauch Formløshed og et forsømt Sprog, Disse
Anker rettedes ogsaa mod det hyperromantiske Eventyr 
»Hamadryaden«, der, skrevet samtidig med »Bajazet« og 
forelæst paa Tydsk for Tieck i Dresden, først udkom 
paa Dansk i Fejdeaaret 1830 - et Digterværk, som trods 
og med sine Svagheder er en meget ejendommelig Frugt 
af Hauchs romantiske Muse, hvis nære Slægtskab med den 
tydske Høj-Romantik her ret giver sig tilkjende. I sine 
følgende dramatiske Arbejder lagde Hauch for Dagen, at 
han ikke var utilgængelig for Kritikens Bemærkninger, 
thi baade »Carl den Femtes Død«, 1831, og »Maastrichts
Belejring«, 1832, vise mere Hensyn til Dramaets harmoniske 
Helhed, end han før havde iagttaget. Men langsomt
maatte Hauch kæmpe sig frem, inden han naaede
saavidt i Beherskelsen af de dramatiske Midler,
at hans Skuespil kunde staa deres Prøve ogsaa
der, hvor et Skuespils rette Forum er: paa Scenen. 
Tragedien »Svend Grathe eller Kongemødet i 
Roskilde«, 1841, blev vel opført, men kunde ikke 
vinde Publikum for sig, hvorimod Heiberg skrev en
meget anerkjendende Anmeldelse af den, hvori han 
sammenstillede den med »Macbeth« og gav det danske 
Digterværk i Fortrinet i flere væsenlige Henseender. 
Først med det dramatiske Eventyr »Søstrene paa 
Kinnekullen, 1849, brød Hauch saaledes igjennem, 
at  han ogsaa erobrede sig Scenen som Organ for 
sine Tanker; den skjønne Digtning, fra først af 
baaren af  en mesterlig Udførelse, holdt sig 
senere ved sin egen dybe og klare Poesi i mange 
Aar som en fast Bestanddel af Repertoiret.

Men mistvivlende om sit Navns Magt over Publikum
havde Hauch ladet dette Skuespil fremkomme anonymt,
ligesom han ogsaa havde dulgt sig bag Navnløsheden,
da han 1834 aabnede, sig en ny Vej for den digteriske
Produktion ved at slaa ind paa Romanen med »Vilhelm
Zabern, en Autobiografi fra Christian den Andens Tid«. 
Denne populaire Digtform, der jo just paa dette 
Tidspunkt havde vundet og daglig vandt sig talrige 
Venner, samlede endelig den almindelige Opmærksomhed 
om den alvorlige og i Ordets ædledeBetydning fornemme 
Forfatter, for hvem dette var en hidtil ukjendt 
Situation. De to følgende Romaner: »Guldmageren«, 1836, 
og »En polsk Familie«, 1839, forøgede hans Yndest hos 
Læseverdenen, hvorimod »Slottet ved Rhinen eller de 
forskjellige Standpunkter«, 1845, med de aandfulde Domme
over de forskjellige Tidsstrømninger ikke laa det
større Publikums Opfattelsesevne eller Interesse nær
nok. Men hvad enten Øjeblikkets Stemning gik ham med
eller imod, var Hauchs ridderlige og til det Yderste
sanddru Natur altfor højt hævet over alle andre
Krav end dem, hans Kunst stillede, til at han noget
Øjeblik skulde kunne spejde efter Strømmens Retning,
for snildt at følge den, og i hans Romaners strenge
og knappe Holdning, deres sædelige Renhed, deres,
tungsindige Alvor og deres ukunstlede Sprog møde vi 
Elementer, der ikke særlig kunne antages at nyde det brede 
Publikums Gunst; naar denne endda blev det overvejende 
Antal af Romanerne til Del, maatte det øjensynlig ligge i 
den fuldtlødige Poesis Magt over Sindene.
Den fortræffelige, men ikke noksom paaagtede Samling
»Lyriske Digte«, som Hauch udgav 1842 (indeholdende
bl. A. de dejlige Sange af »En polsk Familie«)
Mindedigtet over Christiane Oehlenschläger, Romancerne
»Gustav Adolph«, »De to Øxer«, »Sveitseren« o. fl.),
slutter med et sublimt Digt, »Bekjendelsen«,
i hvilket Hauch betegner sin daværende Stilling som
Digter. Han tilhører ikke Vaarens og ikke Sommerens
skjønne Dage; han »blev henvist til den dunkle Egn i
Skyggen af den sildige Høst«, og derfor »vendte sig
Mange bort fra hans Sang, som fra Vinterstormen og
Høstens Blæst«.

Eet dog trøster mig:
den ydre Glands har mig aldrig bedaaret;
aldrig har Smiger lokket en Tone frem
paa min Læbe.
Heller jeg taug - langt heller -
end jeg hæved min Røst,
naar ej i min Sjæls Dyb Sangen fødtes.
Og gjerne kjøbte jeg min Musas Frihed
med Verdens Glimmer;
med dette Adelsbrev vil jeg smykke min Harpe, 
som ingen Blomster bekrandse.

Et Andet trøster mig end: 
thi jeg stirred paa Tidernes Løb, 
og skjøndt dybt mig smerted Menneskets Kval,
saa følte jeg dog den høje Gjengjældelses Ret,
hvis hellige Finger, 
idet den fælder sit Offer,
over dets Grav 
henpeger paa Evigheden.

Og tidt har Maanens vexlende Skive
skinnet paa min Vej
i det falmede Løv;
og tidt saae jeg Syvstjernen
og den himmelske Svane
blinke med dobbelt Glands
i den mørke Høstnat;
da aned jeg, at der gives Tanker, der,
Stjernerne lig,
ikke lyse for Jorden, men over den.

I Aaret 1846 forflyttedes Hauch fra Sorø til Kiel
som Professor i de nordiske Sprog, Oldtidsvidenskab
og Litteratur. Han udarbejdede her »Die nordische
Mythologie« (Leipzig 1847), men maatte ved Oprørets
Udbrud drage til Kjøbenhavn, hvor han holdt
Forelæsninger over den islandske Sagalitteratur
og 1849 udgav »Saga om Thorvald Vidførle eller den
Vidtberejste«.

Paa dette Sted kunne vi passende omtale Hauchs
Medkæmper i den soranske Fejde, Digteren CHRISTIAN
FREDERIK EMIL WILSTER, født i Kjøbenhavn den 27. Septbr. 
1797. Hans Fader var den rigtbegavede Højesteretsadvokat 
Wilster, der i Slutningen af forrige Aarhundrede forlod 
Hustru og Børn med en engelsk Elskerinde og senere 
eventyrede sig omkring i Tydskland under Navnet Baron 
von Essen, indtil han som mistænkt for Mord
dømtes til femten Aars Fæstningsarrest (se »Der neue
Pitaval«, IX., »Nær og Fjern« Nr. 297). Sønnen blev
Student 1813, tog tre Aar efter juridisk Embedsexamen
med bedste Karakter, senere theologisk Examen med
samme Udfald og 1827 Magistergraden med en Disputats
om den delfiske Apollo. 

Christian Wilster.
Efter en Digterens Enke tilhørende Silhouet.

Han var i 1820 med til at
stifte Studenterforeningen, for hvilken han Aaret
efter skrev sin Afhandling »Om Genifeberen«. 1822 
blev han Adjunkt i Sorø og nogle Aar efter Lektor 
ved Akademiet i græsk og engelsk Sprog og Litteratur. 
Sin første lille Samling »Digtninger« udgav han 1827, 
den anden udkom 1831 og den tredie — i hvilken Vers-
Polemiken med Heiberg saavelsom den ovennævnte 
Afhandling ere optagne — efter hans Død 1840.

Det bekjendteste af Wilsters Digte er sikkert »Ludvig
Holberg« (»Før var der knap skrevet paa Dansk en Bog«). 
Af den øvrige, ikke meget omfattende Produktion kan fremdeles

nævnes Digtene »Den Undvegne«, »Bonden og hans Søn«
(»En Bondeknøs, som hedde Hans«), »Eleonore Ulfeld«,
»Dag og Aften« (»Dagen gaaer saa langsomt hen«) og 
»De første Prygl, vi i Skolen fik.«

Chr. Wilsters Haandskrift.
Af  Originalmanuskriptet til Digtet »De gamle Melodier».

Varigst Fortjeneste har Christian Wilster indlagt sig 
ved sine Oversættelser af græske Klassikere. Han skred
til dette Arbejde vel forberedt ved metriske Studier,
om hvilke hans Undersøgelser »Om Hexametret og dets 
Behandling i det danske Sprog«, 1833, og »Om Kvantitet 
og Accent«, 1834, bære Vidne. 1836 udkom Oversættelsen 
af Homers Iliade, Aaret efter fulgt af Odysseen, begge 
saavel i poetisk som i sproglig Henseende ypperlige 
Arbejder, hvilke den tydske Kritik endog har stillet 
over Voss' Oversættelse. Herefter tog Wilster fat paa
Fordanskningen af Euripides, af hvis Tragedier han
naaede at faae syv fuldendte; under Arbejdet paa den 
ottende overvældedes han af den Legemssvaghed, der længe 
havde truet hans Liv, og døde den 11. Januar 1840. 
Oehlenschläger skrev et Mindedigt over denne sin tro 
Tilhænger — »han, som bevæged sig kjæk og stærk i 
homeriske Velklang«.

Ikke til den soranske Kreds kan man henregne Chr. 
Bredahl (S. 175-80) - han var baade personlig og i 
sin Digtning for selvstændig til at lade sig 
indregistrere i nogen Kreds - men til den soranske 
Environ hørte han ialfald som Parcellist paa 
Akademiets Gods. I økonomisk Henseende var hans
Stilling saa sørgelig, at der i 1831 maatte udgaa en
offentlig Opfordring til at hjælpe »en Digterbroder af
Ewald i ligesaa trykkende og kummerfuld Stilling«, som
var nærved at segne under det groveste materielle Tryk
»paa Holbergs Grund som i hans Akademis Paasyn«. Baade
Kongen og Private traadte hjælpende til, og for en
Stund var den værste Nød fjernet. Bredahls aandelige
Selvstændighed kunde Trangen ikke kue. Som han nogle
Aar tidligere fra Fornuftklarhedens Stade havde
polemiseret imod Mysticismen i Romantiken (S. 179),
saaledes protesterede han nu i den digteriske
Inspirations Navn mod litteraire Fænomener, som han
ikke kunde forsone sig med: mod Gjengangerbrevenes
Kunsttheori i Digtet »Fra gamle Gumba«, 1832, mod 
Hverdagshistorierne i »En Hverdagshistorie af Mads
Klister, Bogbindersvend«, 1842.

De »Dramatiske Scener« havde Bredahl 1832 fortsat
med den femte Del: »Kejser Glomer«, og bragte dem 
Aaret efter til Afslutning med sjette og sidste Del: 
»Saaledes gik det tilsidst«. Nogen vid Læsekreds 
erhvervede disse senere Bind sig ligesaa lidt som de 
foregaaende; deres storslaaede Pathos maatte vel 
gribe en poetisk modtagelig Læser og deres dybe Humor 
fylde ham med bevæget Deltagelse i Digterens 
Stemningsliv, men disse Indtryk svækkedes saa igjen 
af det Kolossalt-Groteske i adskillige Optrin og 
Udtryk, af det haabløst Mørke i Grundtonen og af den
utilfredsstillende fragmentariske Karakter, som var 
ejendommelig for denne Digtning. HAUCH, hvis
alvorsfulde Natur havde Elementer tilfælles med
Bredahls, har i en sympathetisk Kritik 1840 paavist
de Mangler hos Digteren, der staa i Vejen for den
fulde Tilegnelse af hans Poesi. Han henregner til
dem en vis Abstraktion, der stundom gjør hans
Skildring gjenstandsløs. »Undertiden kommer en
prækende moralsk Forbitrelse frem, der mangler det
konkrete Indhold, og der desuden støtter sig til
en forældet Tingenes Orden, da et større Tryk fandt
Sted fra Godsbesiddernes Side med Hensyn til deres
Undergivne. Ja Handlingen i disse Scener er som 
oftest grundet paa en
demomokratisk Forbitrelse mod en hovmodig Adel, mod en
hykkelsk Gejstlighed, mod en pengegridsk Handelsstand
og mod egennyttige, koldhjertede Hofmænd, der stille
sig mellem Folket og Regjeringen og forvanske Forholdet 
mellem begge. Paa Repræsentanterne for denne Slethed er 
Digteren saa forbitret, som om han var en rød Republikaner, 

C. Bredahls Haandskrift


og han formaaer neppe at finde Farver, hvormed han kan male 
dem saa sorte, som han ønsker det. Men netop disse altfor 
sorte Farver skade Maleriets Sandhed; thi saa abstrakt 
træder sjelden det Onde frem, det er sjelden saa blottet 
for al Ret i sine egne og sit Partis Øjne, som det her 
vises; det har idetmindste sit subjektive Standpunkt, 
hvorpaa det kan bedrage og blænde sig selv. Dette 
subjektive Standpunkt viser Digteren os kun sjelden, han 
minder derfor ofte om Dramaets Barndom, hvori det Onde og 
det Gode, det Sorte og det Hvide ganske skarpt modsattes
hverandre, uden at man tog Hensyn til de mangfoldige
Farvespil, Nuancer og Overgange, som ere nødvendige
for at give Livsbillederne deres Mangfoldighed.«
Men til Gjengjæld fremhæver Hauch saa »Hjerteslaget«
i denne Digtning, hvor det paa enkelte Steder bliver
saa stærkt, at det klinger hørligt igjennem. »Disse
Steder faae da en

ejendommelig Betydning j idet vi vel mærke, hvorledes 
det hele Menneskeliv med sin korte Fryd og lange Smerte
spejler sig i det Individuelle hos Forfatteren. Vi
føle saaledes, at det ikke blot er det enkelte
Menneskes Skjæbne, men den hele Verdenstragedie,
der har sat Digterens Sjæl i Bevægelse, og dette
udbreder en grandios Vemod, en høj Værdighed over
hine Glandspunkter, som ufejlbarlig maa gribe enhver
poetisk Natur.«

Et noget større Almenkjendskab blev Bredahls
Dramatiske Scener til Del, da Samfundet til den
danske Litteraturs Fremme 1855 udgav dem i en med
Forfatterens Samtykke forkortet Skikkelse i tre Bind,
besørgede af F.L. LIEBENBERG.

Paa Theatret prøvede Bredahl sin dramatiske Evne
med Tragedien »Knud Svendsøn« (1849), der dog
ikke kunde holde sig paa Scenen. Han har endvidere
skrevet Dramaet »Sultan Mahmuds Pilgrimsgang« (1847)
og Tragediefragmentet »Sokrates« i Aarbogen »Gæa«
1846. Bredahl døde i sin Bondegaard deri 16. Januar
1860. I »Dansk Maanedsskrift« 1864 har KR. ARENTZEN
fortalt hans Ungdomshistorie. Se ligeledes »To
Digtere« af O. BORCHSENIUS, 1886.

Ved Begyndelsen af dette Tidsafsnit finde vi Poul
Møller (S. 165-68) i Kristiania som Professor i 
Filosofi og som nygift Ægtemand. Han følte sig 
meget lykkelig ved sit Hjem og sin Virksomhed, 
men i Længden blev dog det trange Liv i den lille 
Hovedstad for monotont ved sin Mangel paa de 
aandelige Impulser, som Digteren havde været i saa 
livlig Berøring med i sit Fædreland. »Der var
meget, han vidste at sætte Pris paa hos Normændene,«
siger hans ældste Biograf, »og han stod i mange baade
nyttige og behagelige Forbindelser med Venner, som
elskede ham og hvem han ogsaa af Hjertet var hengiven;
men han savnede Mildhed og Varme i det aandelige
Klima deroppe; Normændene vare ham i det Hele taget
altfor strenge og afsluttede i faste Former, og deres
Statsforfatnings Klippe kan vel, efter hans Synsmaade
af Livet, have forekommet ham at have sine Isbræer,
som forøgede Kulden rundtom og stundom bragte
Gemyttets levende Kilde til at stivne.« I Norge
skrev han af Poesier kun et Par Lejlighedsdigte og
det lille Lystspil »De opdigtede Historier«. Da der
i 1833 tilbød sig Lejlighed for ham til at ombytte den
filosofiske Lærestol i Kristiania med en lignende i Kjøbenhavn, 
greb han med Glæde Tilbudet. Ved Fædrelandets Universitet


Poul Møller paa Dødslejet.
Efter en Gipsmaske, tidligere i Kapt. Agerholms Eje.
fortsatte han med megen Iver de grundige Studier,
han alt i nogle Aar havde drevet og ved Hjælp af
hvilke han navnlig erhvervede sig et dengang næsten
enestaaende Kjendskab til Filosofiens historiske
Udviklingsgang. Hegelianismen, som da var omtrent den
eneste godkjendte Lære, var han nøje fortrolig med,
men vendte sig tidlig fra den, fordi dens Formalisme
og dens kunstlede Terminologi ikke tilfredsstillede
hans positive, mod Anskuelsen rettede Aand. Men
medens Poul Møller havde den Tilfredsstillelse af
sin videnskabelige Gjerning, som en stedse voxende
Tilhørerkreds ydede, bleve hans sidste Leveaar
hjemsøgte af Sorg og Savn. Han maatte give møjsommelig
Skoleundervisning, for at supplere sine Indtægter;
i Aaret 1834 døde hans smukke unge Hustru Betty
Berg, Datter af en fynsk Landmand, og den huslige
Lykke i et senere indgaaet Ægteskab med den afdødes
bedste Veninde Eline von Bülow skulde han ogsaa kun 
nyde i kort Tid. Thi Døden havde alt mærket hans
kraftige Skikkelse; asthmatiske Lidelser nedbrød med
ubarmhjertig Hast hans tidligere frodige Sundhed,
og hvor udholdende han end kæmpede mod Sygdommen,
maatte han dog omsider trække sig tilbage fra
alle Forretninger. Den 13. Marts 1838 endte denne
sandhedssøgende, ærlige og over al Usundhed hævede
Aand sin jordiske Tilværelse,

Det er just disse Egenskaber, der mere end nogen
anden præge Poul Møllers videnskabelige og poetiske
Forfatterskab. Af det førstnævntes Kreds nævne
vi de tre Grupper Strøtanker som Vidnesbyrd om
Udstrækningen af hans Tænkning, fremdeles hans Udkast
til Forelæsninger over den ældre Filosofis Historie,
Betragtningerne om at fortælle Børn Eventyr, om
populaire Ideers Udvikling og om Muligheden af Beviser
for Menneskets Udødelighed, samt de fragmentariske
Afhandlinger om Begrebet Ironi og om Affektation. At
Poul Møllers digteriske Arbejder i Prosaform er det
betydeligste desværre ogsaa kun et Brudstykke, nemlig
den ufuldendte Novelle: »En dansk Students Eventyr«, 
hyppig kaldet efter Hovedpersonen »den krøllede Frits«, 
i sit kjærnesunde Lune, i sin ædruelige Humor et Udslag 
af Digterens nøje Sammenhæng med den nationale Aands 
bedste Elementer. En hjemlig Duft af varmt Sommerliv 
omgiver disse Skildringer af Studentersamlagene paa 
Strandvejen, af det jevne Liv i Møllekroen, 
Jagtglæderne paa de tidlige
Morgen udflugter og Familien paa Ravnshøj, og 
kostelige Typer som den uforglemmelige »Licentiat«, 
den cynisk-filistreuse Jens Hansen, den jagtelskende
Møller, den med al sin Nøgternhed saa brave Bertel
og den romantiske Vagant Frits selv bringe Liv i
den fragmentarisk fortalte Handling, indtil denne
desværre faaer en brat Død midt i en ufuldendt
Sætning. Et Hovedafsnit af VlLH. ANDERSENS Bog
om Poul Møller gaaer ud paa af denne Novelles
Tilblivelseshistorie og Indhold at drage prægnante
Linier til Forfatterens aandelige Fysiognomi. -
Et komisk Mesterstykke af mindre Omfang, men af
ikke mindre rigt strømmende Lune, har Poul Møller
skjænket os i sin med qvasividenskabelig Grundighed
gjennemførte »Statistiske Skildring af Lægdsgaarden
i Ølseby-Magle«.

Hvis det er et Kriterium for god dansk Poesi, at den
fastholder Kravet til en vis blufærdig Jevnhed Side om
Side med Skjønhedskravet, at den skyer det Opstyltede
og opnaaer de største Virkninger med de naturligste
Midler, saa har Poul Møller, trods sin Digtnings ringe
Omfang, Plads blandt vore ypperste Poeter. Det er ikke
Stuestemninger, men det friske Livs Impulser, der
møde os i hans Digtning, ikke en konstrueret Natur,
men Selvsynet, Blikket for det Betydningsfulde i det
ganske Smaa som i det Store. Man læse f. Ex. hans
»Aprilsvise« med dens saa jevnt, og dog saa
stemningsvækkende gjengivne Naturiagttagelse:

Nu har Viben Æg, 
Pilen dygtig Skjæg, 
og Violen smaat paa Volden pipper
Gaasen sine Smaa
lærer flittig gaa,
Skaden vindigt med sin Hale vipper;

eller i Digtrækken »Scener i Rosenborg Slotshave«
Monologen »En Rekonvalescent« med dens ligesaa
kunstløse Objektivering af en Situation, hvori dog
saamegen Stemning er indesluttet:

Ud i det Grønne nu jeg flytter 
fra den forhadte Lænestol, 
og med min svage Haand beskytter 
mit Øje mod den blanke Sol.

Skjøndt evig ung Naturen smyktes 
faur, som en Jomfru, hver en Vaar, 
den aldrig mig saa yndig tyktes 
som nu, da Liv jeg atter faaer.

Jeg seer igjen den danske Sommer 
og aander Løvets friske Duft 
og hører, Fluesværmen brummer 
højt i den rene Foraarsluft.

Hist over Spiret Solen sejler, 
mildt leer den til den blege Mand, 
den sig i mine Knapper spejler 
saavelsom i det klare Vand;
eller i samme Cyklus »En Moder med sit Barn«:


De nysseligste Hænder smaa, 
dybt i min Barm sig bore,
med Streger i og Negle paa 
saa fuldt som andre store.


Man kommer uvilkaarlig ved denne ædle Simpelhed til 
at tænke paa Goethes Digtning, der er saa vidunderlig 
stor, just fordi den ikke l

Poul Møllers Haandskrift.
Af et hidtil utrykt Rimbrev til Fru Rahbek, dateret Kjøbenhavn den 2. December1822.
Originalet findes i det St. kgl. Bibliothek (den Abrahms'ske Haandskriftsamling).

ader det Smaa glide sig 
uændset forbi; om Slægtskab med Goethe mindes man 
overhovedet hyppigt hos Poul Møller, saavel i frejdige 
Stemninger som i Digtene »Farvel min velsignede Fødeby!« 
og »Min Fader mig tog fra min Moders Kind«, som i den 
mere strengt holdte Stilførelse i et Digt som »Revuen«. 
Hvad der yderligere fremkalder Sammenligningen, er den 
mesterlige Sprogkunst hos begge Digterne, særligt den 
naivt-kunstfulde Sikkerhed, hvormed det naturlige Udtryk 
som af sig selv falder


dem i Pennen og dog virker ved Nyhedens Overraskelse,
fordi den Læsendes Tanke, forvænt ved lyriske
Traditioner, havde ventet det Konventionelle
snarere end det Naturlige. Just ved Sparsomheden i
Billedanvendelsen faae disse Digteres Skildringer
Livets egen sunde Farve. Hvor vil man f. Ex. finde
større malerisk Kraft end i Poul Møllers Billede af
den gamle, forfaldne Borg i Nattetimernes Ensomhed
(»Et Blad af Dødens Dagbog«):

Paa Borgens Tag bevæged Ravnen sig 
i en urolig Drøm. Den gled med Foden; 
den skarpe Klo, de stærke Vingeslag 
paa Kobberpladen rasled.  Selv hos Svalen,
hvis Børnekammer klinet var paa Skiven 
af Taarnets rustne Sejerværk, blev Støj; 
paa Viserens Landevej det lodne Kuld 
opspærred Gabet højt og peb i Søvne.

Eller hvor er en monumental Bygning fremtryllet i 
saa  brede Træk og med saa daglyse Farver som i 
Begyndelsesstroferne til det malmfaste Digt
»Kunstneren mellem Oprørerne«, uden at der er nogen
Ordenes Overdaad at anke paa:

Der staaer en brunlig Bygning 
ved Stadens bredeste Plads, 
med et Spir paa sin Rygning 
og Ruder af farvet Glas. 
Beskedent i et Hjørne 
den dølger sin tykke Mur. 
Paa dens Gavle ligge Bjørne 
med Tigere paa Lur.

Kastanietræer spænde 
for Muren en løvrig Rad; 
tungt Vaarzefyrerne vende 
det femfingrede Blad. 
Igjennem de gyngende Grene 
Solstraaler til Salen gaa 
og stænke paa Gulvets Stene 
med Sølvstjerner smaa.

Dette pragtfulde Digt blev Poul Møllers sidste. 
Det viser Digterens polemiske Stilling til de
billedstormende social-politiske Bevægelser, der
vare oppe i Tiden - dets Rythmer ere selv som Slag
af den Herkuleskølle, hvormed den gamle Kunstner i
sin Bærsærkergang slaaer ned imellem »to frisindede
Drenge og en lam Redakteur«.

Det Billede, som J.M. Thiele har givet af sin
Ungdomsven (S. 168), kan suppleres med det Indtryk,
Johanne Luise Heiberg modtog af ham under hans
jevnlige Besøg i hendes nystiftede Hjem. »Iblandt
vore Venner var ogsaa Poul Møller«, fortæller hun
i sine Erindringers første Del. »Denne geniale
og eiendommelige Personlighed interesserede mig
meget. Jeg har aldrig i mit Liv truffet paa Nogen, der 
i høiere Grad bar Præget af Sandhed i Tale og Væsen. 
Alt hvad der blot strejfede henimod Affektation, var ham 
en Vederstyggelighed, og han havde saa fine Sandser i
denne Retning og et saa skarpt Øie herfor, at end
ikke den mest skjulte Nuance heraf undgik hans
Blik; maaske gik hans Mistænksomhed i denne Retning
undertiden for vidt. Han var fuld af skarpe, fine,
ironiske Bemærkninger over Menneskenes Daarligheder;
disse bleve imidlertid stedse fremførte med saamegen
Humor, Godmodighed og Gemytlighed, at det var en
sand Forfriskning at belæres af hans psykologiske
Iagttagelsesevne. Ofte havde jeg en Følelse af,
at jeg ligeoverfor ham stod for en sjælelig Dommer;
han ængstede mig næsten, og dog havde hans Omgang og
hans fine Tone - der ikke bestod i den, man tænker
sig hos en Kammerjunker - ikke dette ydre Slebne, men
den Dannelsens Finhed, i hvis Nærhed man er tryg mod
alt Raat og Udelikat, en stor Tiltrækning for mig«.

Poul Møllers Levnet, med Finhed og Sympathi fortalt
af den senere Rektor i Viborg F.C. OLSEN, er optaget
i alle de tre, nu udsolgte, Udgaver af Digterens
»Efterladte Skrifter«, saavelsom i det 1873 udkomne,
af CHR. WINTHER besørgede Udvalg. 1891 udgav P. HANSEN
med en Indledning et Udvalg af »Poesi og Prosa af Poul
M. Møller«. Den sidste Udgave, ligeledes et Udvalg,
er med megen Kyndighed og kritisk Sands besørget af
Digterens Biograf VILH. ANDERSEN, hvis Monografi
»Poul Møller, hans Liv og Skrifter«, tidligere er
nævnt som et af de betydeligste Arbejder i nyere
dansk litterair Kritik og psykologisk Analyse.

Det var efter Poul Møllers udtrykkelige Ønske, at hans
»Broder« Chr. Winther besørgede allerede den første
Udgaves poetiske Del. De vare, hvad man kalder 
»sammenbragte Børn«, idet Enken efter Pastor Winther i 
Fensmark, en Landsby i Præstø Amt, fire Aar efter sin 
Mands Død ægtede Sognepræst, senere Biskop Rasmus Møller 
fra Lolland, hvis Søn Poul allerede fra 1810 af i 
Nykjøbing Latinskole havde været Kamerat med den to Aar 
yngre Rasmus Villads Christian Ferdinand Winther, der 
var født i den sydsjællandske Præstegaard den 29. Juli 
1796 - i »Aarets rige, varme Hjerte«, som han selv 
engang har benævnt sin Fødselsmaaned. 1815 blev han 
Student, først 1824 theologisk Kandidat; et 
ungdommeligt muntert Studenterliv, en livlig Deltagelse 
i Hovedstadens elegante Selskabelighed og de af begge 
fremkaldte første poetiske Ydelser ligge mellem disse 
to Aarstal. Som Alumnus
paa Regensen skrev han 1819 sit første trykte Digt,
der indledede Studenterforeningens Stiftelse, Sangen
»Her under Nathimlens rolige Skygge« med det saa
ofte begejstret sungne, men til andre Tider ogsaa
malitieust kritiserede Omkvæd:


Herrer vi ere i Aandernes Rige,
vi er den Stamme, som evigt skal staa!


Til Blade og Tidsskrifter ydede Chr. Winther jevnlig
poetiske Bidrag, og hans Navn var allerede fordelagtigt 
kjendt, da han 1828 udsendte sin første Samling »Digte«, 
udgivne paany i 1832 i forøget Skikkelse som »Digte, 
gamle og nye«, og senere i endnu fem Udgaver. Hvad der 
betingede denne Digtsamlings store Yndest hos Publikum 
var fornemmelig den Del af den, som under Fællestitlen 
»Træsnit« bød en Række landlige Genrebilleder af Fortid 
og Nutid, alle komponerede over Elskovsforholdet mellem 
Kvinde og Mand, stundom et mørkt og dystert, men hyppigst
af en lys, idyllisk Karakter, stemmende med den milde og 
fredlyste landlige Natur, i hvilken Handlingen var henlagt. 
Thi — som det hedder i den indledende »Vignet« —


Christian Winther.
Tegnet af Monties til »Nytaarsgave fra danske Digtere»
1835.


Scenen, er den ikke smuk? 
Ak, under Løvets Bue 
der lyder dog et Elskovssuk 
mer kjønt end i en Stue. 
Husk paa, at Nattergalens Hjem 
er mellem Løv og Grene,
paa Landet svulmer Rosen frem 
og Lilierne de rene;
Violen venligt leger Skjul
ved Bækkens klare Vove,
og Solen vælter blank sit Hjul
højt over tause Skove;
af Maanens ømme Øjekast
kan Slettens Pige lære —
jo, her staaer Amors Tempel fast,
hvor kan det andet være?

Endnu den Dag idag have disse »Træsnit« - især enkelte
af dem: det ridderligt rene »Henrik og Else«, den
skjelmske Idyl »Erik og Ellen«, Humoresken »Jacob
og Lone« - bevaret deres Æresplads i vor poetiske
Litteratur, deres foretrukne Stilling i Folkets
Kjærlighed, skjøndt Tiderne have forandret sig og
Smagen med dem. Medens senere Dages Litteratur har
taget Solforgyldningen af det landlige Liv og viist
os, at Bondens Arbejde ikke er saa lystig en Leg,
hans Kjærlighed ikke saa romantisk en Stemning,
Husmandshjemmet ikke helt saa pynteligt, Pigens Haand
ikke slet saa lille og hvid og hendes Linned en Nuance
grovere og graaere end den balletmæssige Properhed,
hvormed det kostumerer hende i »Træsnittene« - saa var
det for den Samtid, der saae disse Digte fremkomme,
just deres Natursandhed og Kostumetroskab, der
udgjorde deres store Tiltrækning. Hvad Litteraturen
tidligere havde ydet i lignende Genre, f. Ex. Thaarups
dramatiske Idyller, var jo i Tone som i Handling
kun for Tøjblomster at regne i Sammenligning med
den Paalidelighed, der var saa tiltalende hos
Chr. Winther, fordi den altid betjente sig af
det nærmest liggende, det naturligste Udtryk og
forsmaaede alle Hyperboler og Parafraser for i jevne
Ord at fremstille den jevne Virkelighed, saaledes
som Digterens og Tidens Øje opfattede den. Naar
P.L. MØLLER udtaler om Chr. Winther, at han »ved sit
Exempel og den Yndest, hans Digte have vundet, egenlig
kan siges at have konsolideret Bevidstheden om den
sande lyriske Diktion«, saa tager denne Uddannelse af
Smagen allerede sin Begyndelse med Landskabsbillederne
og den erotiske Lyrik i »Træsnittene«; de vare
for deres Tid Virkelighedsbilleder af en hidtil
ukjendt Sandhed, opfattede af Digteren paa nærmere
Hold end nogen tidligere bucolisk Poesi i vor
Litteratur, ikke at tale om den poetiske Skjønhed,
der gjennemtrænger dem, deres ægte danske Sprogtone,
det smidigt behandlede, indsmigrende Versemaal,
som Winther senere har benyttet til saamange af
sine ejendommeligste Poesier, altid med uforlignelig
Beregning af Rythmens allerzarteste Virkninger.

Efter et nydelsesrigt Ophold i Udlandet, mest i
Italien, udgav Chr. Winther 1835 »Nogle Digte«. Som 
det saa ofte gaaer: at en Forfatter ved selve sit første 
Arbejde bestemmer den Art af Forventning, hvormed man 
modtager hans følgende, saaledes ogsaa i dette Tilfælde. 
Af »Træsnittenes« Digter forlangte man Træsnit
og var iierfot tilbøjelig til at overse, at denne nye 
Samling, idet den bød paa andre Former, saa langt fra 
betegnede en Tilbagegang, at den endog for en mere 
uddannet Smag viste Fremgang baade i Livssynets Modenhed 
og i Beherskelsen af den poetiske Fremstilling. Dette 
gjælder især saadanne Behandlinger af det moderne 
Selskabsliv som Digtene »De to Cousiner« og »Annette«, 
for ikke at tale om den i sin Form ganske selvstændige, 
i fyndige Træk mesterligt fortalte historiske Anekdote 
»Ringens Indskrift« eller det i sin Art ikke mindre 
fortrinlige lyrisk-skildrende Digt »Sjælland«:

Jeg synger, som jeg kan 
men ej altid, som jeg vil -
jeg veed det, Venner! tidt 
var falsk mit Strengespil:
men vandt jeg blot et Haandtryk,
et blaaøjet Smil,
saa takked jeg Vorherre -
og lod saa staa til,

efter hvilken subjektive Intimation Digteren med
Kjærlighedens Begejstring besynger sin skjønneste
Plet paa Kloden, Øen med de grønne Skove, som helde
ned mod Søens Rand, medens

den sommerglade Lærke 
hun kvidrer højt i Luft,
og Jordbærret krydrer 
Skovsletten med sin Duft -

et Sommerbillede af dansk Natur, saa blødt i Linier,
saa lifligt af Farve, som kun denne store Kunstner
kunde male det Landskab, hans Sjæl var forelsket i,
og i hvis Jord han ønskede engang at faae sit Legeme
stedet til Hvile:

Naar Alting er til Ende 
og Natten stunder til, 
naar slukket er i Mulmet
Livssolens Straalespil -
ak, kunde jeg da lægge 
til Ro mig i din Eng, 
dit Grønsværtæppe trække
over mig og min Seng!

Det er, som om Berøringen med Fædrelandets Jord
her tilbagegiver Digteren, hvad Rejsens Erfaringer
maatte have berøvet ham af Sjælens Karskhed. Thi
var Chr. Winther i de sidst forløbne Aar modnet som
Kunstner, saa var denne Modenhed ikke erhvervet, 
uden at en vis Bitterhed og Livslede havde trukket
sine strammie Linder i hans Digterfysiognomi. Var
hans Strengespil end ikke nogensinde »falsk« af Mangel
paa Øre, saa var det i denne nye Digtsamling stundom
forsætlig disharmonisk, som i det skurrend Brud,
hvormed Handlingen i den ellers saa fuldt følte




Romancecyklus »Annette« afskjæres uden nærmere
Forklaring. Naturens Sanger havde skuet den store
Verden ind i dens blaserte Ansigt, og Tidens
»Weltschmerz« havde, med personlige Oplevelser
til Støtte, fejret sine Orgier ogsaa i hans
Hjerte. Ligeledes i de senere Samlinger bære
adskillige Digte tydelig Præget af denne fornemme
Livsironi i den Periode af Digterens Udvikling,
da han med Verdensmandens Erfaring, som Den,
der havde gjennemskuet alle Illusioner, med
Forkjærlighed skildrede det elegante Samfunds indre
Sønderrevethed, der, som Konveniensen fordrede det,
kun gav Smerten dæmpet Lyd, at alene de Indviede
maatte ane den: i »Sang og Sagn« (1839) Digtene
»En Novelle« og »Ravnens Kvide«, i »Digtninger«
(1843) »Fjeldvandring ved Badet«, »Bægeret«, »I et
romersk Osteri« o. fl. Overlegne som disse Digte
ere i deres Benyttelse af Emnet, fuldendte i deres
Form - hvilket først og fremmest gjælder om en saa
mesterlig Fortælling som det sidstnævnte Digt - naa
de ved Modsætningen mellem den diskrete Meddelelses
Verdenstone og det Disharmoniske i Stoffet just den
tilsigtede Effekt - Fortvivlelsen comme il faut. Og
hvad Digterens Kunst angaaer, kan det endnu bemærkes,
at han her, efter sin Ungdomsdigtnings lyriske Expansion,
har tilegnet sig en mærkelig plastisk Form-Evne,
som med faa Greb formaaer at lade den levende,
individuelt prægede Skikkelse træde frem. Ikke
mindst har Chr. Winther lagt denne Evne for Dagen
i sine prosaiske Fortællinger og Noveller, hvis
sproglige Fremstilling paa sin Vis er ikke mindre
beundringsværdig i sin ædle Simpelhed og sin ægte
nationale Tone end hans metriske Arbejder. 1839
udkom »To Fortællinger« (»Et Rejse-Eventyr«
og »Hesteprangeren«), 1843 »Fire Noveller«,
hvor det bizarre Stofvalg træder grellest frem i
»Skriftestolen« og »En Hævn«, medens »En Aftenscene«
med sin mere stilfærdige Stemning er en sjeldent
kunstfærdig sleben Perle af dansk Prosadigtning.

»Digtninger« 1843 indeholdt de første af de lyriske
Digte »Til Een« som senere i Tidens Løb voxede til 
en anseelig Samling. Det er sin intimeste Historie, 
Chr. Winther her indvier os i, med Iagttagelse af al 
mulig Diskretion selvfølgelig, men dog saa tydeligt, 
at vi uden Vanskelighed følge dens Gang fra Stadium 
til Stadium og vinde Indblik i en Del af de personlige 
Stemninger, hvis Skygge hviler over den nys omtalte 
Periode af hans Liv.
Digtene ere Kjærlighedskvad, henvendte til Den, der
fra nu af skal være hans Sangs eneste fulde Medvider;

Hverken Verden eller Du 
skal rigtig faae at vide,
hvad mit Hjerte før og nu 
har lidt og maa lide;
men hver vemodsfulde Klang, 
som røber min Smerte,
og hver en Sorgens Sang, 
som fødes af mit Hjerte,
hvert Billed og hvert Blad, 
hvert Suk og hver Tanke,
som jeg sorgfuld eller glad 
paa min Vandring kan sanke, 
skal Dig evig høre til, 
som jeg selv er dit Eje, 
til mig Døden føre vil 
fra Smertens Torne-Leje;
til i Evighedens Glands, 
som alle Længsler stiller,
er opløst den Dissonans, 
som her os grumt adskiller!

Lidenskabeligt blusser Kjærlighedsflammen i de
tidligste af disse erotiske Digte. Den Elskede er
bunden til en Anden, og Tanken herom gjennemkrydser
som ildevarslende Lyn den blytunge Himmel:

Falmede Farver! - min Pensel jeg slipper - 
Billeder svage - min Griffel er brudt - 
Strengene tie - min Stemme mig glipper. 
Taushed er Alt - - -

Til andre Tider falder Følelsen til Ro, Stemningen
suger Næring af den mindste Erindring om den Elskede;
men just Mindet vækker Savnet tillive paany, og
naar Digteren udmaler sig, hvor indholdsrig Nutiden
kunde være, eller drømmer om en Fremtidslykke,
der har alle Hindringer bag sig, da seer han atter
med bevæget Sind, hvor langt han er fra Maalet,
og utaalmodige Greb i Strengene afløse de mildere
Toner. Saaledes udtømmer dette Kjærlighedens Credo
sig i Stemningslivets hele Skala, fra Sukket
til Skriget, fra den stille Beskuelse til den
jublende Besiddelse. I Aarenes Løb, omtrent lige
til Chr. Winthers Død, forøgedes denne Digtrække,
men det ligger i Sagens Natur, at de senere Digte,
der besynge Huslivets Lykke, ikke eje de førstes
lidenskabelige Glød; enkelte af dem have vel endog
noget af den periodisk tilbagevendende Anlednings
Mathed. De ere mere end halvandethundrede i Tallet;
her nævnes som nogle af de ejendommeligste »Kunde jeg
Roser male«, »Jeg gik mig i Skoven saa ensom en Gang«,
»O, lad ej svinde Timen unyttet bort«, »Hverken Konge
eller Dronning har jeg sjunget til endnu«, »Hil Dig,
min Vandrings Lys!«, »Skulde der komrne den Tid«,
»Der var Roser i
Frk. Ida Winther.Frk. Sidenius.Fru Julie Winther.Chr. Winther.

Chr. Winther i Rom.

Efter et C. A. Reitzel tilhørende Maleri af P. C. Skovgaard.

Dale og Violet bag Hæk«, »Naar Dagen er bortgangen«,
»Natten var mild og kjær« o. s. v.

I Slutningen af Fyrrerne udgav Chr. Winther endnu
et Bind »Lyriske Digte« (1849). Skjøndt hans største
Digtning, den, hvori alle hans poetiske Personligheds
ypperste Sider have forenet sig til Samarbejde paa
en enkelt, afsluttet Opgave, først saae Lyset i det
følgende Tidsrum, stod Chr. Winther dog forlængst
i vor Litteratur som den ubetinget første Lyriker,
der i frisk og ærlig Naturgjengivelse, i den erotiske
Stemnings Fylde og Finhed og i begge disse Elementers
Forening til Romancedigtning havde ydet noget Nyt og 
noget Uovertræffeligt. »Chr. Winther har ved en 
digterisk Erobring skjænket vort Folk et stort 
Omraade af dets egen Natur, som det endnu ikke 
aandeligt havde taget i Besiddelse«, siger G. BRANDES 
i sin Afhandling om Digteren (»Danske Digtere, 
Karakterbilleder«, 1877). »Han har seet paa disse 
vore Naturomgivelser med saa poetisk og originalt et 
Blik og har opfattet dem saa sandt og simpelt, at vi 
nu Allesammen se med hans Øjne og Ingen af os kan 
udmaale, i hvor stor en Gjæld vi ere til ham derfor. 
Det synes en let Sag at have Øje for Skjønheden i en 
Natur, der er saa lidet hemmelighedsfuld, saa klar 
og aaben som vor. Det synes saa for os. Men man bør 
ikke glemme, at det har varet lige til dette 
Aarhundrede, før denne Natur opnaaede sin Forklarelse 
i Poesi, eller, som man ogsaa kunde udtrykke det, før 
denne Naturs Poesi blev seet og følt saaledes, at 
Følelsen gav sig Luft i Ord, der synes rene Spejlinger 
af dens Gjenstand, Ord, der hverken ere for vide eller 
for snevre, som ikke drage en eneste Gjenstanden 
uvedkommende Reminiscens eller Stemning med sig, og 
som gjengive det virkelige Naturindtryks alsidige 
Karakter. Der findes i Chr. Winthers Samlede 
Digtninger et med lutter reelle Træk udstyret og dog 
andet og bedre Danmark end det virkelige, et Danmark, 
i hvilket Sommeren udfylder Størstedelen af Aaret, i 
hvilket Vinteren er saa kort eller Foraaret dog saa 
nær forestaaende, at ingen Fremmed, der lærte vort 
Land at kjende derigjennem, vilde tro paa vor ni 
Maaneders Kulde og Slud. Som i en Essens er her 
nemlig al Sødme og al Duft ved vort Land og vort 
Klima sammentrængt«. Om Chr. Winther som Erotiker 
hedder det i den samme Afhandling, med en polemisk 
Tilspidsning af Karakteristiken: »Han har været vor 
Litteraturs centrale erotiske
Digter. Næsten alle hans Værker handle om Elskov
mellem Mand og Kvinde og gaa som Kjærlighedssange
gjennem alle Grader af Følelse og Inderlighed fra
Skjelmeriet til den højeste Lidenskab. Han har ikke
besunget Forsagelsen, Askesen, Afkaldet, Afmagten, den
platoniske Kjærlighed eller den dydsirede Flamme. Men
hvis der i vor Litteratur skulde komme en Periode,
hvor en vantreven og afmægtig Slægt vilde korse sig
over Udbrud af en sund erotisk Følelse og fordre
sit eget Hykleri og sin egen Vanmagt af Poesien,
da vil Winther staa som de Elskendes Digter og
hans Digtninge for dem faae ny Værdi. Som Holbergs
Komedier er en Bog, en dansk Fader plejer at give sin
Søn, som Andersens Eventyr er en Bog, en dansk Moder
plejer at læse for sit Barn, saaledes ville Winthers
Elskovsdigte da være den naturligste Gave fra en ung
Dansk til den Kvinde, han elsker.«

Nærmest ved Chr. Winther i vor erotiske Lyrik staaer
CARL LUDVIG EMIL AARESTRUP; men han er en større 
Kolorist end hin, ja overgaaer i Farvens Kunst
endog Oehlenschläger, med hvis friske Sandselighed
hans Digtning er saa nær i Slægt. Det kvindelige
Legemes Skjønhed er det uudtømmelige Væld, hvoraf
Aarestrup drikker sin Digterrus. Dette uforanderlige
Thema forstaaer han at variere med fuldendt Kunst,
idet han afvinder det bestandig nye Sider. Hans Øje
følger Kvindeskjønhedens Linier i deres Hvile som
i deres Bevægelse, han gjengiver med sikker Pensel
Karnationens Farveskala, og han maler med ikke mindre
Kunst de omhyllende Stoffer i deres fulde koloristiske
Effekt, alt medens han i et af Skjønhedsglæde
fyldt Sind optager enhver »erotisk Situation«,
han kan aflure Øjeblikket. Om Renaissancetiden
med dens Livsfyldes Protest mod en tom Formalisme
minder Aarestrup mere end nogen anden dansk Digter;
i Staffagens Rigdom, i de pompeuse Grupperinger,
i Glæden over Naturgavernes Saft og Sødme, Farve og
Form ligner han de gamle Mestre. Som Exempel kun den
lille Situation »En Middag« :

Se, vort lille Taffel spejler
sig i Floden - se Forellen
pynter Fadet med sin sidste
stive, gratieuse Sprællen.

Se, Tokaiervinen gløder
i de tindrende Krystaller
skjønnere end selv i sine
Druers duftomflorte Skaller!

Og Orangens søde Skive
i din Purpurmunds Indfatning
fik, for Tabet af sin Guldhud
en guddommelig Erstatning.
At denne Skjønhedsdyrkelse ikke slaaer Øjet ned
overfor det Nøgne, ikke taber Modet overfor det
Vovelige og til sine Tider ejheller gaaer af Vejen
for det Frivole, vil man let tilgive en Digter, hos
hvem fuld aandelig Sundhed er det til Grund liggende


Emil Aarestrup


Karaktermærke, og som er i Besiddelse af et bredt
Lune, der bærer bort over mange Vanskeligheder;
i sidstnævnte Henseende er han ligesaa beslægtet
med Poul Møller, som han paa det erotiske Omraade er
det med dennes Halvbroder Chr. Winther. Og hvad der
altid er at beundre hos Aarestrup, er hans pragtfulde
metriske Form. Han gyder sin Digtnings rødtfunklende
Vin i rigt ciselerede

Bægre af Sprogets ædleste Metaller; hans Strofer
ere saa kraftigt formede, hans Rim saa kjækt
fremspringende, at den hele Kunst er som de gamle
Mestres Høj-Relief paa en Amforas ædeltbuede Sider.

Aarestrups Haandskrift.
Af et Brev til Pastor Isak Sidenius i Værslev med »Digte af Emil Aarestrup».

Emil Aarestrup, der blev født i Kjøbenhavn den 4. Decbr. 1800, 
tilbragte det meste af sit Liv i Provinsomgivelser, tyve Aar

som Læge i Nysted og i Saxkjøbing, de sidste syv Aar —
indtil sin Død den 20. Juli 1856 — som Stiftsfysikus
i Odense. Nogen Erstatning for Savnet af Hovedstadens
Impulser fandt han i det rige Herregaardsliv paa
Lolland og Fyn, og Friluftsfærden paa hans mange
Embedsrejser bevarede ham en Friskhed, som en
kjøbenhavnsk Tilværelse maatte have gjort Skaar i. 
Men at han saaledes var en ukjendt Mand i de
egenlige litteraire Kredse, skadede paa anden Maade
hans Stilling som Digter: hans Digtning sank saa
uænset tilbunds i Samtidens øvrige rige Produktion,
at der af hans første anselige Bind »Digte« (1838)
kun var solgt fyrretyve Exemplarer tre Maaneder efter
dets Udgivelse, Skjøndt denne Samling indeholdt
Blomsten af hans Poesi og i vor goldere Tid vilde
vække almindelig Opmærksomhed som et Fænomen af
usædvanlig Oprindelighed og Fylde. 1863 udgav
Chr. Winther og F. L. Liebenberg hans »Efterladte
Digte«, indeholdende bl. A. de overgivne, l deres
friske Skjemt saa yndefulde Ritorneller og en Række
Oversættelser, mest af Heine og Th. Moore. Om den
voxende Sands for Aarestrups Poesi vidner det, at
hans »Samlede Digte« allerede kunde udgives 1877 af
F. L. Liebenberg, indledede med en Karakteristik af
Digteren ved G. Brandes.

Ejheller Carl Christian Bagger blev efter Fortjeneste
paaagtet af sin Samtid; men at hans betydelige Talent
ikke ydede mere og modnere Frugt, end Tilfældet blev,
var for en stor Del hans forvildede Livsførelses
Skyld. Han kom til Verden den 11. Maj 1807 paa
Fødselsstiftelsen i Kjøbenhavn og indregistreredes
foreløbig i det borgerlige Samfund som »Nr. 488«. Paa
sit Dødsleje tre Aar efter bestemte Faderen,
Justitiarius i Politiretten Bagger, at Drengen
skulde bære hans Navn og indtræde i en ægte Søns
fulde Ret. Carl Bagger kom da i Huset hos sin vakre
Farbroder og efter dennes Død hos sin lidet behagelige
Farmoder, fra hvis urolige Hjem han i sit ellevte
eller tolvte Aar sendtes til Roskilde Skole, som han
1822 ombyttede med Sorø. Allerede her begyndte han at
digte, og da han kom til Kjøbenhavn 1828, efter at
have taget sine to Examiner og forlovet sig med en
elskværdig Pige, Søster til et Par Skolekammerater fra 
Herregaarden Basnæs, var han alt bekjendt som Poet, 
introduceret i den litteraire Verden af et saa autoritairt 
Blad som »Flyvende Post« med et saa tiltalende

Digt som »Ønskerne« (Se Bilag S. 193). Æsthetisk
Læsning, poetisk Produktion og natligt Svireliv
lagde nu saa aldeles Beslag paa den unge Student,
at der ikke blev Stunder til Examenslæsning;
desværre blev det mere og mere den bakkantiske
Samværen med ligestemte Venner, Øjeblikkets glade
»Fastelavnsbrødre«, der tog Broderparten af Carl
Baggers Tid og Kræfter. Han udgav vel 1833 Tragedien
»Dronning Christine af Sverig og Monaldeschi«,

 Carl Bagger.

men dette Skuespil er et svagt Arbejde, der ikke
formaaede at bryde igjennem. At dette ejheller
lykkedes de 1834 udgivne »Smaadigte«, bør derimod
nærmest lægges Kritikens utidige Fornemhed til
Last; thi om Forfatteren end aldrig saa lidet
personlig vedkom »det gode Selskab«, burde man dog
ikke have Overlegenhed nok til at lade Digte som
»Mignon i Graven«, »Et Sendebrev«, »Zigeunersken«,
»Promenaden om Natten«, »Herregaarden«, »Bortrejsen«,
»Hjemkomsten«, »Den engelske Kapitain« o. fl. gaa
upaaagtede hen. Denne Miskjendelse bidrog Sit til
at hvirvle Digteren dybere ned i den Adspredelsernes
Malstrøm, hvor Gjenvordighederne glemtes og Nydelsen
af Øjeblikket havde tifold Intensitet. Fattig paa
poetiske Stemninger var dette Liv jo ingenlunde,
om det end nærmest var Fortvivlelsens Poesi, der
blev tilbage, naar dets Billeder skulde fængsles til
Papiret, saaledes som det er skeet i Fortællingen »Min
Broders Levnet«, der udkom 1835 under Pseudonymet 
Johannes Harring — et genialt Arbejde, i hvis 
disharmonisk skjærende Handling Scener af den

Carl Baggers Haandskrift.
Af et Brev til H. C. Andersen i det St. kgl. Bibliothek.

vildeste bakkantiske Overstadighed, dobbelt drastiske
fordi Figurerne for en Del ere tagne ud af det
virkelige Liv, omslutte en dyb og inderlig Sorg over
den spildte Tilværelse, en højbaaren Aands Lede ved
den Jagen efter Selvforglemmelse, som den dog ikke har
Kraft til at unddrage sig. Den oprørske Bog med dens
Skildringer af det laveste Knejpeliv var ikke skikket
til at skaffe sig Indgang i sin Samtids officielle
Litteratur; men for Efterslægten vil den altid staa som 
et saare ejendommeligt Udslag af en højt begavet 
Digternaturs abnorme Livsførelse, ikke mindst ved de
indstrøede titanisk-vilde eller hamletsk-grublende Digte.

I 1836, da Bagger udgav en Samling Prosa og Vers under
Titlen »Digtninger«, reddedes han ved Tilfældets og
virksomme Venners Hjælp ud af sin næsten haabløse
kjøbenhavnske Fortabelse og kom til Odense som
Redakteur af Stiftstidenden; han blev gift med
sin Forlovede, som aldrig havde sluppet ham af sin
trofaste Tanke, skjøndt Familien havde havt Føje
til at fjerne hende fra ham (se Baggers dejlige Digt
»Dampskibet Løven«). Den trivielle Redaktionsgjerning
passede han saa nogenlunde, hvorvel han heller ikke
paa sit nye Opholdssted kunde modstaa den Tiltrækning,
det lavere Krostueliv altid udøvede paa ham. Han
faldt efterhaanden mere og mere sammen; den 1845
udgivne Samling »Øjeblikkets Børn« indeholder
mest ubetydelige Lejlighedsarbejder. Faa Dage efter 
sin eneste Søns Død udaandede Carl Bagger den 25. 
Oktbr. 1846. Hans »Samlede Værker« udgaves 1866-67
af VlLH. MØLLER med en Biografi. De indeholde af ikke
før nævnte Stykker bl. A. Komedien »Cromwells Søn«,
Fortællingerne »Pedellens Datter«, »Helge Hjordvarsøn«
og »Erindringer fra et Ungkarls-Liv i Kjøbenhavn«,
der i Stemning og Sceneri slutter sig nær til »Min
Broders Levnet« og i Forening med denne giver klare
Bidrag til Opfattelsen af Carl Baggers Personlighed.

Studenterne fra 1828 stillede et stort Kontingent under 
Digtekunstens Fane: man vilde endog tælle  »fire store 
og tolv smaa Poeter« iblandt dem. Med  lidt god Villie 
kan man nok naa at faae disse Tal  udfyldte, men det 
viser sig da tillige strax, at  Datidens Gruppering 
ikke har kunnet bestaa for  Eftertidens Dom. De fire 
store Poeter vare H.C. ANDERSEN, A.L. ARNESEN
(S. 228), hvis første dramatiske Arbejde var blevet
spillet endnu i hans Skoletid, HOLLARD NIELSEN, en nu
fuldstændig glemt Forfatter af »Vilde Smaablomster«
og nogle umulige Fortællinger, senere en af
Absolutismens lidet talentfulde journalistiske
Partisaner; samt FRANTZ JOHANNES HANSEN (l8lo-52), i 
sin Studentertid kaldet »Fine Hansen«, fordi han i 
Rusaaret stiftede det poetiske Kvartalsskrift 
»Læsning for den fine Verden«, hvis Levetid blev 
saare stakket; han har blandt mange Ubetydeligheder, 
baade af episk, lyrisk og dramatisk Art, skrevet 
enkelte Digte, som endnu mindes (den store Digtcyklus 
»Corsaren og hans Brud« i »Romantiske Digtninger«, 
1839, »Olger Danske« (»Bonden storker i Mulde«), 
Studentersangen »Skoven byder os til Gilde« o. fl.), 
og indførte under Pseudonymet TORKEL TRANE den 
humoristiske Novelle som Genre i Litteraturen: 1841 
»Patriotisme« og »Sørejsen«, 1844 »Let Sind og 
Letsind«, nu lidet kjendte og formedelst deres
Bredde, som savner et tilsvarende Dyb af Humor,
kun med Besvær læste Arbejder. Hans »Poetiske
Skrifter« i Udvalg udgaves 1857 af Artiumskameraten
F.L. LIEBENBERG. Formodentlig regnedes ogsaa denne, 
med sine tidligt fremtrædende litteraire Interesser, 
til de smaa Poeter, i hvis Falanx vi desuden træffe 
FR. BARFOD,, MARTIN HAMMERICH og - FR. PALUDAN-MÜLLER. 
Men denne Sidste brød snart ud af Rækken og tog Plads 
blandt de Store - blandt vore Største.

Af danske Skribenter i dette Aarhundrede har Ingen
havt en saa forunderlig bevæget Livsgang som Hans 
Christian Andersen. Han har selv gjort Rede for den 
i »Mit Livs Eventyr«, og da denne Bog hører til hans 
mest læste, vil det her være tilstrækkeligt at dvæle 
ved Hovedstationerne paa hans Vandring fra det fattige 
Hjem til Digterry og Fornemhed. Han blev født i Odense 
den 2. April 1805. Faderen var Skomager, en underlig 
fantasifuld Natur med en Del spredt Læsning og Længsel 
efter usædvanlig Bedrift. Sønnen havde arvet Faderens 
bevægelige Fantasi og nærede den ved alle de Bøger, 
han kunde overkomme, ved Theatersværmeri og alskens 
Drømme om Berømthed som Kunstner; med dette Usædvanlige 
forenede han en Kejtethed i Væsen og en bizar Grimhed i 
Ansigt og Figur, der ydermere gjorde ham til Spot for 
Byens Drenge, et jaget Vildt, der mere og mere trak sig
ind i sig selv, rugende over de Krænkelser,
hans bløde Natur havde saa ondt ved at forvinde. 
Efter Konfirmationen 1819 tog han paa Lykke og 
Fromme til Kjøbenhavn, for at bryde sig Vej til 
Kunstnerhæderen. Han dandsede Solo for Theatrets 
berømteste Dandserinde, der ikke ganske uden Grund 
betragtede den opløbne Dreng som gal og hurtigst 
muligt skilte sig af med ham; han sang for 
Musikkonservatoriets Direkteur og fik af ham 
Undervisning i nogen Tid, indtil han i
Overgangsperioden mistede Sangstemmen. Saa kom han
paa Theatrets Dandseskole og optraadte nogle Gange
som Statist; her var han da naaet indenfor den
Verden, som alt fra hans tidlige Barndom af havde
fyldt hans Fantasi med sine tryllende Billeder. Han
skrev Dramaer, umodne som Stiløvelser i Sinkelektien,
fyldte med Reminiscenser, ja ligefremme Udskrifter
af de skjønneste Steder hos Oehlenschläger og
Ingemann, indleverede dem til Theatret, men fik
dem forkastede som manglende den nødtørftigste
elementaire Dannelse. Det unge Menneskes Higen efter
et højt Maal i Forbindelse med hans fuldstændige
Uvidenhed og hans Væsens store Naivetet bevægede den
ene af Theaterdirekteurerne, den af vor Litteratur
som af saamange andre for Folket højst vigtige
Forhold udmærket fortjente JONAS COLLIN, til at tale
Andersens Sag hos Kongen, saa der tilstedes ham en
aarlig Understøttelse og fri Skolegang i Slagelse
Latinskole. Rektoren her, den i sine Oversættelser
af Oldtidens og den nyere Tids Klassikere ligesaa
smagfulde som i sin personlige Optræden cyniske SiMON
MEISLING, blev en sand Svøbe for den forskræmte,
sygelig-følsomme Andersen, der alt iforvejen led
nok ved som et opløbent attenaarigt Menneske at
faae Plads mellem de smaa Drenge i den næstnederste
Klasse. Af og til gjorde han Besøg hos Ingemann,
der tog venligt imod den hjemløse Særling, og her
i Sorø traf han ligeledes den Jevnaldrende Carl
Bagger, om hvis Pande Digterglorien alt begyndte
at runde sig. 1826 blev Meisling forflyttet til
Helsingør, og med ham forlod da Andersen Slagelse -
eller »Plagelse«, som han kaldte Byen »ikke blot for
Rimets Skyld«. Han blev sat i Huset hos Meisling, men
herved fik dennes Drillerier kun forøget Lejlighed
til at ytre sig, indtil Collin omsider lagde sig
imellem og fik Andersen til Kjøbenhavn, hvor han
blev dimitteret privat af den bekjendte Theolog og
Historiker Ludv. Chr. Muller. Endnu inden Artium
havde Andersen opnaaet Stempel
som Poet, idet hans i Helsingør forfattede Digt »Det
døende Barn« var blevet optaget i »Fl. Post«. Her
tryktes ligeledes nogle af hans følgende Poesier, der
betegne et Omslag i hans Sindsstemning, en forceret
Raskhed og Selvpersiflage, en med hans inderste Natur
lidet stemmende Spot over Følsomheden — Heine 


Et digt af H. C. Andersen fra hans Slagelse-Tid.
Originalet tilh. Hr. Otto B. Wroblewski.


var falden ham ihænde, og i sin Naivetet vilde han
staalhærde sig ved at efterdigte det unge Tydsklands
Livsironi. Af samme Aand er hans første større
Arbejde fremgaaet, den Nytaarsdag 1829 udgivne
»Fodrejse fra Holmens Canal til Østpynten af Amager i
Aarene 1828 og 1829«. I en humoristisk Fremstilling,
der har laant sine Vendinger fra de hoffmannske
Fantasistykker, men mere end disse bestemmes af den
blotte Ideassociation, karakteriserer »Fodrejsen«
hovedsagelig den nærmestliggende Fortids

æsthetiske Smagsretninger, ikke sjeldent i ret
træffende Sammenstillinger og Billeder, der vidne
om Forfatterens usædvanlig virksomme Fantasiliv, men
som oftest saa overfladisk, at man vel mærker, hvor
lidet han i Virkeligheden kjender til de Fænomener,
han stævner til Doms, trods den overalt synlige
Stræben efter at imponere Læseren ved en Citatrigdom
og et Litteraturkjendskab, som for den overvejende
Del er Andenhaands-Tilegnelse. »Fodrejsen« blev
modtagen med stort Bifald, og selv Heiberg, der
havde meddelt Prøver af den i »Fl. Post«, skrev en
anbefalende Anmeldelse, hvori han karakteriserede
dens Form som beslægtet med Arabeskens tilfældige
Kompostion eller med den musikalske Fantasis
øjeblikkelige Inspiration. Et ikke ringere Bifald,
særlig fra Studenterkammeraternes Side, hilste den
et Par Maaneder senere opførte »heroiske Vaudeville«
»Kjærlighed paa Nicolai Taarn«, en Parodi paa 
Ridderskuespillene, saavelsom ogsaa den mod Aarets 
Slutning udkomne første Samling »Digte«.

Mod det paatagne Friskfyragtige i Andersens Digtning
fra Studenteraaret reagerede snart hans naturlige
Følelse, især da en ulykkelig Kjærlighed havde revet
op i ham; »jeg er ikke den, jeg var før«, skriver
han til Ingemann; »Livet, Alt har faaet en dybere
Betydning for mig, jeg er hensat i en Stilling, hvori
jeg føler det store Hele i al sin Dybde, men indseer,
at jeg aldrig vil blive lykkelig«. Digtsamlingen
»Phantasier og Skizzer«, 1831, er præget af denne 
Stemning. Omtrent samtidig hermed havde han ogsaa sin 
første litteraire Modgang: fra Formhævdernes Lejr lød 
Dommen over hans af enhver Paavirkning regel- og 
villieløst bestemte Poesi i »Gjenganger-Brevenes« 
Railleren med

denne Hellig Andersen, der rider,
berust af Fantasiens Øl,
paa Musens nattegamle Føl,
det Slagelseske Krik med lamme Sider,
mens Pøblen holder ham for en Profet
en Poet,

og der spottes over de »grove Bommerter mod Stil
og Grammatik«, som Andersens endnu saa ufuldkomne
Fordannelse lod ham begaa. Denne Spot i det af Alle
læste Stridsskrift tog Andersen sig ubeskrivelig
nær og var længe om at glemme den; endnu tre
Aar efter kan i Florens end ikke Beskuelsen af
»Niobe-Gruppen, Laokoon og alle de dejlige Madonnaer
af Raphael« drage hans Tanke bort fra Fornærmelsen,
men afføder tvertimod et lille ironisk Udbrud: »Jo,
jo, Gjengangeren har Ret: Formen er vigtig! Hans
Digtervæsen fatter jeg nu; han er ingen Raphael, ingen
Tanke-Maler, men en ypperlig Kalligraf; han skriver
en nydelig Haand, lutter Skjønheds-Linier; skulde
man ikke kunne aflære ham det Samme og saa gribe
Penselen?« Det faldt overhovedet Andersen sværere
at glemme end at tilgive litteraire Fornærmelser, ja
blot Mangel paa Anerkjendelse. Man maa her bestandig
have hans abnorme Personlighed for Øje: en Natur,
hvis Sensibilitet var som et blodigt Saar, atter
og atter revet op under Barndommens og Skolelivets
Forfølgelser; en Fantasi, der saae en endeløs
Ulykke i det mindste tilrettevisende Ord, men til
Gjengjæld fandt himmelsk Salighed i Paaskjønnelsen
selv fra de mest inkompetente Sider, hvis Roes han
derfor efterstræbte med ikke mindre Ihærdighed end
de Kyndiges; et bestandig saare svagt Fundament
af Kundskab og Studium og en deraf følgende næsten
absolut Kritikløshed overfor sine egne Arbejder, baade
i og for sig og i Sammenligning med andre Digteres,
saa at han altid ansaa sin sidste Frembringelse for
den fuldkomneste og higede efter, i Tide og Utide,
paa rette og urette Sted, at delagtiggjøre Andre i
Nydelsen, hvilket indbragte ham Moralforelæsninger
af de Velmenende, Spot af Ironikerne og forgudende
Tilslutning af den mindre Kreds, særlig af Veninder,
der havde spændt sig for hans litteraire Triumfs
Vogn. Dette store Barn, ligesaa holdningsløst i Væsen
som i ydre Fremtræden, men opfyldt af en levende
Tro paa Guds personlige Deltagelse i hans Gjerning -
»vil Vorherre tage sig saaledes af Resten som af de
første Kapitler, saa maa Du synes om den«, skriver han
til en Ven om en Roman, han har under Arbejde - denne
umiddelbare, sig selv hengivende, efter Berømmelse
tørstende Natur havde i sin Ungdoms Forfatterkamp
ligesaa mange uendelig tunge og sorg-bitre Timer
i Sammenstødene med den kolde Verden, som han paa
sin Hæders Højdepunkt havde lyksalige Solskinsdage
i Glands og Anerkjendelse. Men Gjenvordighederne
i den første Periode bør ligesaa lidt udelukkende
tilskrives vranten Uvillie hos en misundelig Samtid,
som Virakken i hans senere Leveaar tør siges altid
at være bragt som et ganske frivilligt og oprigtigt
ment Hyldningsoffer.

I sit Sinds Bølgegang havde H. C. Andersen dog
een Havn, hvor der ventede ham Ro og forstandig
Deltagelse: det COLLINSKE Hus, der var blevet aabnet
for ham allerede under hans første
Ophold i Kjøbenhavn, og hvor han vedblev at have sit
egentlige Hjem lige til dets Opløsning. Det sunde
Familieliv bag dets patriarkalske Mure kom ham ikke
imøde ved at byde hans syge Følelse forøget Næring
eller ved at befæste ham i Troen paa hans Martyrium;
tvertimod, baade med Alvor og Spøg stræbte man at
drive ham disse Griller ud af Hovedet, men stod ham saa 
til Gjengjæld 

Den Collinske Gaard i Bredgade.
(Nuværende Nr. 4.)

virksomt bi med Raad og Daad. Konferensraad 
Jonas Collin, denne kraftige Type paa en oplyst, 
utrættelig arbejdsom og paa en Mængde Punkter 
velsignelsesfuldt reformerende Embedsmand fra 
Absolutismens Tid, støttede med forstandigt Blik for 
Andersens sande Fornødenheder hans Stilling i en Mængde 
Forhold, og den af Sønnerne, han nærmest sluttede sig 
til, Edvard Collin — hvem vi skylde det fortrinlige 
Bidrag til Digterens Biografi »H.C. Andersen og det 
Collinske Hus«, 1882 — var ham i hele hans Levetid en 
Ven, som modererende forstod at holde ham Livets


lighed for Øje, naar Digteren gav sin Fantasi eller sin Forfængelighed 
altfor slappe Tøjler.

»Min Gjenbo Spækhøkeren Boutik» i Rom.

Tegnet af H. C. Andersen i et Brev til Fru S. Læssøe.

(Paa sine første Udenlandsrejser, længe inden Fotografiernas Tid, utførte Andersen en Mængde saadane Tegninger til Minde om de Steder, han havde seet).

En anden Tilflugt imod, hvad der syntes ham smaaligt i 
Fødelandet, fandt H. C. Andersen ved hyppige Udflugter til fremmede 
Lande, hvor han, med sit store Talent til at introducere sig, 
blev vel optagen i de ham saa tiltalende fornemme Kredse og 
glædede sig ved en Paaskjønnelse, som ikke forbitredes ham af 
nogen kritisk Agtpaagivenhed overfor hans svage Sider; Hjemve 
følte han aldrig, men »Hjemangst« kunde betage ham ved Tanken 
om Rejsedagenes Ende. Sin første lille Udflugt foretog Andersen 
allerede 1831 til Nordtydskland, skildret i »Skyggebilleder af 
en Rejse til Harzen, det sachsiske Schweiz etc.«. Efter Udgivelsen 
af »Vignetter til danske Digtere« , 1833, og Digtsamlingen 
»Aarets tolv Maaneder«, 1833, forestod den næste, større 
Udenlandsrejse, som foretoges for offentlige Midler og gik gjennem 
Tydskland, over Paris til Schweiz og Italien. I Jurabjergene, i 
den lille Uhrmagerby Le Lode, fuldendte Andersen sit i Paris 
paabegyndte dramatiske Digt »Agnete og Havmanden«, af 
hvilket han ventede en afgjørende Sejr over al Miskjendelse og 
tvær Tilbageholdenhed. Det udkom 1833, men formaaede
ikke at trænge igjennem trods sine enkelte poetiske
Skjønheder, aldeles overskygget af PALUDAN-MÜLLERS 
samtidigt udkomne formglimrende og tankerige »Amor og 
Psyche«. I Rom, hvor Andersen levede i venskabeligt 
Samkvem med sin litteraire Modstander Hertz og i 
daglig Omgang med den skandinaviske og tydske 
Kunstnerkoloni, hvis Hoved Thorvaldsen var, begyndte 
og i Neapel fortsatte han den i Romanform indklædte 
Skildring af Italiens Natur og Folkeliv, som han 
fuldendte efter sin Hjemkomst og udgav 1835 under 
Titlen »Improvisatoren«. Med dette Værk vandt
Andersen endelig en afgjort Sejr; Ankerne imod det 
kunde kun gjælde det Uvæsenlige, og selv den 
berettigede Klage over Stilens Overfladiskhed blev 
lidet betydningsfuld overfor det personlige Liv, der 
viste sig i Opfattelsen og Gjengivelsen af de 
sydlandske Naturfænomener og Folkeoptrin; her havde 
Italiens Ejendommelighed virkelig spejlet sig i en 
Digters Øje, ikke som i den lærde Forskers, der gjør 
Rede for Sammenhænget i Alt, men som i den ildfuldt 
betagne Rejsendes, for hvem Alt er nyt og fængslende 
i dette den sandselige Skjønheds Land. De brogede 
Billeder, friske og stærke i Farven, ordne sig
naturligt som Staffage for den i og for sig fængslende
Fortælling om den unge Improvisators Kamp og Sejr,
hvori Geniets Brydninger med Verden og - Andersens
egen Vaande under uretfærdige Omgivelsers Mishandling
typisk fremstilles, et Emne, hans altid noget naive
Beskjæftigelse med sit eget Jeg jevnlig lader ham
vende tilbage til; saaledes med ufornøden Tydelighed i
Romanen »Kun en Spillemand«, som 1837 fulgte efter den
Aaret iforvejen udgivne Roman »O. T.«, begge med 
Skildringer af kjøbenhavnsk og provindsielt Liv og
især den førstnævnte med en Varme i Fremstillingen,
der ret viser, hvor personlig greben Digteren har
været af sit Stof; tillige med en ikke hidtil naaet
Modenhed i Tegningen af en Karakter som Naomi.

Kun nogle faa Maaneder efter »Improvisatorens«
Fremkomst havde Andersen imidlertid udsendt et lille 
Hefte »Eventyr, fortalte for Børn«, 1835, den spæde 
og dengang næsten upaaagtede Spire, hvoraf hans 
Verdensry skulde udfolde sig; Heftet indeholdt
»Fyrtøjet«, »Lille Claus og store Claus«, »Prindsessen
paa Ærten« og »Den lille Idas Blomster«. »Jeg har
begyndt paa nogle Eventyr, fortalte for Børn«, hedder
det i et samtidigt Brev fra Digteren,
»og jeg troer, det lykkes mig. Jeg har givet et Par
af de Eventyr, jeg selv som Lille var lykkelig ved,
og som jeg ikke troer ere kjendte; jeg har ganske
skrevet dem saaledes, som jeg vilde fortælle et
Barn dem.« Det er mærkeligt at se, hvilken sikker
Opfattelse H.C. Andersen lige fra første Færd har af
sine Eventyrs Ejendommelighed: idet han understreger
Ordet »fortalte«, lægger han den afgjørende Vægt paa
Gjengivelsesmaaden, den umiddelbare Henvendelse til
den barnlige Fantasi, den for ham ganske særlige
Akkomodation efter Tilhørernes Forestillingsart,
som skiller hans »fortalte« Eventyr fra alle Andres
skrevne; eller som han ved en senere Lejlighed
udtrykte det (i et Brev til Ingemann): »Jeg griber
en Ide for den Ældre - og fortæller saa for de Smaa,
medens jeg husker paa, at Fader og Moder tidt lytte
til, og dem maa man give lidt for Tanken.« Just denne
Fremstillingsform var imidlertid Publikum imod paa
Grund af det Uvante ved den; man fandt den barnagtig
istedetfor barnlig, og forsaavidt Kritiken tog Notits
af det lille Eventyrhefte, hvilket kun undtagelsesvis
blev Tilfældet, fraraadede man »Improvisatorens«
Forfatter, der just nu havde viist sig som Behersker
af de større Digtformer, at dale ned til Bagatellen
eller opstillede ialtfald de anerkjendte Mønstre som
Forbilleder, han burde studere. Kun et enkelt Øje
skuede dybere, men det var ogsaa et af de klareste
i Danmark: H.C. ØRSTED forsikrede Andersen, at naar
»Improvisatoren« gjorde ham berømt, vilde Eventyrene
gjøre ham udødelig; de vare det mest Fuldendte, han
havde skrevet. »Men det synes jeg ikke«, tilføjer
Andersen i det her citerede Brev; for ham stod den
store Digtning nu som den eneste rette Adkomt til
Skjaldenavnet, Eventyrdigtningens »Jongleurkunster
med Fantasiens Guldæbler« interesserede ham foreløbig
ikke - sagtens fordi de gik saa let fra Haanden. Dog
efterfulgtes den første Samling saa jevnlig af lignende
beskedne Smaahefter, og efterhaanden som de banede
sig Vej hos Publikum - hvis Respekt for dem voxede
et godt Stykke, da det kgl. Theaters Kunstnere
begyndte at fremsige dem fra Scenen - kom de ogsaa
mere og mere til at indtage Forgrunden i Digterens
Interesse. Indtil 1850, da de hidtil udgivne Eventyr
holdt Pragt-Jubilæum i den illustrerede Udgave
med Vilh. Petersens fortræffelige Tegninger, havde
bl. A. følgende Eventyr - ubetinget den bedste Del
af denne Digtning - seet Lyset: »Tommelise«,
H. C. Andersens Haandskrift.

Brudstykke af Digterens Kladde til Eventyret »Klokken«.

»Rejsekameraten«, »Den lille Havfrue«, »Kejserens nye 
Klæder«, »Lykkens Galosker«, »Den standhaftige Tinsoldat«, 
»Den flyvende Koffert«, »Ole Lukøje«, »Svinedrengen«, 
»Hyldemoer«, »Klokken«, »Nattergalen«, »Kjærestefolkene«, 
»Den grimme Ælling«, »Stoppenaalen«, »Grantræet«, 
»Snedronningen«, »Elverhøj«, »Springfyrene«, »Skyggen«, 
»Den lykkelige Familie«, »Historien om en Moder«, 
»Flipperne«  o. fl.

H. C. Andersen.
Efter et Maleri af C. A. Jensen.

De store Arbejder, som Digterærgjerrigheden drev
H.C. Andersen hen imod i det Tidsrum, da de første
Eventyrsamlinger udkom, vare - foruden Romanerne
»O. T.« og »Kun en Spillemand« - det paa rimede Vers
skrevne romantiske Drama »Mulatten« og Tragedien
»Maurerpigen«. Andersen havde tidligere skrevet nogle
Operatexter for Scenen og i 1839 gjort nogen Lykke med
Vaudevillen »Den Usynlige paa Sprogø«. Paa Grund af

en udmærket Udførelse vandt »Mulatten«, 1840, stort 
Bifald hos Theatrets Publikum, medens den dramatiske 
Kritik med Rette havde meget at indvende mod Stykkets 
overvejende lyriske Karakter og den deraf følgende 
Vaghed i den psykologiske Tegning. Endnu mindre kunde 
»Maurerpigen«, opført i Slutningen af samme Aar, 
bestaa den kritiske Prøve og gik tilmed kun tre Gange 
over Scenen. Til Opbyggelse for den salig Filistersjæl 
lod Heiberg begge Stykkerne udgjøre en fast Bestanddel 
af Repertoiret i Trivialitetens Helvede og karakteriserede 
H.C. Andersen (»En Sjæl efter Døden« 3. Akt) som den, hvis 
Berømmelses Maane alt skinner

over hele det store Kongerige Skaane, 
og i Tydskland nyder han alt en Hæder, 
som nedenfor Hundsrück mon begynde 
og ender ovenfor Swinemünde. 
I Konstantinopel han snart vil trykke 
midt i Seraillet et Mesterstykke;
da staaer han i Litteraturens Hegn 
som det orientalske Spørgsmaals Tegn, 
og mens Stor-Eunuchen hans Isse kroner 
og dybt af Inferieurerne knæles, 
læser han Mulatten for Sultans Koner 
og Maurerpigen for dem, som skal kvæles.

Et knugende Indtryk gjorde denne og lignende Spot
paa Andersen, skjøndt hans »Billedbog uden Billeder«
(1840) i Mellemtiden havde viist, at han kunde være
stor i den lille Genre, om end Kræfterne svigtede ham
i den store. Han syntes sig bestemt til at dukkes
ned, hvergang han vilde hæve sig op, Hjemmet blev
ham utaaleligt, og nan tiltraadte som Lægedom for
Sindet en Udenlandsrejse til Tydskland, Italien,
Grækenland, Tyrkiet og Østerrig, beskreven (1842)
i »En Digters Bazar«, en Samling af lyrisk bevægede
Skildringer og Skizzer, der paa en ejendommelig
levende Maade gjøre Læseren til umiddelbar Deltager i
Rejsens skiftende Episoder. Andre Rejser, til Paris
og til Nordtydskland, fulgte hurtig efter denne; om
Sommeren levede han mest paa de sjællandske og fynske
Herregaarde, i hvis fornemme Selskab han trivedes
saa vel, var Gjæst hos Kong Christian VIII. paa
Føhr og hos Hertugen af Augustenborg. 1844 opførtes
det romantiske Drama »Kongen drømmer«, med Sujet
fra Christiern II.s Historie, 1845 Eventyrkomedien
»Lykkens Blomst« og samme Aar det med stærkt Bifald
optagne Lystspil »Den nye Barselstue«, som selv
Andersens Modstandere beklappede af et oprigtigt
Hjerte, fordi det først flere Aar efter blev dem
vitterligt, hvem der var dets Forfatter. 1846 gik
»Liden Kirsten« over Scenen, Andersens poesifulde
Text til J.P.E. Hartmanns skjønne nationale Komposition. 
1848 udkom Digtningen »Ahasverus«, et stort anlagt 
kulturhistorisk Epos, som i sin endelige Form dog ikke 
er naaet videre end til at blive en aforistisk Billedrække 
af historiske Episoder fra Kristi Fødsel til Amerikas
Opdagelse. Ligesom dette Værk var ogsaa Romanen »De to 
Baronesser« begyndt for Aar tilbage; den fuldendtes nu 
1849. Samme Aar opførtes paa Kasino den efter Wieneren 
Raimund frit bearbejdede Eventyrkomedie »Mer end Perler
og Guld« og 1850 den originale »Ole Lukøje«.

Det gamle »Selskab for de skjønne Videnskabers
Forfremmelse« lod i Aaret 1831 høre fra sig med en
Præmieæskning, ved hvilken der udsattes en Pris af
hundrede Rigsdaler for de bedste fire Romancer med
Emner af den danske Historie. POUL MØLLER satiriserede
i et morsomt Digt over Selskabet,

som lydt med Basunernes Tegn 
Poeterne kalder til Sang;
som lokker en Byge velgjørende Regn 
af Digtninger ned over Daniens Egn 
ved Sølvets melodiske Klang.

Han skildrer den poetiske Oversvømmelse, som vil
afstedkommes, og er bekymret over Udsigten til at
skulle døje alt det Bundfald, som vil blive tilbage,
efterat Udvalget er skeet:

Der høres vindskibelig Støjen og Stim 
paa hele det danske Parnas; 
Een Fødderne fæster i Række med Lim,
Eens Tanker spoleres af Mangel paa Rim, 
en Andens af Mangel paa Plads.

Men naar nu den svære poetiske Last 
er sigtet og taget til Doms, 
undtagen en Haandfuld, som let i en Hast 
sig hænger ved Sækken i Rimpningen fast, 
hvor bliver det tykkere Grums?

Du lever nu selv med de lækreste højt; 
men Skrabet, der bliver igjen, 
den mellemste Sort og det pæreste Pøjt, 
der falder den kræsnere Gane for drøjt, 
hvor Pokker skal det kjøres hen?

Du strakte din Kjæp over Landet og bad, 
da myldred Romancerne frem: 
snart fylde poetiske Padder vor Stad,
besudle hver Bog og hvert ugenligt Blad; 
mon saa Du kan frelse dit Hjem?

Ingen af de indsendte Poesier vandt Prisen, men to af
Forfatterne fremhævedes med Anerkjendelse som dem, der
havde været Maalet nærmest: H.P. HOLST og Frederik
Paludan-Müller; Sidstnævntes »Fire Romancer« (»Lejre«, 
»Frodes Død«, »Kong Christian« og »Refnæs Skov«) udkom 1832.
Den unge Digter, hvis Slægt ved Intelligens og
Dygtighed har knyttet sit Navn paa flersidig Maade
til dansk Aandsudvikling, blev født i Kjøbenhavn
den 7. Februar 1809 og hørte, som allerede anført, til 
det poetiske Studenterhold fra 1828. Endnu samme Aar 
som Romancerne bleve udgivne, vakte han yderligere
Forhaabninger ved sit romantiske Skuespil »Kjærlighed 
ved Hoffet«, der efter Shakspeares og Gozzis Forbilleder 
udfolder en let poetisk Leg i de gratieuseste Former. 
Hurtigt efter dette Digterværk fulgte to endnu 
betydeligere, nemlig 1833 »Dandserinden« og 1834 »Amor 
og Psyche«, begge i Henseende til Formen hørende til vor 
Litteraturs klarest   giennemarbejdede Digterværker. 
»Dandserinden« fortæller i Stanzer, der triumfere over 
enhver metrisk Vanskelighed, en lidet sammensat 
Kjærlighedshistorie, i hvis Forløb Digterens snart 
satiriske, snart sublime Reflexioner over Tilværelsens 
Grundtanker vexle med let henkastede Billeder af det 
elegante Selskabsliv, af idyllisk Lykke og brat Smerte, 
Alt efter det Mønster, Byron havde givet i sine poetiske
Fortællinger. I »Amor og Psyche« behandles den bekjendte 
antike Mythe i en dramatisk Form, der idelig gjennembrydes 
af lyriske og episke Indskuds glimrende Mangfoldighed, 
saaledes at Handlingen paa sin Vej henimod sit Maal, 
Fremstillingen af Sjælens Lutring i og ved Kjærlighedens 
Lykke og Savn, medtager den græske Mythologis skjønneste 
Episoder; det lyriske Vers er af betagende Ynde og vidner 
om en aldeles overlegen Sprogkunst, for hvilken ingen
Opgave er uovervindelig.

Disse Paludan-Müllers Ungdomsarbejder, fremfor Alt
»Amor og Psyche«, vandt begejstret Tilslutning
hos den poetisk modtagelige dannede Verden og
stillede ham, saa ung han end var, paa en af Alle
anerkjendt Plads blandt Nationens bedste Digtere;
hans modne Kunst, i hvilken hverken den foreløbige
Famlen eller Udarbejdelsens Kamp havde ladet Spor
tilbage, klar og skjær som den var, maatte stille
ham i et ganske anderledes harmonisk Forhold til
Publikum, end hans Digterfælle og Studenterkamerat
H.C. Andersen kunde naa op til med sit stundesløse
Forhold til Opgaver, som hans Aand ligesaa lidt kunde
omfatte, som hans manglende Dannelse kunde udforme
dem kunstnerisk. Imidlertid sejlede dog heller ikke
Paludan-Müller for uafbrudt Medbør. Efter den mindre
betydelige Fortælling »Zuleimas Flugt«, 1835,
skreven i et af Digteren ogsaa senere benyttet rimet 
firejambisk Versemaal, fulgte 1836 »Poesier, første Del«, 
indeholdende den romantiske Komedie »Eventyr i Skoven« 
(senere ogsaa kaldet 

Fr.  Paludan-Müller.
Efter et Maleri af Constatin Hansen.

»Luft og Jord«) samt Mythen »Alf og
Rose«. Satiren over de politiske Utopier i førstnævnte 
dramatiske Arbejde, hvor en Filisterskare grundlægger et 
Anarki, som udvikler sig gjennem Republik

til Tyranni, og hvor »den bedste Stat« selv i ædleste
Mening henføres til Luftkastellernes Rige, tiltalte
ikke Tidsbevægelsens liberale Elementer, og da Humoren
nu tilmed ikke havde nogen særlig Fylde og ejheller de
lyriske Partier naaede op til den tidligere Digtnings
blændende Skjønhed, blev Paludan-Müller Gjenstand for 
en temmelig skarp Kritik, mod hvilken han tog til
Gjenmæle i det polemiske Digt »Trochæer og Jamber«, 
1837; her siger Digteren Demokraterne sin Mening om 
den Frihed, de attraa:

Ikke den, som Skjændsel hindrer 
og som Lænker lider ej; 
ikke den, hvis Stjerner tindrer 
paa de Undertryktes Vej;
nej, men den, som i Nyboder 
man har »Fandens Frihed« kaldt, 
den, som ugenert sig roder 
ind og om og ud i Alt.

Ved »Poesier, anden Del«, 1838, gjenoprettedes det 
gode Forhold til Publikum; Samlingen havde et rent 
poetisk Indhold, nemlig foruden det romantiske 
Skuespil »Fyrste og Page« de tre »Poetiske Fortællinger«: »Beatrice«, »Vestalinden« og »Slaven«, 
samt blandt de Digte, hvormed Samlingen sluttede, 
nogle af Paludan-Müllers tankerigeste og formklareste: 
»Lucifers Fald«, »Nattevagt«, »Gjensyn«, »St. Helena«, 
»Perlen« o. fl.

Under en langvarig og truende Sygdom var Fr. Paludan-
Müller bleven plejet af en med ham langt ude beslægtet 
Dame, Frk. Charite Borch. Trods Forskjellen i Alder - 
hun var syv Aar ældre end han - ægtede Digteren 1838 
sin Plejerinde, som i Aarenes Løb fik ikke ringe 
Indflydelse paa hans Udvikling, baade ved at hegne om 
det Tilbagetrukne, Eneboeragtige i hans Tilværelse, om 
Vinteren i en af Kjøbenhavns mindst anseelige Gader, 
om Sommeren i det stille Fredensborg, og ved at føre 
eller ialtfald forstaaende følge ham ind paa de 
religionsfilosofiske Omraader, hans Digtning mere og 
mere bevægede sig henimod; hun var nemlig selv en 
søgende og tænkende Natur, Forfatterinde til en Række 
senere udgivne »Religieuse Studier«, 1863, og 
»Fortsatte religieuse Studier«, 1875. De Nygifte 
foretog en toaarig Udenlandsrejse gjennem Tydskland, 
Nederlandene, Frankrig, Schweiz og Italien, hvor der 
gjordes et længere Ophold i Rom. Efter Hjemkomsten 
saae 1841 det dramatiske Digt »Venus« Lyset, en 
Forherligelse af den rene Kjærligheds Sejr over den 
sandselige, ikke helt igjennem lige klart i 
Udførelsen og af en noget moderne Farve, hvor Venus 
Anadyomene fremtræder, men fuld af skjønne
Enkeltheder; til dette mythologiske Sujet sluttede
sig 1844 de to ligeledes af den græske Sagnverden
inspirerede Digtninger »Tithon« med den gribende 
Skildring af et Drømmeliv i Morgenrødens Rige og den 
mere episodiske »Dryadens Bryllup«.

I Slutningen af Aaret 1841 havde Digteren udsendt
første Del af det Værk, til hvilket fremfor noget
andet hans Navn er uforgængeligt knyttet: »Adam Homo«. 
Denne Del ender, som bekjendt, med Adams Flugt fra 
Kammerherre Galts Gaard, efter Tête-à-tête'n med den 
skjønne Clara; hvilke Livsperioder Helten videre 
skulde gjennemgaa, laa helt i det Uforudseelige - for 
ham selv som for Læseren - men at de tilsammen skulde 
afspejle en typisk Tilværelse, var jo noksom tydeligt 
udtalt i Prologen, hvor Digteren siger:

Jeg vælger mig et Stof af Hverdagssnit,
hvis Farve spiller i det Nationale;
thi Helten,  dansk i Sind og Skind og Tale,
skal sig i Hverdagslivet røre frit.
Han holdes borte fra det Ideale,
han uromantisk gaaer i Prosaskridt,
han prøver Alt, men vælger ej det Bedste,
en saadan Helt behage maa min Næste.

Dog, mens sin egen Sø jeg la'er ham sejle 
og la'er ham blive gammel, blive graa, 
skal dog tilsidst et Tankebilled spejle 
sig i hans Liv og frem af Digtet gaa. 
Maa jeg kun dette Maal ej her forfejle, 
saa Tankens Sandhed kan sin Prøve staa: 
da haaber jeg - om ej at tækkes Vrimlen - 
ved Digtets Formaal at behage Himlen.

Der hørte neppe nogen usædvanlig Divinationsgave til
at se, at Prologens Ord saavelsom Handlingsgangen
og den ironisk overlegne Fremstillingsmaade i det
udsendte Fragment bebudede en under den komiske
Idealitet henhørende Type. Men Samtiden synes med
Forsæt at have gjort sig dummere, end den var,
overfor »Adam Homo«. Man kunde eller vilde ikke se
nogen dybere liggende Grundtanke i denne første Del,
man opfattede paa en filistreus Maade Prologens
Ord om, at Digteren havde til Formaal »at behage«,
og man fandt, at det var fra denne Tendens, der
udsprang Anstødeligheder som Lottes Forførelse,
Scenerne med den sorte Trine og den smukke Line,
den graa Galts Billedgalleri,
Claras Lefleri o. s. v. I en aandfuld Artikel i
»Intelligensbladene« viste J.L. HEIBERG Publikum og
Kritiken tilrette. »Af den, som vil skrive om Adam
Homo«, hedder det her, »har man Ret til at fordre en,
om ogsaa kortfattet Bestemmelse af dette Digts Ide
eller Tendens. At undslaa sig for at meddele en saadan
af den Grund, at Værket ikke er sluttet og den anden
Del maa oppebies, vilde være en daarlig Undskyldning;
eller ogsaa maatte det være et daarligt Værk, som,
naar man var kommen til Midten af det, endnu ikke
skulde have ladet sin Ide tilsyne. Det vilde være som
et Drama, i hvis fjerde Akt man endnu ikke vidste,
om det skulde blive en Komedie eller en Tragedie. Til
hvad Punkt Digteren nu har isinde at føre sin Helt, om
han vil lade ham blive en lykkelig Landsbypræst eller
kaste ham ind i et udvortes bevæget, stormfuldt Liv og
maaske lade ham gaa tilgrunde, derom kan man vistnok
intet vide iforvejen; Adam Homos individuelle Skjæbne
hviler i Paludan-Müllers individuelle Haand. Men
hvad der er udenfor al Tvivl, er, at Digteren har i
Adam Homo villet give os et Billede af Mennesket i
Almindelighed, Noget, som bestemt antydes i Heltens
Navn, baade i Døbenavnet og i Binavnet. Men det
Almindelige er en tvetydig Kategori. Det betegner
et Fællesskab, men hvad er fælles for en Masse
indbyrdes forskjellige Gjenstande? Her maa Svaret
vende sig mod to modsatte Poler. Fælles er for
det Første det Uendelige, det Evige, som giver dem
alle deres Væsen og gjør de Forskjellige til Eet,
altsaa hos Menneskene det Menneskedens Ideal, som
Alle uden Undtagelse bære i sig. Men fælles er, for
det Andet, selve Forskjellen, den udenfor Idealet
faldende Virkelighed, som er behæftet med Mangler
og Skrøbeligheder. I denne ere Alle forskjellige,
fordi ikke To kunne staa nøjagtig i samme Afstand fra
Idealet; men denne uendelige Forskjel er selv en Enhed
eller et Fællesskab, nemlig i Almindelighed et Frafald
og hos Mennesket den syndige Natur overhovedet. En
»Homo« vil altsaa kunne fremstilles fra to Sider,
enten fra den ideale, og da bliver Digtet en Messiade,
eller fra den empiriske Virkeligheds, og da kommer
det til at behandle en »Adam«. Det er fra denne Side,
at vor Digter har taget den. Hans Adam Homo er en
Figur, som netop tilhører det store Fællesskab;
han er hverken af de Bedste eller af de Sletteste,
hverken af de rigest eller fattigst Begavede; han er
tilbøjelig baade


Fr. Paludan-Müllers Haandskrift.

To Sider af et Exemplar af »Adam Homo«, 5. Udg. 1873, gjennemgaaet af Digteren
som Grundlag for de følgende Udgaver.

Original-Exemplaret tilhører C. A. Reitzel.

Heliotypi af Pacht & Crone.





til Godt og til Ondt, og man kan gjerne kalde ham
et Hverdagsmenneske, naar man betænker, at der gives
Hverdagsmennesker i alle Klasser, og at Digteren netop
har holdt sin Adam i den Sfære, hvor han snarest
maatte finde Sympathi hos det store Fællesskab af
almindelig dannede Læsere. Men derfor maa ogsaa denne
Bog for de Allerfleste have det samme Tiltrækkende
som Besøg paa et Sted, hvor man er ligesom hjemme
og husvant; og faa ere de, som ikke under Læsningen
idelig og idelig maa sige til sig selv: De te fabula
narratur.«

1848 sluttedes »Adam Homo« med anden og tredie Del. 
I den episoderige Fortælling laa Grundtanken klar for
Dagen og viste sig selvfølgelig ganske kongruent med
det af Heiberg udkastede Program. Men i det nævnte
politisk bevægede Aar var Interessen for poetisk
Tilegnelse svækket og Følelsen af Personlighedens
Værd, løftet, som den var, af hine Dages skjønne
Patriotisme, var af for positiv en Natur til at
ville tillægge en ironisk seet Adam Homo typisk
Gyldighed. Digtet havde saaledes ogsaa i sin
Fuldendelse Modstand at bekæmpe, inden det lidt efter
lidt gik op for Almenheden, hvilken eminent poetisk
Stordaad der var udført ved Oprulningen af dette
Livsbillede, fra den lille Adams første Fjed ved
sin Moders Haand som hendes uskyldige Førstefødte,
til han begraves med Sang og Klang som den af Folk
og Konge hædrede »Baron, Gehejmeraad, Ridder af
det hvide Baand«, - ved Livets Begyndelse udrustet
med Menneskenaturens rigeste Muligheder, ved dets
Afslutning, trods al ydre Ære, afklædt hver Trevl af
det indvortes Menneskes ideale Skrud, der er blevet
efterladt som Laser paa den bugtede Vandring fra det
ene Tilværelsesgrundlag til det andet. Nu staaer
»Adam Homo« i den litteraire Bevidsthed som et af
vor nationale Digtnings klassiske Værker, et af dem,
vi nævne, naar der spørges om Højdepunkterne i vor
poetiske Udvikling, uanseet at man kan bestride
Tankerigtigheden i den sidste Sangs apokalyptiske
Forsoningsværk (der har sit Forbillede i Goethes
»Faust«, en af sine Efterligninger i Ibsens »Per
Gynt«) eller maa stille den spekulativ-theologiske
Retning i »Almas Efterladenskab«, hvad poetisk
Lødighed angaaer, under den første Dels uforlignelige
Sonetter, der just have saameget af Reflexionens
Moment, at det i fri og enfoldig Skjønhed lader sig
forene med den kvindelige Naturs Umiddelbarhed.
Paludan-Müllers jevnbyrdige Medbejler ved Romance-
Prisæskningen 1831 var den tyveaarige Hans Peter Holst, 
født i Kjøbenhavn d. 23. Oktbr. 1811; de hæderligt 
fremhævede Romancer vare »Svend Tveskjæg«, »Aslaug«, 

H. P. Holst

»Kong Skjold« og »Kong Valdemars Stævne«, stærkt 
paavirkede af Oehlenschläger og, for den sidstnævntes 
Vedkommende, af Chr. Winthers kort forinden udkomne 
»Træsnit«. De vandt den unge Digter et Publikum ved 
deres Udgivelse 1832, saa han allerede Aaret efter 
gav Møde med et Bind Digte og 1834 med tre »Noveller«; 
hans formlette Behandling af den poetiske som af den 
prosaiske Stil gjorde ham til en gjerne læst Forfatter, 
men det store Gjennembrud til almindelig Popularitet 
ventede  ham  først i 1839, da Landesorgen over
Frederik VI.s Død tolkedes sandest, varmest, kortest og 
dog fuldt udtømmende af H.P. Holst i de tolv berømte Linier:


O Fædreland, hvad har Du tabt, 
din gamle Konge sover!
Et rastløst Liv, til Arbejd skabt, 
henskylled Tidens Vover.
Et Hjerte brast, der banked 
ømt for Landet og for Folket —
et Hjerte brast, der mildt har dømt 
og Dommen mildt fortolket.
Og skjøndt den Fremtid, han har skabt, 
Dig rige Frugter lover —
o Fædreland, hvad har Du tabt: 
din gamle Konge sover.


Dette Digt fløj Landet rundt, blev oversat paa
en Mængde Sprog og skabte i et Nu sin Forfatter
en Navnkundighed, han ikke havde drømt om, da
han nedskrev det næsten med en Improvisations
Hastighed. »Jeg vaagned en Morgen som Dagens Helt,
jeg kneb mig i Armen som Jeppe«, fortæller Holst i
den elskværdige Anekdotesamling »Fra min Ungdom«,
i hvilken han 1873 har meddelt adskillige Smaatræk
fra denne Tid. Hans Succes banede

Vejen for et Bind »Digte«, som han udgav 1840,
kort forinden han med kongelig Understøttelse og
en Taknemmelighedsgave fra den besungne Monarks
Omgivelser tiltraadte en næsten toaarig nydelsesrig
Udenlandsrejse med et langt Ophold i Rom og en 

Af Digtet »En Ventende», som Forfatteren 1841 sendte Edv. Collin fra Rom

kortere Udflugt til Sicilien, hvorfra han lagde 
Hjemtouren over Paris. Rejsens poetiske Udbytte, for 
en stor Del nedskrevet under Sommeropholdet paa Ischia, 
samledes i den meget læste, i tre Oplag udkomne Bog 
»Ude og hjemme«, 1843, som af  Prosastykker indeholder 
en interessant Skizze om Improvisatricen Rosa Taddei

og den friske, livlige Novelle »Rejsekammeraten«, af Poesier 
bl. A. de erotisk varme »Serenader«, Digtene »Lyren og Eros«, 
»Frauenlobs Grav«, »En Veninde«, »Godnat«, samt det kjækt og 
malerisk henkastede antike Billede »Den døende Fægter«. 1844
debuterede Holst paa Scenen med det romantiske Drama
»Gioacchino«, som opførtes et stort Antal Gange; en lignende 
Lykke gjorde 1846 Vaudevillen »William og Emma eller Vandkuren«. 
I det første Krigsaar var han ved Hæren som Expeditionssekretair
ved Generalkommandoen for det nørrejydske Armeekorps og skrev 
her til Kongerevuen paa Leerbæk Mark den 18. Septbr. 1848 sin 
Sang »Vel mødt igjen, Kong Frederik, ved Hæren« med dens saa  
skjæbnesvangert betonede »Det skal ej ske!« (om Slesvigs Deling). 
I det følgende Aar udkom den episke Digtrække »Den lille 
Hornblæser«, hvis frejdige og varme fædrelandske Tone ikke mindre 
end dens nationale Sammensmeltning af Alvor og Spøg som en sand 
Gjenklang af Tidens egen Stemning vakte stor Begejstring (den 
foreligger i syv Oplag). Samme Aar spilledes anonymt Vaudevillen 
»En Tour til Armeen«, 1850 udkom »Digte, anden Samling«, med Særtitlen »Stemninger i Tiden«. 

Samlinger og Udvalg af H.P.  Holsts Digte haves i »Ungdomsdigte 
(Tidsrummet 1830-48)«, 3. Udg. 1866, og i »Udvalgte  Digte«, 1875.
Man vil have seet, at Lejligheden er en Muse, til  hvem H.P. Holst 
staaeri en Yndlings Forhold; de af hans Digtninger, som ere trængte 
ud i de videste Kredse, have, snart med, snart uden Beregning mødt 
en tilstedeværende stærk Stemning, som har fundet sit i Øjeblikket fyldestgjørende Udtryk i dem. Som næsten alle Yndlinge har Holst 
ogsaa misbrugt sin Dames Gunst og af sine mangehaande selskabelige  Forbindelser som af sin næsten officielle Stilling som 
Lejlighedsdigter ladet sig aflokke Kvad, hvis formelle Lethed ikke 
kan bøde paa Indholdets Magerhed. Men blandt hans mange Digte er 
der saa til Gjengjæld ikke faa, som med fuld Føje henregnes til den 
gode poetiske Litteratur, prægede af den oehlenschlägerske Skoles 
Rundhed i Udtrykket og af den Respekt for Sprogbehandlingen, som er ejendommelig for det Kuld af Epigoner, H.P. Holst tilhører. En 
Romance som »Bonden fra Lemvig«, Sange som »Ved Vintertid, naar 
Skoven staaer«, »Du er rig, Du er dejlig, o Syd«, »O, lad dem flagre, 
som de vil«, »Naar mit Øje er lukt«, Sørgekantaten over
Frederik VII. og den gribende Mindesang »Slumrer sødt i
Slesvigs Jord« føles endnu den Dag idag som en Klang
fra de bedste Strenge paa Holsts Lyre.


Caspar Johannes Boye

Tæt op til Oehlenschlägers dramatiske Diktion — som 
en meget veg, men meget blomstrende Vaand op til 
Egestammen — støtte sig Caspar Johannes Boye's 
sceniske Arbejder. Han blev født i Kongsberg den 27. 
Decbr. 1791, Søn af en dansk Fader og en norsk Moder. 
Fra Latinskolen i Trondhjem blev han 1810 dimitteret 
til Kjøbenhavn, og tog 6 Aar efter theologisk 
Embedsexamen. Som Lærer ved Johnstrup Seminarium 
ægtede han en Datter af den bekjendte Forfatter 
Birckner og besvogredes derved med den Collinske 
Slægt, idet Jonas Collin var gift med Birckners Enke.
Han blev Præst i Søllerød, senere i Helsingør og 1847 
ved Garnisonskirken i Kjøbenhavn, hvor han bortreves 
af Koleraen i Sommeren 1853.

Efter Udgivelsen af et Bind »Digte«, 1819, vendte
Boye sig med megen Ihærdighed mod den dramatiske
Produktion, skrev nogle Syngespiltexter for ansete
Komponister og leverede Scenen en Række Sørgespil,
som ved en forstandig lagt Plan, ved en blomsterrig
Rhetorik og ved en fortrinlig Udførelse af Theatrets
ypperligste Kunstnere vandt ikke lidet Bifald,
uden at dog noget af dem har et betydeligere Antal 
Forestillinger at opvise; kun »William Shakspeare« 
(1826) drev det i en Menneskealder til syvogtyve 
Opførelser. 1821 fremkom »Brødrene i Lejre«, 1822 
optog Boye et af den tydske Dramatiks Yndlingsemner 
til Behandling i »Conradin« den sidste Hohenstaufer«. 
1823 opførtes »Juta, Dronning af Danmark«, 1824 
»Svend Grathe« (hvori


Digtet »Der er et Land, dets Sted er højt mod Norden«,
forekommer), 1826 »Kong Sigurd« og 1827 »Erik den
Syvende, Konge af Danmark«, det af de nationale
Sørgespil, som havde det længste Liv paa Scenen.

Af Boyes Digte er »Kirkeklokken i Farum« blandt
de mest bekjendte; det findes i de 1833 udkomne
»Aandelige Digte og Sange«, som senere udgaves
paany under Titlen »Psalmer«. I vor Psalmedigtning
hævder C.J. Boye sig en smuk Plads og har ydet et
betydeligt Kontingent til vor nu brugelige Psalmebog
(bl. A. Nr. 234: »Bliv hos os Mester, Dagen helder«).

En ensom Plads blandt Dramatikerne indtager 
PETER VILHELM JACOBSEN (1799-1848) med sit 
mærkelige Skuespil »Trolddom« (opført 1847). 
Forfatteren, der var Assessor i Landsover- samt 
Hof- og Stadsretten, senere Kommitteret i 
Rentekammeret, var en dygtig historisk Forsker, 
og ved sin sjeldne historiske Kolorit er det just, 
at hans Skuespil blev et saa mærkeligt Fænomen i 
hine Dage og endnu staaer uovertruffet som 
Lokalbillede i vor dramatiske Litteratur. Scenen er 
henlagt til Helsingør i Midten af det 16. Aarhundrede. 
Den mørke Handling, i hvilken Tidens forfærdelige 
Overtro fører til det skjæbnesvangre Vendepunkt, er i 
en Mangfoldighed af Smaatræk saavelsom i Personernes 
Tankegang og Talesæt et tro Afbillede af Tidsalderen; 
det rent Menneskelige kommer tilsyne i Karaktererne 
indenfor deres Aandsomraades og deres Interessers trange
Skranker, mod hvilke enhver friere Betragtning preller 
af, medens der i Stykkets to Hovedpersoner, Høreren Hans 
Thomassen og Eventyrersken Karine, er givet et Par med 
megen psykologisk Finhed tegnede »problematiske Naturer«. 
Naar »Trolddom« kalder sig »tragisk Skuespil«, maa det 
dog bemærkes, at det i det Højeste kan kaldes tragisk i 
den Forstand, at en efterfølgende Slægt maaske kan opfatte 
Forgængernes aandelige Forvildelse som et tragisk Moment i 
den historiske Udvikling, medens Handlingen ikke i sig
selv indeholder nogen Kollision mellem Kræfter, der
hver for sig have en ideal Ret at støtte sig til; Død
og Undergang indtræder som brutale Kjendsgjerninger,
der vel have historisk Hjemmel, men ikke nogen indenfra 
udgaaende Motivering. Paa den historiske Objektivitet 
gjøres der unægtelig flagrant Brud ved den »ældste 
Raadmands« Slutningsord:
»Saa streng er Loven og Dommerne endnu! Engang i
Tiden vil den første vel mildnes og Dommerne skue
mere klart.« Men denne underlig paaheftede Replik har
vel snarest havt til Mission at skulle saavidt muligt
sprede det triste Helhedsindtryk, som skræmmede det
store Publikum. »Trolddom« blev kun paaskjønnet af
de kunstnerisk kyndige Faa og opførtes ikke mere end
fem Gange.

H. P. Kofoed-Hansen

I tredie Oplag udkom »Trolddom« 1890, ledsaget af en 
hidtil utrykt Introduktion, som havde været bestemt 
til oprindelig at indlede Stykket med Præsentation af 
dets fingerede Forfatter og Vink om dets Forstaaelse. 
En Prolog findes meddelt i B. A. Duurloo »Lidt om 
Trolddoms Forfatter P.V. Jacobsen«,  1890.

Paa en lignende isoleret Plads staaer i Fyrrernes
novellistiske Litteratur Hans Peter Kofoed-Hansen,
født den 15. Maj 1813, dimitteret fra Roskilde Skole
1832, theologisk Kandidat 1837 og to Aar efter Adjunkt
i Odense. Efter et Par Udenlandsrejser, paa hvilke han 
bl. A. studerede nogle Maaneder i Bonn og gjorde et 
længere Ophold i Rom, blev han 1849 Kapellan ved Frelserens
Kirke paa Kristianshavn og Aaret efter Præst i Haderslev, 
hvorfra Krigen 1864 fordrev ham. 1883 tog han sin Afsked af 
Kirkens Tjeneste som Stiftsprovst for Lolland-Falsters Stift.

Under Pseudonymet Jean Pierre, som han ligeledes beholdt paa de 
to følgende Værkers Titelblad, udgav Kofoed-Hansen 1840 »Dialoger 
og Skizzer af en Fysiognoms efterladte Papirer«, et ved 
Tankerigdom og livlig Fremstilling interessant Skrift, hvis

mindre populaire Emne dog gjorde det vanskeligt at
vække den almindelige Opmærksomhed. Allerede dette
Skrifts novellistiske Slutning med betydelige
Karakter- og Situationsbilleder bebudede den
mere kunstnerisk komponerende Fortæller, der 1842
fremtraadte med Novellen »Liv af Død«, en af dyb
religieus og sædelig Alvor beaandet Skildring af
en Menneskesjæls Udvikling fra Tvivlens Stade
gjennem Kjærligheden til Udødelighedstroen og
gjennem Sorgen over den Elskedes Tab til denne Tros
varige Befæstelse i en usvigelig Overbevisning om,
at »for den, der elsker, er der ingen Tvivl om et
evigt Liv«. Hvor klart Begivenhedsrækken i denne
Fortælling end er ordnet og behersket, er det dog
mindre dens poetiske end dens religieuse Ide, der
har Overvægten. Friere, mangfoldigere og med langt
mere fængslende Liv kommer den poetiske Side til sin
Ret i Jean Pierres næste Arbejde, hans Hovedværk
»Kjød og Aand eller De to Veje, en Sjælehistorie«
(2 Bd. 1846), Skjøndt det ogsaa her er en ethisk Ide,
som er Vejleder gjennem den stærkt bevægede Handling,
og den psykologiske Skildring saavel af Hovedpersonen
som af de dels naive, dels dæmoniske Sidefigurer, der
overhovedet har tilskyndet Forfatteren til at give sig
ilag med den ligesaa ualmindelige som interessante
Opgave. Hans dialektiske Reflexion - ikke lidet
paavirket af Kierkegaards »Enten-Eller« og »Stadier«
- faaer rig Lejlighed til at udfolde sig gjennem
Personernes Samtaler, Breve og Dagbogsoptegnelser,
og som den for en stor Del beskjæftiger sig med
Sandselighedens Forvildelser, saaledes stræber den
fortrinsvis at analysere de af dem og af deres nærmere
og fjernere Følger fremkaldte Fænomener af mental
Forvirring. At Handlingens Gang forhales af disse
omfangsrige pathologiske Indskud, forringer neppe
Skildringens Interesse, saa gribende ere de; hvor
den optages igjen, danne hyppigt milde og fredelige
danske Landskabsbilleder en med kunstnerisk Sikkerhed
beregnet stilfærdig Modsætning til den Lidenskabernes
vilde Rasen, som raader i Hovedhandlingen, der ogsaa,
efter at de dæmoniske Magter have krævet deres Ofre,
udtoner i en højere Ro, vunden som Livsresultat
gjennem haarde Kampe. »Liv af Død« vil altid indtage
en mærkelig Plads i vor Romanlitteratur som et modent
Værk af en alvorligt undersøgende Aand.
Efter 1864 udgav Kofoed-Hansen forskjellige politiske 
og theologiske Smaaskrifter og deltog fra et katholsk 
Stade i den religieuse Diskussion. Han døde 3. Decbr. 1893.

V. Thisted.

En yndet Novellist i Fyrrerne og Halvtredserne var
Valdemar Adolph Thisted, født i Aarhus den 28. Februar 
1815. Under det ogsaa senere brugte Pseudonym Emanuel 
st. hermidad udgav han 1843 »En Vandring i Syden«, 
hvis Handling skabes af nogle typiske Italienere og en 
ung Nordbo, men lader en Del af sin fængslende Kraft 
gaa tilspilde i abstrakte Reflexioner og langtrukne 
Landskabsskildringer, omtrent i lige Grad Andenhaandsværk, 
om ikke uden Selvtænkning, saa ialtfald uden Selvsyn, thi
Naturbillederne ere anteciperede Indtryk fra et Rejseliv, 
hvis Overensstemmelse med Virkeligheden Forfatteren først 
efter Bogens Udgivelse kunde kontrollere ved en Udflugt 
til Tydskland og Schweiz. 1846 udkom hans interessanteste 
og dengang mest læste Fortælling »Havfruen«, hvor et
overnaturligt Element med megen Fantasistyrke og stor 
kunstnerisk Beherskelse er saaledes indvævet i det daglige 
Livs Forhold, at de næsten synes at høre sammen som en 
ganske selvfølgelig Forbindelse; 1848 den meget omfangsrige 
Roman »Tabt og vunden«, 1849 de dramatiske Scener »Danmark 
bestaaer«, »Eventyr, Skizzer og Sagn« samt Digtet »Ørkenens 
Hjerte«. Efter en med offentlig Understøttelse foretagen 
Rejse til Tydskland og Italien udgav Vald. Thisted 1850
»Episoder fra et Rejseliv« og 1851

»Romerske Mosaiker«. Af hans senere Produktion maa
nævnes Romanen »Sirenernes Ø«, 1853, »Hjemme og paa
Vandring«, 1854, »Neapolitanske Aquareller«, 1855,
og Romanen »Familieskatten«, 1856.

Skolegjerning havde været Vald. Thisteds daglige
Virksomhed, indtil han 1855 blev Landsbypræst i
Nordslesvig, hvorfra han senere forflyttedes til et
Kald paa Sjælland. Fra dette Tidspunkt af antager hans
Forfatterskab, ikke uden Paavirkning af Kierkegaard,
en overvejende religieus Karakter, der første Gang
fremtræder i det under Pseudonymet HERODION 1859
udgivne Skrift »Præstekald«, men med endnu større
Eclat i de opsigtvækkende, af Alle læste og overalt
drøftede »Breve fra Helvede«, som 1866 udsendtes
under Navnet M. ROWEL (4. Opl. 1871). Endog større
Opmærksomhed end herhjemme have disse Breve vakt i
Tydskland, hvor en Oversættelse af dem i et Par Aar
har vundet en exempelløs Udbredelse i henved en Snes
Oplag, saa at »Breve fra Helvede« absolut er det nyere
danske Skrift, der er almindeligst kjendt hos vore
sydlige Frænder. Disse sidste to Arbejder, til hvilke
1868 en Legende- og Parabel-Cyclus »Høgholt« sluttede
sig, ere ogsaa baade dyberegaaende og mere individuelt
prægede Arbejder end Thisteds Ungdomsproduktion, hvis 
Tilblivelse mere vidner om en let arbejdende Fantasi og 
en livlig Tilegnelsesevne end om nogen enten stærkt 
udpræget eller stærkt bevæget Subjektivitet. 
Vald. Thisted døde 14. Oktober 1887.

Meget afholdt,især i »den modnere Ungdoms« Kreds, var
THEODOR KJERSTRUP RUMOHR (1807-84) som Forfatter af de 
under Mærket P.P. udgivne nationale Søhelte-Romaner 
»Peder Tordenskjold«, 1842, og »Niels Juel og hans 
Samtid«, 1846. Forud for denne meget populaire 
Produktion gik i Trediverne nogle historiske 
Fortællinger: »Odins Ankomst til Norden« og »Jacob 
Dannefærd«, ligesom den efterfulgtes af Arbejder i 
lignende Genre: »Grevens Fejde«, 1849, og »Historiske 
Billeder fra Christian den Fjerdes Tid«, 1863. 
Forskjellige mindre Digtninger og rejsebeskrivende 
Skizzer er det her overflødigt at nævne; Rumohrs 
Yndest hos en vis, ikke saa ganske lille Del af 
Læseverdenen staaer og falder med P. P.s historiske 
Romaner.

Peter Ludvig Møller har der flere Gange været
Lejlighed til at nævne i denne Fremstilling af 
Litteraturens Gang for hans fine og korrekte
Opfattelse af dens Fænomener. Han blev født i Aalborg
den 18. April 1814 og vandt som Student Guldmedaillen
for Besvarelsen af Universitetets Prisspørgsmaal, en 
Udmærkelse, som atter blev ham til Del i hans modne 

P. L. Møller.
Efter en Hr. Marenus L. Møller tilhørende Tegning af Constatin Hansen.

Alder for Afhandlingen om »Det nyere Lystspil i Frankrig
og Danmark«, 1858. Navnlig i Fyrrerne var P. L. Møller en 
kyndig, baade anseet og frygtet Deltager i den æsthetiske
Debat. En Del af sine Bladartikler har han samlet i to 
Bind »Kritiske Skizzer«, 1847, et Skrift, som endnu 
stadig maa raadspørges af den, som vil skildre hin Tids 
litteraire Bevægelse. Vi lære Kritikeren her at kjende 
som en Mand, der er udrustet med en sjelden Lydhørhed 
overfor spirende Retninger og fremstaaende Talenter, 
hvor famlende deres første 
Ytringer end !kunde være, som en Smagsdommer, hvem 
det Centrale i Digtekunsten, det umiddelbart
frembrydende Poetiske, altid var mere værdt end
Formler og Systemer; men tillige som en Polemiker,
der ikke lod noget Vaaben ubenyttet, naar det blot
var hvast og spidst nok til at bibringe Modstanderen
Ulivssaar (se Afhandlingerne »Chr. Molbech, et
Litteraturbillede«, og »Poul Rytter, Viser og Vers«).

Skjøndt den lyriske Litteratur har modtaget tre 
Digtsamlinger fra P.L. Møllers Haand, har han dog 
kun ringe Betydning som Digter. Den første - »Lyriske 
Digte«, 1840 - bringer næsten kun Ubetydeligheder, 
mest vistnok fra en tidlig Ungdom og ofte meget 
mangelfulde i Formen. I den næste Samling - 
»Billeder og Sange«, 1847 - er en Del af den førstes 
Indhold gaaet over, forøget med adskillige nyere 
Poesier, af hvilke der dog kun er Anledning til at 
nævne et Par, som Digtet »Ved Weyses Død« og 
Studentervisen »Den himmelske Fastelavn« (»Risets 
store Dag vil komme«). En Gruppe erotiske
Situationer er bygget over politiske Motiver og
røber P.L. Møllers oppositionelle Aand, medens der 
af andre Digte bryder Stemninger frem, som vise ham 
i Uenighed med det officielle Samfund ogsaa paa 
anden Maade. Oversættelserne af franske, tydske og 
engelske Digtere, af polske og nygræske Folkesange 
vidne om hans Fortrolighed med fremmede
Litteraturer. Den senere Digtsamling »Løvfald«
- udgivet 1855 under Navnet OTTO SOMMER - bringer
ligeledes i sine betydeligste Stykker Behandlinger af
fremmede Emner, tagne fra angelsachsisk og gascognisk
Folkedigtning. Hans klangfuldeste originale Digt 
»Arion« findes ikke i nogen af disse Samlinger, men i 
et Bind af den smukke Aarbog »Gæa«, han udgav 1845-47.

Sine sidste femten Leveaar tilbragte P. L. Møller i
Paris, ernærende sig højst tarveligt som Korrespondent
og Litterat - en Slags Boheme-Existens, der endtes
i Sygdom og Forladthed ved hans Død paa et Hospital
i Rouen den 6. Decbr. 1865. Bidrag til Opfattelsen
af hans i flere Henseender mærkelige Personlighed
findes i M. GOLDSCHMIDTS autobiografiske Skrift 
»Livs Erindringer og Resultater«.

Som Lyriker og Dramatiker gjorde CHRISTIAN KNUD FREDERIK 
MOLBECH, Søn af den bekjendte Historiker og Sprogkyndige, født
i Kjøbenhavn den 20. Juli 1821, i Begyndelsen af
Fyrrerne sine første Skridt paa Forfatterbanen. 
Chr. K. F. Molbech.
Efter en i Alhambra taget Daguerreotypi. Som
ung Student vandt han Universitetets Guldmedaille for
Afhandlingen »Om Billedhuggerkunsten og dens Poesi«
og udgav samme Aar — 1840 — Digtcyklen »Billeder
af Jesu Liv«, unægtelig et paafaldende Emne for en
nittenaarig Yngling; her er ejheller Tale om nogen
ny Ide-Udlæggelse af Evangeliernes Episoder som i
Oehlenschlägers »Aarets Evangelium«, men kun om en
videre poetisk Udmaling af Situationerne, en Stræben
efter en østerlandsk Lokalkolorit, der ofte giver ret
maleriske Billeder; de stadig vexlende Versformer ere
behandlede med Færdighed, Skjøndt endnu ikke uden
Fejl. 1845 udkom det lyriske Drama »Klintekongens
Brud«, der kort forinden var gaaet nogle Gange over
Scenen, men uden at kunne faae fast Fod paa den,
fordi det — hvad der lod sig forudse hos en saa
ung Forfatter og en saa udpræget lyrisk Natur —
skortede paa en rask fremskridende Handling og en
sikker Karaktertegning, hvilke Mangler snarere
bleve mere fremtrædende, end der bødedes paa dem,
ved de mange lyriske Standsninger, som hver for sig
kunde være af god og skjøn, kun ikke af dramatisk
Virkning. I det omtrent samtidige romantiske Drama
»Venusbjerget« var Karakteristiken mere bestemt og
af større dramatisk Effekt, men Handlingen kun lidet
fængslende. Det udkom sammen med »Blandede Digte«
under Fællestitlen

»Digtninger«, 1845. I Digtene er en elegisk Grundtone
fremherskende, undertiden ytrende sig med et vist
Fynd og i en Form, der mere og mere stræber hen mod
den fuldstændige Klarhed i Udtryk, den ulastelige
Renhed i Versbygning; saaledes i Digtene »Farvel«,
»Til Erindring«, »Lion«, »Døden«. Med kongeligt
Rejsestipendium gjorde Molbech 1846-47 en større
Udenlandsrejse, paa hvilken han gjæstede det
sydlige Spanien, Malta, Sicilien, Neapel, Rom og
Florens, hvorfra han over Norditalien, Schweiz og
Paris kom tilbage til Hjemmet, hvor han 1848 udgav
Rejsebillederne »En Maaned i Spanien« og begyndte paa
sin Oversættelse af Dantes »Guddommelige Komedie«.

*

For den æsthetiske Litteratur i dette Tidsrum blev det unge
Forlagsfirma C. A. REITZEL af størst Betydning paa
Grund af den Energi, som prægede dets Forretningsgang,
den Ærgjerrighed, der besjælede det i Henseende til
at samle de bedste Navne om sig, og den Liberalitet,
hvormed det imødekom Forfatternes dengang ganske
vist meget beskedne Honorarfordringer. Firmaet
stiftedes 1819 af CARL ANDREAS REITZEL (1789-1853),
der efter en Menneskealders Virksomhed kunde kaste
Blikket tilbage paa et æsthetisk Forlag med Navne
som Aarestrup, H. C. Andersen, Baggesen, Blicher,
C. J. Boye, Fru Gyllembourg, Hauch, J. L. Heiberg,
Hertz, H. P. Holst, Ingemann, S. Kierkegaard,
P. M. Møller, F. Paludan-Müller, Sibbern, Thiele,
Wilster og Chr. Winther. Efter hans Død har HAUCH
givet ham den Lov:

Med Kunstens Sønner har han aldrig tinget,
det var hans Fryd at se dem veltilfreds,
og mangen Aand,   der svæver end bevinget
i den uendelige Digtnings Kreds,
den stod han bi,  thi han forstod at ane,
hvad der sig rører i det unge Bryst,
han hjalp dem frem at bryde sig en Bane
til Landets Hæder og til Folkets Lyst.

Men om Reitzels Forlagskatalog kan man bruge Svend
Tveskjægs Ord i »Palnatoke«: »Tallet er fuldt, kun
Hovedmanden mangler«. OEHLENSCHLÄGERS Navn findes
ikke i Forfatterrækken; thi omtrent fra Hjemkomsten
fra den første Udenlandsrejse at regne var Digteren
sin egen Forlægger, i Haab om større pekuniairt
Udbytte, indtil han i Aaret 1844 solgte Forlagsretten
til alle sine Skrifter for et Tidsrum af ti Aar
til Universitetsboghandler Andr. Fred. Høst. 1857
stiftedes Selskabet til Udgivelse af Oehlenschlägers
Skrifter, paa hvis Forlag der indtil 1862 udkom
32 Bind poetiske Arbejder, udgivne og textkritisk
kommenterede af F. L. Liebenberg. Til denne Udgave
sluttede sig 1868 de to af Samf. t. d. danske 

C. A. Reitzel.

Litteraturs Fæmme udgivne Bind »Bidrag til den
oehlenschlägerske Litteraturs Historie« samt
1872 »Erindringer, sammendragne og udgivne af
F. L. Liebenberg og Otto Borchsenius«. 1884
kjøbtes hele det oehlenschlägerske Forlag af
P. G. Philipsen, der foruden flere nye Oplag af
Enkeltværker har udgivet en billig Folkeudgave i
26 Numre, Miniaturudgaver af »Aarets Evangelium« og
»Helge« samt illustrerede Pragtudgaver (Tegninger af
H. N. Hansen) af »Sankt Hansaften-Spil« og »Aladdin«.

Med Tidens æsthetiske Interesser begyndte de politiske 
at brydes. Julikongedømmets parlamentariske Institutioner 
bleve  et Forbillede, som stod i et lokkende Lys for den 
yngre Slægt, en Tale af Guizot eller Thiers blev den snart
en vigtigere Begivenhed end et hjemligt poetisk Værk, 
hvorvel der ogsaa var et ikke lidet æsthetisk Moment i 
dens Nydelse af saadanne Stormænds politiske Veltalenhed. 
Provindsialstændernes Indførelse aabnede en lille Ventil 
for den indestængte Kraft, og saalænge Tronen beklædtes 
af den patriarkalske Frederik VI., om hvem Geijer saa 
træffende har sagt, at han var et sjeldent Exempel paa, 
hvorledes en Konge kan samle et Folks Kjærlighed om sig, 
ene og alene fordi han er en retskaffen Mand - saalænge 
Statens Tøjler endnu laa i de samme Hænder, der havde 
ført dem i en fjernere Fortid, end de Flestes Erindring 
kunde naa tilbage til - saalænge var den politiske 
Bevægelse endnu af stilfærdig Natur. Men med Christian 
VIII.s Tronbestigelse antog Tingene et nyt Udseende, der
øjeblikkelig gav sig ogsaa et litterairt Udslag, idet
Ugebladet »Fædrelandet« fra December 1839 etableredes
som Dagblad. At Giveren af den norske Grundlov ikke var 
tilsinds at gjentage Experimentet paa dansk Grund, blev 
snart klart af de mere og mere kølige Afslag, som bleve 
Petitionerne herom til Del; medens man i sin Skuffelse 
over denne bristede Illusion lukkede Øjnene for de 
virkelige Vanskeligheder, som Monarkiets uensartede 
Sammensætning lagde i Vejen, for en Forfatningsforandring, 
saae man desto tydeligere de fra den samme Mislighed 
udspringende Farer, som fra Rigets tydske Elementer truede 
de danske, og var med god Grund bekymret over enkelte
skjæbnesvangre Skridt, som Regjeringen foretog sig i Haab 
om at besværge Faren ved en subtil Politik. Uroen og 
Ængsteligheden i Befolkningen udsprang saaledes fra en 
dobbelt Kilde: Frygten for Sønderjyllands Fortydskning 
og den utaalmodige Harme over, at Regjeringen ikke i sin 
Blindhed kunde se, at ogsaa for denne Fare var 
konstitutionel Frihed det eneste frelsende Palliativ. 
Denne Stemning fæstnede sig i Løbet af Fyrrerne til en 
kraftig Opinion, der bares oppe af Borgerstandens bedste 
Elementer og fik et veltalende Udtryk i den mest ansete
Del af Dagspressen. Indenfor denne vare forøvrigt
forskjellige Retninger repræsenterede: lagde eet Blad 
fortrinsvis Vægten paa Nationalitetens Bevaring, betonede 
til Gjengjæld andre Frihedsudviklingen des stærkere, mere 
eller

Forposten.Kjøbenhavnsposten.DenFrisindede.Fædrelandet.Aftenbladet.Adresseavisen.
(Davidsen.)(Grüne.)(Rosenhoff.)(Lehmann.)(Boëtius.)(Jetsmark.)

Corsaren.Dagen.Berl. Tid.
(Goldschmidt.)(Fribert.)(Nathanson.)

Censurens Triumftog.

Efter en Familien Ploug tilhørende Tegning af V. Marstrand.


mindre nærmende sig det republikanske Ideal eller
antydende kommunistiske Statsinstitutioner, ligesom
ogsaa Kampmaaden strakte sig fra alvorsfuld Pathos
til lystig Satire. Overfor Oppositionsbladene stod
en ikke saa talentfuldt betjent Regjeringspresse,
hvis defensive Stilling i og for sig var mindre
taknemmelig end Angribernes Position, og som,
ifølge Sagens Natur, var mere begrændset i Valget af
sine Vaaben. For at bøde herpaa havde den en mægtig
Allieret i Regjeringsmyndigheden, som traadte op imod
Oppositionen med hele sit Apparat af Beslaglæggelser
og Sagsanlæg, Konfiskation, Fængselsstraffe og
Mulkter; alene »Fædrelandet« maatte i Christian
VIII.s Regjeringstid udrede 6,450 Rdl. i Bøder,
over en Trediedel af den Sum, der ialt idømtes den
kjøbenhavnske Oppositionspresse.

Allerede fra Foraaret 1841 var den da ikke fuldt 
otteogtyveaarige PARMO CARL PLOUG ble ven knyttet til
»Fædrelandets« Redaktion. Han blev født i Kolding
den 29. Oktober 1813 og dimitteredes 1829 til
Universitetet, hvor han Aaret efter tog anden
Examen. I nogen Tid var Filologien hans Studium,
men Bevægelsen efter Julirevolutionen gjorde ham til
Politiker, og i de akademiske Kredse, som han tilhørte
med Liv og Sjæl, og i hvilke han snart overtog en
Leders Rolle, blev han en varm og altid slagfærdig
Forkæmper for Frihed, Danskhed og politisk Tilslutning
til de nordiske Brødreriger. I tre Aar (1833-36) var
Ploug Alumnus paa Regensen; her bleve hans første
Studentersange til, og den Ungdomsaand, de vare et
Udtryk for, besjælede Livet i den gamle Bygning saa
stærkt, at Konsistorium i Begyndelsen af 1839 fandt
sig foranlediget til at ophæve den syv Aar tidligere
stiftede saakaldte Læseforening. I Studenterforeningen
kunde det unge, politisk anfægtede Kuld af Studenter
ikke føle sig hjemme; her beherskedes Tonen af
Ældre, for en stor Del Embedsmænd med konservative
Anskuelser, Hang til Komfort ogsaa i Studenterhjemmet
og udpræget Uvillie mod den Uro, de politiske Debatter
bragte ind i det. Da Foreningen 1835 flyttede fra den
gamle Gaard i Boldhusgade til et elegant Lokale ved
Holmens Kanal (nu, Landmandsbankens Ejendom), antog
Tilværelsen der en selskabelig Klubs forfinede Former,
indenfor hvilke de Yngre hverken havde Raad eller
Erfaring nok til at trives. Hos dem faldt det derfor i
god Jord, da Regens-Læseforeningens Ophævelse gav
Ploug og hans Meningsfæller Anledning til i April 1839
at stifte den saakaldte »akademiske Læseforening«,
sædvanligvis kaldet »Akademikum«, som fik Lokale
afvexlende i Kannikestræde, paa Hauserplads og
i Vimmelskaftet. Her følte den nye Studenteraand
sig hjemme; et vist burschikost Væsen var Normen
og Formen, den politiske Opposition kunde komme
Carl Ploug
Efter et Daguerreotypi fra Begyndelsen af Fyrrerne
uhæmmet tilorde og Modsætningen mellem det frie
Studenterliv og den af Smaaligheden lænkebundne
Filister-Tilværelse atter og atter betones til
egen Forherligelse, Alt dog paa en godmodig, halvt
selvironiserende Maade, der udelukkede al stiv
Ensidighed.

For Regensen og Akademikum skrev Ploug i Slutningen af
Trediverne og Begyndelsen af Fyrrerne sine overgivne
Studenterkomedier, de saakaldte Atellaner, til hvis 
Forfattermærke han valgte det ogsaa af Holberg brugte 
Pseudonym Poul Rytter. Denne ligesaa muntre som 
hensynsløse Digtning, der drog Tidens politiske, 
sociale og litteraire Forhold frem til flygtig 
Beskuelse i Nuets komiske Hulspejl, tilhører ikke 
Litteraturen; den fødtes af Øjeblikket og gjorde ikke 
Krav paa at overleve det. Men hverken var den derfor 
uden litterair Betydning eller blev den uden 
litteraire Følger; thi den Konstellation, som i disse 
løst henkastede dramatiske Skizzer tilvejebringes
mellem Studenterverdenen paa den ene og Rigdommens,
Fornemhedens eller den borgerlige Bornertheds Kredse
paa den anden Side, er

just den samme, som træder os imøde i Hostrups første
Studenterkomedier; Poul Rytters Udkast har tjent hans
mere i Dybden gaaende Efterfølger til Forbillede, som
jo ogsaa særlig den ploug'ske Atellans Studentertype,
Jens Grib, danner Omridset til den hostrupske Komedies
Klint. (Se O. Borchsenius »Fra Fyrrerne«, I: »Poul
Rytter og hans Atellaner«)>

Delvis ere Plougs Lejlighedsstykker gaaede over i
Litteraturens Eje, forsaavidt som adskillige af deres
Sange ere blevne almindelige Studenterviser; saaledes
Slutningssangene »Regensen hedder for Ingenting ej
Gaarden ved Taarnets Fod«, »Vort Liv er viet til
Bog og Pen«, »Vi er en liden, men modig Hær« samt
Skandinavismens Program-Sang, den ved Tusinder af
Lejligheder og af Hundredtusinder af Læber sungne
»Længe var Nordens herlige Stamme«, som første Gang
lød den 7. Februar 1842 i den politiske Allegori
»Kjærlighed under Karantaine«.

I den 1847 udkomne første Samling af »Poul Rytters
Viser og Vers« have vi Plougs lyriske Digtning i
denne hans første Periode for os og se i den en klar
Afspejling af de Tanker, der ledede hans offentlige
Virksomhed, Under Rubriken »Studenterliv« samles
de ældste af hans Viser, som besynge Regens- og 
Akademikums-Livet, vel ikke uden at røbe deres 
oppositionelle Udspring, men dog mindre
programmæssige end de senere, af den personlige
politiske Kamp fremgaaede Digte; her træffe vi
Nytaarssangen »Aarets Daab« (»Nu har vi kistelagt«),
Drikkesangen »Soldets Philosophi«, den til bellmanske
Rhythmer skrevne stemningsrige Elegi »I Sommerferien«,
Skovvisen for Studentersangforeningen »I Skoven gaaer
Livet Andante«, Sangene fra Akademikums forskjellige
Festligheder: »Kors, Akademikum! er det Dig selv?«,
»Sold, Akademikum, eengang endnu!« og »Studenter vi
kaldes, men er jo Ingenting«, de sidste skrevne i
Anledning af de to Studentersamfunds Gjenforening
i Decbr. 1843. — Kategorien »Frihed og Fædreland«
omfatter de mere politisk udprægede Viser, som jo
Ploug ogsaa lægger den politiske Tanke om Nordens
Enhed ind i Begrebet Fædreland. Afdelingen indledes
med det varme Digt »Til de Unge« og indeholder
fremdeles »Jylland« (»Du Kæmpearm, som trodsende
udstrækker«), »Modersmaalet« (»Du Danske, som kan
høre de velske Toners Flugt«), »Slesvig« med de
prægnante Linier:


Og se — det lysner alt i Syd:
midt paa de Tydskes Thinge
Peer Hjort Lorenzen slog til Lyd
med Modersmaalets Klinge.


Endvidere »Løftets Bæger« (»Herlige Moder, Skjoldmø 
prud«), »Unge Gjenbyrds-Liv i Norden«, »Fostbrødrelaget«, 
»Dejlige Øresund«, »Liflig fløjte Velsklands Nattergale« 
o. fl. — Under »Museum« indordnes poetiske Karakteristiker 
af og Sange til bekjendte Personligheder, afdøde og 
levende: Weyse, Fru Heiberg, Jenny Lind, Thorvaldsen, 
Oehlenschläger, J.F. Schouw, H.N. Clausen, J.C. Drewsen,
D.G. Monrad o. fl. Her findes ogsaa den varmtfølte, men i 
sit Udtryk stærkt rhetoriske Forherligelse af Armand Carrel 
og Joh. Hage (»Ordets Ridder«) saavelsom »Dronning Mathilde«, 
der ved sin Form danner Overgangen til Plougs fortællende 
Digte. Krigsaarene 1848—50 maatte selvfølgelig gribe en af 
Fædrelandets Skjæbner saa stærkt bevæget Digternatur som 
Plougs paa det Varmeste; en ædel Mandigheds dæmpede Pathos
kommer tilorde i de bedste af Digtene fra hin Tid: »Slaget 
ved Slesvig« (»Paaskeklokken kimed mildt«, »Det var ved 
Jevndøgnstid, de Danske«), »Christian den Ottende«. Fra 
dette Tidspunkt tage ogsaa Plougs mange Grundlovssange deres 
Begyndelse.

At der fra de lystige Regensviser og de flygtigt byggede 
Studenterkomedier skulde udspringe en dramatisk Digtning af 
national Betydning og betegnende et Skridt videre paa den
danske Komedies Udviklingsgang fra Holberg af, anede maaske 
mindst af Alle den unge Jens Christian Hostrup selv, da han 
nedskrev de første af disse lette Sager. Han blev født i 
Kjøbenhavn den 20. Maj 1818, Søn af Justermester Peder 
Hostrup og Enken Johanne Ingemann, der havde været gift med 
Digterens ældste Broder. Jens Christian var det mellemste 
af fem Børn i et stille, fredeligt Hjem. Indtil sit 
trettende Aar gik han i en kjøbenhavnsk Borgerskole, kom 
saa i Metropolitanskolen, hvor han hurtigt fik Friplads,
og blev 1837 Student med anden Karakter. Allerede i 
Drengeaarene havde han stiftet Bekjendtskabmed F.L. 
Liebenberg og i Metropolitanskolen havt Kr. Mantzius til 
Klassekamerat, saa at hans vaagne Sands for poetisk Læsning 
kom under god Vejledning og en tidlig Fortrolighed med 
dramatisk Form og Teknik udvikledes hos ham under de hyppigt 
arrangerede Dilettantopførelser. I Rusaaret betoges han 
stærkt af Martensens filosofiske Forelæsninger,

og da den unge Docent traadte ind i det theologiske
Fakultet, var Loddet kastet for Hostrups akademiske
Løbebane: han vilde studere Theologi for at kunne
følge den forunderligt vækkende Lærer. I »Akademikum«
(S. 321) samledes hans Adepter og snakkede hegelsk,
og fra de politiske Strømninger kom paa anden Vis nyt
Liv ind i Studenterkredsene. Hostrup, der 1841 fik
Regensen og 1843 tog sin Embedsexamen, blev snart i en
fremtrædende Grad disse Ungdomsstemningers poetiske
Tolk. Herom vidne noksom »Jens Kristrups« friske
Studentersange; de have nu i et halvt Aarhundrede
været Opsange ved alle Studentersammenkomster,
og trods det enorme Slid paa dem, som kun den
rahbekske Drikkevise kan byde et Sidestykke til,
er der endnu Ungdomsglæde i dem (»Som Jøderne vi sad
ved Nilens Strande«, »Nu er det stille«, »Før smiled
vor Sommer saa venlig og varm«, »Nu for de danske
Studenter vi vil synge lystigt i Kor«, »Regensens
Provst saa mangen en Gang«, »Da Vaartoner løde«
o. fl.). Det er, foruden Symposiernes Liv, mest
den idylliske Side af Tilværelsen i den røde Gaard,
Hostrup tager til Emne, hensigtsløst skjemtende og
uden politisk Tendens; herhen høre de fortræffelige
Digte »Til Kontubernalen«, Situationsbilledet »En
Sommerdag paa Regensen«, »Til en Natteravn«, og nær
ved dem staaer en saadan Spøg som »Visen om Karen«,
hvormed Hostrup som litterair Skjemt optog den naive
kjøbenhavnske Gadevises Form.

Hostrup havde for private Kredse skrevet et Par
Sangspil - »Den Tredie« og »Den gamle Elsker« -
samt for Akademikum et Par mindre Lejlighedsstykker,
da han mod Slutningen af Aaret 1843 opfordredes til
at forfatte et dramatisk Arbejde, med hvis Opførelse
»den nye Studenterforening«, der skulde fremgaa af
den forestaaende Sammenslutning mellem de to hidtil
skilte akademiske Grupper, kunde fejre den gjenvundne
Enighed. Han var lige bleven færdig med sin theologiske 
Attestats og tog villig fat paa Arbeidet.

I sine Erindringer fortæller han herom Følgende:
»Jeg vidste, at Stykket skulde handle om Studenter
og kjøbenhavnske Haandværksfolk, der stod for mig
som den morsomste og ejendommeligste Del af Byens
Befolkning. At det netop blev en Kobbersmedfamilie,
der blev Regensianernes Gjenboer, troer jeg nu at
have opdaget Grunden til. I min Tid boede der ikke
nogen Kobbersmed i store Kannikestræde; men jeg var,
Aaret før jeg skrev »Gjenboerne«, engang kommen i
Snak med en Kobbersmedesvend, der fortalte, at han
nu skulde tage fat paa sit Mesterstykke,

C. Hostrups Haandskrift.

Den Skrivelse, hvormed Forfatteren indsendte »Gjenboerne« til
det kgl. Theater.








som var en Messingmaskine. I sin Beskrivelse af alle
de Fortræffeligheder, hvormed denne skulde udstyres,
brugte han Ordet Gesvejsning, som jeg ganske vist ikke
forstod og heller ikke forstaaer rigtig endnu, men som
bed sig fast i mig, fordi jeg følte, at det var et af
de Ord, der give Kolorit. Nu var der Brug for det,
og det gjorde saa Basalts Elskede til Datter af en
Kobbersmed. Det Eventyr-Element, som jeg fik ind med
i Stykket, var mig ikke blot nødvendigt for at sætte
det Hele i Gang; jeg brugte et saadant i flere af mine
ældre Stykker og har altid syntes, at det højnede
Himlen over mine smaa borgerlige Skildringer. Jeg
har stedse elsket Eventyrdigtning og havde allerede
hos Shakspeare i »Stormen« og i »Sommernatsdrømmen«
følt, hvor udmærket det Eventyrlige og Stærktkomiske
klædte hinanden. Et rejsende tydsk Selskab havde
for nogle Aar siden ved blandt Andet at spille
»Lumpacivagabundus« henledt Opmærksomheden paa
Raimunds og Nestroys wienske Folkekomedier, hvis
lavtkomiske Hverdagsscener sættes i Forbindelse med
en barok Aandeverden .... Der er skrevet adskillige
andre Studenterkomedier, før jeg skrev mine; men
af disse har jeg kun kjendt de Plougske, og jeg har
stedse aabent vedkjendt mig, at de har paavirket mig,
uden at der derfor kan være Tale om Efterligning. Af
daarlige Komedier kan man i det Højeste lære at vogte
sig for deres Fejl; men dette hjælper aldeles ikke
til at skrive en bedre. I Midten af December var jeg
færdig med de to første Akter, som saa af Mantzius
blev oplæst for Bestyrelsen , og saa blev der strax
taget et Souffleur-Exemplar af disse, og Rollerne
udskrevne og omdelte, saa at Prøverne kunde begynde
allerede før Jul. Imidlertid skulde jeg skrive tredie
Akt; men der gik nogen Tid hen, inden jeg rigtig fik
fat derpaa. Jeg var under Prøverne kommen lidt ud
af det, og baade de og Julen optog mine Tanker. Men
da jeg nu skulde i Lag med tredie Akt, opdagede jeg,
at jeg ikke var bleven helt færdig med min Plan; der
var endnu et Hul i den. Jeg havde nemlig ikke faaet
det ganske klaret, hvordan Løitnant v. Buddinge skulde
bringes til at afstaa Rikke. Da det kom til Stykket,
kunde jeg ikke lade Smedesvendenes Næver gjøre det af
med ham, for selv det rent Fantastiske har sine Love;
der maa være Methode i Galskaben. Det maatte være den
høiere Verden, som havde grebet ind i Stykket, der
skulde fælde Synderen, den underfulde vox klintica;
men nu var Skomageren jo gaaet ud af Spillet og havde
taget Klints Usynlighed med sig. Det var derfor først,
da jeg fandt den simple Udvej at lade Klint krybe
under Bordet, at Skuden kom flot igjen; men saa gled
den ogsaa nok saa strygende som igjennem de to første
Akter, og Scene efter Scene blev opskreven og tagen
i Brug, alt som Akten skred fremad.«

Saaledes var altsaa »Gjenboernes« Genesis. Stykket
opførtes første Gang den 20. Februar 1844 for et
exklusivt Studenterpublikum, men i Vinterens Løb endnu
to—tre Gange for en mere udvidet Tilskuerkreds. Denne
Komedies Ry for ungdomsfrisk Munterhed og stor
scenisk Virkning i den — trods den overnaturlige
Motor — saa højst naturlige Sammenstilling af
Studenterliv og Filistertilværelse gik viden om Land;
men det varede dog nogen Tid, inden den nationale
Scene vilde acceptere dette Produkt af den burleske
Studentermuse. Det spilledes først i Provindserne og
naaede derpaa — med Mantzius som Gjæst i Lieutenant
v. Buddinges

Rolle - til den officielle Antagelses Tærskel
ved at bringes paa de saakaldte »Sommerskuespils«
Repertoire. Da det her vandt almindeligt Bifald og
Theatret i Foraaret 1848 var omtrent renonce paa
Stykker, som kunde give Hus ved de ikkeabonnerede
Søndagsforestillinger, blev »Gjenboerne« omsider
indlemmet i det virkelige Repertoire og opførtes
første (naar Sommeropførelserne medregnes, ottende)
Gang Søndagen den 19. Marts 1848. Komedien hører
nu til Theatrets livskraftigste Veteraner og har
forlængst passeret Halvandethundredtallet, som
Hostrup overhovedet staaer som Numer fem blandt
de ti originale Forfattere, hvis Stykker ere givne
hyppigst.

Hvad der stiller »Gjenboerne« saa højt i nationalt
Værd, er det elskværdige Lune, den godmodige Humor,
som fra først til sidst gjennemtrænger Stykkets
Skildring af kjøbenhavnsk Mellem-standsliv. Her er
vel opstillet en Modsætning mellem en Idealitetens
og en Hverdagsagtighedens Sfære, men ligesom der
indenfor begge Grupper findes Overgangsfigurer, der
bringe dem hinanden nær, som det Hele da ogsaa ender
med en fredelig og festlig Alliance, saaledes dækker
Satirens Godmodighed over de skarpe Kanter, saa de
tabe Evnen til at støde og kun sees i deres komiske
Egenhed; selv en saa mislig Skikkelse som v. Buddinge,
der gaaer ud af Spillet med Skam og Skade, følges paa
Vej af en vis Sympathi, som skyldes de glade Minder
om hans af Pudsighed struttende Person.

I kunstnerisk Henseende betegner »Gjenboerne« et stort
Fremskridt i Henseende til paalidelig Gjengivelse af
Virkeligheden for Karakterernes Vedkommende. Hostrups
store Forgængere, Heiberg og Hertz, kunne paa langt
nær ikke maale sig med ham i Evnen til at aflure de
komiske Personer de Træk, som skille de dramatiske
Figurer ad i Alder, Dannelse, Stand og almindelig
Livsopfattelse, og det baade i deres Tale og i deres
Handling. Som Hostrup ikke nøjes med en almindelig
Studentertype, men idealiserer Standen i Klints
Person og forøvrigt omgiver ham med en Gruppe mere
og mindre til Komiken hjemfaldne Academici, saaledes
har han med en vidunderlig Paalidelighed i Form og
Farve gjengivet den borgerlige Husstands danske Flora,
fra den studse Tidsel Christen Madsen til den huslige
Gyldenlak Rikke. Og trods de brutale Elementer, vi
her faae at gjøre med - hvor nobel og yndefuld er
her ikke selv den drøjeste Skjemt ved den
Troskyldighed, hvormed den fremsættes! Der hviler
over Kobbersmedens Hjem en patriarkalsk Duft, der
vel kun har hjemme i en snævert begrændset Region —
som Potpourri i en Lerkrukke — 

J. C. Hostrup.
Efter en Blyantstegning af A. Dorph.

men som dog er stærk 
nok til at gjennemtrænge den hele mesterlige 
Skildring af kjøbenhavnsk Borgerstandsliv i gamle 
Dage. Her staa vi atter ved »Gjenboernes« nationale 
Betydning og se

den som en Frugt af Digterens sikre Virkeligheds-
Iagttagelse ikke mindre end af hans Anskuelsesmaades 
ægte danske Art.

I Foraaret 1844 modtog Hostrup en Huslærerplads hos
en Familie paa Kysten af Nordsjælland, men unddroges
dog ikke derved Hovedstadslivets Paavirkning, da hans
Elever om Vinteren opholdt sig i Kjøbenhavn. For
Studenterforeningen skrev han 1845 den elskværdige
lille Vaudeville »Intrigerne«, der Aaret efter
optoges paa det kgl. Theaters Repertoire, og 1846
Folkekomedien »En Spurv i Tpanedands«, som Theatret 
erhvervede 1848. I dette Skuespil er Modsætningen 
mellem de »to forskjellige Verdner« ganske anderledes 
spændt end i »Gjenboerne«, men her betinges den heller 
ikke blot af en Dannelsesforskjel: Digteren søger 
dybere tilbunds og fremstiller den ydre Politurs, den 
tomme Forfængeligheds, det snilde som det frække 
Lykkejægeris uforsonlige Modsætning til sand Aands- og 
Hjertedannelse, idet han, atter her ved Hjælp af en 
fantastisk Intervention, omgiver den plebejiske 
Simpelheds Repræsentant med et laant Skin, som drager 
alle Daarskabens letflagrende Sværmere til sig, saa de 
ved Afslutningen af den overgivne Handling krybe om 
med ynkelig forbrændte Vinger. Ogsaa i dette Stykke ere 
Studenter-Individualiteterne holdte klart ud fra  hinanden 
ved en flygtig, men aldeles tilstrækkelig  Karakteristik; 
og i Skikkelser af kostelig Komik er det fine Selskab paa 
første Sal, men med endnu større Naturtroskab det 
tokkerupske Hjem i Kjælderen fremstillet.

Skjøndt i disse Stykker saaledes ogsaa
Studenterherligheden tildels har været stillet tilskue
i ironisk Belysning, har den dog i sin Helhed fordret
Sympathi som et Element af ideal Natur; i Toakts-
Lystspillet »Æsthetisk Sands«, der 1849 kun oplevede
nogle faa Forestillinger, vender Digteren derimod,
som dreven af en Slags Retfærdighedsfølelse,
Forholdet om og stiller det redelige Hjertelag,
selv hvor et højere Syn mangler, som ethisk Eje højt
over en æsthetisk-forkvaklet Personligheds usande
Natur. Vi have her Overgangen til det dybere Blik
paa Tilværelsens Forviklinger, der har ført til
Skildringen af en Person som Skriverhans og til den
alvorlige, til Eftertanke manende Samfundsbetragtning,
som ved hans Forbindelse med Handlingen er lagt ind
i den lyse Skjemt, den yndefulde Sommerstemning,
der ellers raader i den Fireakts Vaudevillekomedie
»Eventyr paa Fodrejsen« (opf. 1848),

uden Tvivl Hostrups gedigneste dramatiske Værk, ligesaa 
fuldendt i Handlingens lette og dog saa sikre Komposition 
som i Tegningen af de optrædende Personer, der tilsammentagne 
danne et rigere nuanceret, med finere Sands for den dæmpede 
Farve udført Karaktergaleri end i noget af Digterens tidligere 
Arbejder.

Mod Slutningen af denne Periode skrev Hostrup endnu
Sangspillene »Familietvist eller det mærkværdige Aar«
og »Soldaterløjer« (opf. 1850), hvilket sidste har
gjort en aldeles enorm Lykke paa Scenen ved en med
Stykkets Væsen stemmende farceagtig kaad Udførelse
af den lystige Handling, der ogsaa mere er beregnet
paa Theatervirkning end opfattet efter virkelige
Forhold. Efter en Sommerrejse til Norge 1849 skrev
Hostrup Syngestykket »En Nat mellem Fjeldene«,
der dog først flere Aar efter kom paa Scenen, da det
havde fundet en Komponist i den yngre Hartmann.

Skjøndt selv Akademiker, stod Meïr Goldschmidt dog som 
Oppositionsskribent helt udenfor den akademiske Kreds 
og var ogsaa kun undtagelsesvis med i dens hensigtsløst-
muntre Ungdomsliv; »i Ordets frie, glade Betydning har 
jeg aldrig været Student«, siger han i sit Memoireskrift
»Livs Erindringer og Resultater«. Han kom til Verden
den 26. Oktbr. 1819 i Vordingborg i et jødisk Hjem,
hvor den orthodoxe Observans paa Grund af Forholdene
dog kun meget ufuldkomment kunde gjennemføres. Han
er af Levi Stamme, gjør han opmærksom paa strax
i Begyndelsen af Memoirerne og tilføjer om dette
Slægtsammenhængs Værd i vore Dage: »Der er i det
moderne Samfund ingen Rang eller Betydning forenet
med et saadant Stamtræ, og selv iblandt Jøder
medfører det ingen anden Udmærkelse, end at hvor i
Verden jeg i en Synagoge vil ønske at være med, naar
paa visse Dage det foreskrevne Antal af Menigheden
kaldes op for at læse i Loven og velsigne den, skal
jeg, hvis Ingen af Ypperstepræsten Arons Slægt -
forresten ogsaa af Levi Stamme - er nærværende,
være den Første. Om og en Mand af Kongeslægten var
tilstede, maatte han følge efter os. Men Glandsen
er jo gaaet af Fyrsteslægten som af hele Riget,
og selve Ceremonien har kun Betydning som Noget,
der har gjentaget sig i mit Liv: Ved alle Lejligheder,
hvor jeg skulde kæmpe, er jeg gaaet til Kampen med
instinktmæssig Fordring paa at blive Nr. i.«

At Livet ligesom ironiserede over denne Fordring
en af de første Gange Goldschmidt med fuld Energi
rettede den til Tilværelsen og sig selv, fik en
mærkelig Indflydelse paa hans Udvikling. Efter
nogle Aars Skolegang i Vordingborg kom han til
Kjøbenhavn og blev fjorten Aar gammel sat i det
v. Westenske Institut. Han var en ligesaa velbegavet
som ærgjerrigt stræbende Discipel, en af dem, som
Skolen »ventede sig noget af«. Som Dux i øverste
Klasse dimitteredes han 1836 til Universitetet;
han var selv sikker paa den første Karakter med
Udmærkelse, og Skolen ikke mindre end alle de,
der kjendte ham, først og fremmest hans Familie,
delte denne hans Sikkerhed. Paa Examens næstsidste
Dag havde han otte Præ'er og tre Laud'er, altsaa et
Præ mere end der behøvedes for at blive indkaldt. Der
stod kun eet Fag tilbage, nemlig Religion eller for
Goldschmidt - der som Jøde ikke havde deltaget i den
dogmatiske Del af Undervisningen - Bibelhistorie. Ikke
des mindre gav Prof. H. N. Clausen ham et Spørgsmaal
af Lærebogen, hvilket Goldschmidt mente ikke at
kunne eller burde besvare. Resultatet blev et
Haud, men da den skriftlige Udarbejdelse stod i
Laud, troede Alle endnu, at dette maatte blive
Hovedkarakteren. Men Universitetet havde en anden
Beregning, ifølge hvilken et Laud i Skriftligt og et
Haud i Mundtligt tilsammen udgjorde den sidstnævnte
Karakter. Dermed var Udmærkelsen, »Indkaldelsen«,
falden til Jorden. Goldschmidt følte sig som
lammet i sit Inderste, Glandsen var som gaaet af
Livet, et Maal var vel naaet, men uden den Triumf,
der havde omgivet det i hans Tanker. Uden indre
Drift fuldførtes Læsningen til den næste Examen
som et Pligthverv, men med Arbejdet for den store
Fremtidstanke, for Familiesammenholdets Ærgjerrighed:
at han skulde »studere Medicin, blive Professor,
den vidunderligste Læge ligesom Rabbi Meir ben
Maimon, ogsaa kaldet Maimonides« - dermed var det
for bestandig forbi. Istedetfor Lægen viklede der
sig foreløbig en Journalist ud af Puppen; men hans
Piller vandt snart almindeligt Ry.

Examensskuffelse, Kjærlighedssorg og anden Melankoli
havde affødt nogle Noveller i den Johannes Wildt'ske
Smag, hvilke den unge Forfatter syntes saa godt om,
at han inderlig ønskede at faae
dem trykte. I dette Øjemed stiftede han meget praktisk
et eget Ugeblad for Byen Næstved, i hvilken hans
Familie nu boede; Bladet tryktes i Kjøbenhavn, hvor
ogsaa den attenaarige Redakteur havde Domicil, men
henvendte sig jo nærmest til Præstø Amt, Fødeegnen. 
Nu og da kom Amtets lokale Interesser tilorde i det,
hvilket endog førte til en Pressesag, som endte
med Mulkt og et Aars Censur for den ungdommelige
Bladudgiver. Kort efter Frederik VI.s Død afstod
Goldschmidt Bladet for 200 Rdl., og med denne Sum
grundlagde han »Corsaren«. Der var gaaet nogle
Samtaler med gode Venner forud for dette
Foretagende, men Planen var forøvrigt ingenlunde
grundigt gjennemtænkt, ejheller støttedes den, da det
kom til Stykket, af de Skrivekyndige blandt Vennerne,
saa at Goldschmidt i Begyndelsen var ene baade om
den praktiske Ordning af Sagen og om Udarbejdelsen
af Stoffet, indtil han i Tidens Løb fik Støtte af et
Par fastere Medarbejdere og kunde gjøre Regning paa
en livligere Indsending af tilfældige Bidrag. Nr. i
af »Corsaren« udkom Torsdagen den 8. Oktbr. 1840,
Nr. 2 Onsdagen den 28. Oktbr., Nr. 3 Fredagen den
20. Novbr., hvorefter Bladet udgik regelmæssigt
hver Fredag, naar intet »Beslag« standsede dets
Fremkomst. Som »ansvarhavende Redakteur, Udgiver
og Forlægger« afløste i Begyndelsen forskjellige
illitteraire Personer hinanden, lejede til at bære
de juridiske Følger af Udtalelser, som de vare uden
Indflydelse paa - en »Straamands«-Institution, som
Tidens vanskelige Presseforhold kunde undskylde,
men som med alt det havde noget Pinagtigt for
Goldschmidt, der senere har udtalt, at »et Blad som
Corsaren behøver fortrinsvis noget Blankt og Fint hos
Redaktionen; der skulde ikke være givet Folk Anledning
til at tale om »Sjovere«; der skulde ikke være givet
Anledning til endnu Mere«. Tilføjes bør det dog, at
ogsaa Goldschmidt selv ramtes af Lovens tunge Haand,
da Højesteret brød igjennem Ansvarssystemet og idømte
ham Fængsel paa Vand og Brød, Mulkt og livsvarig Censur.

»Corsarens« politiske Standpunkt var i høj Grad
uafhængigt. I ungdommelig-idealt Sværmeri for
Republiken angreb den ufortrødent det absolute
Kongedømme, dets Institutioner og Redskaber; men
medens den her i adskillige Situationer kom til at
staa Side om Side med den liberale Opposition, værgede
den sin Selvstændighed ved ikke mindre aarvaagent at
blotte dennes Fejl og
Overgreb og havde særlig et skarpt Blik for den
eftertragtede Konstitutionalismes Bekvemhed til engang
at bringe sine Forkæmpere til Magten og derved skabe
et Partivælde i Folkefrihedens Navn; »Corsaren« antog
sig saaledes naturligst det bredere Folkelags Sag
og viste særlig Sympathi for de i Skyggen stillede
Samfundsdele, Almuen paa Land og i By, hvis Tarv den
forsvarede med en Antydning af kommunistiske Tanker,
som viste langt ud over den Skattebevillingsret og
borgerlige Frihed, der var det nærmeste Maal for den
liberale Presse.

Paa dette Sted bliver dog nærmest »Corsarens«
æsthetiske Værd som Vittighedsværk at betone. I denne
Egenskab var Bladet et absolut nyt Fænomen i den
danske Litteratur og har endog strakt sine Virkninger
ud over denne, om ellers den mangeaarige Redakteur
af »Kladderadatsch«, David Kalisch, har Ret i sin
Forsikring om, at dette berømte Vittighedsblad afgjort
er fremkaldt af »Corsaren« (se Wilh. Hamm: »Der
dänische Corsar« i »Neue fr. Presse« 1874). Bladets
æsthetiske Betydning er ikke betinget alene af den
Omstændighed, at ogsaa litteraire og kunstneriske
Fænomener vare inddragne under dets Satire og
stundom parodieredes i Artikler af selvstændigt
komisk Værd; ogsaa Arten af dets Persiflage falder
ind under en æsthetisk Kategori, forsaavidt baade den
større Komposition og den isolerede Vittighed kunne
maales til deres Fordel med den komiske Digtnings,
det pointerede Epigrams Maalestok. Hvad der endnu
har bevaret disse satiriske Udfald en egen Friskhed,
er en vis naiv Kunst i deres Formning, noget man
kunde kalde Uredigeret eller Uarrangeret i deres
Fremsættelse, trods den med fuldtbevidst Satire
tilspidsede Braad. Ypperligst af alle »Corsarens«
Vittigheder, fordi den uskyldig og diskret overlader
det til Læseren selv at drage Konsekvensen, er
maaske det allerførste Stykke i Nr. 1, hvilket
tillige har den Mærkelighed at være POUL CHIEVITZ'S
eneste Bidrag til Bladet. Det er en Samtale imellem
en Skolelærer og en af hans Elever, saalydende:
»Skolelæreren. Nu videre. Hvad vil det sige, at Gud
er almægtig! Drengen. Han kan gjøre Alt, hvad han
vil. ... Men saa er jo Kongen ogsaa almægtig. Sk. Aa
Snak! Dr. Jo, han kan jo ogsaa gjøre Alt, hvad han vil. 
Sk. Snak! Hvad forstaaes ved, at Gud er almægtig? Hvad 
staaer derom i Lærebogen? Dr. (ramser op). Han kan 
gjøre Alt, hvad han vil, uden Møje;

Facsimile af et beslaglagt og ikke senere frigivet Tillæg til "Corsaren",
hvilket ejheller findes i noget af de offentlige Bibliothekers Exemplarer af Bladet.




men han gjør ikkun det, som er viist og godt, fordi
han ikke vil Andet end det alene. Sk. Ja, seer Du
det!« - Af den første Aargang anføre vi endnu nogle
Smaastykker. Med Hentydning til et Par bekjendte
Udtalelser af Christian VIII. skriver Bladet: »Det
er glædeligt at se, hvorledes Besparelsessystemet
alt mere og mere gjør sig gjældende: alle Nationens
»billige« Ønsker skulle opfyldes.« - »Kong Valdemar
Atterdag blev, som bekjendt, kaldet saaledes,
enten fordi han henholdt Folk med Løfter fra den
ene Dag til den anden ved at sige: »Imorgen er det
atter Dag«, eller fordi han bragte en lys og fri
Tilstand tilbage i Danmark og saaledes atter gjorde
Dag i Landet. Vi ere overbeviste om, at ogsaa Kong
Christian den Ottende af Efterverdenen vil blive kaldt
Atterdag - naturligvis fordi han vil indføre en lys
og fri Tilstand i Landet.« - »To Ting var der, som
man ønskede omstyrtede, Skjøndt de vare bestemte til
at staa fra 1660 til evig Tid: Kongeloven og Ulfelds
Støtte. Hs. M. Kongen, hvem Ønskerne allerunderdanigst
foredroges, har allernaadigst tilladt, at Halvdelen
af Ønskerne opfyldes, at nemlig - Ulfelds Støtte
omstyrtes.« - » »Dagen« ønsker, at Kongen vilde
udnævne en Historiograf til at skrive Danmarks senere
Historie. Vi indskrænke os til at ønske, at Kongen
vilde tillade en Mand at skrive nævnte Historie.« -
»Vi skulle fortælle vore Læsere Noget, som maaske
vil forbause dem:- de danske Souverainers Villie
gjælder ikke mere end til Wandsbeck - thi lidt fra
Wandsbeck begynder en fremmed Stats Territorium.«
- »Den virksomme Toldinspekteur, Kammerjunker og
Ridder Rawert har forbudt samtlige Toldbetjente
Tobaksrygning paa deres Post. Han har ment, at de
derved skulle bringes til at snuse desto mere.«
- »Da det saakaldte »Danske Samfund« holder sine
Forsamlinger offentligt, kan det ikke være indiskret
af os at berøre, at Grundtvig for nogle Dage siden
holdt en Tale der, hvori han fraraadede sine Tilhørere
at gaa i Theatret, fordi det var stygt at se Folk staa
der paa Scenen og gjøre sig til Nar. Vi have i andre
Henseender megen Agtelse for Grundtvig, og det gjør
os derfor ondt, nu at maatte fraraade Folk at gaa i
Danske Samfund - af samme Grund.« - »Ved at bedømme
de franske Skuespilleres Præstationer maa man tage
Hensyn til, at deres Selskab er saa lidet talrigt,
og at desaarsag Medlemmerne ofte maa udføre Roller,
som ikke ganske passe for dem. Saaledes maa
Mdm. George - Petit være baade Fru Heiberg og Mdm. 
Nielsen. Da hun imidlertid som enkelt Person ikke
kan være dem begge, har hun valgt at være Halvdelen
af hver. Vi beklage herved kun, at hun ikke altid er
den bedre Halvdel. Hr. Lionel er Selskabets Nielsen &
Phister. For at være dette rigtig, fejler ham intet,
undtagen Nielsens Organ og - hele Phister.« - »
»Figaro« lader sig temmelig tydeligt forstaa med,
at Folk søger dens Vittigheder. Her gaaer altsaa
Løftet ikke i Opfyldelse: »Søger, og I skulle
finde«. Forøvrigt skulle vi ikke nægte, at hvis
»Figaro« har Vittigheder, saa ere de søgte.« - »Hvad
vi havde anseet for umuligt, er skeet: andet Hefte af
»Salonen« er udkommet. Men hvad vi havde anseet for en
endnu større Umulighed, er ogsaa skeet: andet Hefte
er daarligere end første.« (Se fremdeles »Blandede
Skrifter« af M. Goldschmidt, i. Bd., 1859, Artiklerne
»En coopersk Roman«, »En Lirendrejer«, »Revolutionen
paa Ladegaarden«, »Hvis Kjøbenhavnsposten fik Magten«
o. fl.).

»Corsaren« gjorde betydelig Sensation i Fyrrernes
sociale Tilværelse. Den var det utaalmodigst ventede
og det ivrigst læste af alle Blade. Det havde en egen
pikant Interesse at se, hvor nær op mod den farlige
Grændse, bag hvilken Beslaglæggelse og Tiltale lurede,
dens forblommede Tale kunde naa, uden at Censor turde
forstaa, hvad der var vitterligt for alle Andre,
og en lignende kildrende Fornemmelse var det i
disse Autoritetens Dage at se Myndigheden og Magten
stillede blot for en Satire, som ikke respekterede
nogen selskabelig Grændse. Men ogsaa slettere
Instinkter kom Bladet mod sin Hensigt til at sætte
i Bevægelse: man saae med Skadefryd det offentlige
Livs Personligheder udpegede og aftegnede som Maal
for Latter, og man forvexlede til Tider »Corsarens«
Tendens med den almindelige Skandalpresses og
forsynede den hemmeligt med Angivelser af mere eller
mindre privat Art, i Haab om at se dem benyttede i
den personlige Hævnlysts Tjeneste.

Det Slag, der omsider førtes imod »Corsarens« 
Existensberettigelse, ramte Goldschmidt saameget
føleligere, som det udgik fra en Personlighed,
hvem hans Blad paa særlig fremtrædende Maade havde
tillagt en ideel Vægt, der stillede den i Læ for
den sædvanlige Satire. SØREN KIERKEGAARD stod saa at
sige paa fredhellig Grund i Henseende til »Corsarens«
Angreb, der ellers
»Corsarens Rædselsregimente«.

Efter en Hr. Boghandler H. H. Lynge tilhørende Haandtegning af V. Marstrand.

ramte Alle iflæng; hans »Enten-Eller« var bleven
varmt hyldet, »Lehmann vil dø og blive glemt, men 
Victor Eremita døer aldrig«, havde Bladet profeteret, 
og det vil finde en større Nydelse i at spise tørt 
Brød og drikke Vand med Hilarius Bogbinder end ved at 
drikke Champagne med Hr. Bøotius (»Aftenbladets« Udg. 
Boëtius). Saameget mere knusende maatte Virkningen 
blive, da pludselig en af de kierkegaardske Pseudonymer, 
Frater Taciturnus,i en Artikel i »Fædrelandet« (Decbr. 
1845) udbad sig det som en litterair Æresoprejsning at 
maatte »komme i Corsaren«. »Det er virkelig haardt for
en stakkels Forfatter at staa saaledes udpeget i dansk 
Litteratur, at han (antaget, at vi Pseudonymer ere Een) 
er den eneste, som ikke udskjældes der.« Anledningen til 
denne Kierkegaards aggressive Frontstilling overfor 
»Corsaren« var for dennes Vedkommende ikke fri for at 
være noget søgt. Angrebet var nemlig hovedsagelig rettet 
mod en Artikel af P.L. MØLLER (»Et Besøg i Sorø«, »Gæa« 
1846), der i en feuilletonistisk Tilretning, i hvilken 
det ikke er ganske let at skjelne mellem Forfatterens 
egne og de hans soranske Hjemmelsmænd tillagte Domme
over Kierkegaards Forfatterskab, gjør dette til
Gjenstand for Undersøgelse. Skjøndt Goldschmidt paa
det mest Uforbeholdne havde forsikret Kierkegaard om 
hans Antagelses Urigtighed, fastholdt denne dog
haardnakket sin Mening om P.L. Møllers væsenlige
Indflydelse paa »Corsaren« og identificerer ham ogsaa
i den fameuse Artikel med Bladet, idet han siger:
»hvor Aanden er, der er Kirken, hvor P.L. Møller er,
der er Corsaren«, hvorhos han betegner Slutningen af
den litteraire Feuilleton i »Gæa« som »et af disse
væmmelige Corsar-Angreb paa fredelige, respektable
Mænd, der i hæderlig Ubemærkethed røgte hver sit Kald
i Statens Tjeneste, paa udmærkede Mænd, der ved Meget
have gjort sig fortjente, ved Intet latterlige.«

Efter denne eklatante Krigserklæring havde »Corsaren«
intet andet Valg end skyndsomst at nedrive Altret for 
sit Idol og besørge dets satiriske Henrettelse paa 
vanlig Vis. Det skete med Vid og en af den
overrumplende Situation affødt Friskhed, baade i
Text og Tegning, og fra dette Tidspunkt stamme de
Gjengivelser af Kierkegaards Person, der - med al
karikaturmæssig Overdrivelse - maaske bedst have
bevaret os hans ydre Billede. Men overfor den
litteraire Glorie, der omstraalede Søren Kierkegaard,
og den Autoritet, han var i Besiddelse af, var denne
Corsar-Vittighed dog næsten magtesløs. Han fulgte
med Energi og med en Ensidighedens Lidenskab, hvorom
mangfoldige Udkast og Varianter i hans efterladte
Dagbogsoptegnelser give den mest levende Forestilling,
det Spor, han var slaaet ind paa, idet han i en ny
Artikel i »Fædrelandet« satte »Corsaren« i Klasse
med et offentligt Fruentimmer og hævdede, at han
atter ved denne Lejlighed havde faaet Latteren paa
sin Side, idet han havde opnaaet  Søren Kirkegaard
tegnet af tegnet af »Corsaren» at blive udskjældt
paa Bestilling: »Man kan altsaa bestille Corsaren til
at udskjælde, ligesom man bestiller en Lirekasse til
at gjøre Musik. Maaske er den oftere før bleven brugt
saaledes, dog med den Forskjel, at En, i Forbitrelse
og Hadskhed dragende Ironien over sit eget Hoved,
har bestilt Corsaren til at udskjælde en Anden.«

Paa Goldschmidt gjorde denne Episode det Indtryk,
at han opgav »Corsaren«. Kierkegaard havde med
gjennemført litterair Etikette sondret mellem sin
borgerlige Personlighed og »Pseudonymerne« og
endog talt med Goldschmidt om Fejden, medens
den førtes, men brød Omgangen med ham fra det
Øjeblik af, han i »Afsluttende uvidenskabelig
Efterskrift« vedkjendte sig Forfatterskabet til
Pseudonymerne. Paa samme Maade fastholdt han ogsaa
under sit Angreb Sondringen mellem Corsar-Udgiveren
Goldschmidt og den Goldschmidt, der »havde udgivet
en god Bog«, for hvilken Kierkegaard ønsker, »at
Paaskjønnelsen velvilligen og rigeligen og opmuntrende
maa vorde ham til Del.«

Den af en saa vægtig Autoritet fremhævede »gode
Bog« var Fortællingen »En Jøde«, forfattet af
»Adolph Meyer« og mod Slutningen af 1845 »udgiven
og forlagt af M. Goldschmidt«. P. L. Møller havde 
ved en tilfældig Ytring bragt dette Væld af
Barndomserindringer, Ungdomsindtryk og Reflexioner
over Jødens Stilling i Samfundet til at sprudle frem
og forme sig som Digtning. Bogen blev, efterat denne
første Impuls var given, skreven paa faa Maaneder —
Slutningskapitlet først — og vidner ogsaa ved sin

hele lidenskabelige Stemningsfart om denne Energi
i Udarbejdelsen, medens den af samme Grund blev
»mere et poetisk Stridsskrift end en fri, harmonisk
Digtning«, om hvilken Forfatteren senere fra sit
Nemesis-Standpunkt dømmer, at den er »i højere
Forstand uretfærdig, præget af en Uordenstro - af det
Mystiske, at Jøden efter Omstændighederne maa gaa
tilgrunde formedelst en Naturfjendtlighed, der er
sat mellem ham og Folkenes Blod som mellem Kvindens
og Slangens Æt«. Dette Syn havde man imidlertid ikke
dengang paa den højst interessante Bog, der for første
Gang indviede Samfundet i en helt fremmed Verden,
som det dog saalænge havde levet Side om Side med, og
som derfor modtoges med almindelig Tilslutning baade
for det Ukjendte, dens Stof bød, og for de Løfter,
dens ualmindelig klare og fine Fremstillingskunst
gav. Mindst fornøjet med »En Jøde« var det jødiske
Publikum selv. Den blev af dette »i Almindelighed
ikke opfattet som en respektabel Digtning eller som
Indlæg i en fælles Sag; man følte den snarere som en
Krænkelse, en profan Udstilling af nationalreligieuse
Ting, eller man fandt kjønnere, finere Sider af
Folkelivet udeladte, eller man frygtede, at denne
Højrøstethed om Jødedom ikke vilde være gavnlig
for Forholdet til den kristne Verden«. En hvassere
Formulering af den samme Kritik over Goldschmidts
jødiske Forfatterskab har G. BRANDES fremsat i
Advarslen mod »ideligt at servere sin Bedstemoder
med skarp Sauce« (»Kritiker og Portraiter« S. 398),

Kort efter »Corsarens« Opgivelse samlede Goldschmidt 
under det tidligere brugte Pseudonym et Bind 
»Fortællinger«(1846), en af hans fortrinligste Bøger, 
der væsenligst repræsenterer hans Forfatterpersonlighed 
fra den dansk-nationale Side som Supplement til det 
jødiske Naturel og det jødiske Samfundsemne, hvori hans 
første poetiske Arbejde bundede. Navnlig møder man i de
fire »Erindringer fra min Onkels Hus« fint opfattede
og sandt gjengivne Billeder af dansk Kjøbstadliv i en 
svunden Tid; »For otte Skilling Hvedebrød« er en snildt 
komponeret, i et kort Rum sammenfattet romantisk-
realistisk Episode, i hvilken kjøbenhavnsk Borgerlighed 
og exotisk Lidenskab staa naturligt Side om Side; »Aron og 
Esther« og den i en særlig Grad goldschmidt'ske  Novellette-
Cyklus »En Majfest« udgjøre det øvrige Indhold af
dette Bind, i hvis stilistiske Fremstilling der raader
en ganske egen ungdommelig fordringsløs Ynde.

I Efteraaret 1846 begav Goldschmidt sig paa
Udenlandsrejse, nærmest i den Hensigt, paa nært
Hold at studere de store Landes politiske og sociale
Strømninger, der for enhver opmærksom Betragter syntes
at stævne henimod et nærforestaaende Gjennembrud. 
I Tydskland, i Østerrig, i Italien og Schweiz kom
den unge Publicist i personlig Berørin rg med det
internationale Revolutionspartis M. Goldschmidt.
efter et Halvtredserne taget engelsk Fotografi. Ledere, fik et
fyldigt, af mangfoldige Momenter sammensat Indtryk
af den universelle Politik, i hvis Lys han nu skuede
sit Fødelands Udvikling. Beriget med Kundskaber og
Ideer og opfyldt af Lyst til at anvende dem paa de
hjemlige Forhold, lempende dem efter disses Tarv,
kom Goldschmidt tilbage til Danmark efter et Aars
Fraværelse og udsendte i Decbr. 1847 det første Hefte
af Maanedsskriftet »Nord og Syd«. Ved Tronskiftet
Maaneden efter hævedes den ham idømte Censur, og 
Maanedsskriftet omskabtes til et Ugeblad, for mere 
aktuelt at kunne deltage i det ved de rask 
indtræffende politiske Begivenheder fremkaldte 
offentlige Ordskifte. Overfor den fremstormende 
Frihedsbevægelse indtog Goldschmidt et tilbagetrukkent 
Standpunkt og anbefalede, istedetfor en pludselig 
Overgang til en paa almindelig Valgret grundet fri 
Forfatning, en gradvis Folkeopdragelse til politisk 
Frihed gjennem en forbedret Almueskoleundervisning og 
en voxende Deltagelse i den kommunale Styrelse. 
Ugebladet blev mere og mere Talsmand for det ved 
Forfatningsforandringen tilsidesatte aristokratiske 
Samfundselement, de store Jordegodsejere, og da 
Goldschmidt for den udenlandske

Politiks Vedkommende ihærdigt bekæmpede den saakaldte
Ejdertanke, er det forstaaeligt, at han i de Aar, da 
det nye Danmark skabtes og konsoliderede sig, stod
udenfor den herskende offentlige Mening, behandlet
af det magthavende Parti som erklæret Modstander af
dets ledende politiske Ideer.

Ogsaa af den gryende atheistisk-kommunistiske 
Samfundsanskuelse, der kom til Orde mellem de øvrige 
hinanden modsigende Freerik Dreierefter en Fotografi.Røster i Aarene efter 48, 
betragtedes Goldschmidt som Modstander, som en 
Frafalden, derhavde forladt sin Ungdoms negative
Nedbrydnings-Standpunkt og forvandlet sig til 
Samfundsopbygger i konservativ Aand, forraadende
den europæiske Fremskridtsbevægelse, han var bleven 
indviet i paa sin Udenlandsrejse. I et ligesaa skarpt 
som ensidigt Fejdeskrift: »M. Goldschmidt, et 
Litteraturbillede« (1852) gav den unge medicinske 
Student Frederik Dreier (1827—53) denne Anskuelse 
Luft i en udførlig Kritik af Goldschmidts 
journalistiske Udvikling, der betegnes som en 
reaktionair »Lejeskribents« og »Overløbers«. Ved sit 
Emne er dette Skrift kommet til at høre til den unge 
Forfatters mest kjendte; hans øvrige Forfatterskab 
stod i hans vidt fremskredne Radikalismes Tjeneste,
forfægtende Ideerne om den kommunistiske Statsordning
(»Folkenes Fremtid« og »Fremtidens Folkeopdragelse«,
1848), Familielivets og det traditionelle Ægteskabs


Claudius Rosenhoffs Haandskrift.



Opløsning som Vilkaar for virkelig Sædelighed (»Blik 
paa det verdenshistoriske Værk Clara Raphael«, 1851) 
og den religieuse Bevidstheds Omdannelse til 
videnskabelig Betragtning af de reale Fænomener 
(»Aandetroen og den frie Tænkning«, 1852). I Ugeskriftet 
»Samfundets Reform« arbejdede Fr. Dreier agitatorisk paa 
Dannelsen af et nyt socialt Parti, der kunde forene den 
exakte Forsknings og det materielle Arbejdes Mænd til 
Kamp for de friest mulige Samfundsformer imod alle 
religieuse, nationale og økonomiske Slendrians-Fordomme; 
men af Mangel paa Tilslutning standsede Bladet efter 
neppe et halvt Aars Forløb, og kort efter døde dets 
sexogtyveaarige Udgiver.

Claudius Rosenhoff.

Blandt Fyrrernes politiske Poeter nød Claudius
Rosenhoff (1804—69) et vist Ry for den Lethed,
hvormed Dagens Begivenheder blev ham Emner til Sang
og Digt. I »Den Frisindede«, som Rosenhoff trods
Censurmulkter og anden Modgang holdt paa Benene i
tolv Aar, findes en Mængde af disse Tidsdigte,
men ogsaa i mangfoldige af ham selv eller af
Andre udgivne periodiske Skrifter, Folkekalendere,
nedlagt metriske saavelsom prosaiske Ydelser af sit
ligesaa let arbejdende sorn med ihærdig Flid anvendte
Talent og givet Vidnesbyrd om sit aldrig svigtende
Frihedssind, sin varme Interesse for Smaafolks
Vel og Oplysning samt sine mangeartede og for en
Autodidakt usædvanlige Kundskaber, særlig paa hans
Yndlings-syssel Astronomiens Omraade. 1873 udkom
med en Fortale af C. Ploug hans »Udvalgte Digte«,
blandt hvilke kunne fremhæves »Modersavn«, »Mine
Skolekammerater«, »Da jeg var død«, »Folkesangeren
Béranger«, »En Giftplante«. I Skizzesamlingen »En
Silhouetteur« (af »Caspar Courrosa«) har Rosenhoff
nedlagt anekdotmæssige Skildringer af forskjellige
fremragende danske Mænd fra hans egen og den nærmest
foregaaende Tid, Bidrag til Personalhistorien af en
vis Interesse. — En anden Autodidakt

siesby GOTTLIEB SIESBY (1803-84), der ogsaa tog Del
i Fyrrernes liberale Bevægelse og afvexlende havde
»Corsaren« med eller imod sig, samlede i sin Alderdom
et Udvalg af sin poetiske Produktion - »Ved Tid og
Lejlighed«, 1871 - med 28.-Maj-Sange, Digte om
Johannes Hages Begravelse og Gjødvads Domfældelse,
»Vore Forhaabninger«, »Den Anonymes Apologi«,
»Skomager, bliv ved din Læst«, »Folkesangeren«,
»Var jeg en Konge« o. s. v.

Til den Kreds af litterairt interesserede unge 
Mennesker, i hvilken Ideen til »Corsaren« undfangedes, 
hørte ogsaa POUL CHIEVITZ, hvis Bidrag til Bladet
dog kun indskrænkede sig til een, rigtignok
fortrinlig Vittighed (S. 332). Han var født i
Kjøbenhavn den 19. Juni 1817, fik sin Undervisning
i Efterslægtselskabets Realskole, blev derefter
Handelskontorist og havde i nogle Aar Plads paa
»Berlingske Tidendes« Avertissementskontor, indtil
han under Krigen ansattes i Intendanturen og senere
i Krigsministeriet. I Omgangen med de litteraire
Fæller repræsenterede Chievitz særlig den franske
Paavirkning; Frankrigs moderne Novellistik var hans
Yndlingslæsning, dens Protest mod konventionelt
Snerperi tiltalte ham, og dens lette Fortællemaade
tilskyndede ham til Efterligning. Grisettelivets
Forherligelse var da paa Dagsordenen i fransk
Skjønlitteratur; idet Chievitz overførte disse
Forhold paa kjøbenhavnsk Grund, gik vel noget af
Gratien tabt, forsaavidt de indfødte Sypiger ikke
fuldt svarede til de fixe parisiske Forbilleder,
men Emnet, i hvilket Chievitz var vel bevandret,
gav dog Lejlighed til at komme dets Modsætning, de
legaliserede Forlovelser, tillivs med satirisk Spot
og opstille Garçonlivet med dets Kafétilværelse,
dets Pengeforlegenheder og Planerne til deres
Afhjælpning, dets flygtige Forbindelser med flygtige
Pigebørn, som en mere intensiv og i sit Væsen
sandere Existens end det garanterede Familielivs
Samfundshykleri. Chievitz's første Bog, »Nytaarsgave
for Forlovede. Saaledes forholder det sig, original
Fortælling af Annette T-« (1845), i hvilken denne
Betragtning forherliges, vakte saameget større Opsigt,
som der var knyttet en skandaløs Sensation til den, idet 
en i kjøbenhavnske Kredse levende ung Dames Navn tilstrækkelig 
gjennemskueligt var sat i Forbindelse med Bogen paa dens 
Titelblad. 1847 udkom Romanen »Fra Gaden« og 1852 »Japhet, 
der søger sig en Kone«. Deres Emner bevæge sig
begge indenfor den samme Forestillings- og
Samfundssfære, men Behandlingsmaaden røber betydelige
Fremskridt i komisk Fremstillingskunst, og Satiren
hæver sig paa ikke faa Punkter til virkelig Humor;
adskillige af Skikkelserne, baade de, der tilhøre
Filisterverdenen og det højere Selskabsliv, og de,
der repræsentere Frihedens Protest i den mere eller 



mindre »forbumlede« Ungdoms Skikkelse, ere tegnede 
i deres Pudsighed med frigjørende Komik og have ægte 
Lokalfarve over sig. Hvad der endnu holder dem i ufri 
Tilstand, er den Tendens, der har tvunget dem ind 
under sit Aag, og som i sin Overfladiskhed gjør 
Samfundets konsoliderede Forhold eo ipso identiske 
med det pure Hykleri og kun finder Bravhed og 
Hæderlighed hos Løsgængerne. »Skab Jer ikke!« kunde 
være Mottoet for disse Fortællinger.

Den samme Tendens findes i Chievitz's dramatiske
Arbejder: Komedien »Venskab og Kjærlighed«, 1847,
Vaudevillerne »En højere Dannelsesanstalt«, 1850, og
»For Alvor«, 1851, de to sidste skrevne i Forening
med AD. RECKE. I Vaudevillekomedien »En Fortid«,
opført 1852 paa Kasino, har KAALUND havt saamegen Del,
at han vel burde have været nævnet som Medforfatter.

Trods deres Skavanker er der i de bedste Arbejder af 
Chievitz saameget Lune, et saadant Fond af snurrig
Iagttagelse og med al Blaserthed saa stor en Friskhed,
at der var al Grund til at vente sig en betydelig
komisk Produktion af ham, naar et fyldigere Liv havde
strøget Ensidigheden bort. Men allerede 1854 døde han,
kun 37 Aar gammel.

Som det var en kort, under de trangeste Kaar 
henslæbt Tilværelse, der blev CHRISTIAN JUUL 
(1813-54) beskaaren, saaledes er hans poetiske 
Produktion forlængst overgiven til Forglemmelse, 
for en Del dog med Urette. Han fik under Heibergs 
Direktion et Femakts-Drama »En Episode« med Digteren 
Ewald som Hovedperson opført paa det kgl. Theater, 
men det fik kun en smal Lykke. Eiheller hans to 
Noveller »Skoflikkerens Søn« (1851) og »Tre Nætter« 
(1852) vakte nogen Opmærksomhed, men i et Par 
tidligere udgivne Digtsamlinger findes der 
utvivlsomme Vidnesbyrd om ægte Digteraand. Mest 
bekjendt - uden at dog Digterens Navn erindres - er 
hans Aftensang »Fuglen sit Øje lukker« med 
Slutningsstrofen:

Stormen - lad den kun fnyse! 
Bølgen - lad den kun gaa! 
Drømmenes Kyst, den lyse, 
kan de dog aldrig naa.

En mærkelig Faktor træder i Periodens sidste Tiaar ind 
i dansk Litteratur, da Søren Kierkegaard begynder sit 
epokegjørende Forfatterskab og ud fra forskjellige
Udgangspunkter, snart i en Række Pseudonymers, snart i
sit eget Navn, fører denne ikke mindst, ved sit Omfang
forbausende litteraire Produktion hen imod et enkelt,
fra Begyndelsen af fastholdt Maal, om hvilket Samtiden
dog hverken havde eller godt kunde have nogen
klar Bevidsthed: Uddybelsen af Kristendommens
Fordring og Paavisningen af den officielle Kirkes
og Menigheds Afvigelse fra denne Fordring. Medens
den kierkegaardske Litteraturs Betydning for det
religieuse Liv i Danmark saavelsom hans filosofiske
Stade vil blive Gjenstand for Fremstilling andetsteds
i dette Værk, skulle vi her følge dette mærkelige
Fænomen fra dets Fremtræden og videre paa dets
Vej, idet vi betone de forskjellige afgjørende
Kategorier, efterhaanden som de træde frem under
Udviklingsgangen.

Søren Aabye Kierkegaard kom til Verden i Kjøbenhavn
den 5. Maj i Aaret 1813 - »det gale Pengeaar«, hedder 
det etsteds i de efterladte Papirer, »da saamangen 
anden gal Seddel blev sat i Cirkulation. Og en saadan 
Seddel synes min Existens bedst at kunne sammenlignes 
med. Der er noget ved mig, som var jeg noget Stort, 
men paa Grund af de gale Konjunkturer gjælder jeg kun 
lidet. - Og en saadan Seddel blev stundom en Families 
Ulykke«.

Hans Fader, en jydsk Almuesmand, der i Hovedstaden
havde arbejdet sig op til en formuende og anseet
Borger, var henved de Tres, da dette hans yngste
Barn fødtes ham i andet Ægteskab. Han var en Mand
af oprigtig Fromhed, men ogsaa af et tungt, for
sin Salighed ængstet Sind, og den sildefødte, fra
Barndommen af svagelige Søn voxede op i Skyggen
af megen Alvor og liden Frejdighed i Hjemmet. I
Skolen stod han fjernt fra Drenges sædvanlige Lege
og Styrkeprøver, men kunde afvæbne Overgreb med
en alt da fremtrædende ironiserende Intelligens,
bag hvilken dog Tungsindet laa dulgt - kun ikke for
Faderen, der sympathetisk forstod sit Barns Kvide og
en og anden Gang kunde sige til ham: »Stakkels Barn,
Du gaaer i en stille Fortvivlelse!« med Henvisning
til den eneste Udvej, der var ham selv opladt i den
samme Sindsforfatning: »Se til, at Du ret kan komme
til at elske Jesus Christus!«

Sytten Aar gammel tog Søren Kierkegaard Artium og
traadte strax ind i Studenterkorpset, men fik fire
Dage derefter sin Afsked som »utjenstdygtig«. En
flittig Kirkebesøger, som han havde været Barndommen
igjennem, vedblev han ogsaa nu at være, og sjeldent
forsømte han nogen Søndag Mynsters Prædiken i
Slotskirken eller Fruekirke; men idet han skarpere
og skarpere opfattede
Kristendommen som et absolut Krav til ham selv
personligt, anfægtedes han mere og mere ved
selvransagende at bestyrke sig i Forestillingen
om sit Sinds Utilgængelighed for Naaden; »dersom
Christus skal komme til at bo i mig«, hedder det
i en Dagbogsoptegnelse fra 1838, »maa det gaa til
efter Overskriften af Dagens Evangelium i Almanakken:
Christus kommer ind af lukkede Døre«. Nogle Maaneder
efter indeholder Dagbogen en Udtalelse i Anledning af
den alderstegne Faders Død: »Jeg havde saa inderlig
ønsket, at han skulde have levet et Par Aar endnu,
og jeg anseer hans Død for det sidste Offer, han
bragte sin Kjærlighed til mig; thi han er ikke død
fra mig, men død for mig, for at der om muligen
endnu kan blive Noget af mig.« Han tilføjer: »Af
Alt, hvad jeg har arvet efter ham, er hans Minde,
hans forklarede Billede - forklaret ikke ved min
Fantasis Digtninger (thi det behøver det ikke), men
forklaret ved mange enkelte Træk, som jeg nu faaer
Efterretning om - mig det dyrebareste og det, jeg
vil se at holde mest hemmeligt for Verden.« Det sees
heraf, at hans sønlige Pietet ikke havde lidt under,
hvad han selv kalder »den store Jordrystelse«, »den
frygtelige Omvæltning«, det hemmelighedsfulde Træk i
Faderens Fortid, som han var kommen under Vejr med,
og som gav ham en Anelse om, at hans Faders høje Alder
»ikke var en guddommelig Velsignelse, men snarere
en Forbandelse«. RUDIN oplyser (»S. K.s person och
författarskap«) efter privat Meddelelse, at Faderens
Synd bestod i, at han engang som Barn havde talt
bespottelige Ord mod Gud. Det er indtil Selvplagen
fintfølende Samvittigheder, vi her have at gjøre med.

Fra denne Tid skriver sig Søren Kierkegaards første
Bog, i hvis tunge Stil og lidet betydelige Indhold
man har ondt ved at gjenfinde den senere saa virtuose
og med de højeste Problemer arbejdende Forfatter,
som Skriftet da ogsaa staaer udenfor Rækken af den
paafølgende Produktion: »Af en endnu Levendes Papirer;
udgivet mod hans Villie« (1838), en Polemik imod
Geni-Opfattelsen i H.C. ANDERSENS Roman »Kun en
Spillemand«, hvilken den naive Digter replicerede
imod ved en filosofisk Friseurvise i Vaudevillen
»En Komedie i det Grønne«.

1840 traadte Kierkegaards Liv ind i et betydningsfuldt
Vendepunkt. Han havde i Juli taget theologisk Embedsexamen, 
imod sin Tilbøjelighed, men af Agtelse for sin afdøde Faders
Ønske. Et Par Maaneder efter forlovede han sig med
en næsten barnlig ung, smuk Pige af god Familie -
og Trettenmaanedersdagen, derpaa, faa Dage efter at
han havde taget Magistergraden med Afhandlingen »Om
Begrebet Ironi« (1841), hævede han Forbindelsen. Dette
paafaldende Skridt gav naturligvis Anledning til
en Uendelighed af lidet velvillige Kommentarer,
Beskyldninger for Hjerteløshed, umenneskelig
Experimenteren med en ung Kvindes Følelsesliv
o. s. v. Ingen kunde vide eller vilde have troet, at
Søren Kirkegaard.

Efter en Blyantstegning fra hans Ungdom.
Grunden til dette tilsyneladende Pligtbrud laa paa et
helt andet — paa den smerteligste Pligtopfyldelses
Omraade. Betegnende er en Dagbogsytring fra
Forlovelsesaaret, i hvilken han kalder sit Tungsind
sin egenlig intime Fortrolige, sin trofasteste
Elskerinde. Dette Tungsind var forbundet med eller
ialtfald for en Del oprundet fra stadig legemlig
Lidelse eller stod i Forbindelse med en legemlig
Defekt, »et Misforhold i hans Bygning mellem det
Legemlige og det Psykiske«, hvilket ifølge en
efter Forlovelsen adspurgt Læges Erklæring neppe
nogensinde vilde lade sig hæve, saaledes at et
derunder lidende Individ »kunde realisere det Almene«
o: forsvare at gifte sig. Udtrykkene holdes svævende
i Dagbogsoptegnelserne, men yderligere Forklaring er
ejheller fornøden for at forstaa, at en saa ømtaalig
Samvittighed som Kierkegaards maatte foretrække det
tungeste Offer fremfor et helt eller halvt Bedrag,
særlig efter at han troede at have overbevist sig
om, at hans Elskede i sin ungdommelige Ubekymrethed
savnede religieuse Forudsætninger for at kunne mødes
med ham i Opfattelsen af hans Svaghed som en Guds
Tilskikkelse, der kunde bæres i Kjærlighed. Hans
Beslutning stod fast: at bryde Forbindelsen, men
for selv at tage Skylden paa sig, indrettede han
sin Opførsel imod sin Forlovede saaledes, at han gav
hende Grund til Besværing

og i Verdens Øjne tilstrækkelig Anledning til et
Brud. Hun hang desuagtet trofast ved ham, og han
maatte da selv med blødende Hjerte sønderhugge Baandet
mellem sig og hende, som var »hans Øjes Lyst og hans
Hjertes Begjæring«. Selv vandt han den Betragtning
af sin Hjemsøgelse, at den var »hans Pæl i Kjødet,
hans Grændse, hans Kors«; »jeg har ment - hedder
det i Dagbogen - at dette var det dyre Kjøb, for
hvilket Gud i Himlen har solgt mig en Aands-Kraft,
der blandt Medievende søger sin Lige«. Spredt i
Kierkegaards Skrifter findes der Reminiscenser fra
denne skjæbnesvangre Episode, i »Forførerens Dagbog«
en vildt trodsende Udæskning til Folkesladderen, i
det psykologiske Experiment »Skyldig? - Ikke skyldig?«
en trods Omklædningen ret gjermemskuelig Fremstilling
af Forholdet o. s. fr.

Eller rettere sagt: Kierkegaards hele gigantiske
Forfatterskab udspringer fra denne Krise som et
overflødigt Væld, for hvilket Slusen aabnes. En saa
kombineret Lidelse kunde ikke indtil de yderste
Nerveudløbere gjennemtrænge en saa fintmærkende
Personlighed uden med det Samme at give dens hele
Ide-Indhold en fra nu af stærkt udpræget Karakter og
en ligesaa bestemt Retning. Den individuelle Smerte
forvandler Tænkeren til Digter eller bevirker,
at hans Almenforestillinger antage poetisk Form
og, uden at tabe i generel Gyldighed, gjøre denne
dobbelt indtrængende ved at iføre sig personlig
Skikkelse, træde frem ikke i Abstraktion, men i
Kjød og Blod. Og hvad Retningen angaaer, da har
Kierkegaard det alt nu klart for sig, at hans
Forfatterskab ad ligefremme som ad omgaaende Veje
skal føre gjennem den æsthetiske og den ethiske
Livsopfattelse til den religieuse og herfra til det
specifikt kristelige Standpunkt. Vi møde ham fra nu
af som en Dobbeltskikkelse, som opbyggelig Forfatter
under eget Navn, som æsthetiserende og ethiserende
Digter bag Pseudonymernes Slør, eller - som et
koncisere Udtryk for Hensigten med Forfatterskabet -
der optræder fra nu af i Litteraturen en Forfatter:
Søren Kierkegaard, der gjennem religieus Produktion
styrer henimod det Kristelige, og en Række forskjellig
benævnte Forfattere, der angive Sejladsens Retning lig
Sømærker paa de Grunde, den ikke maa løbe fast paa.

I Februar 1843 udkom »Enten-Eller, et Livs-Fragment, udgivet 
af VICTOR EREMITA«, to Dele, tilsammen 54 Ark.  I de elleve 
Maaneder, som Udarbejdelsen af dette storartede Værk
medtog, var Kierkegaard, som han siger i »Synspunktet
for min Forfatter-Virksomhed«, »saa dybt paavirket
af det Religieuse, som han overhovedet er blevet«;
men heraf er Bogen ikke direkte berørt, eftersom dens
Opgave er at bevæge sig paa forudliggende Stadier:
paa det æsthetiske Omraade i »A.s Papirer«, paa det
ethiske i »B.s Papirer«.

A.s Papirer aabnes med »Diapsalmata«, hvor Akkorderne
ligesom anslaaes i enkelte heftige Greb - aforistiske
Udbrud af den æsthetiske Bevidsthed eller Omrids af
dens Tilværelsesform. Neppe uden Hensigt begynder
og ender dette Afsnit med Udtalelser, der bringe os
Udspringet og - paa en vis Maade og i dybeste Forstand
- Arten af det hele Forfatterskab nærværende. Det
første Diapsalma lyder saaledes: »Hvad er en Digter? 
Et ulykkeligt MemTeske, der gjemmer dybe Kvaler i sit 
Hjerte, men hvis Læber ere dannede saaledes, at idet 
Sukket og Skriget strømme ud over dem, lyde de som en 
skjøn Musik. Det gaaer ham som de Ulykkelige, der i 
Phalaris's Oxe langsomt pintes ved en sagte Ild, deres 
Skrig kunde ikke naa hen til Tyrannens Øre for at 
forfærde ham, for ham løde de som en sød Musik. Og 
Menneskene flokkes om Digteren og sige til ham: syng 
snart igjen, det vil sige, gid nye Lidelser maa martre 
din Sjæl, og gid Læberne maa vedblive at være dannede 
som forhen; thi Skriget vilde blot ængste os, men 
Musiken den er liflig. Og Recensenterne træde til, de 
sige: det er rigtigt, saaledes skal det være efter 
Æsthetikens Regler. Nu det forstaaer sig, en Recensent 
ligner ogsaa en Digter paa et Haar, kun har han ikke 
Kvalerne i Hjertet, ikke Musiken paa Læberne. Se 
derfor vil jeg hellere være Svinehyrde paa Amagerbro 
og være forstaaet af Svinene, end være Digter og være 
misforstaaet af Menneskene.« Og det sidste Diapsalma: 
»Noget vidunderligt er der hændt mig. Jeg blev 
henrykket i den syvende Himmel. Der sad alle Guderne 
forsamlede. Af særlig Naade tilstedes den Gunst mig at 
gjøre et Ønske. »Vil Du,« sagde Mercur, »vil Du have 
Ungdom eller Skjønhed, eller Magt, eller et langt Liv, 
eller den skjønneste Pige, eller en anden Herlighed af 
de mange, vi har i Kramkisten, saa vælg, men kun een 
Ting«. Jeg var et Øjeblik raadvild, derpaa henvendte 
jeg mig til Guderne saaledes: Højstærede Samtidige, 
jeg vælger den Ting, at jeg altid maa have Latteren 
paa min Side.
Der var ikke en Gud, der svarede et Ord, derimod gav
de sig alle til at le. Deraf sluttede jeg, at min Bøn
var opfyldt, og fandt, at Guderne vidste at udtrykke
sig med Smag; thi det havde jo dog været upassende,
alvorligt at svare: Det er Dig indrømmet.« - Efter
»Diapsalmata« følge syv æsthetiske Afhandlinger,
bl. A. »De umiddelbare erotiske Stadier eller det
Musikalsk-Erotiske«, en Undersøgelse af Mozarts »Don
Juan«, i hvilken tre erotiske Stadier: den stille
drømmende, den muntert søgende og den rent absolute
Attraa fremstilles i de tre mozartske Skikkelser
Cherubin, Papageno og Don Juan, og hvis Resultat er,
at den Tonedigtning, som har den Sidstnævnte til
Emne, er det mest fuldendte Udtryk for den sandselige
Genialitet og altsaa - da den sandselige Genialitet er
Musikens egenlige Gjenstand - det fuldkomneste af alle
existerende Musikværker. I Afhandlingen »Skyggerids«
er som Modstykke til den foregaaende Undersøgelse den
erotiske Fortvivlelses Grader personificerede i Marie
Beaumarchais (»Clavigo«), Donna Elvira (»Don Juan«)
og Margrete (»Faust«). »Vexel-Driften, Forsøg til en
social Klogskabslære«, sætter det æsthetiske Individs
Opgave i den rette Vexlen af Nydelserne, saa at det
fremfor Alt vogter sig for at kontrahere noget varigt
Livsforhold, altsaa undgaaer Venskabsforbindelser,
Ægteskab, Kaldsforretning o. s. v. Endelig giver 
»Forførerens Dagbog« en Selvskildring af en
raffineret nydende æsthetisk Existens i et bestemt
erotisk Forhold, i hvilket Forføreren Johannes paa
infernalsk experimenterende Maade »udvikler« en ung,
skjøn og intelligent Kvinde Cordelia, idet han først
tilvejebringer en Forlovelse mellem sig og hende
og derpaa, efterat have vundet hendes ubetingede
Hengivelse, leder hende ind paa en Betragtning, der
lader hende se Ægteskabet som en Trivialitet, saa
at hun selv drives til at bryde deres Forbindelse,
for af frit Valg at hengive sig til ham, hvorefter
han forlader hende. - I B.s Papirer fastholdes
og udvikles, med en Overgang fra den æsthetiske
Livsopfattelse, som en Modsætning til denne det
ethiske Standpunkt gjennem to Afhandlinger i Brevform:
»Ægteskabets æsthetiske Gyldighed« og »Ligevægten
mellem det Æsthetiske og Ethiske i Personlighedens
Udarbejdelse«, efterfulgte af et »Ultimatum«,
en Landsbypræsts Prædiken over »det Opbyggelige,
der ligger i den Tanke, at mod Gud have vi altid
Uret«. Som Ethikeren B i den første Afhandling optager
den æsthetiske Traad og ved den fører
Læseren ind i en ethisk Sfære, saaledes peger
dette sidste Afsnit ved Form og Indhold mod det
Religieuse, der ellers ikke direkte kommer tilorde
i »Enten-Eller«.

Virkningen af dette forunderlige Værk paa dets
nærmeste Samtid var hovedsagelig en Slags Forbløffelse
over et saa kolossalt Volumen af usædvanlige Tanker;
selv J.L. HEIBERG kom i sin foreløbige Anmeldelse
i »Intelligensbladene« ikke stort videre end til
en Udtalelse af Forundring og smuttede med behændig
Journalistik bort fra al Paavisning af det Centrale
i Værket, hvilket det jo forøvrigt ejheller var
saa let at faae Øje paa, saalænge »Enten-Eller«
kun forelaa som et isoleret Begyndelsesled i et
kunstfærdig sammensat Forfatterskab. Naar man i vore
Dage vistnok med Rette kan sige, at »Enten-Eller« er
Kierkegaards mest læste Skrift, saa gjælder det ogsaa
her, at det oftest læses som isoleret Produktion,
at Forkjærligheden nærmest samler sig om den som en
Følge af Emnet mest pikant glimrende første Del, og
at det atter her er den diabolisk-skjønne »Forførerens
Dagbog«, der tager Sindene stærkest fangne - ialtfald
de Unges. Hvor betagende, hvor henrivende en Magt øver
overhovedet »Enten-Eller« ikke paa al intelligent
Ungdom, hvem den falder ihænde - dette lette Spil
med de dybeste Tanker, denne idelige Afsløring af
hidtil ikke anede Udsigter, denne dithyrambiske Glød
Side om Side med den slebneste Ironis Kulde, denne
energiske Kraft i Stilen, parret med den overlegneste
Smidighed! G. BRANDES har veltalende skildret sit
Ungdomsindtryk af Bogen i sit Skrift om S. Kierkegaard
S. 120-22 og derved ført Ordet paa Manges Vegne.

Faa Maaneder efter Victor Eremitas »Enten-Eller«
udkom »To opbyggelige Taler af S. Kierkegaard«, 
dedicerede, som flere af hans følgende 
Opbyggelsesskrifter, til hans afdøde Fader og i 
Forordet henvendte til »den Enkelte«, hvem han 
kalder »sin Læser«. Skriftet betegner - og
dets Udgivelse saa nær efter »Enten-Eller« har just
til Hensigt at accentuere dette - at Forfatterens
religieuse Livsopfattelse ikke er et senere vundet
Standpunkt, men er hans personlige Stade, just
samtidig med at Pseudonymerne gjøre andre Opfattelser
gjældende.

Endnu i samme Aars Oktober Maaned udkom ikke mindre end 
tre nye Skrifter: »Frygt og Bæven. Dialektisk Lyrik af 
Johannes de silentio«, »Gjentagelsen. Et Forsøg i den
experimenterende Psykologi af Constantin Constantius«,
og »Tre opbyggelige Taler«, efterfulgte allerede
Maaneden efter af endnu »Fire opbyggelige Taler«, begge 
disse sidste Samlinger under Kierkegaards eget Navn. 
I »Frygt og Bæven« gjøres der et Skridt videre fra det
ethiske Standpunkt i B.s Papirer, som var naaet til
at opstille Kravet om den subjektive Vilkaarligheds
Indordnelse under den almengyldige ethiske Lov og til
- i »Ultimatum« - at antyde den religieuse Fordrings
Indtræden. Nu fremholdes dette religieuse Problem i
Kollisionen mellem det almengyldigt Ethiske og det
absolute Krav, saaledes som den møder os i Abrahams
Offer, i levende »Existens-Inderlighed«, ikke som
docerende Spekulation. Abraham er jo stedet i et
Valg mellem sin almengyldige ethiske Pligtfølelse og
sin absolute Lydighedspligt mod Gud; her er Troen
eller Troens Lydighed den eneste Redning, som med
»et Spring« fører fra det Ethiske ind i det virkelig
Religieuse. Gives der en absolut Lydighedspligt imod
det Absolute (Gud) - hvilket »Troens Fader« Abraham
ved sit Exempel har viist - saa er dermed etableret
det »Parodox«, at »den Enkelte« staaer højere end det
Almene, den Enkeltes absolute Pligt højere end det
almene ethiske Krav til ham fra Næsten og hans Nærmeste. 
- I »Gjentagelsen« belyses det religieuse Spørgsmaal fra 
en ny Side, tilsigtende at fremhæve Troen som en 
Gjenerhvervelse i Frihed af, hvad der i endelig Forstand 
er gaaet tabt, saaledes som Hjob efter sine Prøvelser fik 
Livslykken tilbage igjen med Evne til nu at nyde den 
troende; denne »Gjentagelse«, Forvandlingen af 
Naturlivets Umiddelbarhed og ufrie Sammenhæng til 
Aandslivets Frihed, er en religieus Kategori, som ikke 
kan naaes ad blot ethisk eller æsthetisk Vej, hvilket
nærmere paavises i Skriftets overvejende æsthetiske
Undersøgelse af Problemet.

Aaret 1844 saae - foruden ikke mindre end tre nye 
Samlinger af »opbyggelige Taler«, i hvilke som
sædvanlig en almindelig religieus Grundstemning søges
vakt hos Læseren - tre pseudonyme Skrifter fremkomme,
nemlig »Filosofiske Smuler eller en Smule Filosofi,
af Johannes Climacus«, »Begrebet Angst, en simpel
psykologisk-paapegende Overvejelse i Retning af det 
dogmatiske Problem om Arvesynden, af Vigilius
Haufniensis«, og »Forord, Morskabslæsning for enkelte
Stænder efter Tid og Lejlighed, af Nicolaus Notabene«.
I det førstnævnte Skrift forlader Forfatteren det 
almindelig religieuse Omraade og nærmer sig det 
specielt kristelige Problem, undersøgende hvad det 
vil sige at være Kristen. Dette vil sige, at Mennesket
i Troen tilegner sig  det absolute Paradox, at Gud
er bleven Menneske, et Paradox, som er utilgængeligt
for al direkte Forstaaelse og kun kan fattes, naar
Forstanden ofrer sig selv; skeer dette ikke, fødes
der Forargelse istedet for Tro, og imellem disse to 
staaer Valget, et Valg, der, skjøndt knyttet til 
Øjeblikket, har Evighedens Afgjørelse i sig. Som i 
Indholdet saaledes er ogsaa i Formen »Smulerne«
en energisk Polemik imod Spekulationen. - 
I »Begrebet Angst«, et af de vigtigste, men ogsaa
et af de vanskeligst læste Skrifter i den pseudonyme 
Cyklus, fremstilles Synden som den Magt, der træder 
hindrende i Vejen for Ethikerens Realisering af sit 
Livsideal og peger ind mod det Religieuse, saasnart 
dens ethiske Forudsætning og Følge er indtraadt som 
den Stemning, Forf. betegner med Ordet »Angst«, hvilket
Begreb nu beskues fra alle Sider: som objektiv Angst,
»Reflexen af Slægtens Syndighed i hele  Skabelsen«,
som subjektiv Angst, der dels er tilstede i Individet 
som Følge af Arvesynden, dels er den personlige Synds 
Ledsager og kan vise sig endog som ubevidst i Form af 
»Aandløshedens Angst« hos den, der aldrig har ladet 
Aanden komme til nogen Ret i sig; fremdeles som Angst 
for Skjæbnen (i Hedenskabet og hos ikke religieust 
bestemte Genier), som Angst for Brødens  Mulighed, 
som Angst for det Onde, ja endog som Angst for det 
Gode o: den dæmoniske Angst (Vantroens, Hykleriets 
o. s. v.), indtil vi naa den Angst, som frelser ved 
Hjælp af Troen. Hvor dogmatisk Udviklingen end tager 
sig ud efter dette Resumé, maa det imidlertid ikke 
glemmes, at det - som Titlen ogsaa betoner - er en 
overvejende psykologisk Undersøgelse, der her 
tilsigtes, i hvilken det har været Opgaven at se, 
hvor dybt der kunde trænges ind i Begrebet ad 
filosofisk Vej, medens Pseudonymen overlader den 
videre Behandling til Dogmatiken og til Prædiken.
- Ligesaa  meget som den anstrengende Tilegnelse af
»Begrebet Angst« minder om den Forfatter, der har 
fremsat det som en af sine Opgaver »at gjøre
Vanskeligheder«, ligesaa let læst og fornøjeligt er 
det samtidige Skrift »Forord«, en munter Polemik imod 
de litteraire Forhold, ved sin rammende Ironi egnet
til paa sin Vis at hævde det pseudonyme
Forfatterskabs store Overlegenhed.

Det følgende Aar, 1845, bragte »Tre Taler ved tænkte
Lejligheder« (en Skrifte-, en Brudevielses- og en
Ligtale), samt »Stadier paa Livets Vej, Studier af 
Forskjellige, sammenbragte, befordrede til Trykken 
og udgivne af Hilarius Bogbinder«, Det havde ligget 
nær at vente, at efterat de foregaaende Pseudonymer 
saavelsom Talerne havde banet Vej for en afgjørende 
Fremstilling af Kristendommens Problem, vilde det 
næste Skrift have beskjæftiget sig just med dette 
Problem og ført fra Udviklingen af Synds- og Angst-
Begrebet ind i Troen paa Gudmennesket Christus som 
eneste Forløsning fra Synden. Dette skeer dog ikke 
i »Stadierne«, og Joh. Climacus siger ogsaa senere om 
dem, at de »kom imellem, just da han tænkte paa at 
give »Smulernes« Problem eller Tankeprojekt historisk 
Kostume«. I »Stadierne« standses den fremskridende 
Bevægelse et Øjeblik, ligesom for endnu engang at 
indskærpe Udgangspunktet og fremstille den æsthetiske 
og den ethiske Livsform til fornyet Overvejelse, 
inden der skrides videre. Bogen faaer derved nogen 
Lighed med »Enten-Eller«, men ligesom den har hele den 
mellemliggende Udvikling bag sig og altsaa fremstiller 
vel det samme Dilemma, men i uddybet Skikkelse, 
saaledes nøjes ejheller »Stadierne« med Modsætningen 
mellem det Æsthetiske (»In vino veritas«, af William 
Afham) og det Ethiske (»Adskilligt om Ægteskabet mod 
Indsigelser«, af en Ægtemand), men har et tredie 
Afsnit, Bogens Hovedparti og tillige det 
omfangsrigeste, hvor det religieuse Standpunkt finder 
sit Udtryk: » »Skyldig?« - »Ikke Skyldig?« En 
Lidelseshistorie, psykologisk Experiment af Frater 
Taciturnus». Fra den æsthetiske Kjærlighedsnydelse, 
fra den ethiske Kjærlighedspligt, føres vi her til det 
religieuse Kjærlighedsoffer, fremstillet i den unge 
»Quidams« Sjælshistorie, som meddeles i 
Dagbogsoptegnelser fra Aarsdag til Aarsdag efter 
Katastrofens Forberedelse og Indtrædelse: af højere 
religieuse Grunde har Quidam maattet hæve sin
Forbindelse med sin unge Forlovede og bringe Ofret med
dobbelt Smerte, fordi han ved fremhyklet Koldsindighed
har maattet søge at gjøre hende Skilsmissen lettere;
Efter dens Fuldbyrdelse retter han Spørgsmaalet om
Skyld eller Ikke-Skyld til sig selv og føres i denne
sin Granskning hen mod Gud, haabende paa Tilgivelse
ialtfald i Evigheden.
Han er her kun naaet til Tærsklen af den ubetingede
Hengivelse i Guds Villie, som har den ubetingede
Skyld-Erkjendelse til Forudsætning. I en »Skrivelse
til Læseren« anstiller Udgiveren, Frater Taciturnus,
sine Reflexioner over den foregaaende Historie og
udvikler, dog kun som »Betragter«, det religieuse
Standpunkt nærmere.

Ved Aarsskiftet 1845-46 fandt Søren Kierkegaards Optræden 
imod »Corsaren« Sted (S. 334-37). To Maaneder efter udkom 
det volumineuse Værk »Afsluttende uvidenskabelig 
Efterskrift til de filosofiske Smuler. Mimisk-pathetisk-
dialektisk Sammenskrift, existentielt Indlæg, af Johannes 
Climacus, udg. af S. Kierkegaard«. Som dette mærkelige 
Skrift danner Midtpunktet i Kierkegaards Forfatterskab, 
saaledes udgjør det ogsaa dets Knude- og Vendepunkt. Det 
er, som Titlen betoner, »afsluttende« for det forudgaaende
Forfatterskabs Vedkommende, givende Læseren Nøglen ihænde 
til dets Forstaaelse ved i Forordet at afsløre de 
pseudonyme og de navngivne Bøgers Udspring fra en og samme 
Pen, og det er paa samme Tid Udgangspunktet for den følgende 
religieuse Litteratur, for hvilken det selv stiller sig i 
Spidsen ved at fremsætte Problemet: det at blive Kristen. 
Dette Problems Væsen udvikles i »Efterskriftens« to Hoveddele: 
»Det objektive Begreb om Kristendommens Sandhed«, hvor den
historiske og den spekulative Betragtning fremstilles som hver 
paa sin Maade egnet til at forvanske Opgaven, og »Det 
subjektive Problem, Subjektets Forhold til Kristendommens 
Sandhed«, i hvilken udførligere Del den personlige Vej til 
Religion og Kristendom paapeges.

Fremstillingen af Kristendommen som personligt Krav,
Belysningen af dens Væsen indadtil og udadtil er Emnet for 
de følgende Aars religieuse Sknfter: 1847 »Opbyggelige Taler 
i forskjellig Aand« og de sublime »Overvejelser i Talers
Form« under Navn af »Kjærlighedens Gjerninger«, et Værk, 
hvis Tankerigdoms evangeliske Skjønhed i Skildringen af 
Idealet for det kristelige Liv neppe har sit Sidestykke i 
nogen Litteratur; 1848 »Kristelige Taler«, 1849 »Lilien paa 
Marken og Fuglen under Himlen, tre gudelige Taler«, der 
ledsagede anden Udgave af »Enten-Eller«, for i Lighed med 
første Udgaves Følgesvend (S. 351) at fastholde denne Bogs
Plads i Forfatterskabets
religieuse Plan, samt »Ypperstepræsten — Tolderen —
Synderinden, tre Taler ved Altergangen om Fredagen«;
1850 »En opbyggelig Tale«; 1851 »To Taler ved
Altergangen om Fredagen«, i hvis Forord det egenlige
personlige Forfatterskabs Afslutning præciseres med
følgende Ord: »En trinvis fremadskridende Forfatter-
Virksomhed, der tog sin Begyndelse med »Enten—Eller«,
søger her sit afgjørende Hvilepunkt, ved Alterets Fod,
hvor Forfatteren, personligt sig sin Ufuldkommenhed og 
Skyld selv bedst bevidst, ingenlunde kalder sig et 
Sandheds-Vidne, men kun en egen Art Digter og Tænker, 
der, »uden Myndighed«, intet Nyt har havt at bringe, 
men villet læse de individuelle, humane Existens-
Forholds Urskrift, det Gamle, Bekjendte og fra Fædrene 
Overleverede igjennem endnu engang, om muligt paa en 
inderligere Maade.« Skriftet, og med det den hele 
Forfattervirksomhed, »hvad den var fra Begyndelsen«, er 
tilegnet »En Ubenævnt, hvis Navn engang vil nævnes«. 
For yderligere at fastslaa Afslutningen udgav 
Kierkegaard samme Dag som de »To Taler« Skriftet »Om min 
Forfatter-Virksomhed« med Opgjørelse af sit litteraire 
Regnskab og Paavisningen af Produktionens Sammenhæng samt 
dens Virken i een Opgaves Tjeneste.

Mellem de homiletiske Skrifter falde to Værker af særlig 
Betydning i Forfatterskabets Totalitet: »Sygdommen til 
Døden, en kristelig psykologisk Udvikling til Opbyggelse 
og Opvækkelse, af Anti-Climacus, udg. af S. Kierkegaard«, 
1849, og »Indøvelse i  Kristendom, af Anti-Climacus, udg.
af S. K.«, 1850. Den førstnævnte Bogs ikke let tilgængelige 
Indhold er en Slags Fortsættelse af »Begrebet Angst«,
forsaavidt som det handler om Synden, men i Skikkelse af 
dens forfærdeligste psykologiske Ytring i Mennesket: 
Fortvivlelsen, hvilken er »Sygdommen til Døden«, der 
fremstilles i sine forskjellige Former. »Indøvelse i 
Kristendom» bestaaer af tre Hoveddele. I den første, kaldet 
»Indbydelsen«, behandles Frelserens Indbydelse til Slægten, 
men tillige den »Standsning«, som er Indbydelsens dialektiske
Modsætning og udspringer af Forargelsen over Indbyderens 
Person. Af denne Forargelse giver anden Del »en bibelsk 
Fremstilling og kristelig Begrebsbestemmelse«, medens tredie 
Del i syv Foredrag advarer imod de forskjellige Maader,
paa hvilke man for sig selv kan forvanske Christi Indbydelse.

Et mindre Skrift fra 1849 er »Tvende ethisk-religieuse
Smaa-Afhandlinger af H. H.«, omhandlende Spørgsmaalene 
»om et Menneske har Lov til at lade sig ihjelslaa for 
Sandheden« og »om Forskjellen mellem et Geni og en 
Apostel«. Endelig udkom 1851 den lille Bog »Til 
Selvprøvelse, Samtiden anbefalet, af S. Kierkegaard«. 
Den indeholder tre Taler, af hvilke den første i sin 
Indledning har nogle Ytringer om Biskop Mynster og 
Gejstligheden, der ligesom fjerne Lynglimt i Horizonten 
svagt bebude det Uvejr, der nærmede sig, og som i de
første Aar af det næste Tidsrum brød ud i hele sin
Vælde. »Der er iblandt os en højærværdig Olding,«
siger Taleren, »denne Kirkes øverste Gejstlige; Det han, 
hans »Prædiken«, har villet, det Samme er det, jeg vil, 
kun en Tone stærkere, hvad der ligger i min Personligheds 
Forskjellighed, og hvad Tidens Forskjellighed kræver. 
Der er blandt os Nogle, som gjøre Fordring paa i 
strengeste Forstand at være Kristne, at være det i 
Modsætning til os Andre: dem har jeg ikke kunnet slutte 
mig til. Dels mener jeg, at deres Liv ikke indfrier den 
Maalestok, som de selv foranledige eller nødsage En til 
at anlægge ved saa stærkt at fremhæve, at de ere Kristne 
- dog dette er mig det mindre vigtige; dels er jeg for 
lidt Kristen til at turde slutte mig til Nogen, som gjør 
en saadan Fordring. Er jeg end maaske lidt - ja selv om 
saa var, hvis jeg maaske var, ikke lidt fremmeligere end
Adskillige af Gjennemsnittet blandt os: jeg er kun et
Digterisk fremmeligere, det vil sige, jeg veed bedre,
hvad Kristendom er, veed bedre at fremstille det, o,
men dette er en saare uvæsenlig Forskjel. Væsenligen
tilhører jeg Gjennemsnittet. Og her er det, jeg har
arbejdet for Uro i Retning af Inderliggjørelse.«

Hvorledes stod nu Kierkegaard til sin Samtid med dette 
sit Arbejde for kristelig Uro og Inderliggjørelse? Man 
kan let tænke sig, at Forfatterskabets Hensigt kun 
havde Interesse for de Faa, og at end Færre kunde 
følge dets Tanker i Dybden eller være fuldt orienterede 
i dets Plan, medens dens Usædvanlighed var paafaldende 
for saamange des Flere og Forfatterens stærkt omtalte 
personlige Liv en Særhedens Udfordring for Mængdens 
Spot. Ene med sine Overvejelser af dette Forhold, klager 
Kierkegaard ofte over sin Stilling til Tiden og Stedet; 
vi anføre af Dagbogsoptegnelserne fra Aaret 1847, da han 
stod paa sit Forfatterskabs
Højdepunkt, nogle herhen hørende Betragtninger, som 
paa eengang belyse Samtidens Tilstand og ved Reflexlys
fra denne Skildring atter tydeliggjøre visse Træk i
den Betragtendes Personlighed: »Der er dog aabenbart
ubeskrivelig lidt Religieusitet i Danmark. Dette er
ganske naturligt. Tyve Fredsaar, almindelig Velstand,
omtrent Ligelighed imellem alle Stænder, et lille
bitte Land, hvor vi Alle kjende hinanden: der maa
Menneske-Frygt og Generthed, og det at være som de
Andre, og det, at det er saa flaut ikke at være ganske
som de Andre, det maa være det Herskende. Men dette er
just al sand Religieusitets værste Modsætning, dens
arrigste Fjende. - Ganske simplement udvortes er jeg
i Danmark eneste i mit Slags: saa lille er Landet. Et
uafhængigt Menneske, og som dertil har Forudsætninger
til at kunne beskjæftige sig med Aands-Interesserne,
og som saa gjør det. Medens jeg nu ydmygt maa takke
Gud for denne min Begunstigelse, saa er den ganske
ligefrem i en anden Forstand min Forbandelse, thi
dette er mit Martyrium. Danmark er en Kjøbstad. Men
den Misundelse og Smaalighed og Dumhed, der kan
trives i en Kjøbstad, kan naturligvis ikke taale, at
der lever et Menneske, som er saaledes begunstiget,
naar han da, vel at mærke, ved at anvende sit Otium
vel giver denne Begunstigelse Relief; thi spillede,
svirede og horede jeg, saa blev jeg ikke Martyr
i Kjøbenhavn. - Selv de faa udmærkede Mænd, med
hvilke jeg lever og som jeg agter og anslaaer højt,
de kunne da egenlig ikke ganske forstaa mig. Ikke
fordi de dertil mangle Evner, endnu mindre Kundskaber
(thi der er dem, som jeg i denne Henseende glad og
beundrende bøjer mig for). Men fra tidlig Tid have de
maattet være bekymrede for Udkommet, og derved har
deres Sjæl faaet en indskrænkende Begrændsning, de
have aldrig faaet det frie og i Evighedens Forstand
hensynsløse Blik paa Livet, som er mit Fortrin, og
min Ulykke, da jeg skal leve i Danmark. - Pøbelen
og Smaahedsaanden har Magten i Danmark og faaer
den mere og mere, bliver den offentlige Mening. De,
der kunne øve nogen Magt, blive bange og trække sig
tilbage. Alt bliver ugudelig, fræk Verdslighed. -
At Danmark er et lille Land, hvor der intet er at
tjene for en væsenlig Forfatter: det vidste jeg,
førend jeg begyndte; jeg har aldrig klaget derover,
skal heller ikke - om det end er tungt nok, at jeg,
hvis jeg havde levet i et stort Land, vilde have
tjent en anseelig Formue
i den Tid, i hvilken jeg har sat Penge til, for at
leve som Forfatter. At Danmark er et lille Land, hvor
der selvfølgelig kun kan være ganske enkelte Læsere
for en væsenlig Forfatter, det vidste jeg, førend jeg
begyndte; jeg har aldrig klaget derover, skal aldrig -
min Sag har beskjæftiget mig i den Grad, at jeg ikke
behøver mange. At Danmark (in specie Kjøbenhavn) er
et lille Sted, hvor der er megen Bysnak om Enhver,
der er Noget: det vidste jeg, førend jeg begyndte;
jeg har aldrig klaget derover, skal aldrig, hvor
meget end mit Navn og mit Hjerte og min Karakter
blev overvrøvlet. Men at jeg, fordi jeg højmodigt
gjorde et alvorligt Skridt for dog at rive Samtiden
ud af det Pøbelagtighedens og Menneske-Frygtens
Tyranni, hvorunder - Pøbelen befinder sig vel, at jeg
derfor skal være, hvad der er dobbelt pinagtigt i en
Kjøbstad, berøvet almindelige Menneske-Rettigheder,
mishandlet hver Dag af Forhaanelser, være et usselt
Legetøj til Morskab for endog Skolebørnene: det
kunde jeg ikke vide forud, det beklager jeg mig
over. Men det bliver ogsaa Danmarks Undergang, ikke
fordi jeg er noget saa stort, men et Land, hvori
dette kan hændes et Menneske, er eo ipso ophørt at
være et Land. Pressens Misbrug har egenlig sprængt
Danmark. Danmark var saa lille, at det til Nød og
Neppe kunde være et Land, men nu er det sprængt. Der
skrives ogsaa neppe en Bog mere - men Pøbelblade
triumfere. Det er gaaet Danmark, som hvis en lille
Jolle fik sig et Maskineri, der passede til et stort
Dampskib: ved Hjælp af Maskineriet gik det isænk.«

Men selv af dem, der forargedes over Personen og ikke 
havde nogen Sympathi for hans Gjernings ledende Tanke, 
maatte det dog indrømmes, at man her havde med en ganske 
ejendommelig Forfatter-Individualitet at gjøre, og at 
han til Raadighed for sine Ideer havde en saa mangesidig
uddannet Stil, at dansk Prosa ikke hidtil havde kjendt
Mage til Art og Omfang af Fremstillingsgave. Efter en 
Dithyrambe til Pris for Stilen, særlig i »Forførerens 
Dagbog« og i Symposiet i »Stadierne«, henpeger G. BRANDES 
paa Foredragets Uensartethed i den samlede Produktion. 
»Den reneste Lyrik er her blandet med en filosofisk 
Terminologis skjæreste Abstraktioner. Billeder saa varme 
og sandselige, som havde Christian Winther undfanget dem, 
vexle med Skoleord saa tørre, som vare de indforskrevne 
fra et eller andet nordtydsk
Hegeliansk Katheder.« »Det er just Blandingen af disse
to Elementer,« bemærker W. RUDIN i Tilknytning hertil,
»som udgjør denne Stils Ejendommelighed og giver
Kierkegaards Skrifter dette Dobbeltpræg af Ynde og
Haardhed, som er et af den indirekte Meddelelses ydre
Kjendemærker. Ved denne Dobbelthed tvinges Læseren til
en stadig indre Anstrengelse; kun nu og da forundes
der ham nogen Lettelse og Forfriskning. Forstand og
Hjerte holdes saaledes lige meget i Spænding. Idelig
maa man saa smaat harmes over Udtrykkenes Vanskelighed
og over det Meget, man ikke forstaaer. Men hvad man
forstaaer, er saa desto mere tiltrækkende, og dette
hjælper den ærlige Læser til, behersket af Aanden i
det Hele, at gaa det Uforstaaede forbi, indtil han
under fortsat Arbejde har fundet et Holdepunkt, et
ledende Synspunkt, hvorfra han kan overse og forstaa
Helheden. Og nu vender han da taknemlig tilbage
for at faae Rede paa Enkelthederne, som frembyde
en uendelig Rigdom. Saaledes har Kierkegaard ved
selve sin Stil, der var paa eengang beregnet og
naturlig, villet forebygge, at hans Ord tages som
en abstrakt Forstandsviden. Han har ligesom derved
villet bortskræmme sin uægte Læser, men tvinge »den
Enkelte«, hvem han kalder »sin Læser«, til en desto
dybere Tilegnelse. Han har, forsaavidt det stod til
ham, villet hos Læseren forebygge, hvad han kalder
»den værste Usandhed: at blive Tilhænger istedetfor
Existerende«. Og vist er det, at man ikke let skal
finde en Forfatter, hvis Ord, saafremt man da ikke
strax trættes ved dem og lægger dem fra sig, hage
sig dybere fast i Ens Bevidsthed.«

Den fuldstændige Gjennemtrængen og Tilegnelse af den 
kierkegaardske Litteratur er et Livs Arbejde, kan man 
næsten sige. Materialet er overvældende, men det er lagt 
ypperligt tilrette. I »S. Kierkegaards Bladartikler«,
udgivne med Bilag af R. NIELSEN (1857), findes en 
fuldstændig og meget omhyggelig Bibliografi, i hvilken 
selv de mindste litteraire Udtalelser ere kronologisk 
indordnede i de øvrige Skrifters Rækkefølge. Til hans 
Værkers Genesis saavelsom til Opfattelsen af hans 
Personlighed indeholdes der en Rigdom af Bidrag i de 
otte Bind »Af Søren Kierkegaards efterladte Papirer« 
(1869-81), som meddele Excerpter, Udkast og 
Dagbogsoptegnelser fra 1833 til 1855; Værkets tre 
første Bind udgaves af H.P. BARFOD, Amanuensis hos 
Biskop P. Chr. Kierkegaard i Aalborg, men da han 
nødtes til at fratræde Udgivelsen - der ymtedes om en, 
dog ikke fra Aalborg udgaaende, episkopal Indflydelse 
- indtraadte det Særsyn, at en fra Universitetet i 
Tübingen udgaaet ung tydsk Theolog, Pastor H. GOTTSCHED, 
paavirket af den der raadende, særlig af Professor I.T. 
BECK tilskyndede Interesse for den danske Religionsfilosof,
meldte sig til Overtagelse af det afbrudte Arbejde,
som han fuldførte under et Par Aars Ophold i Danmark. 
En anden Tübinger, A. BÄRTHOLD, skyldes, foruden en 
Del Oversættelser af Kierkegaards Skrifter, tillige 
adskillige Arbejder, som have henledet den tydske 
Almenheds Øjne paa det mærkelige Forfatterskab i 
Nabolandet: »S. K., eine Verfasser-Existenz eigner
Art; aus seinen Mittheilungen zusammengestellt«,
1873; »Aus und über S. K., Früchte und Blätter«,
1874; »Noten zu S. K.s Lebensgeschichte«, 1876;
»Die Bedeutung der ästhetischen Schriften S. K.s«,
1879, hvilket Skrift er rettet imod Grundopfattelsen
i G. BRANDES' »S. K., en kritisk Fremstilling i
Grundrids«, 1877, mod hvilken ogsaa Svenskeren
W. RUDIN polemiserer i sin Bog »S. K.s person och 
författarskap, ett försök«, 1880, idet han frakjender 
Brandes »visse Grundforudsætninger for at kunne 
forstaa« en Aand som Kierkegaards. Se fremdeles F.
PETERSEN: »S. K.s Kristendomsforkyndelse«,
Kristiania 1877, L. DIETRICHSON: »Indledning i
Studiet af Danmarks Litteratur i vort Aarhundrede«,
H. HØFFDING: »Søren Kierkegaard som Filosof«, P.A. 
HEIBERG: »Bidrag til et psykologisk Billede af S. K. i 
Barndom og Ungdom«, 1895, samt endelig S. KIERKEGAARDS 
eget, efter hans Død udgivne Skrift »Synspunktet for 
min Forfatter-Virksomhed, en ligefrem Meddelelse, 
Rapport til Historien«, 1859.

Grundtvig (S. 143-51) havde i Løbet af den Injuriesag,
som H.N. Clausen havde anlagt imod ham i Anledning af 
»Kirkens Gjenmæle«, frasagt sig sit Embede i Statskirken, 
»for at bevare en uskadt Samvittighed og for ej til 
Slutningen at beskæmme et Navn og en Dragt, der kun med 
Æren maa bæres«. Dommen kom til at lyde paa Mortifikation 
af de fornærmelige Udtryk og en Bøde paa 100 Rigsdaler, 
hvormed i Henhold til Trykkefrihedsloven fulgte livsvarig
Censur. 1827 gav »Skribenten N.F.S. Grundtvigs litteraire 
Testamente« en Udsigt over hans hidtidige Forfatterskab 
og en Forklaring af hans Udvikling og Stilling som 
Bibelaandens, Historiens og Nordbokraftens Talsmand; han 
indrømmer, at hans Drømmetro paa »en vis aandelig 
Grundenighed« har givet hans polemiske Bevægelser en 
skjæv Retning, som det blev hans Stræben at forandre, 
efterat det var gaaet op for ham, at der er Forskjel 
imellem Kirke og Kirkeskole, Kristendom og Theologi, 
Bibelens Aand og Bibelens Bogstav, og endmere efterat 
han nu havde lært, »at det er tungt at være Stridsmand 
i Danmark, thi at man der ikke engang, naar man 
borgerlig har svoret til Fanen og retter sig efter 
Krigsartiklerne, kan blotte Vaaben uden at ansees for 
en borgerlig Fredsforstyrrer, det vil Efterslægten 
ryste paa
Hovedet over, naar den læser mit første ordenlige
polemiske Skrift, som »Kirkens Gjenmæle« er, og hører,
at jeg for det blev i den lærde Verden brændemærket
som en Manddraber og i den borgerlige næsten nødt
til at nedlægge Vaaben«.

Idet vi fra dette Punkt af overlade Fremstillingen
af Grundtvigs videre Færd paa det kirkelige Omraade 
til den Pen, som andetsteds i dette Værk vil skildre 
Aarhundredets religieuse Bevægelser, have vi her 
nærmest at tage hans Ydelser som Digter i Øjesyn. 
1829 udkom »Krønike-Rim til levende Skolebrug« 
(2. forøgede Udg. 1842), en Samling Digte, der fra 
Paradis til Frederik den Sjettes Danmark fremstiller 
den historiske Udviklings Hovedtrin i poetisk 
Anskuelighed, en Slags universel Rimkrønike, der først 
og fremmest har et rent didaktisk eller endog pædagogisk 
Øjemed, nemlig at lette Historieundervisningen ved en 
prægnant poetisk Udformning af de afgjørende Stadier, 
men som tillige i mange af sine Partier har selvstændigt
digterisk Værd. Især hvor et mythisk Stof, en følgerig 
Katastrofe eller en betydelig Personlighed er Gjenstand 
for den poetiske Behandling, hæver denne sig ofte til et 
genialt Overskue, for hvis store Træk de didaktiske 
Details træde i Skygge; hvor den digteriske Flugt hæmmes, 
er det overhovedet de historiske Realiteter, der tynge 
den, idet Redegjørelsen for dem stundom med en noget 
prosaisk Skolelærdom afbryder den poetiske Stemning. 
Blandt de ypperste af Digtene, i hvilke Grundtvigs 
poetiske Stil snart ejer den smeltende Sødme, snart den 
gribende Humor, som begge ere den ejendommelige, kunne vi 
fremhæve »Canaans Land« med den vemodige Klage:

Alt som en Kvinde af Konge-Æt, 
fornedret til Kværnen at drage, 
med falmede Kinder, forskudt, forgrædt,
jeg mindes min Ungdoms Dage.

Jeg mindes Harpen i Davids Haand, 
den dejligste Fugl uden Fjedre; 
beplantet jeg blev under Salomon
med Balsam og Libanons Cedre!

»Olympens Guder«:

Slig en broget Gude-Vrimmel, 
saa naturlig og saa nær, 
i en jordisk Drømme-Himmel, 
havde intet Folkefærd! 
Alle Livets ædle Kræfter 
mødes her medKappelyst
og indskyde Hu derefter 
i de Græske Heltes Bryst,
gæste dem ved Offer-Gryder, 
er i Kampen deres Spejl,
kaste Glands paa deres Dyder 
og besmykke deres Fejl!
»Konstantinopel«:

Hvad Tibren med sin flakke Grund,
kun stor imellem Bække,
er mod mit Hav og dybe Sund,
og Baad mod Orlogs-Snekke,
det er paa Høj af Potte-Skaar
det stolte Rom mod Maglegaard,
mod Herrens Stad paa Bjerget.

Jeg er og ej et Værk af Rom, 
thi ved Helleners Hænder
Byzants med Pris til Verden kom, 
før Rom fik Haar paa Tænder, 
og medens Græsk gaaer for Latin, 
er alle Dage Æren min 
som Hellas-Hovedstaden.

»Ansgar«, i hvilket Digt »Aanden« lignes ved »en sær og 
fremmed Gjæst, underlig i Tale«, hvorefter det hedder:

Dana sad, i Odins Old,
bly i Borgestue, 
med et Bøge-Blad til Skjold,
rød af Arne-Lue, 
havde kun, mod Dødens Harm,
Blomster-Haab i Engjords-Barm!

Gjæsten fra det Fjerne sang:
Dejlig, under Sneen, 
staaer en Blomst i Jorsalvang,
som ej sank for Leen, 
dufter sødt hver Julenat,
er paa Bryst en evig Skat!

Det var fremmed, det var sært,
underligt at høre, 
Dannebod dog fandt det værdt
Gjæst at laane Øre; 
yndelig, som Hjemmets Røst,
Stemmen klang i Danas Bryst!

Siden Jule-Gjæsten kom
hid til disse Lunde, 
ofte Løv de skifted om,
tusind Aar henrunde. 
Dog hvert Jule-Morgengry
kimer sødt det under Sky!

Om »Knud den Store« begynder Sangen yndefuldt lyrisk
saaledes:

Hvor smilende Kyster 
ved Sundene smaa 
som Broder og Søster 
hinanden forstaa; 
hvor Hav-Fruer dandse
med Skovmærke-Krandse 
paa Bølgernes Top; 
hvor Ager-Høns klukke 
for Sø-Haners Vugge, 
der voxde jeg op!

Med ægte nordisk Humor fortæller »Harald Haardraade« sin Saga:

Norge, Kæmpers Fødeland, 
var min Konge-Moder, 
Spiret var en spydig Gran, 
Bjørnen var min Broder, 
Nattergal var mig som Gjøg,
Ørn og Maage, Ravn og Høg, 
det var mine Fugle! 
Klinge-Døn paa Skjolde-Tag 
bedre end alt Harpe-Slag 
huged mig i Thule -

og slutter dens Begivenhedsrække med den jevnmodige Betragtning:

Hellig-Olav, har man sagt, 
kæmped kun for Troens Magt,
Harald for sin egen;
sikrest er det simple Ord: 
Hvad end kæmpes for paa Jord, 
Døden ender Legen!
Ogsaa naar »Paven i Rom« klager sin Nød over Morten Luther, 
kommer han til at staa i humoristisk Belysning:

Den Tigger-Munk var spittergal
i Pennen som i Munden, 
han bandte paa, at jeg var Baal
og Belial i Grunden! 
Paa Skrift han raabde Dag og Nat,
men alle mine Buller,
hvori dog skrevet stod en Klat, 
han kaldte lutter Nuller!
Han blæste ad vor Frues Krands 
og ad Sanct Peders Nøgle!
Han spyed Gift paa al min Glands, 
den ubesvorne Øgle!

Om »Christoffer Colombo« hedder det i Krønike-Rimet:

Colombo leged ved Havets Rand, 
opvoxde for Vind og Vove 
og drømde sødt om det skjulte Land 
med Guld og med grønne Skove. 
For ham var Havet ej mer end Dam, 
han knap sig ønsked en Fjederham!

Frimodig hejsed han Sejl i Raa
en Morgen, før Sol var oppe,
og om hans Fart over Bølgen blaa
gik Ry mellem Stjerne-Toppe;
thi Han, som raader for Jord og Hav,
til Gaade-Landet ham Medbør gav!

I »Napoleon Bonaparte« hyldes det Kæmpemæssiges Fænomen, 
der  brød frem med ham, saaledes som det betones i Digtets
Begyndelses- og Slutningsstrofe:

Smaalig man i Kabinetter 
syslede med Spindel-Væve,
ypped, jævned Børne-Trætter, 
plukked Gæs og spilled Ræve, 
kaldte Skaktavls-Leg Idrætter, 
hvorved Bjerge maatte bæve; 
som i Sal, var glemt paa Vale 
det Gigantisk-Kolossale!

Under Hyld paa St. Helene 
ingen Taarer mig husvale, 
men, som mine Bauta-Stene, 
Alper over Blomster-Dale 
stolt udtrykke, tør jeg mene, 
det Gigantisk-Kolossale, 
Verden fra de Dødes Rige 
atter saae med mig opstige!

I Samlingens sidste Digt fører »Den Christne Tro« Ordet:

Min Gaade er et Guddoms-Ord, 
som skaber, hvad jeg nævner,
som fylder Dale trindt paa Jord 
og Klipperne udjævner!

Med Det indvier jeg min Daab,
velsigner jeg mit Bæger, 
saa hist udspringer Livets Haab 
og her det vederkvæger!

Med Det jeg skaber gode Kaar
for mine Kæmper lave, 
saa de kan le ad Bane-Saar
og springe over Grave!

Med Det jeg skaber Vin af Vand 
og Paradis af Ørke!
Med Det jeg skaber Lys om Land, 
mens Verden raaber: Mørke!

Mit Rige kaldes Christenhed,
og Herren kjender Sine, 
skjøndt ingen Mand paa Jorden veed,
hvormange der er mine!

Jeg trodsed Dumhed, trodsed Kløgt 
og Verdens Aand i Vælde
og Verdens Lyst og Dødens Frygt, 
jeg trodser Aar og Ælde!

Jeg laa i Dvale mangen Gang,
men blev ej Orme-Føde, 
og aldrig bølged nogen Vang,
hvis ikke Sæden døde!
1838 udkom i Kristiania Grundtvigs »Nordiske Smaadigte«, en 
Samling ældre Poesier, der indledes med en Hilsen til Norge, 
i hvilken ogsaa Ønsket om en norsk Folkehøjskole kommer tilorde:

O hil Dig, Norge, 
med Dal og Fjeld! 
Jo færre Borge,
des mere Held! 
Paa dine Gaarde 
blandt Klipper haarde
er Byrden let, 
der Grander trygge 
til Bonde-Lykke
har Odelsret!
Kun brat en Skole
paa Nordisk Grund
med Lærestole
for Livet kun,
for Nordmandslivet,
som det er givet
af Himlens Gud!
Lad Øren døve
sig Død tilkjøbe
med Hovedbrudd!

Heri findes Mindedigtene over Nordahl Bruun og N.E. 
Balle, »Bjarkemaalets Danske Efterklang« (»Sol er 
oppe«), »Kjærminde-Bladet« (til Ingemann, da han
var udenlands), »Saxos Minde« (»Øm over ældgamle
Dannemarks Ære«) o. fl.

Aaret forinden - 1837 - var udkommet første og i
1841 fulgte andet Bind af »Sangværk til den danske 
Kirke«, Hovedsamlingen af Grundtvigs religieuse
Digtning. Idet vi her tage Hensyn til denne Poesi i
dens Almindelighed, saaledes som den træder os imøde
ikke alene i Kirke-Sangværket, men ogsaa i Sangværket
for Skolen, i mangfoldige opbyggelige Tidsskrifter, i
Konvents-Psalmebogen saavelsom i de for den snevrere
grundtvigianske Menighed bestemte Psalmesamlinger,
maa det strax fremhæves, at Grundtvig som Psalmist
er baade den frugtbareste og den ypperste danske
Digter i dette Aarhundrede, Kingos Jevnbyrdige og
Aandsfælle. At hans stærke Personligheds Præg er
fuldt og helt tilstede i hans originale Psalmer,
er selvfølgeligt; men ogsaa de mange, han har
bearbejdet efter græske og latinske Kirkesange,
efter den tydske Psalmeskat og efter vore egne gamle
Psalmer fra Reformationens og den senere Tid, have
i hans Omstøbning modtaget umiskjendelige Mærker
af hans Digteraands Ejendommelighed, saavel dens
kraftige Bevægethed, dens selvstændige Udtryksmaade
som dens ikke altid ganske sikre Smag. Blot for
at minde om denne velkjendte Digtnings skjønneste
Ydelser nævne vi her nogle faa af de mange Psalmer,
hvormed Grundtvig har beriget Kirkesangen: »Giv mig,
Gud, en Psalmetunge«, »Velkommen igjen, Guds Engle
smaa«, »Dejlig er den Himmel blaa«,
»Tag det sorte Kors fra Graven«, »Kirken den er
et gammelt Hus«, »Guds Ord det er vort Arvegods«,
»Søndag Morgen fra de Døde«, »Guds Menighed, syng
for vor Skaber iløn«, »Et Barn er født i Bethlehem«,
»At sige Verden ret Farvel«, o. fl.

Grundtvigs Haandskrift.

I Grundtvigs Psalmedigtning som i hans øvrige Poesi 
er den kristelige Aand ikke sjeldent iklædt det 
gammelnordiske Hedenskabs Fyndstil eller vælger
Tankegang og Udtryk fra en poetisk Sfære, som det er
et Særsyn at se lagt saa nær op til den

opbyggelige Hymnes Region. Det kan ske kjønt og
naturligt som i følgende Strofe, der nærmest
applicerer Folkevisens Ord og Vendinger paa
Omskrivningen af den 45. Davids-Psalme:

Du [o: Christus] ruster Dig kun og gaaer i Slag
for Sandheds og Mildheds gode Sag,
thi høres med Fryd i Fruer-Bur
dit Skjolde-Brag og din Kæmpe-Lur,
ja, alle smaa Piger ved Belt og Sund
skal synge med Fuglen i grønne Lund
din favre Kæmpe-Vise;
med Sejr i Haand og Sejr i Fod
og Sejr i hvert et Ledemod
Du skinner, fuldværd at prise.

Det kan ogsaa tage sig ud nærmest som en uskadelig
Grille, som naar i Troesbekjendelses-Digtet
(Sangværkets Nr. 45) Christus siges at være nedfaret
»til Helhjem«. Men paa andre Steder kan Jargon'en
fra en mindre ædel Forestillingskreds virke som en
Smagsforsyndelse ved sin grelle Forbindelse med det
høje Emne. Kan der endnu disputeres om Smagens Art
i et Billedsprog som dette:

Kong Christus den Første regjerer endnu 
som Enevolds-Drot af Guds Naade,

der let fører Tanken videre til Forestillingen om et
himmelsk Monarki med konstitutionel Forfatning, saa
vil sikkert en finere poetisk Sands ubetinget stødes
ved en Skildring af Jesu Barndom som i følgende Strofe
med dens Skole-Interieur og dens plat nøgterne
Slutningsbemærkning:

Vor Herre var saa englemild, 
som Man sig knap kan tænke, 
var ej som andre Drenge vild, 
sprang ej paa Bord og Bænke, 
var glad i Vaar og glad i Høst, 
sin Moders Haab, sin Moders Trøst, 
især da hun blev Enke.

Medens Grundtvig i sine bedste Digte, baade de
religieuse og de verdslige, ofte raader over Udtryk for 
Tanken, der ere ligefrem sublime i deres Prægnans, ikke 
at tale om deres overraskende Nyhed og Friskhed, mattes 
Indtrykket andre Steder snart af en indtil Uforstaaelighed 
sammenskruet Billedmasse, snart af en
Vidtløftighed, som grændser til Snakkesalighed - Fejl, 
som særlig ere dræbende for det lyriske Vers, hvis Forms
Særkjende skal være Klarhed og Naturlighed. Synder i det 
Enkelte kunne træffes i Skikkelse af plebejiske Rim, som 
»Djævle« og »Æble« (se S. 365 »døve« og »tilkjøbe«), men 
navnlig som en hyppig tilbagevendende fejlagtig Betoning 
af Orddelene, der er saa stereotyp, at den næsten 
forudsætter et ufuldkomment metrisk Øre hos Digteren. 
Exemplernes Antal er Legio, og de skæmme desværre selv 
Digte, som i alle andre Henseender ere fuldendte:

Gabriel fra Himmel-Sale 
daled ned med Guds Farvel,
hos Ungmøen hans Tiltale 
var: du Yndige! hilsæl!

»Sølvet og Guldet da tabde sin Pris, og Perler var ikke 
kostbare«, »Om Troens Ord fra Arilds-Tid man pruttet 
har med klart Vanvid«, »Af mit Hus, Mig til Vanære, I 
har gjort et Fange-Taarn«, »Thi skal den trofaste Kvinde 
Vindspils-Kæmpen overvinde«,

Vel Helvedes-Hunden 
den Død-Bider stærk,
opfoer fra Afgrunden, 
at spilde Guds Værk.

Fra 1829 af besøgte Grundtvig med kongelig Understøttelse 
tre Somre i Træk England for at granske de angelsachsiske 
Haandskrifter, og han gav her Stødet til et Studium af 
disse hidtil lidet paaagtede og for det øvrige Europa helt 
ubekjendte litteraire Skatte, hvilket førte til deres 
Udgivelse i en til deres sproglige og historiske Betydning 
svarende værdig Skikkelse. Selv udgav han 1840 det 
angelsachsiske Digt »Phenixfuglen« med »Indledning, 
Fordanskning og Efterklang«. 1833 var hans store »Nordens 
Mythologi eller Sindbilledsprog, historisk-poetisk udviklet
og oplyst«, udkommen som anden Udgave af den lille Mythologi 
fra 1808; i Virkeligheden er det en helt ny Bog, en fuldere 
Udfoldning af den tidligeres Ideer, en dybere Tydning af de 
nordiske Mythers Tankeindhold, belyst fra et i højeste Grad 
subjektivt Stade og derfor af eminent Værd med Hensyn til 
Kundskaben om Grundtvigs totale Livssyn og historiske
Betragtning, hvor meget end den videnskabelige Forsknings 
Resultater kunne anfægtes. I dette Værk saavelsom i den fra 
1833 til 43 udkomne »Haandbog i Verdenshistorien, et Forsøg«, 
tre Bind, der række fra Oldtiden til Udgangen af det 17. 
Aarh., have vi de betydeligste Repræsentanter
for Grundtvigs ejendommelige poetisk-videnskabelige
Opfattelse og Fremstillingsmaade, en Gudelærens
og Historiens Filosofi i en udpræget personlig
Tankegangs Tjeneste; mere end paa noget andet af
Grundtvigs Skrifter passer paa dem den humoristiske
Karakteristik, han har givet af sig selv i
Portraitunderskriften:


Det har endnu slet ingen Fare, 
han revner af den Ros, han fik:
i Skjaldskab han de Lærdes Skare, 
i Lærdom Skjalde overgik.


Grundtvig.

Efter en Const. Hansens Maleri.
Over den nyeste Tids Historie holdt Grundtvig 1838 en 
Række stærkt besøgte Foredrag, som mange Aar efter 
bleve udgivne under Titlen »Mands Minde«; de havde 
til Hensigt at vinde Ungdommen for en rent nordisk 
Anskuelse af Menneskelivet og Historien, »vække den 
til Arbejdet paa det danske Folks Gjenfødelse i 
nordisk Aand, for Udviklingen af borgerligt Frihedsliv 
og folkelig Oplysning, for en særegen dansk-nordisk 
Udvikling, forskjellig fra den fransk-liberale, som da 
efter Julirevolutionen havde

vundet mange Tilhængere i den yngre Slægt ogsaa i 
Danmark«. (Se Sv. Grundtvigs Forord til »Mands Minde«). 
En anden Cyklus af Foredrag holdt Grundtvig — der 
imidlertid paany var indtraadt i Statskirkens
Tjeneste som Præst ved Vartov, i hvilket Kald han
virkede til sin Død — i Vinteren 1843—44 paa Borchs
Kollegium og udgav dem 1844 under Titlen »Bragesnak 
om græske og nordiske Myther og Oldsagn«, aandfulde 
»Causerier« om de nævnte mythologiske Emner, anvendte 
paa Historiens og særlig Nordens Forhold, men skæmmede 
af nogen Selvbehagelighed og en hyppig tilbagevendende 
Koketteren med »Dannekvinden«. Af hans øvrige Skrifter 
maa nævnes det kirkelige Sagakvad »Kristendommens 
Syvstjerne«, »Kristelig Børnelærdom« samt det senere 
(1871) udgivne kirkehistoriske Arbejde »Kirkespejl 
eller Udsigt over den kristne Menigheds Levnedsløb«. 
Men forøvrigt begynder nu Grundtvigs poetiske og 
historiske Forfatterskab at træde i Skygge for hans 
mere umiddelbare Deltagelse i det praktiske offentlige
Liv, hvor han dels virkede for Gjennemførelsen af sin 
Højskoletanke, som lige i Christian VIII.s sidste 
Levedage syntes at skulle tage et afgjørende Skridt 
fremad ved Oprettelsen af en »Real-Højskole« i Sorø 
med »Kursus for højere og mere fuldendt 
realvidenskabelig Uddannelse«, dels optraadte i den 
politiske Kamp som Taler paa den grundlovgivende 
Rigsforsamling og paa en lang Række af Rigsdage, som 
Forfatter ved Udgivelsen af Ugebladet »Danskeren« 
(1848—51), førende Ordet for Nationalitetens Ret og 
Forfatningens Brug i frisindet Aand, særlig paa de 
kirkelige Omraader, som laa hans Interesse nærmest 
(Sognebaandets Løsning, Valgmenighedsloven). 
Grundtvig benyttede her den nyskabte Situation i sine 
Livstankers Tjeneste, uden at lade sig binde af 
tidligere Udtalelser, i hvilke han havde erklæret sig 
for en udpræget Tilhænger af Enevoldsmagten, som f. Ex. 
i en 28. Maj-Tale 1841, hvori det hedder med Hensyn til
Ønsket om de raadgivende Stænders Omformning til en 
besluttende Folkerepræsentation: »Jeg finder det ganske 
upaatvivleligt, at vi vilde faae en mageløs ypperlig 
Regjering, naar vort Folkeraad enten ganske eller dog 
for største Delen bestod af høj vise, upartiske, 
uegennyttige, lydesløse, ufejlbare, fuldkomne Skabninger 
med »afgjørende Stemme«, men da vi nu hverken har eller 
kan øjne mindste Udsigt til at faae en saadan Engleskare 
samlet, men maa finde det højst rimeligt, at

Flerheden altid vil være den saare ulig, hvad hjælper
os saa hele den glimrende Udmaling paa Papiret af et
tomt Hjernespind! Derimod er det en Kjendsgjerning,
slet ikke glimrende, men urokkelig, at da Kongen hos
os forrige Gang var indskrænket ved en Haandfæstning
og maatte intet Vigtigt foretage sig uden Rigsraadets
Samtykke, da blev Borger og Bonde Adelens Træl,
og Riget kom to Gange paa Randen af sin Undergang;
og det er ligeledes en Kjendsgjerning, vel heller
ikke glimrende, men glædelig, at siden vor Konge
igjen fik Enevoldsmagten, er Borgerstanden bleven
ligesaa fri som Adelen, Bondestanden befriet fra sin
værste Trældom og Riget kjendelig i Opkomst. Dette
er Virkeligheder, og naar der nu spørges, hvorved
vi rimeligst kan vente, hvad der endnu fattes i en
saa fri og blomstrende Tilstand, som den paa Jorden,
Ufuldkommenhedens Fædreneland, kan times, enten ved
en delt Regjering eller ved Kongens Enevælde, da
svarer jeg trøstig: naturligvis ved Enevoldsmagten,
der allerede har gjort saameget godt igjen, af hvad
den delte Regjering gjorde galt.«

—

Havde vor poetiske Litteraturs Stormester Adam
Oehlenschläger staaet ene i sin Kunst ved dens
Frembrud i Aarhundredets Begyndelse, saa kunde 
»Dannerskjalden« - som han kaldtes i festlige
Kvad og ogsaa selv yndede at nævne sig - nu efter
dets første Trediedels Forløb se sig omgiven af
den Skare Sangere, hvis Værker vi i det Foregaaende
have beskuet, og som vare blevne vakte til poetisk
Bevidsthed af ham, om de end ikke alle havde arbejdet
videre i hans Aand. Men han lagde sig ikke til Hvile
paa Tilfredshedsfølelsen over, at han ogsaa paa denne
Maade havde virket for sit Fædrelands Aandsliv; hans
Haand greb endnu uden Famlen i Strengene, og om end
Tonerne nu kun sjeldnere ejede hans Ungdomsakkorders
henrivende Klang, deres Ildfuldhed og Begejstring,
afløstes dog de mattere Passager lige til hans Død
alt imellem af et Strengespil, der viste ham som den
gamle Mester, der var fortrolig med sit Instrument,
og hvis Sjæl endnu kunde gjennemglødes af Kunstens
hellige Lue.

Vi forlod Oehlenschläger ved Laurbærkroningen i Lund 
(S. 203). Aaret efter, 1830, udkom og opførtes Lystspillet

«Trillingbrødrene fra Damask«, der ved sit østerlandske
Emne uvilkaarlig henledte Tanken paa »Aladdin«, men
unægtelig langtfra kunde taale denne Sammenligning og
desuden var saa vanskeligt i Henseende til theatralsk
Illusion, at det ejheller kunde opnaa nogen scenisk
Virkning. Mod Slutningen af 1832 begyndte Digteren
Udgivelsen af et æsthetisk-kritisk Maanedsskrift 
»Prometheus«, hvis nærmeste Hensigt var at danne en 
Modvægt imod den heibergske Kritiks Indflydelse. Med 
Kjendskab til Oehlenschlägers umiddelbare Naturel, 
hans plastiske Sands og hans Styrke i Farven, var det 
let at forudse, at han maatte savne disse Evners 
Modsætning: Færdighed i logisk Abstraktion og 
overhovedet i filosofisk Systematisering, selv om han 
havde havt Kundskaber nok til at udfylde Omridsene 
med tilstrækkelig oplysende Exempler. Hans Forsøg til 
en gjennemført Æsthetik maatte derfor blive ufuldendt 
i begge Ordets Betydninger; bedre gik det ham, naar 
hans Kritik havde et positivt Objekt at virke med, 
idet hans naturlige, af selve hans poetiske Produktion 
praktisk udviklede Kunsttheori i saadanne Tilfælde 
ledte ham til adskillige forstandige Betragtninger 
(over det følsomme Drama i Anledning af Samsøes »Dyveke«, 
over Hauchs Tragedier o. s. v.). I Maanedsskriftet saae 
adskillige af hans Noveller Lyset, blandt hvilke
»Digterbesøget«, om et Møde mellem Ewald og Wessel
i Rungsted, i alle Henseender er den bedst lykkede.

En Episode af Tordenskjolds Liv havde tidligere tjent 
Oehlenschläger som Emne til et Syngespil; nu fandt han 
i Heltens sidste Dage Stof til et tragisk Drama
»Tordenskjold«, som opførtes i Februar 1833. Af
nogen egenlig tragisk Konflikt er der kun ringe Spor
i dette Skuespil med dets overvejende borgerlige
Holdning, hvorvel Digteren har bestræbt sig for at
motivere Katastrofen som Frugten af et Karaktertræk
hos Helten, der skal nærme sig Begrebet af tragisk
Skyld: hans Forvovenhed, Sorgløshed og Stolthed. Til
Gjengjæld er Tegningen af Hovedpersonen lykkedes godt, 
saaledes som Tordenskjold her fremtræder med en 
ungdommelig Kjækhedsfylde, en frejdig Selvtillid, 
som  Digteren havde det aandelige Slægtskabs nære
Fortrolighed med; ogsaa hans Humor, naiv og frisk som 
den er i Oehlenschlägers bedste Øjeblikke, aabenbarer 
sig paa tiltalende Maade baade i Replik og Personskildring. 
Den samme Aar fremkomne Tragedie »Dronning
Margareta«, der ligesom »Tordenskjold« gjorde megen 
Lykke paa Scenen, fattes i samme Grad som det nævnte
Drama det historiske Helhedssyn, idet Hovedvægten er 
lagt paa det Episodiske, her paa den falske Olufs 
Fremtræden, som dog kun er et forbigaaende Træk i den 
store Dronnings Historie; tillige svækkes den dramatiske 
Sluttethed af en altfor overflødig lyrisk Deklamation og
af en ved Opera- og Balletpomp tilstræbt theatralsk 
Effekt; men paa Partier, hvor en ægte Digternatur taler 
til os med uimodstaaelig Magt, er ogsaa denne Tragedie 
rig, og særlig er i et Par Scener den gamle Folkevisetone 
anslaaet med stor Virkning. En helt igjennem mat Digtning var 
derimod Aarets tredie oehlenschlägerske Værk »Norgesrejsen, 
en Digterkrands«, fremkaldt af et Sommerbesøg i Norge, hvor
Digteren havde været Gjenstand for hædrende Hyldest efter en 
storartet Maalestok. I Aaret 1835 affødte et Ophold hos 
Prinds Christian, der var Gouverneur i Fyn, Nytaarsgaven 
»Fyensrejsen«, som ejheller, naar nogle enkelte Partier
undtages, hævder sig nogen anseet Plads i Oehlenschlägers 
Digtning. Samme Aar fremkom Tragedien »Sokrates«, hvis 
dristige historiske Friheder, særlig i Skildringen af 
Aristofanes, gav Heiberg Anledning til den slaaende 
Karakteristik (i  »En Sjæl efter Døden«) af Oehlenschläger 
som »stor i Fortrin, stor i Fejl«. 1837 bragte Lystspillet 
»Den lille Skuespiller« med den for Digteren saa kjære 
Fremstilling af det frembrydende Genis ubundne Tilværelse 
i Kampen mod filistreuse Omgivelser, 1838 den meget løst
komponerede Tragedie »Olaf den Hellige«, 1839 den ligeledes 
noget svage Tragedie »Knud den Store«, for hvis tarvelige 
theatralske Succes den sceniske Fremstilling af Ungdomsværket 
»Aladdin« bragte Digteren og hans Publikum et ligesaa uventet 
som glimrende Vederlag.

Til den nordiske Sagaverden vendte Oehlenschläger sig 
paany 1841 og frembragte et Værk, der vel ikke helt kan 
maale sig med hans Ungdoms henrivende Fortælling om 
Vaulunder, men dog aldrig kan forfejle sin Virkning paa 
et poetisk modtageligt Sind. »Ørvarodds Saga« har vel 
endog bedre ramt den oldnordiske Aands humorfyldte 
Lakonisme end det stærkt romantiske Mesterværk med dets 
straalende Billeder af en rig digterisk Fantasi; her faaer 
hverken denne eller nogen anden enkelt Evne Lov  til at 
træde selvstændig frem, Alt underordner sig den modne Kunsts

Fordring, og i ren, ædel Simpelhed skrider
Fortællingen rolig frem som et Epos af klassisk
Holdning. Den stedse voxende Humanitet i
Oehlenschlägers Livsbetragtning dæmper Oldsagnets
Vildhed og lader unægtelig nu og da en moderne
Luftning gjennemstrømme Skildringen; især mod
Slutningen, hvor Ørvarodd fremstilles i sin høje
Alderdom, raader der en vis Blødhed, fremkaldt
af Digterens naturlig vakte personlige Følelse:
»Ørvarodd sad ene tilbage, grundede og smilte;
dog blandte der sig i dette Smil noget Vemodigt og
Bittert. Altsaa Alt, hvad jeg tilforn var stolt af
og glad over (tænkte han ved sig selv) var blotte
Ungdomsdrømme! Tapperhed, Eventyr, Kjærlighed, Had -
Alt kun Drømme! Nu er jeg da vaagen. Den hedenske
Vildmand er vorden kristelig tam. Lad saa være! Jeg
er vaagnet. Hvis kun ikke denne Aarvaagenhed faaer
altfor stor Lighed med en dyb, rolig, drømmeløs
Middagssøvn!« Da Digteren læste »Ørvarodds Saga« for
Hauch, brast han ved disse Linier i Graad og udbrød:
»Det er, ligesom det var mig selv!«

Men han satte ikke modløs sin Lyre til Hvile i Krogen.

Ej gamle Træ er Stubbe.
Homer var Digter, skjøndt han var en Gubbe -

sang han i et Digt efter sin Hustrus Død 1841 og
opmuntrer trøstende sig selv:

Skjøndt Sneen Haaret dækker,
kan Hjertet brænde med en Ungdomslue.
Kjækt i min lille Stue
vil jeg, som i min Ungdom, Harpen røre;
og mange Danmarks Sønner
end Hakons Skjald belønner
ved gjerne paa hans Hjertekvad at høre.

Hans næste Arbejde blev just paa samme Tid et Forsvar
for Poesiens Ret i Skikkelse af den usædvanlige
Fremtoning og et Vidnesbyrd om Styrken i den aldrende
Digters Inspiration: det tragiske Drama »Dina«, som 
opførtes 1842 under overordenligt Bifald og blev
Fyrrernes dramatiske Hovedbegivenhed. Som sædvanlig
har Digteren taget sig det let med det Historiske,
særlig i Skildringen af Corfits Ulfeld og Leonora
Christine, og maalt efter det Billede, vi nu have
ihænde af Kongedatteren i hendes
»Jammersminde«, er den oehlenschlägerske Skikkelse
konventionel og uden Tidsfarve. Men hvad der er
det poetisk Væsenlige i denne Tragedie, er ikke,
om Frederik III.s Tidsalder er seet i det rette Lys,
men om en af dens Episoder har kunnet stille Digteren
en interessant Opgave, løst paa interessant Maade;
og her maa det med Beundring fremhæves, hvorledes
Oehlenschlager paa sine gamle Dage endnu med 
Ungdomsvarme fører den digteriske Idealitets Sag, 
giver den til Talsmand en psykologisk fængslende 
Kvindefigur, hvis Naturel han udfolder med mere end 
sædvanlig Finhed, med en Lydhørhed for de enkelte Træk, 
der er forskjellig fra hans tidligere brede Sjælemaleri 
og aabner hans Kunst et nyt Omraade, som jo »Dina« 
overhovedet viser, at hvor trofast Digteren end holdt 
den Form i Ære, der var skabt af ham og bleven gammel 
med ham, savnede han dog ikke Bevægelighed til at
kunne  optage i den, hvad der af den nyere Digtnings 
Methode (de franske Romantikere) syntes ham skjønt og rigtigt.

1844 spilledes og udkom Tragedien »Erik Glipping«, en
noget mat Behandling af det ofte digterisk benyttede
Emne, 1845 Skuespillet »Gjenfærdet paa Herlufsholm« og
det skjønne »nordiske Heltespil« »Landet fundet og 
forsvundet«, Emnet om Islændernes forbigaaende Opdagelse
af Vinland, behandlet i Trimetre; den sceniske 
Fremstilling, især af første Akt, gjorde stort Indtryk. 
Endnu kraftigere Begejstring fremkaldte 1846 Tragedien 
»Amleth«, ligeledes skreven i trimetrisk Versemaal, men 
med Afvexling af friere Rhytmer; den dristige Ide, at 
fremstille en fra Shakspeares Hamlet forskjellig 
Kongesøn paa Grundlag af Saxos Beretning om hans af 
Tapperhed og List sammensatte Natur, er trods visse 
Svagheder, navnlig i theatralsk Henseende, væsenlig 
lykkedes, og en usvækket Følelse, en ungdomsfrisk 
Fantasi raader ogsaa i dette Alderdomsarbejde af den 
store Digter. I Sommeren 1847 beredte en Sverigsrejse 
til Stockholm og Upsala Oehlenschläger en storartet 
Hyldest, der fuldkomment havde Karakteren af en 
Folkeovation og maalte Dybden af den skandinaviske 
Samfølelse, hans Digtning havde skabt.

En ny Tid var i Frembrud. Som i Følelsen af dens Komme
vendte Oehlenschläger i Digtet »Mit Fødselsted paa
Vesterbro« et beskuende Blik tilbage paa sit Livsløb
fra dets ydmyge Begyndelse af:

Du ringe Hus! end stander Du,
af faa tilbage blevet,
for bedre Bygning ej endnu
nedrevet.
Du stander ved Alleens Port;
og er den sidste Vandring gjort,
bag skyggefulde Linde
skal hist min Grav jeg finde.

Mit Fødselshus, min Kirkegaard,
Trægangen mellem begge!
Det kan i Høst saa lidt som Vaar
forskrække.
Kort er den længste Livets Vej,
min fattig var paa Glæder ej.
Huldt møder Kirkemuren
Samlivet og Naturen.

1848 afsluttede »Kjartan og Gudrun« den lange Række 
Tragedier med et nordisk Saga-Emne, behandlet for 
den dæmoniske kvindelige Hovedfigurs Vedkommende 
med den mere indgaaende psykologiske Karakteristik, 
som Digteren havde gjort Overgangen til i »Dina«, og 
mod Slutningen af samme Aar udsendte han sine sidste to 
Arbejder: den æsthetisk-didaktiske Cyklus »Digtekunsten« 
og det nordiske Heltedigt »Regnar Lodbrok«,

hvilket sidste han, i Forudfølelsen af sit Skjaldskabs 
nære Ophør, endte med de Ord:

»Gamle Skjald om gamle Nordens Helte sang for sidste
Gang.«

Paa Oehlenschlägers halvfjerdsindstyveaars Fødselsdag,
den 14. Novbr. 1849, samledes en stor Kreds af 
Hovedstadens udmærkede Mænd med ham for at bringe ham 
en festlig Tak for hans Livs Gjerning. Kong Frederik 
VII. hædrede ham paa denne Dag med Dannebrogsordenens 
Storkors, og selv sad Digteren som en Konge blandt 
sine Høvdinger, modtagende de yngre danske Digteres 
Hylding som den, der var gaaet i Spidsen for dem alle 
med den gjenfødte Digtekunsts Banner højt hævet som 
Kampmærke. Da han traadte ind i Festlokalet, hvis ene 
Væg beklædtes af en stor Komposition af Marstrand, 
forestillende Ægirs Gjæstebud i det Øjeblik, da den 
vrede Thor jager den spottende Loke ud af Gudernes 
Samlag, modtoges han med en Sang af OVERSKOU, hvori 
det hedder:

Kraften Du kaldte i Norden tilbage, 
oplued Modet for Prøvelsens Dage, 
gjenfødte Danmark i Sprog og i Aand! 
Svea til Dan Du forsonende førte, 
slukkede Hadet, til Venskab dem rørte; 
mens dine smeltende Sange de hørte, 
knytted Du Enigheds løsnede Baand!

HAUCH sang:

Hver en Alder har vi skuet i dit Digterspejl,
den, som end i Tidens Bølger gaaer for fulde Sejl,
den, som under Myrther blunder,
den, som snart mod Graven stunder,
den, som end i Vuggen hviler
og til Sorgen smiler.

Elskovs Fryd og Suk og Klage, 
længst af Verden glemt, 
Visdoms gamle dunkle Lære, bag et Billed gjemt: 
Sandhed, skjult bag Tidens Strømme, 
Nordens Kraft og Østens Drømme, 
høje Glimt fra Oldtids Dage
kaldte Du tilbage.

I H.P. HOLSTS Sang fremmanedes det alvorlige Billede af Krigen 
og Kampen for vort Sprogs gamle Grændseret; »Sangens sejrende

Musa« bortvejrer Ængstelsen for dets Skjæbne ved
at pege paa Oehlenschlägers digteriske Storværk:

Sønner af Askur, 
hvor kan I frygte 
nu, at den danske 
Tunge skal dø?

Ham,jeg har elsket 
højest af Alle, 
lod jeg jo fødes
paa Eders Ø!

GRUNDTVIG, der overrakte Hædersgjæsten en Laurbærkrands 
fra danske Kvinder, endte sit Festkvad med de Ord:

Held os, Venner! Asa-Brage 
slog Guldharpen midt blandt os, 
gjør det end paa gamle Dage,
Fimbul-Vinteren til Trods!

Derom skal i Sang og Sage 
Ry med Roes gaa op og ned,
med os klinker Asa-Brage: 
Skaal for Nordens Enighed!

H.C. ANDERSENS Digt besang Poesiens Herlighed:

Der er et herligt Land, 
det kaldes Poesien;
det naaer i Himlen op,
det rummes i en Rosenknop,
og Hjerte-Melodien
boer paa dets grønne Strand.

PALUDAN-MÜLLER sang for Nordens Kvinde, der skulde trykke 
den evige Skjønheds Krands om Skjaldens Tinding:

En frisk og fager Krands til Valborgs Sanger, 
som tidt Jer Sjæl har frydet, vi forlanger!
En Krands, hvis Skjønhed svinder
ej bort med Tid og Aar,
af Roser og Kjærminder,
der evig Ungdom spaaer. 
Om hans Lok en Liliehaand den trykke! 
Fagre Krands, Du Pant paa Livets Lykke,
fagre Krands!

HERTZ havde knyttet sin Sang til Fremstillingen af Ægirs 
Gjæstebud og anvendte Billedet paa Oehlenschläger:

Du, som har manet 
Norden af Fjeldet, 
manet den op fra Ø 
og fra Strand,
Skjalden at hilse 
(Loptur er bunden) 
atter har Aser
gjæstet vort Land.

CHR. K. F. MOLBECH aflagde Løftet paa den unge Slægts Vegne:

Viid, at vi, Du vakte, 
vil din Harpe værne, 
gjæve Skjald! naar sent Du 
gangen er til Gladhjem.

Hvergang Stordaad øves, 
skal dens Streng gjenlyde,
thi det høje Nordens 
Hjerte slaaer i Harpen -
og HEIBERG hilste i Digtet »Den yngre Digterskole«
Oehlenschläger som den Poesiens Adam, fra hvem hele
det efterfølgende Digterkuld nedstammede:

Thi som vort Lands Natur sin Tolk
har i sin Adam fundet,
har og Naturen i dets Folk
ved ham Bevidsthed vundet.
Den danske Kraft og Kjærlighed
stod frem i lyse Minder;
til Kilden han har ført os ned,
hvorfra vort Livs væld rinder.

Og derved har han faaet den Magt, 
at hvor en Harpe klinger, 
er i dens Tone Noget lagt, 
som ham en Gjenlyd bringer. 
En Stammefader, end i Kraft, 
for ham vi tømme Glasset, 
vi hilse ved dets ædle Saft 
vor Adam paa Parnasset.

OEHLENSCHLÄGER henpegede i sit Takkedigt paa et
Folketræk, der i sin fulde Sundhed træder frem i
hans egen Personlighed og Digtning. Efter at have
mindet om, at han, om Naturens Orden saa vilde det,
fra sit Fødehus endnu havde »en smuk Allee« at gjennem
vandre, inden han naaede Kirkegaarden, vendte han sig
til Øjeblikkets Festglæde i følgende Slutningsstrofen

Og nu til Fryd! - Europa sande maa:
i Danmark flammer ogsaa Livets Lue;
men hvad især den Danske har som Faa,
er Munterhed, som ingen Farer kue.
Mens Skyerne ved Horizonten staa,
han fejrer Digterfest i glade Stue;
han plejer Blomsten i sin lille Have -
og dem skal ingen Syndflod os begrave!
Den danske Munterhed er Uskylds Værk,
og den vil sikkert ogsaa skille Trætten;
den danske Landsoldat er god og stærk,
med Munterhed han brugte Bajonetten!
Med Munterhed skal Videnskab og Kunst
og Borgerdaad forjage skumle Dunst;
med skumle Dunst forsvinde vore Sorger -
Gud signe Danmark! Konge! Kunstner! Borger !

Kortere end Digteren havde tænkt sig det, da han som
en karsk Gubbe fejrede denne sin Aarsfest, blev den 
forestaaende Vandring gjennem »den smukke Allee« til 
Kirkegaarden. Mod Slutningen af Aaret tog hans Helbred 
mere og mere af. Om Aftenen den 20. Januar 1850 følte 
han med fuld Bevidsthed Dødens Komme; han paalagde sin 
ældste Søn at slutte de næsten fuldendte »Erindringer«, 
bestemte, at »Sokrates« skulde opføres ved
Theatrets Sørgefest, og bad Sønnen oplæse Scenen,
hvor den græske Vismand taler om Døden - »det er saa
usigelig dejligt!« tilføjede han. Da dette var skeet,
tog han Afsked med sin Familie og sin Husstand. Efter
en kort og let Dødskamp hensov han roligt en Time før
Midnat. Ugen derefter, paa en klar, mild Frostdag,
begravedes han under almindelig Deltagelse og med
gribende Højtidelighed fra Frue Kirke, hvorfra Kisten af 
Studenter og Borgere bares til Frederiksberg Kirkegaard.
DET NITTENDE AARHUNDREDE.

III.

PERIODENS AFSLUTNING.

1850-1870.

Under Vaabnenes Gny tie Muserne stille. De tre Aars Kamp 
for Sønderjylland og den i samme Tidsrum stedfindende 
Omdannelse af Statsstyreisens Former lod sig naturligvis 
ikke uden Vidnesbyrd i den litteraire Produktion; de 
affødte strax i Begyndelsen af Krigen den nye Nationalsang 
(»Dengang jeg drog afsted«), og umiddelbart efter Christian 
den Ottendes Død fik Folkefølelsen et smukt og alvorligt 
Udtryk, præget af Tidens Bekymring og Forventning, i 
Præsten TROELS SMITHS Digt »Danmark ved Kong Christian den 
Ottendes Kiste«. Drotten er gangen til Himlens Sale at 
skifte Ord med Kongerne, der gik forud for ham -

de mægtige og stærke 
med Løvens Skjoldemærke,

de vise og de gode,
Kong Fredrik og Kong Frode.

Og Dannebod vil sige: 
holdt Hegnet Du vedlige?

Han svarer: I mit Hjerte 
staa dybe Spor af Smerte.

Kong Valdemar! Du kjender 
den Svig af nære Frænder.

Niels Ebbesøn! Du mindes, 
hvor haarde Halse findes.

Kong Fredrik og Kong Frode! 
Tung Arv I efterlode:

i Kronen var en Revne, 
jeg lodded efter Evne.
Fra den døde Konge vender Danmark sig til den
levende, hans Efterfølger:

Kong Frederik den Danske! 
Paa Dig jeg stoler ganske.

Hvis Tider vorde onde, 
kald, Konge, paa din Bonde.

Vel er han graa og ringe, 
dog er han haard at tvinge.

Naar Kongen gaaer med Bonden, 
da blomstrer Bøgelunden,

og Fuglesangen klinger,
og Rosens Knop udspringer.

Hvis lykkeligt de fægte, 
da vorder Sejren ægte.

Men hvis de sammen segne, 
ej Ærens Roser blegne.

Da er min Time kommen, 
men Saga fælder Dommen!

Noget enkelt Værk af mere omfattende Idefylde og
gjennembrydende Virkning har vor klassiske Litteratur
derimod ikke den saa kraftigt vakte Folkebevægelse
umiddelbart at takke for. Middelbart blev derimod
den mægtige Impuls, Nationalaanden havde modtaget,
af megen Betydning for den Tilslutning, som nu blev
den poetiske Litteratur til Del. Blandt de gode
Følelser, som vare oppe i Folket, havde ogsaa Sandsen
for Digtningen sin Plads; hvad der var kæmpet for,
var jo Hævdelsen af Modersmaalet i en gammel dansk
Landsdel, og med forstærket Kjærlighed sluttede
man sig om den Litteratur, i hvilken Sproget havde
udfoldet sin fagreste Blomst. Man pegede paa den som
et af Beviserne for Danmarks Ret til en selvstændig
Tilværelse, og man hilste med livlig Deltagelse
ethvert Værk, der kunde forøge dette aandelige
Dannevirkes Modstandskraft, thi med Krigen var jo
ingenlunde Faren forbi; tvertimod optoges de følgende
Aar af de uendelige Forhandlinger om Fastsættelsen af
en retfærdig Modalitet for Nationaliteternes Stilling
i Monarkiet, og disse Forhandlinger holdt vedvarende
Øjnene aabne for de fjendtlige Bestræbelser sydfra,
for vor egen Evne til at yde aandelig og legemlig
Modstand og for Muligheden af at faae de nordlige
Stamfrænder til at betragte vor Sag som deres. At
Nationalfølelsen under disse Forhold maatte antage
en Exklusivitet, der var tilbøjelig til at overse
Tidens mere almene Ideer og holde sig i Afstand
fra de store Kulturlandes litteraire Bevægelser,
var under de givne Vilkaar saa naturligt, at enhver
streng Kritik af dette Fænomen bliver en Ubillighed;
det maa tages som en Kjendsgjerning, der var en
uundgaaelig Følge
af Tingenes Logik, og som ialtfald for Litteraturens
Vedkommende skabte en modtagelig Opinion, en levende
Interesse for den nationale Poesi. Over de Fejl,
Tiden gjorde sig skyldig i, maa man overhovedet ikke
glemme, at det ikke var Sløvhedens, Selvopgivelsens
eller det raa Madstrævs Fejl, der kunde lægges
den til Last; dens Overvurdering af egen Kraft
og dens Mangel paa Blik for udenfor liggende
Realiteter udsprang tvertimod af Folkeegenskaber,
som bundede i en ideal Opfattelse af Fædrelandets
Værd og Folkestammens Fortrin, i Almenglæden over den
hæderligt bestaaede Kamp og i en begejstret Tillid
til de nye politiske Institutioners altfornyende
Evne. Det var »Intelligensen«, som dengang førte
Ordet, og i hvis let modtagelige Sind et Digt stundom
kunde tage sig ud som en Daad: Embedsstanden, den
heldigst stillede Del af Borgerstanden og dens
bedste Ungdom, Studenterne. Det har altid været
disse Samfundsdele, som væsenligst have baaret den
danske Litteratur, og nu, da de følte sig i lykkelig
Overensstemmelse med Tidsaanden og løftedes af et
varmt patriotisk Stemningsliv op i en ideel Sfære,
nu kom de Digtekunsten, Folkeaandens ædleste Ytring,
imøde med en Interesse, der ligelig omfattede de
lovende Evner blandt de Yngre og de allerede kjendte
og kjære Digteres Nyskabninger. Kaster man Blikket
tilbage paa disse tyve Aars poetiske Litteratur,
maa det fastslaaes, at hvad den end kan have de
enkelte yngre Talenter at takke for, er det dog de
Ældres Efterhøst, der har givet den dens modneste og
saftfuldeste Frugter.

Et Par polemiske Episoder satte Publikum i stærk
Bevægelse i Begyndelsen af Halvtredserne. Ved Juletid 
1850 udkom en lille Bog, betitlet »Clara Raphael. Tolv 
Breve udgivne af Johan Ludvig Heiberg«. Udgiverens Navn 
var vel det af alle bedst egnede til at vække 
Opmærksomhed for det anonyme Skrift, om hvilket han 
siger, at han »paaskjønner at være den, i hvis Lod det 
er faldet at indføre disse Blade i Læseverdenen«, og 
som hvis Forfatterinde han betegner »en ganske ung, 
omtrent tyveaarig Pige«. Som det senere aabenbaredes, 
var hendes Navn MATHILDE FIBIGER, f. 1830, Datter af 
Major J.A. Fibiger og paa mødrene Side nedstammende i 
lige Linie fra Tordenskjolds kjække Kampfælle Peder Grib; 
hun har senere skrevet »Et Besøg« og »Minona« og endte
1872 et arbejdsomt og opofrende Liv, som er skildret af 
hendes Slægtning MARGRETHE FIBIGER i Bogen »Clara Raphael-
Mathilde Fibiger. Et Livsbillede med Portrait«, 1891.

»Clara Raphael« er Skildringen af »den uforstaaede
Kvinde«, der higer imod en Frigjørelse, som skal aabne
hendes Evner en værdigere Tumleplads end Kvindens
hjemlige. Hun er idealistisk anlagt og, som et Barn
af sin Tid, i høj Grad nationalt vakt: »den 21. Marts
[1848] oprandt et nyt Liv for hende«, og »med sit
Fædreland fik hun Troen paa Gud«! Idet Clara stilles
i forskjelligartet Modsætningsforhold til de landlige
Omgivelser, blandt hvilke hun virker som Lærerinde,
udvikles de nu saa bekjendte, men dengang ved deres
Nyhed frapperende Krav til Udviklingen af Kvindens
sande Personlighed, til Bruddet med en hæmmende
Samfundskonvention - »Damernes Emancipation«, som
det endnu kaldes i denne Forløber for den kvindelige
Frigjørelses Litteratur. Imod Kjærligheden hævdes
Ideen som Kvindens rette Ledestjerne, og som Program
for en saadan ideel Virken opstilles Schillers Ord
i »Die Jungfrau von Orleans«: »En ren Jomfru kan
udrette alt Herligt paa Jorden, naar hun modstaaer
den jordiske Kjærlighed«. Overensstemmende med
dette Program afviser Clara den ædle unge Baron
Axels Bejlen, skjøndt hun elsker ham: »Havde jeg
elsket ham paa samme Maade, som jeg elskede Gud,
saa kunde jeg blevet hans Hustru og dog blevet mit
Løfte tro. Men denne berusende Følelse, hvori man
taber sig selv, den er ikke ren, den er afgudisk og
tilintetgjørende«. Der arrangeres da et Kompromis,
idet Clara indgaaer paa at blive Axels »Hustru for
Verden«, hans evige Forlovede. Med denne hysteriske
Situation ender Meddelelsen om Claras Skjæbne.

Skriftet affødte en saa livlig litterair Debat, at
GOLDSCHMIDT - der kølnede den moderne Heltindes
overophedede Temperatur med en forfriskende
Nøgternheds Vandstraale - med Rette kunde udtale
sin Forundring over, at »Clara Raphael skal være det
Værk, der æsthetisk beskjæftiger det danske Samfund,
medens Rigets Skjæbne afgjøres«. Henved et halvt
Aar varede Fejden, der bl. A. førtes af den unge
RUD. VARBERG, af J.C. GERSON (under Mærket »en
ung Hustru«!), Frk. PAULINE WORM, MAGNUS EIRIKSSON
(»Theodor Immanuel«), FR. DREIER (»Peter Vandal«,
se S. 340) og GRUNDTVIG. Dens Gang er beskrevet af
FR. BAJER i »Klara-Rafael-Fejden«, 1879.
Faa Aar efter begyndte en Polemik af en ganske 
anderledes indgribende og samfundsrystende Betydning. 
Den 30. Januar 1854 døde Biskop MYNSTER, og den 5. 
Februar, Søndagen før hans Begravelse, indflettede
Prof. MARTENSEN i sin Prædiken i Slotskirken nogle 
Mindeord om den Afdøde, i hvilke han betegnede ham 
som et Led i »den hellige Kjæde af Sandhedsvidner, der 
strækker sig gjennem Tiderne fra Apostlernes Dage«. 
Dette skjæbnesvangre Udtryk skulde fremkalde Følger, 
som Taleren neppe havde ventet, og som endnu længe 
efter dets Fremsættelse Ingen havde nogen Anelse om; 
thi først henimod Aarets Slutning, da Martensen 
forlængst var bleven Mynsters Efterfølger paa 
Bispestolen, fremkom S. Kierkegaard med sin hvasse 
Indsigelse imod Mynsters Anbringelse i 
»Sandhedsvidnernes« Kjæde (»Fædrel.« 18. Decbr.). 
Hermed var den mærkelige Strid aabnet, i hvilken 
Kierkegaard som i et blussende Baal, blodrødt 
lysende vidt om Lande, tilsatte sin sidste Livskraft 
under Paavisningen af den officielle Statskristendoms 
Grundforskjellighed fra det nye Testamentes Lære. Fra 
sit Udgangspunkt, hvor han betonede den statslønnede, 
verdenskloge, karaktersvage Biskops absolute 
Inkommensurabilitet med dem, der i Christi Aand 
»vidne« om ham, dreves han med Slutningshastighedens 
forøgede Fart fra Angreb til Angreb (i en Række 
Artikler i »Fædrelandet« indtil Udgangen af Maj 1855 
og derefter i de ni Numre af Flyveskriftet »Øjeblikket«) 
paa Kristendommen som Statsreligion, paa Præsterne
som dens med Bestalling udrustede Forkyndere og
paa det hele Bedrag, der »underfundigt, listigt,
gavtyveagtigt« er etableret ved, »at Alle antage
Navn af at være Kristne, menende sig paa den Maade
allersikrest sikrede mod - Kristendommen, det nye
Testamentes Kristendom, hvilken Mennesket er angest
og bange for, og hvorfor saa industrielle Præster
under Navn af Kristendom have opfundet et Slikken,
der smager prægtigt, og som Menneskene med Fornøjelse
give deres Penge for«. Som en ædel Hest i vildt Løb
lukker Kierkegaard Øjet for enhver Sidebetragtning;
Tidernes Forskjellighed er ham intetbetydende,
Personlighedens sammensatte Natur anerkjender han
ikke: stemmer Samfundets kristne Organisation og
Forkyndernes Stilling ikke Linie for Linie med det
nye Testamentes Krav, seer han deri et udtømmende
Bevis for, at Kristendommen overhovedet ikke existerer
mere. Ved denne Skarphed i Fordringen faaer hans
Polemik en ved første Betragtning knusende Konsekvens,
men tillige en zelotisk Karakter, som i sine Slagord
og i sine idelig varierede Hovedpaastande har den
Mærkelighed, at den højtdannede Tænker, den mod Massen
fjendtlig stillede Enkelte, for hvem den personlige
Inderliggjørelse er Middel og Maal, i denne Episode af
sit Forfatterskab faaer Tankegang og Udtryksforraad
tilfælles med den »opvakte« Lægprædikants, den
fanatiske Sekterers velkjendte Type. Men ogsaa dette
var denne selv i Lidenskaben gjennemreflekterede
Personlighed sig bevidst, thi han ligner sig selv
som Forfatter af »Øjeblikkene« med en Brandchef,
som til daglig er en meget fin og dannet Mand, men
nu i Ildsvaadens faretruende Stund maa være grov i
sin Mund og kalde paa Politiet, for at skaffe alle
de i Vejen staaende hjælpsomme Mennesker bort.

I ni Maaneder havde denne Fejde holdt det hele Land
saa at sige i Belejringstilstand. I September 1855
udkom det sidste Numer af »Øjeblikket«, og faa Dage
efter maatte Kierkegaard, syg til Døden, indlægge sig
paa et Hospital. Her døde han den 11. November. Ikke
det mindst mærkelige Træk i denne sælsomme Mands
Liv er det, at han lang Tid forinden havde delt sin
Formue i Portioner, af hvilke hver var beregnet til
et Aars Underhold. Han var nu paa den sidste, og hans
Slægtninge spurgte bekymret hverandre, hvad han vel
skulde leve af i Fremtiden - da han døde just saa
tilpas beregnet, at de sidste Dalere kunde anvendes
til hans Jordefærd.

Efter Betragtningen af disse to litteraire Episoder
skride vi nu til Fremstillingen af den digteriske
Virksomhed, som endnu var de tidligere omtalte
ældre Forfattere forbeholdt; nogle af dem stod jo
ved Aarhundredets Midte i deres Alders bedste Kraft,
andre vare saa vidt fremskredne i Aar, at man ikke
skulde ventet nogen saa rig Efterblomstring som
den, der til Alles glade og taknemmelige Undren gav
Vidnesbyrd om Livskraften og Sundheden i den Rod,
hvoraf den var runden.

At J.L. Heiberg (S. 185-217) væsenlig forstummede som
Digter, inden den her skildrede Afslutningsperiode
tog sin Begyndelse, laa dels, som tidligere omtalt,
i hans fra det politiserende Publikum noget fornemt
fjernede Stilling, dels i hans Hendragning
til videnskabelige Arbejder og - ikke mindst - i den 
praktiske Virksomhed som Theatrets Chef, der overdroges 
ham 1849 og som han røgtede til 1856, et i den danske 
Theaterhistorie pinligt Tidsrum, da vor kyndigste 
Smagsdommer i Spidsen for vor nationale Skueplads 
indefra og udefra modarbejdedes som en Person, der ikke 
var sin Stilling voxen, og da just Nationalitetens 
Forkæmpere i Pressen med den i politisk Strid saa let 
udviklede Hukommelsens Korthed syntes at have glemt, 
hvad denne Digter for mindre end en Menneskealder siden 
havde grundlagt som Støtte for vor ægteste nationale 
Digtning og særlig for den Scene, fra hvilken han, 
vistnok med en Filosofs medlidende Smil, nu omsider 
trak sig tilbage til sine kjære astronomiske, optiske 
og akustiske Studier. Enkelte ironiserende Bladartikler
og en fint snertende Brochure om Privattheatrenes
Privilegier (1859) vidnede endnu om hans Vids usvækkede 
Saltholdighed, og en ikke mindre kaustisk Satire over 
Forholdene, som de havde udviklet sig ham og Samtidens 
Ordførere imellem, aabenbarede sig i den Omstændighed, 
at han 1857 til Offentliggjørelse af sit skjønne Digt 
ved Ungdomsveninden Adelaide Bombelles' Død valgte - 
Adresseavisen.

Under et Sommerophold paa Herregaarden Bonderup
ved Ringsted døde Heiberg den 25. August 1860.

Til sidste Stund hans Tankes Ild 
var mild og lys, og uden Smerte 
gik Dødens Engel venligt til 
og slukkede den klare Kjerte -

sang CHR. WINTHER faa Maaneder efter i et Digt, der 
ledsagede en Gave af Heibergs Buste, og hvori det 
fremdeles hedder:

Da han var ganske ung, man saae, 
han mer end mangen Gammel vidste; 
og hvis det kommer an derpaa, 
saa blev han ung indtil det Sidste.

Ja, han var ung! Du maa ej tro, 
han sad forsagt og næred Sorgen; 
hver Aften lagde han sig fro, 
og frejdig vaagned han hver Morgen.

Han var besindig, fin og kjæk; 
se Mundens  Smil og læs i Øjet! 
Var man forknyt, i disse Træk
man kunde se sig selv fornøjet.

Fra disse Læber aanded Sang 
saa sød, at Taaren maatte stige; 
naar deres kjække Latter klang,
saa krøb i Skjul det Taabelige.

1861-62 udkom J.L. Heibergs poetiske og prosaiske Skrifter i to 
Rækker, hver paa elleve Bind. I Hundredaaret efter hans Fødsel
udgav Kr. Nyrop »Nei. Et Motivs Historie« og Jul. Clausen 
»Kulturhistoriske Studier over Heibergs Vaudeviller«, 
ligesom der udkom en Festudgave af »De Nygifte« med 
Tegninger af Carl Thomsen. Indledninger til »Recensenten 
og Dyret« og »Syvsoverdag« ere skrevne af F. Christensen, 
til »Elverhøi« af P. Hansen og til »En Sjæl efter Døden« 
af A. Ipsen.

Hertz (S. 217—25) vedblev endnu i en Række af Aar at
Digtning, være en væsenlig Støtte for Nationalscenen
ved sin dramatiske Digtning, hvis Emners vexlende 
Forskjellighed vidnede om en endnu frodig Fantasi. 
1851 bragte Treaktslystspillet »Scheik Hassan«, et 
orientalsk Genrebillede, medens Enaktslystspillet 
»Audiensen« gav et lokal-komisk Interieur af hjemlig 
Karakter; 1853 opførtes Skuespillet »De Deporterede« 
med en frisk skizzeret Skildring af Forholdene i en 
australsk Forbryderkoloni, Aaret efter »Et Offer«, hvis
interessante psykologiske Sujet — Brydningen mellem
en ung Kvindes Kunstnerkald og Forholdet til hendes
Omgivelser — maatte tabe betydeligt i Virkning ved de
bizarre Slutningsoptrin, hvor en Hund optræder som
Bilægger af Konflikten. Megen Lykke gjorde derimod
senere paa Aaret Lystspillet »Den Yngste«, i hvilket
en heldig funden og fint formet Tanke er behandlet
med en Blanding af gratieust Skjelmeri og en med
Skildringen af det italienske Folkeliv stemmende
Situationskomik af Maskekomediens Art. Med ringere
Held opførtes 1856 det romantiske Skuespil »Estrella«,
paa hvis spinkle Handlings Mangel paa Evne til at
faae Tag i Publikum de enkelte scenisk virksomme
Optrin ikke formaaede at bøde. Et ældre dramatisk
Arbejde, som bragtes til Opførelse i Slutningen
af Aaret 1859, Vaudevillen »De Fattiges Dyrehave«,
blev derimod i en Aarrække en af Repertoirets faste
Bestanddele, udøvende sin Magt over Tilskuerne —
trods Handlingens Ubetydelighed og noget langvarige
Tilløb henimod et bagatelagtigt Afgjørelsespunkt — ved
sin komiske Skildrings ægte kjøbenhavnske Lokalfarve,
en over det Hele hvilende elskværdig Stemning og en
Udførelse ganske i disse Egenskabers — og dermed i
den gode danske Komedies — Aand. Ved de samme Fortrin
erhvervede det Aaret efter opførte Lystspil »Besøget
i Kjøbenhavn« sig i Tidens Løb et trofast Publikum,
men allerede strax ved sin Fremkomst

i Begyndelsen af Saisonen 1861 erobrede den treakts
Komedie »En Kurmethode« sig Plads som Yndlingsstykke,
fængslende ved fin Satire og lødig Komik ikke
mindre end ved en mesterlig Udførelse. 1865 gik
det over et Motiv hos Boccacio byggede romantiske
Skuespil »Advokaten og hans Myndling« over Scenen
som et Vidnesbyrd om, hvad Digterens sindrige Kunst
og noble Teknik kunde bringe ud af et paa Alfarvej
liggende Emne; da faa Dage efter dette Arbejdes
Fremkomst »Svend Dyrings Hus« opførtes for 50. Gang,
bragte den nationale Skueplads Hertz sin Tak for
et væsenligst til dens Tjeneste viet Digterliv i en
Prolog af H. P. Holst, hvori det hed:


Da han blev født,
stod danske Muser ved hans Vugge
og gav i Arv ham deres bedste Gaver.

Et Kys den Første aanded paa hans Øje — 
da aabnedes hans Blik for Hverdagslivets 
Filistervæsen, for dets Fjas og Tant, 
og Holbergs Lune, Holbergs sunde Skjemt
gjenfødtes atter her paa denne Scene.
Den Anden trykked ham et Kys paa Læben —
da formed Ordet sig til Melodi, 
da Talen fik en hidtil ukjendt Rhytmus, 
og Viddets Pil, af Gratien tilspidset 
— saadan som Baggesen udsendte den —
fløj atter let og klingende fra Strengen.
Den Tredie aanded Kysset paa hans Hjerte -
da vaagned Kæmpevisens Romantik 
til Liv igjen — som her vi skal den se — 
i al sin friske, sin naive Ynde,
men blandet med den dybe Orgelklang, 
der lød engang
fra Ewalds fulde, svulmende Akkorder!
Med disse Vaaben 
begyndte han sit raske Sejersløb — 
og mangen Krands han vinde vil endnu, 
thi Elskovsklagen,
der smeltede Climenes Den kvindelige Hovedperson i »Advokaten og hans
Myndling« haarde Sind 
og smeltede os Alle med det Samme,
er ung og vaarlig som hans første Digt.


Allerede otte Dage efter denne Hyldest aflagde
det lille Lystspil »Portraitet« Vidnesbyrd om,
at den gamle Digter endnu med usvækket kunstnerisk
Sands bejlede til de Krandse, Prologen forjættede
ham, og ved Skuespil som »Juvelskrinet« (1866)
og »Tre Dage i Padua« (1869) knyttede han indtil
sine allersidste Leveaar sit Navn til den danske
Scene. Det maatte derfor tage sig dobbelt grelt ud —
eller mangedobbelt, naar man havde Theatrets ovenfor
citerede officielle Festord i Minde — at denne samme
danske Scene ikke havde Tid og Evne til efter Hertz's
Død - som indtraf den 25. Februar 1870 — at ofre ham
endog den allertarveligste Ihukommelse. I »Dagbl.«
ankedes der en Maaned efter over denne

for Alle paafaldende Forsømmelse: »At der spilledes
paa hans Døds- og Begravelsesaften — lad gaa, Tiderne
ere knappe, og Theatret har vel ikke som i gamle Dage
Raad til at miste en Aftens Indtægt ved at hædre en
Afdøds Minde med taus Sorg.



Men at der ansattes Prøver 
netop til den Time, da Vennerne af Digteren og hans 
Digtning samledes om hans Baare for at sige ham det 
sidste Farvel, at ingen af de Kunstnere, der skylde 
Hertz ligesaa Meget, som han skylder dem, kunde være 
tilstede ved hans Kiste, for at ikke det travle 
Forretningsliv derovre ved Theatret skulde lide nogen 
Afbrydelse,at man overlod Studenterne


og en anden privat Forening den Ære at bringe Digteren et Farvel 
i Sang, medens den Scene, hvorfra hans Vers saa ofte havde 
klinget ud til Folket som en liflig Musik, ikke havde en Time 
tilovers for ham — det er mildest talt en Misforstaaelse af Theatrets 
Opgave, en altfor fornem Tilbageholdenhed overfor Dagens 
kunstneriske og nationale Fordringer.« Theaterbestyrelsen skyndte sig 
med at erklære, at om den end havde svigtet i Formen, vilde den 
mindst af Alt vise sig utaknemmelig i Gjerning overfor en Digter, 
som havde fyldt dens Kasse med Hundredtusinder af Dalere: den 
havde »saavel i Erkjendelse af Henrik Hertz's store Fortjenester af 
Nationaltheatret som af Hensyn til den Fordel, dette har høstet af 
hans dramatiske Arbejder«, indstillet hans trængende Familie til 
et af dets Kasse udredet Extrahonorar eengang for alle til et Beløb 
af ikke mindre end 1000 Rdl.; desværre maatte Kultusministeriet 
i Betragtning af den strenge Økonomi, det var nødvendigt at iagttage 
paa alle Theatrets Conti, modsætte sig en saa ædel Hensigt.

Hertz udgav i Aarene 1858—59 Tidsskriftet »Ugenlige 
Blade«; han meddelte heri en litterair Skizze af »Poesien i 
Danmark efter 1814« samt de senere særlig udkomne Skrifter: 
»Johannes Johnsen. Løse Blade af nogle Samtidiges Liv«, tre 
Dele, »Eventyr og Fortællinger« og »Fra en Udenlandsrejse. 
Skizzer af et Ophold i Tydskland, Schweiz og Nord-Italien«. 
Hans »Dramatiske Værker« ere udgivne samlede i atten Dele 
(1854—73), hans »Digte fra forskjellige Perioder« i fire Dele 
(1851—62).

Hauch (S. 255—58) overtog efter Oehlenschlägers Død 
Professoratet i Æsthetik ved Kjøbenhavns Universitet. Opholdet i 
Hovedstaden med dets udmærkede Theater kunde ikke Andet end 
blive til Fremme for Hauchs dramatiske Forfatterskab, der med 
det nærmest foregaaende Arbejde, »Søstrene paa Kinnekullen«, 
omsider havde opnaaet den Korrespondance med Theaterpublikum'et, 
som det saalænge havde savnet. Tragedien »Marsk Stig«, som 
opførtes 1850, var den fjerde sceniske Fremstilling af det tillokkende 
historiske Emne, som Nationaltheatret præsenterede. I Hauchs 
Benyttelse af Stoffet var det Kong Erik, der ved sin Stilling i 
Handlingen appellerede til Hovedinteressen, hvilken hans Karakter dog 
ikke kunde fængsle til noget egenlig tragisk Vendepunkt; skjøndt 
Scenegangens endnu ubehjælpsomme Spring fra Sted til 
Sted yderligere ved sin Urolighed maatte svække
Virkningen af andre fortrinlig tegnede Karakterer,
som Marsken, Ingeborg og Rane, gjorde Tragedien dog
en stor øjeblikkelig Virkning, men formaaede ikke at
erhverve sig nogen varig Plads paa Repertoiret. Langt

J. C. Hacum

heldigere i saa Henseende var det følgende AarsTreakts-
Skuespil »Æren tabt og vunden«, der naaede et Antal af 
36 Opførelser, idet den teknisk dygtigt sammentrængte 
Episode af Gustaf Adolfs Krigerliv gav Lejlighed til en 
energisk scenisk Fremstilling ved Theatrets bedste 
Kræfter. Men den ypperste Virkning fra og det længste 
Liv paa Scenen erhvervede det 1852 opførte Drama »Tycho

Brahes Ungdom« sig, en dramatisk Udformning af den
unge adelige Astronoms Kamp mellem sin Kjærlighed og
sin Videnskab og for dem begge imod Standsfællernes
Fordomme. Afgjort uheldigt saavel i sig selv som
i Publikums Modtagelse var det saare naive, med
melodramatisk platte Effekter overfyldte romantiske
Drama »Gjengjældeisen« saavelsom det matte og navnlig 
i Knudens Løsning utilfredsstillende Skuespil »Et 
Eventyr i Ørkenen«. Denne sidste Mangel heftede ogsaa 
ved Fireakts-Skuespillet »Kongens Yndling«, opført som 
den første originale Nyhed paa den 1857 ombyggede Scene, 
men baade det nationalt tiltalende Emne, som forherliger 
Christian den Fjerdes Retfærdighedssands, og den 
udmærkede Udførelse af Hovedrollerne bevarede dette 
Stykke et længere Liv paa Skuepladsen. Af lignende 
anekdot-historisk Art som dette og nogle af de bedste 
forudgaaende Skuespil var 1863 »Henrik af Navarra«, 
hvis lette og let gjennemskuelige Pointe imidlertid ikke 
formaaede at bære Behandlingens uforholdsmæssige Bredde;
Lystspillet »Kvindehævn«, Digterens sidste dramatiske
Arbejde, blev fem Aar senere modtaget med det
Pietetshensyn, man skyldte den alderstegne Forfatter,
men oplevede kun ganske faa Forestillinger.

En nyere Retning i Tiden, som allerede i Begyndelsen
af Halvtredserne havde den moderne franske Dramatik i 
Sigte og fortrinsvis satte Pris paa den sceniske Teknik, 
saaledes som Scribe havde uddannet den, betragtede den 
hauch'ske Skuespildigtning som en Trivialitet og opfandt
Stikordet »det kjede lige Drama« for at karakterisere
den. 1854 udkom under denne Titel — »Det kjedelige
Drama, eller: Flvad der behager Publikum« — en af
Chievitz forfattet dramatisk Satire, der lader
Æsthetikeren og Journalisten Chilian bestemme det nævnte 
Drama som et Digterværk, i hvilket »Forelæsningen« har 
afløst de gamle Kategorier: Anlæg, Udvikling og Opløsning. 
»Det kjedelige Drama bestaaer nu af Anlæg med Forelæsning, 
Forelæsning med Forelæsning og Opløsning med Forelæsning.« 
Chilian haaber, at man vil skride videre paa den saa 
heldigt begyndte Bane og snart kunne hilse den Tid, »hvor
Dramaet kun bestaaer af Forelæsning, Forelæsning og
Forelæsning«. Det heldigste Parti i denne ikke just saa 
overmaade vittige og særlig mod Hostrup ensidig
uretfærdige polemiske Piece er den Satire over den
i Journalistiken gængse

Sammenblanding af de æsthetiske Begrebsbestemmelser,
som kommer tilorde i en Dialog mellem Chilian og en 
Fremmed, der er kommen til Byen for at nyde dens
kunstneriske Ydelser:


Den Fremmede.

Jeg er henrykt. Kunst og Videnskab synes at have
fæstet Bolig her for Tid og Evighed. Jeg svælger i
aandelig Nydelse. Igaar var jeg i Theatret og saae
den herlige Komedie: Æren tabt og vunden.

Chilian.

Ja, den er herlig; men jeg maa gjøre Dem opmærksom
paa, at vi kalde den ikke nogen Komedie, men et
Epos. Ja, jeg tager mig den Frihed at rette Dem;
jeg antager, De selv ønsker at vise Deres Landsmænd,
at denne Rejse til Athen har baaret synlig Frugt.

Den Fremmede.

Jeg er Dem højst forbunden. Det er ogsaa en ganske
rigtig Benævnelse; et Epos! Herligt!

Chilian. 

Dybt!

Den Fremmede.

Meget dybt! Man gav tillige en yndig Ballet, kaldet
Brudefærden i Hardanger, som henrev mig aldeles.

Chilian.

Tillad mig igjen at rette Dem; det er ikke nogen
Ballet, men en Digtning.

Den Fremmede.

Naa det er en Digtning; - det er ogsaa meget dybt. 
Jeghar hidtil næret den landsbyagtige Mening, at en
Digtning var — ja, jeg er ikke ferm i Definitioner —
men at f. Ex. Adam Homo var en Digtning.

Chilian.

De har taget fejl; nej Adam Homo er et Sjælemaleri. 
Ja det er meget vanskeligt at træffe de rette Termini;
det er netop Kritikens Sag. De gjør saaledes vel i
at bemærke Dem, at Robert Fulton er et Drama.

Den Fremmede. 

Saa? jeg troede, det var en Roman.

Chilian.

Det er et Drama, der oprulles for vort Blik. Nej, vil
De tale om en Roman, saa skal De nævne Sonnes Slaget
ved Idsted. Det er en Roman, en fædrelandsk Roman,
fuld af Kraft og Handling.

Den Fremmede.

Vil De saa godhedsfuld nævne mig et Maleri?

Chilian.

Gades Symfoni i g dur, det er et nordisk Maleri af
en herlig Kolorit og en dristig Pensel. Seer De, Fru
Jerichaus Bønderbørn er en Idyl, hendes Mands Adam
og Eva en Hverdagshistorie, Hverdagshistorierne ere
Genrebilleder, Marstrands Genrebilleder ere Lystspil
og Konservatoriet en Vaudeville.


Foruden ved sit dramatiske Forfatterskab var Hauch
for en kort Tid knyttet til Theatret som dets Chef,
i hvilken Egenskab han dog mere var Skjærmbrædt for de
bag ham Styrende end virkelig Leder af en Institution,
hvis mange praktiske Forhold det laa hans Livsretning
fjernt at forstaa; som Censor fik han 1860 et

Theaterembede, som han bedre kunde bestride. Sin
Virksomhed som Romanforfatter fortsatte han 1853 med 
»Robert Fulton«, hvorefter 1860 fulgte Behandlingen 
af et Emne fra den franske Revolutions Tid i »Charles
de la Bussière« og 1864 et gammelnordisk romantisk 
Livsbillede, »Fortælling om Haldor«, med en klar og 
kunstfuld Efterdigtning af Sagastilen, endelig 1869 
Novellen »Bellman«, som udgjorde en Del af de »Nye 
Digtninger«, hvis øvrige Indhold dannes af en Række 
for Størstedelen fortrinlige lyriske Digte. Thi i 
Hauchs poetiske Udviklingsgang kan den Mærkelighed 
iagttages, at den lyriske Stemning hos ham bliver 
dybere og fuldere, dens Udtryk klarere og skjønnere, 
alt som Aarene skride frem; han er i sin høje 
Alderdom som en Sangsvane, hvis brede, skinnende 
Vingefang kløver Luften med harmonisk afmaalte Slag 
for at bære frem mod det højeste Maal. Med en sublim 
Skjønhed, som var en frydelig Overraskelse for den 
danske Læseverden, lagde denne Hauchs anden og 
fyldigere Digterungdom sig for Dagen i de 1861 
udkomne »Lyriske Digte og Romancer« — »den grønne 
Bog«, som Chr. Winther kaldte den i sit Takkedigt:


Den grønne Bog er for mit Øje 
lig Vaarens friske, bløde Høje 
med Duft af Urter og af Træer, 
og seer jeg paa den rigtig nøje, 
staaer Alt i Ungdoms Rosenskjær.

Den grønne Bog skal have hjemme 
her ved min Barm, at jeg kan glemme, 
hvad Tiden bringer Sygt og Tungt;
jeg bader Hjertet i dens Stemme, 
saa det sig føler sundt og ungt!


Vi finde i denne Samling de skjønne Digte
»Frederiksborg«, Fædrelandssangen »Morgendug, der
sagte bæver i den lune Vind«, »Hellebæk«, Sangen til
Enkedronning Caroline Amalia med de ægte hauchske
Billeder om en fra Jorden vidt fjernet Region,


der, hvor Morgenstjerner drømme nær ved Lysets Hav,
og hvor Himlens Aander svømme langt fra Tid og Grav;


fremdeles den af et stort Syn fremgaaede Sang ved 
Naturforskermødet i Kjøbenhavn med dens Betegnelse 
af Granskerens hvis Løn er »de evige Tanker«:


Naturens ædle Dyrker begjærer ej den Krands, 
der falmer i Tidernes Vande, 
han agter kun og ønsker og søger den Glands, 
der lyser fra Evighedens Strande.


Og Ørkenens Veje, de standser ej hans Fod, 
ej Vindenes dræbende Skare, 
og Ispolens Aande, den kuer ej hans Mod. 
Han ændser ej Savn eller Fare.

De mægtige Skikkelser i Verdens ældste Grav, 
de Rædsler, som Bølgedybet gjemmer, 
de blinkende Verdner i Melkevejens Hav, 
og Afgrundens vældige Stemmer;

og Rosernes Rødmen og Nattergalens Sang, 
mens Skovduen reder sit Leje, 
og Døgnfluens Flagren og Himmellysets Gang, 
de vise ham den Eviges Veje.


»De evige Tanker« er det overhovedet, denne Hauchs
sene Digtning kredser om; den mystiske Symbolik
fra hans Ungdoms Paavirkning af Novalis har veget
Pladsen for Granskerens og Digterens dybere, men 
ikkedesmindre klarere Beskuelse af Livets
Grundsandheder, som de aabenbare sig i Naturens Love
og i deres Lovmæssigheds Gjenspejling i den sjælelige
Tilværelse; af denne Skuen udspringe Saadanne ophøjede
Digte som »Plejaderne ved Midnat«, »Søvnen og Døden«,
»Den forgangne Tid«, »Trøst i Modgang«, »Afsked fra
Verden« o. fl.

Halvdelen af denne herlige Digtsamling optages af
det romantiske Digt »Valdemar Atterdag«, der i Emnets 
nationale Karakter og i Behandlingens Friskhed, for 
en Del ogsaa i Rhythme, staaer »Hjortens Flugt« nær 
og maaske er fremkaldt ved en Paavirkning af dette 
Digt, men forøvrigt i fuldt Maal bærer Mærker af 
Hauchs Ejendommelighed; Valdemars to Sange f. Ex. ere 
saa udprægede i deres Stemning og dens Udtryk, at man 
ikke kan gjætte fejl af deres Forfatter: baade 
Kjærlighedslykken i »Min Falk den fløj over Mark og 
Vang« og endnu mere den dybe Resignation i Sangen om 
Glemselsfloden høre i Aand som i Form til de 
digteriske Udbrud af Hauchs Personlighed, der 
tydeligst mane den frem for Læseren. Man mindes blot 
det sidstnævnte Digts Begyndelse:


Jeg veed en Flod, jeg saae den kun i Drømme, 
dog vist jeg veed, at den paa Jord er til, 
bag Nattens Hal den skjuler sine Strømme, 
og neppe mærke vi dens Bølgespil.

Bag sorte Klipper vælde frem dens Vande 
i dunklen Dal, hvor blege Vidier gro, 
dens Bølger gaa mod ubekjendte Lande, 
og Søvn og Glemsel i dens Haller bo.

Og mangt et Sejersminde den henvejred, 
og mangt et Kongespir og Heltenavn, 
Og favre Blik, der Helten selv besejred, 
de tabte Glandsen i dens dunkle Favn.

Om tusind Sorger end din Hu betynge, 
om giftig Klaffer følger Dig paa Vej, 
og selv om Morgenstjerner Dig besynge, 
i Glemselsfloden dog det mærkes ej.


Opmuntret af den stærke Tilslutning, der blev
»Valdemar Atterdag« til Del - et Digterheld,
som Hauch just ikke var forvænt med — udsendte
han allerede Aaret efter, 1862, det romantiske
Eventyr »Valdemar Seier«. Idet Stoffet omfatter en
historisk Begivenhedsrække mere end en enkelt Episode,
er Grundtonen her bleven af en anden Art end den
friske Frejdighed, som raadede navnlig i det første
Parti af det foregaaende Digt; Anlægget er større,
Fremstillingen udførligere, om end Tanken fastholder
det ene Maal, der for Digteren som for hans Helt skal
vise, at — som det hedder i Indledningen — »midt i de
vexlende Kræfters Brydning modnedes Tanken om Livets
Betydning«. Saare skjønne Enkeltheder indeholder
denne i skiftende Versemaal skrevne Romancecyklus:
»Den estiske Sangers Kvad« om Morgen- og Aftenrødens
Kjærlighedsstævne, »Fortryllelsen« med den maleriske
Skildring af Naturens Indslumren, »Synerne i Bjerget«,
»Kongen fristes af Mørkets Aand« o. fl.

1866 udkom Hauchs sidste poetiske Arbejder, de to
Digtninger »Julian den Frafaldne« og »Et Martyrium i 
Nutiden«. Sine seneste Leveaar tilbragte den 
højtbedagede Digter i Rom, hvor han døde den 4. Marts 
1872. Goldschmidt, der besøgte ham faa Dage 
forinden, fortæller (»Hauchs Dødsleje«, »Fort. og 
Virkelighedsbill.« II), at hans Udvortes nu var,
»som om hans indre Væsen havde faaet fuld Magt over
de ydre Træk og idealiseret dem«. Paa Spørgsmaalet,
om han følte Smerte, svarede den Døende nej, »men jeg
overlever mig selv«, tilføjede han, »og det er det,
som altid har forfærdet mig. Legemet bliver mig en

Byrde. Og det er meget lettere at dø, end saa Mange
antage. Jeg veed, at jeg har Udødeligheden i mig og 
skal gaa ind til et andet Liv. Det veed jeg, det føler 
jeg med største Sikkerhed. Hils Alle hjemme i Danmark!«

Jeg sad med hans Haand i min, og ved de sidste Ord
trykkede han saa varmt og kraftig som en Mand, der
skulde leve længe.

Fruen kom ind og antydede, at det var bedst, at jeg gik, 
for at han ikke skulde overanstrenge sig med at tale.

J. C.  Haandskrift.

Jeg rejste mig; men da vi atter vare ene, sagde han: 
De gaaer vel fra mig for sidste Gang, og da jeg 
allerede var i Døren, hørte jeg ham sige med
ubeskrivelig blid, men fast, kraftig Stemme: Gud være
med Dem! Hils hjemme!

Jeg gik tilbage til ham og sagde: Farvel saalænge, Hauch!

Han gav mig igjen Haanden og sagde: Jeg døer rolig. 
Jeg har faaet meget arbejdet, og alle mine ere 
forsørgede. Man har været god imod mig. Jeg har
Ingen at klage over. Jeg vil komme til at ligge ved
Cestius's Pyramide. Jeg vilde maaske have

foretrukket Bøgeskoven; men det er jo aldeles ligegyldigt,
hvor Legemet kastes hen. Gaa med Gud og hils Danmark!

Dette er saa nær som muligt, hvad der blev sagt. 
Men hvad jeg aldrig kan gjengive, er Indtrykket,
som jeg modtog af Blik, Stemme og den hele
Personlighed. Jeg var saa greben af det Simple,
Alvorlige og Storslaaede, at da jeg kom udenfor,
syntes mig det hele store Rom lille i Sammenligning
med denne Mand paa hans Dødsleje.«

Om sin første Levetid har Digteren selv fortalt
i »Minder fra min Barndom og min Ungdom«, 1867,
og »Minder om min første Udenlandsrejse«, 1871. En
Karakteristik af hans Personlighed og hans Digtning
har G. Brandes givet i »Danske Digtere«, 1877. I
Anledning af Hundredaarsdagen for hans Fødsel udgav
F. Rønning som Folkeoplysnings-Skrift »Johannes
Carsten Hauch, en Levnedsskildring med et Udvalg
af hans Digte«. Hauchs dramatiske Værker ere
udkomne i tre Dele, 1852—59, hans samlede Romaner
og Fortællinger i syv Bind, 1873—74. I tre Bind ere
hans æsthetiske Afhandlinger og Recensioner samlede;
de belyse bl. A. forskjellige Sider af Shakspeares,
Holbergs og Oehlenschlägers Digtning.

En lignende poetisk Gjenfødelse som den, der betegner
Hauchs Alderdom, er ogsaa ejendommelig for Ingemanns 
(S. 247-55). Ogsaa hans Tanker dreje sig henimod Livets 
Udgang mere og mere om »die letzten Dinge«, men ogsaa 
han aabenbarer i flere af sine seneste Skrifter en 
Sindets Karskhed, som giver hans sidste Produktion et 
Friskhedens Præg, der ofte fattedes ham i de yngre Dage. 
Mærkeligst i saa Henseende er den 1852 udkomne »Nytids-
Roman« i fire Dele »Landsbybørnene« (4. Udg. 1883), i 
hvilken der fra Blad til Blad møder Læseren en 
velgjørende Luftning fra det gjenfødte Folkeliv, en fast 
Tro paa den danske Nationalitets Livsberettigelse og en 
kjærlig Stræben efter at tegne denne Folkeejendommeligheds 
bedste Træk just i Overensstemmelse med dens Natur: med 
Liv og Humor, med Tilbageholdenhed i den pathetiske 
Skildring, med human Satire i de komiske Partier. Med 
disse sine ægte nationale Egenskaber er »Landsbybørnene«
en af de bedste Romaner i vor Litteratur, en lokaltro
Fremstilling af dansk Samfundsliv, et rigt afvexlende
Galeri af Typer fra de forskjelligste

Kredse, og i og for sig underholdende ved Emnets
Indholdsfylde og Behandlingens Energi.

Ingemann

efter V. Marstrands Maleri.

1854 udkom »Confirmationsgave«, 1855 »Tankebreve fra 
en Afdød«, 1856 Eventyrdigtet »Guldæblet« der alle

bevæge sig i Betragtninger om det store Ukjendte, som
ligger paa hin Side Døden. Da den folkekjære Digters
halvfjerdsindstyvende Fødselsdag oprandt den 28. Maj 1859, 
hædredes han, blandt andre Beviser paa almindelig 
Anerkjendelse, af danske Venner og Veninder med et 
Guldhorn, prydet med Figurer fra hans historiske og 
eventyrlige Værker. Han takkede for Gaven i følgende Digt:


Med Pas til lange Rejse glad jeg staaer 
paa Vejen til den store Banegaard, 
hvor Toget ventes, som fra Jorden fører; 
thi det er Venners Røst, jeg trindt mig hører.

Lykønskningsordet er et dulgt: Farvel! 
dets milde Alvor fylder Sind og Sjæl; 
det vidner om, at mine Dages Strøm 
ej blot henrulled som en liflig Drøm,
men bar dog med mig over Skær og Grunde 
et Skib med Fragt til Havn ved grønne Lunde.

Det Skib var ej bestemt til Orlogskampe; 
det foer ej frem med Bulder, Brag og Dampe 
ved Alfarvejen, hvor man stred om Plads. 
Det stille gled, som Baad til Lystsejlads, 
og førte gode Venner om paa Søen
til Romantikens Lund paa Sangfugløen.

Ved Roret — derfor Gud jeg takker glad — 
som Færgemand med frejdigt Sind jeg sad 
ved hendes Side, i hvis Blik jeg saae, 
hvor Lykkens Ø og Paradiset laa.

Jeg peged tidt paa gamle Mindesmærker 
om længsthenfarne Tiders Manddomsværker, 
og deri fandt endnu til denne Dag
med venligt Sind de Rejsende Behag. 
De saae med mig, at hvad vi drømte om, 
med Virkeligheds Magt tilbagekom; 
selv gamle Holger Danske kom igjen,
og Folket kjendte glad sin fuldtro Ven.

Men naar nu Færgemanden graanet staaer 
som Jubelolding her i friske Vaar, 
saa er det ikke ham, der skyldes Løn, 
men Krandsen, skjøn og frisk og foraarsgrøn, 
tilhører Folkeaanden, som har givet 
ham og hver Skjald, der sang om Folkelivet, 
det Stof til Sang, det Liv i Sagn og Sage, 
der laa i Folkets Sjæl fra gamle Dage.

Saa flyv da som elektrisk Gnist fra Soer 
paa Tanketraad mit Jubeloldings-Ord! 
Flyv! hils hver Sjæl, som glæded mig idag! 
Bring Tak med Klang fra Hjertets Pulseslag.

Den Tonestreng, rig Kjærlighed forgylder, 
sin Klangblandt Danske Danmarks Sangbund skylder,
den over Folkehjertets Dyb var spændt, 
kun derved blev den hørt og seet og kjendt. 
Men derfor Danmarks Folk skal Krandsen bære, 
med Tak og Pris, med Kjærlighed og Ære!


Klart og træffende, uden Selvovervurdering og uden
falsk Beskedenhed, karakteriserer Ingemann i dette
Digt sin Poesis Art og Sammenhæng med Folkelivet,
idet han kaster et Blik tilbage paa Vejen, han har
vandret, nu da han veed, at Maalet er nært. Om dette
rolig imødesete Overgangspunkt og hvad derpaa monne
følge drejede Ingemanns Tanker, Tale og Breve sig
bestandig i de sidste Aar af hans Levetid, og det
sidste Digt fra hans Haand, »Den hemmelighedsfulde
Port«, anvender Billedet af

Smaabørnenes Forventning om Juletræets Glæde paa
Omskiftelsen af Tiden med Evigheden:


Gik Fader alt ad Døren ind,
gik Moder ind med Slør om Kind,
gik Søster selv og Broder —
forsvandt de Alle uden Lyd,
de Smaa dog veed, der bliver Fryd
hos Fader og hos Moder.


Uden legemlig Sygdom og uden Aftagen af de aandelige
Evners Klarhed endte Ingemann om Aftenen den 24. 
Februar 1862 et fredeligt Liv ved en blid og rolig Død. 
Samme Aar udgaves af Præsten J. Galskjøt hans efterladte 
»Levnetsbog« og Aaret efter det længe forinden skrevne 
autobiografiske Udkast »Tilbageblik paa mit Liv og min 
Forfattervirksomhed fra 1811—1837«. »Breve til og fra 
Ingemann« udgaves 1879 af V. Heise og den interessante 
Brevvexling »Grundtvig og Ingemann« 1882 af Sv. Grundtvig. 
1886 forsvarede Jens Nørregaard sin Doktordisputats om 
»Ingemanns Digterstilling og Digterværd«, og samme Aar 
udgav H. Schwanenflügel sit store Værk »Ingemanns Liv
og Digtning«. 1889, Hundredaaret for Digterens Fødsel, 
udkom Rich. Petersens »Mindeskrift over Bernh. Sev. I.« 
Et posthumt Arbeide udgav V. Heise 1889: Ingemanns 
»Svanesang, en Kjærlighedshymne til hans Hustru«. 
Morgen- og Aftensangene foreligge i en smuk illustreret 
Udgave med Tegninger af Carl Thomsen. De »Samlede Skrifter« 
udgjøre 41 Bd., ordnede i fire Afdelinger.

Ingemanns Protegé i de første pinefulde Udviklingsaar,
hans taknemmelige Ven lige til den ældre Digters
Dødsdag, H. C. Andersen (S. 284-95), var i Modsætning
til den i Sorøs landlige Fred fastvoxede Digterfælle
stadig den uroligst omflakkende af vore Forfattere;
Aar for Aar dreves han ud paa Rejser, der førte ham
fra Øst til Vest, fra Syd til Nord i Europa, og fra
Verdensdelens sydligste Breddegrad endog til Afrikas
Nordkyst; at han ikke blev Gjæst i Amerika, hvor hans
Navn var godt kjendt og hvor megen Ære ventede ham,
skyldtes kun hans Frygt for at passere det store Hav, 
hvor en kjær Veninde havde fundet sin Død under
rædselsfulde Omstændigheder. Tilbragte Andersen nogle
Sommermaaneder i Hjemmet, var han jevnlig i Besøg paa
Aristokratiets Herresæder; om Vinteren levede han
paa Ungkarlevis i Hovedstaden, hyggelig indrettet,
men dog altid forberedt paa med kort Varsel at kunne

bryde sit Telt af og drage ud i Verden. Han dyrkede
Selskabslivet efter en udstrakt Maalestok og var en
næsten stadig Besøger i Theatret. Men med alt dette
fik han Meget skrevet og var produktiv lige til sin
sidste Sygdom.

Sit halvtredsindstyvende Leveaars Tilendebringelse
markerede H. C. Andersen ved Udgivelsen af »Mit Livs 
Eventyr«, 1855, H. C. Andersen.
i sin kjøbenhavnske  Bolg Dagligstue, Nyhavn Nr, 18, Ch. Side, Beretningen om hans bevægede Tilværelses 
Gang fra det fattige Barndomshjem til Pladsen mellem 
Danmarks folkelige Digtere og til den for en dansk 
Skribent højst sjeldne Stilling som en over hele den
germanske Verden og endda noget videre kjendt og
afholdt Forfatter. »Mit Liv er et smukt Eventyr, saa 
rigt og lyksaligt!« saaledes begynder denne Selvbiografi. 
»Havde jeg som Dreng, da jeg fattig og ene gik ud i 
Verden, mødt en mægtig Fé og hun

havde sagt: vælg din Bane og dit Maal, og da, efter
din Aands Udvikling og som det fornuftigvis maa gaa
til i denne Verden, beskytter og fører jeg Dig! - min
Skjæbne kunde da ikke have været lykkeligere, klogere
og bedre ledet, end den er. Mit Livs Historie vil sige
Verden, hvad den siger mig: der er en kjærlig Gud, der
fører Alt til det Bedste!« — »Selv af Ondt kom Godt,
af Smerte kom Glæde,« hedder det i de paa Fødselsdagen
den 2. April 1855 daterede Slutningsord; »en tankedyb
Digtning, jeg kunde ikke digte den saa. Jeg føler
mig at være et Lykkens Barn! saamange af min Tids
Ædleste og Bedste ere komne mig kjærligt og aabent
imøde, sjelden er min Tillid til Menneskene bleven
skuffet! de bitre, tunge Dage have ogsaa i sig Spiren
til Velsignelse! hvad Uret jeg troede at lide, hver
Haand, som greb tungt ind i min Udvikling, bragte dog
sit Gode.« Dette er den beskuende Stemnings Havblik,
en Modsætning til den lidenskabelige Brænding, der
hærgende kunde vende op og ned paa Alt i dette til
det Yderste sensitive Sind, som naar han i et Brev
fra Paris feberagtig exalteret forbander sit Hjem,
fordi han har faaet Efterretning om, at »Agnete«
er bleven udhysset: »Gid aldrig mit Øje maa se
det Hjem, som kun har Øje for mine Fejl, men ikke
Hjerte for, hvad Stort Gud har givet mig! Jeg hader,
hvad som hader mig; jeg forbander, hvad som forbander
mig! Fra Danmark komme som altid de kolde Luftninger,
der forstene mig ude! De spytte paa mig, de trampe
paa mig i Dyndet! Jeg er dog en Digter-Natur,
som Gud ikke gav dem mange af, men som jeg i mit
Døds-Øjeblik vil bede ham aldrig give dette Folk! Her,
i den store, fremmede By staa Europas bekjendteste
og ædleste Aander kjærligt omkring mig, møde mig som
Beslægtede, og i mit Hjem sidd'e Drengene og spytte
paa mit Hjertes bedste Skabning! Ja, om jeg end efter
min Død skal dømmes som her i Livet, jeg siger: De
Danske kunne være onde, kolde, sataniske! Det er et
Folk, der passer for de vaade, skimmelgrønne Øer,
hvorfra Tycho Brahe blev forjaget, hvor Eleonora
Ulfeld sad i Fængsel, Ambrosius Stub var Herremændenes
Nar og endnu Mange som Hine ville blive behandlede
ilde, til Folkets Navn klinger som en Saga! — Dog,
jeg udtrykker mig nok karakteristisk for en udpeben
Digter; dette mit Brev skulde trykkes, og Kjøbenhavn
fik et glad Minut!« Blader man nu nogle Sider længere
frem i de Andersenske Breve og træffer en Ytring som
denne: »Livet

er saa deiligt, alle Mennesker i Grunden gode; jeg
har Tillid til dem Alle, og i Grunden har jeg endnu
aldrig fundet mig skuffet« — saa kan man paa saadanne
Yderligheder maale Udstrækningen af de Svingninger,
det bevægelige Digtersind var underkastet. Det tør
imidlertid siges, at en optimistisk Betragtning af
Livet dog til syvende og sidst beholdt Overvægten
hos Andersen, og navnlig bør det fremhæves, at han
aldrig henfaldt til romantiserende Poeters Klage
over Tidens materielle Interesser, men tvertimod i
sin Eventyrdigtning hyppig fandt den Side hos dem,
med hvilken de berørte Poesien. »Jeg føler og seer en
uendelig Kjærlighed hos Gud ogsaa i hvert nyt Indblik,
han forunder os i Naturlovene og Naturkræfterne,
og den høje Magt han derved skjænker Menneskeheden,«
siger han i et Brev, som er skrevet under Indtrykket
af, at han første Gang har seet en elektrisk Telegraf
i Virksomhed, »Mange sige vel, det er kun i det
Materielle, vor Tid gaaer frem; jeg giver dem ikke
Ret heri; men selv om jeg maatte, nu vel, saa er det
Materielle, vi vinde, dog ligesom et Bjælkeværk,
der rejses for Aandens Bygning; Menneskene rykkes
nærmere sammen, Ideerne vexles lettere, vi blive mere
eet Folk, een Aandens Stat.«

»Mit Livs Eventyr« er fortsat indtil 1867 i et
efterladt Manuskript, som Digterens yngre Ven
J. Collin udgav 1877 som Tillæg til den 3. Udg. i
»Samlede Skrftr.« I.

Sin dramatiske Digtning fortsatte H. C. Andersen 1851
med Eventyrkomedien »Hyldemoer«, 1864 med Lystspillet 
»Han er ikke født« og 1865 med det romantiske Lystspil 
»Da Spanierne var her«. Som den sidste af Romanerne 
udkom 1857 »At være eller eller ikke være«, af hvilken 
Bog Andersen, med sin sædvanlige Begejstring for 
ethvert nylig tilendebragt Arbejde, havde ventet sig 
en stor Virkning, der imidlertid udeblev og med Rette 
burde udeblive, kan man næsten sige, thi Romanen 
behandler sin vanskelige Opgave: Bekæmpelsen af den 
materialistiske Livsbetragtning, paa en saare 
overfladisk Maade, der endog lader et saa vilkaarligt 
Paafund som Bristningen af en Klaverstreng gjælde som 
afgjørende Bevis for Sjælens Tilværelse efter Døden. 
»Fred og Forsoning mellem Natur og Bibel« er Tendensen 
i denne Roman — »kan jeg løse denne Opgave, da døer 
ogsaa dette Materialismens alt Guddommeligt opslugende 
Uhyre!« skrev Andersen i et Brev fra denne Tid. Han 
havde god Tro paa sit Kald, men en højst ufuldkommen

Forestilling om de Studier, med hvilke han skulde
rustes til Kampen; de indskrænkede sig til en flygtig 
Læsning af nogle tydske Skrifter og Overværelsen af 
Prof. Eschrichts populaire Foredrag. 

Den filosofiske Spekulation, som den i en saa 
fremtrædende Grad umiddelbare Andersen manglede 
alle Anlæg til og enhver tilegnet Forudsætning 
for, men som tyktes ham at være et fornemt Element 
i en Digtning, stikker ligeledes nu og da Hovedet 
frem i hans Eventyr (eller »Historier«, som de nu 
ogsaa kaldtes); disse Exemplarer af Genren, i 
hvilke Eventyrets fantastiske Arabesktegning skal 
fremstille de vanskeligste Problemer paa et 
spekulativt Grundlag istedetfor at antyde dem i 
kunstnerisk udformet Liv, høre ingenlunde til Artens 
heldigste. Men bortseet herfra var Eventyrdigtningen 
det Omraade, paa hvilket Andersens poetiske 
Ejendommelighed udfoldede sig mest i Overensstemmelse 
med sin Natur, og hvor han som Følge heraf vandt sit 
sandeste og varigste Ry; hans dramatiske Arbejder 
ville glemmes, hans Romaner ville komme til at høre 
til de ulæste Bøger, og hans lyriske Digtning, oftest 
ubetydelig i Tankeindhold og henjasket i Formen, 
spiller alt nu ingen Rolle længer — men af hans Eventyr 
vil der blive et Par Bind tilbage, som ville leve i 
Litteraturen, saalænge denne selv er til, fordi de ere 
en Digtning af fuldt selvstændigt Præg og staa med 
dette deres Særmærke paa deres egen Plads i den moderne 
Tids Poesi.

En sympathetisk og aandfuld Analyse af Eventyrene har
G. Brandes givet i sin Afhandling om »H. C. Andersen
som Eventyrdigter« (»Kritiker og Portraiter«, 1870). 
Med Henvisning til denne nævne vi her nogle af de 
betydeligste blandt de senere fremkomne Eventyr
(sml. S. 293): »Det er ganske vist«, »Hjertesorg«,
»Alt paa sin rette Plads«, »Klods-Hans«, »Abe-Bogen«,
»Dynd-Kongens Datter», »Vinden fortæller om Valdemar
Daae og hans Døtre«, »En Historie fra Klitterne«,
»Skarnbassen«, »Hvad Fatter gjør, det er altid det
Rigtige«, »Sommerfuglen«, »Sneglen og Rosenhækken«,
»Lygtemændene ere i Byen«, »Nissen og Madamen«,
»Snemanden«, »Laserne«, »Dryaden«, »Gartneren og
Herskabet«, »Tante Tandpine«.

1875 udkom »Historien om en Moder, i femten Sprog«, nemlig 
foruden den danske Original Oversættelser paa Svensk,

Islandsk, Tydsk, Plattydsk, Hollandsk, Engelsk,
Fransk, Spansk, Nygræsk, Russisk, Polsk, Bøhmisk,
Ungarsk og Finsk; Historien er desuden oversat paa
Serbisk, Kroatisk og Bengalsk. Det var i Anledning af
H. C. Andersens halvfjerdsindstyveaars Fødselsdag, at 
denne Udgave foranstaltedes som en blandt de mange 
Hædersbevisninger, der bragte den fejrede Digter hans 
Nations Tak for hvad han havde ydet til dens indre Liv 
og ydre Ry. Havde Andersen alt fra sin digteriske 
Løbebanes Begyndelse af tragtet efter Hæder og 
Anerkjendelse, saa var denne nu ogsaa i Tidens Løb
bleven ham rigelig til Del: han bar en høj Titel og
fine Ordner, baade danske og fremmede, han feteredes
af Kongehuset og Befolkningen, var sin Fødebys
Æresborger og havde nu endog den højst usædvanlige
Nydelse, selv at kunne give sin Vejledning med Hensyn
til den Portraitstatue, der skulde rejses for ham
i Kjøbenhavn — en Nydelse, som dog ikke var helt
ublandet, men tvertimod havde sine bitre Øjeblikke,
fordi de første Udkast havde fremstillet ham i en
Omgivelse af lyttende Børn, mod hvilket Appendix han
nedlagde sin fortørnede Protest. »Jeg talte klart og
tydeligt ud af Posen,« hedder det i et Brev om denne
Sag, »at ingen af Billedhuggerne kjendte til mig,
Intet i deres Udkast tydede paa, at de havde seet
og kjendt det Karakteristiske hos mig, at jeg aldrig
kunde læse for, naar Nogen sad bag ved mig eller tæt
op til mig, mindre naar jeg havde Børn paa Skjødet
og paa Ryggen eller unge Kjøbenhavnere liggende
helt op ad mig, at det var en Talemaade at kalde mig
»Børnenes Digter«, mit Maal var at være Digteren for
alle Aldere, og at Børn ikke kunde repræsentere mig;
det Naive var kun en enkelt Del af Eventyret, Humoret
var derimod Saltet i dem, og at jeg i mit Skrivesprog
byggede paa Folkesproget, det var min Danskhed etc.«

Efter nogen Tids tiltagende Afkræftelse døde H.C. 
Andersen den 4. Aug. 1875 paa Landstedet »Rolighed« 
tæt ved Kjøbenhavn, omgiven af opofrende Venners 
utrættelige Pleje. 1876—80 udkom anden Udgave af hans 
»Samlede Skrifter« i femten Bind, 1877 »Breve til« og 
1878 »Breve fra H.C. Andersen« (ved C. St. A. Bille og 
Nic. Bøgh), udførlige Bilag til hans Autobiografi og 
den af E. Collin givne Karakteristik (S. 289). Som 
Illustrator af Eventyrene har L. Frølich og senere H. 
Tegner efterfulgt V. Petersen.

Chr. Winther (S. 269-77) var i sm personlige Væren den 
mest udprægede Modsætning til H. C. Andersen: var det 
denne en Fryd og en Fornødenhed at tale om sine Skrifter
til Krethi og Plethi, saa holdt Winther sig med næsten
ængstelig Omhu borte fra dette Thema, følte sig højst
pinlig berørt, naar hans Poesi stilledes i fjernere
eller nærmere Belysning af hans Liv, skyede den store
kjøbenhavnske Selskabelighed og holdt officielle
Æresbevisninger og Udmærkelsestegn borte fra sig;
han var bleven Professor, fordi han som Lærer for
den mecklenborgske Prindsesse, som ægtede Kronprinds
Frederik (VII), maatte være betitlet, og han gik i sin
Grav uden at være bleven Ridder af nogen Orden. Da
hans halvfjerdsindstyvende Fødselsdag nærmede sig
og det kunde se ud til, at det vilde trække op til
en offentlig Hyldest, afsvalede han de tjenstivrige
Gemytter ved i »Fædrelandet« at offentliggjøre et
»Fragment af Reinekes Memoirer«, hvis Satire over
Festmaaltider og lignende Jubilæumstilbehør maatte
oplyse Enhver om hans Mening desangaaende. Ræven giver
en letgjennemskuelig Skildring af Jubeloldingen mod
sin Villie, »den sølle Fyr«,


vor Landsbysanger, Murmeldyr,
der af og til forstod at more
ret artigt baade Smaa og Store
ved de smaa Viser, som han sang,
imens hin Bondedans han sprang,
som jeg aflured ham og gjorde
med den ved Hoffet stor Furore.
Han leved stille hen, alene,
kom aldrig frem paa Verdens Scene;
han havde, lig den onde Aand,
for Korset, hængt i vatret Baand,
en Dødsangst, naar det faldt ham ind,
man vilde hænge det paa hans Skind.
Han saae kun med Respekt den Stjerne,
der funkler klart i Nattens Fjerne,
men lo kun ad de Sølversole,
der straale paa saamangen Kjole.
Man kunde rigtigt bittert drille
ham, naar man mente, Nobel vilde
benaade ham med Navn af »Raad«
og slige andre smukke Navne,
som nu vi Kloge nødig savne.
Sligt stak hans Hjerte som en Braad
og rørte ham til Harm og Graad,
kort sagt, den Nar, han holdt ej af,
at Agt paa hans Person man gav.


Med et saadant Temperament falder det Hr. Murmeldyr
højst ubelejligt, at man vil gjøre Stads af ham, fordi
han har tilbagelagt »fjorten Lustra«; han beder om
at maatte blive fritagen for den tiltænkte Ære, han
henviser til, at Hæderen rettest tilkommer Apollo,
hvis Instrument han kun har været, han protesterer
og truer — Alt forgjæves, thi


ubønhørlig er jo Parcen,     
han maatte spille med i Farcen.   
Hvis Du den Scene havde seet,   
Du havde Dig fordærvet leet.
De putted ham i en Kareth,
hvor han var stædt, det kan ej fejle,

som førtes han til Hjul og Stejle, 
og følte sig omtrent saa godt, 
som Rejsen gik til et Skafot. 
I Byen blev han strax modtaget 
med Jubelskraal af hele Laget. 
I deres Poter svang de Blus 
og brølte: »Vivat dominus 
Landsangeren, alpinus mus!« 
Derpaa blev han ført ind i Salen,
et Kor af smaa og store Grise 
ham peb en dejlig Velkomstvise, 
og Bellin Væder bræged Talen. — — — 
Tilsidst man drak ham saa paa Pelsen, 
at jeg er bange for hans Helsen; 
han er vel ikke vant til Andet 
end Rødder, Nødder og Kildevandet. 
Han tog for stærkt til Bacchi Gaver 
og blev kørt hjem som et Kadaver.


Christian Winther.

Efter et Prof. Nic. Bøgh tilh. Fotografi.

Chr. Winther havde 1850 udgivet »En Morskabsbog for 
Børn«, 1851 »Nye Digte« og »Tre Fortællinger«, 1852 
Marionetkomedien »En Student og en Jomfru«, 1853
»Nye Digtninger«. Da bød han i Aaret 1855 det danske
Folk sin Poesis ædleste og modneste Frugt, et 
Ydunsæble, hvis Sødme og Saft som et fornyende,
foryngende Blod gjennemstrømmede

Folkelegemet: Digtet »Hjortens Flugt« (10. Udg. 
1887, Pragtudgave med Illustrationer 1896, Udg. med
Oplysninger af V. Dahlerup 1891). Denne Digtnings
Ungdomsfriskhed og Stemningsfylde maatte virke med
en saameget stærkere Overraskelsens Kraft, som den
skrev sig fra en Digter, der stod paa Grændsen af
Treserne. Her er forenet Alt, hvad der som spredte
Elementer er skjønnest og rigest hos Chr. Winther:
hans erotiske Skildrings hele Skala fra ridderlig
Tilbedelse til dæmonisk Elskovsbetagethed, hans
frejdige Glæde over Livets Herlighed, hans Kjærlighed
til den sjællandske Natur med dens af Forelskelsen
saa vidunderlig skærpede Evne til at finde og kjende 

Chr. Winthers Haandskrift.


de mindste Træk, hvorigjennem den aabenbarer sin 
Ejendommelighed, og til at gjengive dem med hele den 
ukunstlede Enfold, som er den sande Mesters Særkjende. 
Her klirre Riddersporer og vaje stolte Fjer, her gaaer 
Bondedandsen med larmende Lyst henover det stampede 
Logulv, spraglede Skarer ride Sommer i By, og 
Jagthornet toner gjennem de gulnende Skove; Almuens 
Færd i Mølle og Mark er kunstfærdig sammenknyttet med 
Hoffets og Riddernes Liv i de brune Borge, der hvisker 
brødefuld Elskov i Sommernattens koglende Skumring, og 
der hviler dagklar Kjærlighed over det rige og det 
fattige Hjem som Solglands over et fredeligt dansk 
Landskab. Og her møde vi endelig Digterens egen

lyriske Personlighed, legemliggjort i den ungdomsglade
og lystigt skjemtende, nu og da i sin Kaadhed lidt
frivole, men ridderlige og kjække Folmer Spillemand,
der vandrer fra Sted til Sted med sin Strengeleg og
sin Hund, kun bunden af een Lænke, men som det er
ham en Fryd at føle: den sværmeriske Kjærlighed til
den skjønne Dandronning:


»Jeg elsker gyldne Spange,« 
han sang, »og Stenes Pragt; 
af dem har mine Sange 
dog mer end nok mig bragt. 
Og der paa Jord ej findes 
saa kosteligt et Baand, 
der værdigt var at vindes 
som Gave fra din Haand.

Jeg trænger ej til Bolig, 
Himlen er mit Paulun,
jeg sover lige rolig 
i Lyngen og paa Dun; 
jeg vil ej Ridder være 
og føre Skjold og Stang; 
min Frihed er min Ære, 
min Adel er min Sang.

Jeg være vil din Sanger, 
o skjænk mig dette Navn! 
Jeg Intet mer forlanger, 
indtil jeg naaer min Havn! 
Som Blomstens Blikke Solen 
følge til sidste Blink, 
vil jeg fra Dronningstolen 
agte paa mindste Vink.

Som Sømands Øje skuer 
til Stjernen i det Blaa 
og spørger trygt dens Luer, 
hvad Vej han skal gaa, 
vil jeg i Livets Brænding 
mig tænke dit Raad, dit Bud,
og tage sikker Kjending 
og slippe sikkert ud.

Som Bien, der sig trænger 
dybt ind i Rosens Barm
og diende der hænger 
sødt svimlende og varm; 
saa vil min Sjæl sig ranke 
til din udi min Sang — 
ha, der skal fødes Tanke! 
og der skal høres Klang!

Kald paa mig i din Lykke, 
o, lad din Sangers Ord 
og Toner Glæden smykke 
med Sangens Perlesnor. 
De Perler er vel dine, 
samt alle Blomster smaa; 
jeg gjør dem dog til mine — 
det maa nu jeg forstaa!

Kald mig, naar Verden træder 
Dig nær og gjør Dig Ve,
naar Smertens Taare væder 
Kindens Roser og Sne; 
da skal min Sang omstrømme 
dit Hjerte huldt med Klang
og vække søde Drømme 
i Sorgens Nat saa lang.

Han er saa stolt, Du tænker, 
at fast han er en Nar? 
Ak nej, der findes Lænker, 
som jeg med Stolthed bar. 
Mig er, naar Sjælen tørster, 
dit Blik et Kildevæld, 
og jeg seer ned paa Fyrster, 
naar blot jeg er din Træl!«


Hvad der blev til af Digte i Tiaaret efter Udgivelsen
af »Hjortens Flugt«, samlede Chr. Winther 1865 under 
Titlen »Brogede Blade«, indeholdende bl. A. de større Kompositioner »Verner«, »Genrebilleder«  og »Nissens 
Juleaften«;  1872 udkom »En Samling Vers«,

1874 Fortællingen »I Naadsensaaret« og 1876 »Et
Vendepunkt«. 1860-65 bleve Chr. Winthers »Samlede
Digtninger« udgivne i ti Bind, et af de rigeste
Værker, vor Litteratur ejer, en Kjærlighedens Højsang
med det skjønneste Udtryk for dens Jubel og Klage
og alle de mellemliggende Stemninger, et herbarium
vivum fra den danske Natur. Chr. Winthers GravMed denne er Chr. Winthers
Poesi sammenvoxet som ingen anden Digters, og hans
Kjærlighed til den, hans Evne til at fremstille
den tiltog med Aarene, hvad de henrivende
Landskabsbilleder i »Hjortens Flugt« noksom vidne
om. Saameget dybere maatte Digteren føle det som et
smerteligt Offer til Familieforholdene, at han just i
sin Alderdom saa ofte blev reven op af den Jordbund,
i hvilken han ene kunde gro, og maatte tilbringe
lange Tidsafsnit i Udlandet. Særlig i Paris trivedes
han kun daarlig; han savnede den daglige Passiar
paa »Fædrelandets« Redaktionskontor og i Reitzels
Boglade, han savnede den danske Snevinter ikke mindre 
end Hjemmets Vaarnatur og Sommerfrodighed. Da han 
endelig paany oplever et Foraar i Fødelandet, skriver 
han til sin stadigeKorrespondent, Maleren Const. Hansen, 
som paa samme Tid var i Syden: »Medens jeg er saa 
lykkelig at sidde her paa en af de bedste Pletter af 
denne Jord, nemlig i Studiestrædet Nr. 34, som er en 
Del af Kbhvn, som er en Del af Danmark, saa kan jeg 
ikke værge mig for at have en Art af Medfølelse for 
Dem, Ulykkelige! som ved det Ankerske Legat er


pligtet til at være borte fra Alt, hvad der — efter
min Mening — maa være og er det Kjæreste af Livets
Kjæreste.« Efter at han i lang Tid havde lidt af en
tiltagende Øjensvaghed, der endte med omtrent total
Blindhed, fik han ved en heldig Operation Synet
tilbage og dermed en forøget Livslyst og Glæde over
den skjønne Jord, saa at han i et lille Skjemtedigt
konciperede sin Gravskrift saalunde:


Her hviler under grønne Tilje 
C. Winther, meget mod sin Vilje.


Den 30. Decbr. 1876 døde Chr. Winther i Paris, over
firsindstyve Aar gammel. Hans Lig førtes senere
til hans elskede og med en Elskers Varme besungne
Fædreland og jordedes paa Holmens Kirkegaard. — 1879
udkom et lille Bind »Efterladte Digte«, og 1880 udgav
F. L. Liebenberg »Breve fra og til C. W.«

»Adam Homo« staaer som et Vendepunkt i Fr. Paludan-
Müller's (S. 295-303) Digtning, en Grændse, som skiller 
hans Ungdomspoesi med dens Forkjærlighed for romantisk 
behandlede antike Emner og dens virtuosmæssigt 
udarbejdede Form fra den følgende Periodes spekulative 
Indtrængen i religieuse Problemer under Paavirkning af 
Martensen og S. Kierkegaard og deres poetiske 
Fremstilling i en strengere, mindre sammensat 
Komposition. Allerede de theologiserende Digte »Almas 
Efterladenskab« gav et Fingerpeg om, i hvilken Retning 
Udviklingen vilde gaa, men medens det her for en Del er 
ligefrem dogmatiske Sætninger, Tanken drejer sig om, 
overskuer Paludan-Müllers senere Digtning alt større og 
større Vidder og hæver sig til en Sublimitetens Sfære, 
hvor Tankens og Formens Klarhed gjennemskinne hinanden.

At Paludan-Müller indtog et positivt religieust Stade,
derom vidnede til Overflod det 1853 udkomne Digt
»Luftskipperen og Atheisten«; her er en Haan i det
hele Arrangement, en svidende Satire i det Enkelte,
som næsten revolterer Læserens Retfærdighedsfølelse
og bringer ham til at tage Parti for den saa
ubarmhjertigt hudflettede Stymper af en sølle
Fritænker. Digtet er derfor mindre at agte paa som en 
logisk Argumentation imod Atheismen — thi det Argument, 
der tilsidst slaaer Hovedet paa Sømmet, er et »argumentum 
ad hominem« — end som et eklatant Vidnesbyrd om Digterens 
Foragt for den Straussisk-Feuerbachske

Skoles Fornægtelse og dens lærvillige Efterplapreres
ligesaa frække som flade Demonstration imod Guds
Tilværelse.

Frederik Paudan-Müller.

1854 udkom de mærkelige »Tre Digte«, bag hvis
beskedne Titel der gjemtes noget af vor Poesis
Betydeligste. Først Dramaet »Kalanus«, bygget over 
en historisk Situation, af hvilken to fra hinanden 
vidt forskjellige Verdensbetragtninger stævne frem 
til Møde og Kamp: det græske Skjønheds- og Nydelsesliv, 
repræsenteret af Alexander den Store, og den braminske 
Selvfordybelse, legemliggjort i den indiske Filosof 
Kalanus' Skikkelse. Hver for sig ere disse 
Livsanskuelsers to modsatte Poler omsejlede indtil 
deres inderste Kyster og fremstillede med en Staffage, 
der med vidunderlig Klarhed og Liv maler dem i deres 
Modsætning. Skjønt og ophøjet som en mægtig Flod i 
majestætisk Løb bærer Handlingen hen imod den
gribende Katastrofe, hvor den stolte og straalende
Erobrer maa bøje Knæ for Vismanden for at trygle ham
om ikke at bortkaste det Liv, som han mener at have 
forbrudt, fordi hans rene Hjertes Sværmeri har 
forledet ham til at krænke Guddommen ved et Øjeblik
at antage den syndefulde Konge for dens Aabenbaring. 
— »Abels Død« skildrer med en ved Fortællingens 
rolige Holdning dobbelt betagende Magt Adams og Evas 
Forhold overfor det ukjendte, først ængstende og 
tilsidst forfærdende Fænomen, som Dødens første 
Fremtræden i Verden har bragt dem nær; i Modsætning 
hertil stiller »Ahasverus, den evige Jøde«, os den 
sidste Døde for Øje, ham, der paa Dommedag

længes »ind i den evige Hvile«, hvis kvægende Ro
han forud føler som den højeste Lykke, efterat han
saalænge har tømt den Dommens Kalk, som nu først
venter de andre ængstelige Sjæle, da Basunen bebuder
den yderste Dag:


Frem, frem for Lyset Alt, hvad Mørket skjuler
i Jordens Afgrund som i Lastens Huler! 
Frem, Livets skjulte Tanker, for at klares 
og aabenbares!

Frem, frem af Hjertets hemmelige Kammer 
hver Id, som ulmer, og hver Lyst, som flammer, 
hvert  Haab, som spirer, og hver stille Kummer, 
hvis Suk forstummer!

Op, op af Graven, alle blege Minder 
om gamle Synder og forgrædte Kinder! 
Op, med de halvthensmuldne, muldne Bene, 
for Gud at tjene!

Op, op af Graven, alle fordums Døde, 
for med den sidste Slægt til Dom at møde! 
Op til den Dag, hvor ingen Skygger fjæle 
de nøgne Sjæle!



De »Tre Digte« efterfulgtes 1861 af »Nye Digte«,
indeholdende »Paradiset«, »Kain eller Vredens Barn« 
og »Benedict fra Nursia«, dette sidste fremstillende 
en kirkehistorisk Episode, nemlig det occidentale 
Munkevæsens Grundlægger, den hellige Benedicts alt 
paa Overgangen fra Barndommen til Ynglingealderen 
fattede Beslutning om at vende Verden Ryggen for at 
føre et asketisk Liv. Sin trofaste Amme lader han 
utrøstelig tilbage —


Trøst hun vist dog havde fundet, 
havde med profetisk Blik hun 
mægtet gjennemtrænge Tiden 
og med Efterverdnens Øje 
seet sin Benedict at straale 
høj og herlig som den dunkle 
Middelalders lyse Heros:
seet ham som Europas Lærer, 
Videnskabens første Grunder, 
Folkeaandens vise Leder, 
Munkelivets faste Styrer, 
stærk i Daad og ren i Levnet; 
seet ham sejrende ved Maalet, 
ham, hvem Kirken og Historien
stor og hellig har benævnet.



Til de ovenfor nævnte Digte: »Paradiset«, »Abels Død»
og »Kain« sluttede sig som Supplement til det første
1862 »Paradiset, bibelsk Drama«, med Mellemhandlingen
»Mørkets Aander i Natten« og »Paradiset, anden Del«,
som ender med Syndefaldet og dets Følger. Det er
overflødigt at bemærke, at vi i disse Digte ikke møde
nogen overvejende didaktisk og deskriptiv Behandling
som i en forgangen Tidsalders Benyttelse af Emnet, men
en til Poesi forvandlet dybsindig Tydning af de for
Tilværelsen almengyldige Tanker, der rummes i Mythen.

For første Gang gjorde den metriske Forms kunstfærdige
Behersker, der overvandt enhver af dens Vanskeligheder
med en Lethed som i Leg, Afkald paa denne sin Digtnings 
indsmigrende Skjønhed, da han 1865 skrev Fortællingen 
»Ungdomskilden« paa Prosa — en Prosa saa ædel og usmykket, 
saa klar og skær som selve den vemodig-skjønne Tanke, den 
skulde være Tolk for. 1866-73 udkom et større Prosaværk,
Fortællingen »Ivar Lykkes Historie«, i tre bindstærke
Dele. Her træder Paludan-Müller fra sin Spekulations
højt over Dagligverdenen hævede Sfære ned paa
Virkelighedens, Samtidens og Lokalitetens Jordsmon og
tegner et Billede af dansk Samfundsliv fra vore egne
og de nærmest foregaaende Dage; mangen Situation og
mangen Skikkelse røber her sit Udspring fra den hvast
satiriske Forfatter, men Meget er ogsaa barnligt i
sin Komik, paa gammeldags Maade bredt i sin Udmaling
og staaende uklart fjernt fra den Virkelighed, det
skulde gjengive, hvilket vel ialtfald foreløbig maa
kunne siges at gjælde om Bogens Hovedtanke, der sætter
det danske Demokratis Fremtidsopgave i at lade sig
»overrisle af Adelighed«, idet »det maa være Enhvers
Pligt, i hvis Aarer der flyder adeligt Blod eller som
er i Besiddelse af et adeligt Sind, at virke til,
at vort Demokrati mere og mere kan gjennemtrænges
af en ægte adelig Tænkemaade«. Paa anden Vis, som
en mere ædruelig stillet og nærmere lagt Opgave, er 
den samme Tanke udtrykt i Paludan-Müllers skjønne Digt 
»Fremtidsmaalet«, skrevet kort efter Nederlaget 1864.

Med Skuespillet »Tiderne skifte« gjæstede Paludan-
Müller 1874 endnu engang de af ham saa sparsomt 
betraadte Brædder. Samme Aar udkom det mythiske Digt 
»Adonis«; i rolig Rhythme følger det Adonis, Venus' 
Elskede, paa Charons Baad og gjennem Underverdnens 
Egne til den anden ham forjættede Elskerinde, 
Dødsgudinden Proserpina, der længe har biet efter ham, 
og mod hvis Favn han iler, fuld af Længsel efter 
Glemselens Lægedom:


Mod hans Aasyn bøjet ned, 
paa hans skjønne Træk hun agted; 
ret med Fryd hun dem betragted, 
nydende sin Kjærlighed. 
Hendes var han — hendes var 
Skatten, tabt men atter funden; 
Sejren, over Venus vunden,
i hans Smil var aabenbar.

Saadan sad i Dødens Bo,
ikke langt fra Glemsels Kilde,
begge Elskende nu stille,
som i Evighedens Ro.
Ingen Lyd sig høre lod,
over dem med Stjerners Vrimmel
hvælved sig den aabne Himmel,
Maanen i sin Nedgang stod.

I disse skjønne Vers udtonede Paludan-Müllers
Digterliv; de forherligede Bortvendtheden fra
Verden og den fuldkomne Hvile, der var ham selv
saa kjær i Skikkelse af Kontemplationens Ro under
Granskningen af Livets Gaader — en stille Tilværelse
med Blikket afvexlende rettet indad og op mod
Stjerners Vrimmel. Lige til i Døden var han omgiven
af Stilhed. Han hensov i det vintertause Fredensborg
den 28. Decbr. 1876 — to Dage før Chr. Winther lukkede
sine Øjne i Paris — og saa tyst var Alt omkring ham,
at den alvidende Telegraf først bragte Melding om
hans Død nogle Dage ind i det nye Aar. — 1878—79
udkom hans »Poetiske Skrifter« i otte Bind.

H.P. Holst (S. 304-7) udgav 1852 en Samling »Sicilianske 
Noveller« og skrev 1868 det fixe lille Lystspil »De har 
en Datter«. Han redigerede i Halvtredserne »Berlingske 
Tidendes« Feuilleton og var i nogen Tid Bladets Redakteur. 
1868 begyndte han Udgivelsen af Maanedsskriftet »For 
Romantik og Historie«, i hvilket han skrev adskillige 
mindre Fortællinger og Skizzer, bl. A. den ypperlige
Novellette »Fast Tro«.

En beskeden Plads blandt de ældre Digtere indtager
J.M. Thiele (S. 169). Varigst har han indskrevet sit 
Navn i Litteraturen som Samler af de tidligere 
nævnte danske Folkesagn og ved sine kunsthistoriske 
Arbejder, som ville blive nævnte andetsteds her i 
Bogen. Men som han i sine yngre Dage nød Ry som en 
lovende Digter, der især beherskede Sonnetformen med 
Kunstkyndighed, saaledes opgav han ingensinde helt 
sine poetiske Sysler. 1848 samlede han saaledes 
(som Manuskript) »Vragstykker af et Digterskib«, og 
nogle Aar efter slog han med en vis Energi ind paa 
en dramatisk Digtning, der for en Del tog sit Stof 
fra Folkesagnene. Saaledes opførtes 1857 det 
romantiske Lystspil »Thyre Boløxe og Herremanden«
og 1859 Skuespillet »Klaus Rigmands Skat«.

Til Scenen naaede derimod ikke de 1860 udgivne 
»Romantiske Dramer« (»En Kjøbmands Datter og en 
Kongesøn«, »Drømmeren«), ejheller »Folkesagns-
Dramerne« »En Vinternat og Dag« og »Kirsten Pils 
Kilde« (1864). 1869 udgav Thiele de forhen

nævnte »Erindringer fra Bakkehuset« og 1873 det
autobiografiske Skrift »Af mit Livs Aarbøger«. Han
døde højtbedaget den 9. Novbr. 1874.

Just Matthias Thiele.

Efter en Tegning paa Sten af Kobbersticker W. Heuer.
(Lange højre Arm læses Inskridften : Amicus amico o: fra Ven til Ven).

Hostrup (S. 323-29) fortsatte i de nærmest efter 
Aarhundredets Midte følgende Aar sin dramatiske 
Digtning, 1851 med Femaktsskuespillet »Tordenvejr«,
for de i Forgrunden staaende Personers Vedkommende
det omhyggeligst udførte Karaktermaleri, Digteren
overhovedet har ydet, og samtidig gjennemtrængt af
en fin Lokalfølelse og en alvorsfuld Stemning, der
diskret forbereder den noget pinlige Katastrofe; at
denne strejfede den virkelige Forbrydelses Omraade,
og at Stykkets mandlige Hovedperson, Ribolt, var en
menneskelig sand, men derfor ogsaa menneskelig blandet
Natur, der ikke appellerede til udelt Sympathi eller
udelt Antipathi hos Tilskuerne, gjorde disse noget
usikre i deres Opfattelse,

og Stykket efterlod et tungere og mere dystert
Indtryk, end man var vant til at modtage af den
muntre hostrupske Muse; ved Gjenoptagelse mange Aar
efter erobrede »Tordenvejr« dog et nyt og talrigere
Publikum. 1852 vendte Hostrup med Syngespillet »Mester
og Lærling« tilbage til sin tidligste Digtnings 
ejendommelige Sammenslyngning af et romantisk-
fantastisk Element med den satiriske Fremstilling af 
Filisterlivets Pudserlighed og Skavanker; Stykket 
vakte stor Sensation, idet en kjøbenhavnsk Bladudgiver, 
den i det Hele taget til Komiken hjemfaldne »Flyvepost«-
Redakteur Edv. Meyer, udpegede sig selv som Originalen 
til Redakteuren i Komedien og foranstaltede en Række 
Demonstrationer i Kasinos Theater, hvor »Mester og 
Lærling« først opførtes. Paa det kgl. Theater kom 1854 
det romantiske Lystspil »Drøm og Daad« til Opførelse, 
et Arbejde, der er enestaaende i Hostrups dramatiske
Produktion, forsaavidt som han her har sluppet Fodfæstet 
paa Virkelighedens og Samtidens sikre Grund og begivet 
sig ind »in's alte romantische Land« med dets Drømme og 
underfulde Eventyr. Som det kunde ventes, findes her 
Enkeltheder af stor poetisk Skjønhed, særlig i de 
lyriske Partier, og Stykket blev ogsaa modtaget med 
almindeligt Bifald, men kunde desuagtet ikke holde sig 
paa Scenen, vel nærmest fordi den indre dramatiske Nerve 
fattes Handlingen og dens Helt, der, efterat Madonna i
en Drøm har stillet ham Maalet, vel kjækt sætter sig i 
Bevægelse for at nærme sig det, men naaer det mindre ved 
egen Daad end ved en Række heldige Tilfældigheder. 
Sangspillene »Feriegjæsterne« og »Familietvist eller det 
mærkværdige Aar«, lystige Farcer af dansk Lokalkolorit, 
afsluttedeHostrups dramatiske Digtning for dennegang. 

Sin lyriske Studenterdigtning (S. 324) havde han 1852
samlet i et Bind »Viser og Vers, nogle Minder fra et 
Studenterliv«; i Digtet »Til Læseren« karakteriseres 
fortræffeligt denne flygtige og lette Ungdomspoesis Art: 
den vil ikke vække Hjertets sværmende Følelser, ikke storme 
Himlen, ejheller trodse dæmonisk eller hensynke i stønnende 
»Verdenssmerte«, thi Digterens Muse — det er Glæden:

Glæden - ja!  men ikke Englen,
ikke hun som, himmelbaaren,
vinker os med Liliestænglen,
mens hun smiler gjennem Taaren. 

Ikke hun som Støvet trøster
og fra oven henter Freden;
nej, det er den yngre Søster,
hun som har sit Hjem herneden;

hun som, medens Vaaren dvæler, 
smilende forbi Dig hopper; 
hun som Drengens Leg besjæler, 
og som lærer ham Spilopper.

Det er den forfløjne Lille, 
Øjeblikkets snelle Datter,
hun som ved Studentens Gilde 
føder Sang og Spøg og Latter.

Hun som, aldrig trættet, iler, 
hilser blot — og saa forsvinder, 
og kun til den Unge smiler 
og kun klapper Rosenkinder;

hun hvis Væsen, let som Taage, 
hvis forfængelige Skatte 
ej begribes af den Kloge 
og foragtes af den Satte;

hun fik Lyst til mig at gjæste, 
ofte tog hos mig hun Stade, 
og hun lærte mig det Bedste, 
som Du seer paa disse Blade.

Derfor blev det Vers og Viser; 
ikke Digte, rige, favre; 
derfor ej solide Spiser, 
ak! men kun Studenterhavre.


Hostrup havde 1848 ægtet en Søster til Skuespilleren
Mantzius, men var tidlig bleven Enkemand; anden
Gang giftede han sig med en Datter af Digteren
Hauch og blev 1855 Præst i Silkeborg, hvorfra han
1862 forflyttedes til Hillerød. I en Række af Aar
hørte man intet til ham som Digter; han gik med Liv
og Sjæl op i sin Præstegjerning, sluttende sig mere
og mere decideret til den grundtvigske Retning. 
I litterairt interesserede Kredse ymtedes der med
Beklagelse om, at han angrende saae tilbage paa sin
Fortids verdslig-muntre Poesi og havde slaaet Bom
for sin Digtervej; man støttede især denne Antagelse
paa Digtet »Drøm og Liv«, hvilket man opfattede
som en personlig Bekjendelse og endelig Opgjørelse,
istedetfor at se det, som et lyrisk Digt skal sees:
som en Stemning, der kan have kortere eller længere
Varighed, men ikke indeholder noget evigt forpligtende
Program. Med sin nye, alvorlige Opgave for Øje, der
rettede Krav til Præsten om at lære Menneskelivet at
kjende, hvor dets Nød og Sorg paakaldte hans Trøst,
til Grundtvigianeren om et Førstehaandsstudium af
Folkelivet, saaledes som Landalmuen lever det fjernt
fra de ungdomsglade Studenterkredse — under Saadanne
Forhold og stedt i en saadan Udvikling har Hostrup
naturligvis i Øjeblikke personlig følt med den Digter,
hvis Stemning han skildrer:


Hvad vandt jeg Andet end Tidsfordriv? 
Hvad gavner det mig, mine Drømme faae Liv, 
naar Livet selv bliver Drømme?


og  det kunde vel ogsaa til en Tid finde sin
Anvendelse paa ham, hvad Digteren griber i sit Valg:


Saa vendte han Ryg til Drømmenes Slot, 
han vilde sig hjem begive,
og dybt han sukked til Livets Drot: 
»Nu, Herre! jeg din vil blive.
O giv mig blot, hvad de Ringeste faae;
ja, Herre! lad kun mit Værk forgaa, 
men hold Du mig selv ilive.«

Ej Sangen mer fra hans Læbe lød, 
bort Tryllesynetvar faret;
men Livet aabned sit rige Skjød, 
og alle Himle sig klared.
Og visned Frugten, som nys var skabt,
og gik der en Smule Digter tabt, 
et Menneske blev bevaret.


J. C. Hostrup

Men fra en saadan — tilmed i smukke Vers udtalt
— Stemnings-Betragtning af Modsætningen mellem
Virkelighed og Digt til en absolut Forsagelse
af Digtekunsten, ja endog Fordømmelse af en
poetisk Fortid var der et stort Skridt, og Alt,
hvad der fabledes herom, hvilede paa den løseste
Grund. Hostrup saae tvertimod gjerne sine Komedier,
naar det traf sig, at de opførtes under hans Besøg 
i Hovedstaden, og da Studenterforeningen 1869
fejrede Femogtyveaarsdagen for »Gjenboernes« første
Opførelse, var han en

livlig Gjæst i de Unges Lag. At hans Lyre ejheller 
var helt forstummet, derom vidne de 1872 udkomne 
»Sange og Digte fra tredive Aar«, i hvilken Udgave 
den tidligere Samling var suppleret med de senere 
Aars poetiske Frembringelser; vi minde blandt disse 
om Visen ved Digterens Studenterjubilæum, Digtet 
ved Frederik den Syvendes Død, den harniskklædte 
Indignation i »Fred eller Krig«, »En Sang om 
»Fædrelandet« « ved Bladets Jubelfest 1864, 
Skjemteversene »Ved Billedhugger Malthes Bortrejse«, 
Appellen til Bonden »Hel tungt han efter sig Foden 
drog«, den paa det danske Folk anvendte Symbolik i 
det prægtige Digt »Risbøgen« o. fl. En særlig Plads i 
denne Samling indtage de forskjellige Bryllupsdigte, 
mest henvendte til grundtvigianske Præstevenner og 
skrevne til Folkevisetone, trohjertede og hyggelige i 
deres ejendommelige lune Humor. Men ogsaa Satirikerens
hvassere Tunge kommer tilorde i Tidsdigte som »En
Theaterkritiker«, »Etatsraadens Morgensang» og det 
mod Darwinismen polemiserende Digt »En Naturforskers
Stamtavle«.

Et ihærdigt politisk Arbejde, baade som Medlem af de 
lovgivende Forsamlinger og som den altid slagfærdige
Leder af »Fædrelandet«, hindrede ikke Carl Ploug
(S. 320-23) som vor ypperste Lejlighedsdigter i saa 
jevnlig at forøge sit litteraire Fond med lødigt Guld, 
naar en politisk Situation eller en af de Anmodninger, 
han overvældedes med, gav ham Impulsen. Just i de tyve 
Aar efter 1850 stod Ploug vel paa Kulminationspunktet 
af sin Popularitet som Digter, og over hvor bredt et 
Lag denne Folkeyndest strakte sig, viste sig utvetydigt, 
da de tre Samlinger af »Poul Rytters Viser og Vers« 1861 
forenedes i et helt omfangsrigt Bind »Samlede Digte af
Carl Ploug«. Denne velkjendte Bog med den aarvaagne
Hejmdal som symbolsk Titelfigur, dragende Sværdet
med den ene Haand og holdende Luren i den anden,
vandt en saa overordenlig Udbredelse over hele Landet
(5. Udg. 1876), at man med godmodig Ironi gav den Navn
af »Skandinavernes Psalmebog«. Den indledes med det
prægtige Digt til Chr. Winther, hvem Digteren takker
som sin Sangs egenlige Udspring, der har »oplukket
hans Hjerte for Sprogets Melodi«, medens han samtidig
maa beklage, at Livets mangehaande Krav kun altfor
ofte have draget ham bort fra Musernes Kunst:


For tidlig bort fra din Lære 
mig hentede andre Kald. 
Hakkelse maatte jeg skære 
i Døgnets Rejsestald,
Stene maatte jeg bære 
til Tidens Murværk hen, 
og Du har kun liden Ære 
af din halvfærdige Svend.

Thi skjøndt det er eet og samme 
Metal, vi tage i Haand 
og smelte i Hjertets Flamme 
og forme med dristig Aand,
saasnart det af Diglen rinder, 
vi staa hinanden dog fjern: 
Du Sølvet og Guldet finder, 
jeg faaer kun Kobber og Jern.

De blanke Kruse Du drejed, 
der fyldes med ædel Vin;
de gyldne Ringe du svejed, 
der fatte Elskovs Rubin;
Du sleb det straalende Smykke, 
som Ungdom og Skjønhed bær —
jeg maatte prise min Lykke, 
om jeg fik smeddet et Sværd.


Chr. Winther besvarede denne Tilegnelse med Digtet
»Tak for sidst, til Carl Ploug«, hvori det hedder:


De Pile, Du smedder med Ægg og med Odd,
som Bien forsynte med Honning og Braad,
dem sender Du vidt over Land, over Stad,
og lader dem tone som liflige Kvad,
lig Daglærkens Kvidder, lig Hærfuglens Sange
de vække de slumrende Kæmper paa Vange,
de livne hvert Hjerte saa døsigt og sløvt
og aabne hvert Øje forstokket og døvt;
de fore de Dumme med sindrige Raad,
de spore de Fejge til Manddom og Daad.
Ja, derfor med Skjel hver en Dannemand priser
Dig for dine kjække, fuldtonende Viser!
Din Sang har, som Malmet, jo Klangen og Vægten,
den ligner jo ej min »blødagtige Smægten«.
Din prægtige Hilsen, dens mandige Stemme
skal jeg og mit Hjerte ret aldrig forglemme!


Foruden de af den fædrelandske Stemning umiddelbart
udsprungne Tidsdigte, der med deres varme Appel
til Nationalfølelsen og til de for Ploug afgjørende
politiske Ideer kunne betragtes som poetiske Indskud
i den journalistiske Kamp, han Dag for Dag førte i en
kraftfuld og vægtig Prosastil, indeholde de »Samlede
Digte« adskillige Poesier, der, mindre bundne af
Øjeblikket, rumme almengyldigere Tanker og tildels
ere omsluttede af en strengere Kunstform. Hvad der
her navnlig fortjener at fremhæves, er Plougs Sonnet-
Digtning, en Strofebygning, som han behersker med et 
sjeldent Mesterskab, idet han er trængt ind

i Klangdigtets inderste Hemmelighed og forstaaer at
lægge den klart for Dagen under Tankebevægelsens Gang
gjennem de fjorten Verslinier; (Expl: »En Stemning«, 
»Din Attraa er den fromme, hvide Due«, »Du veed, at 
Du er mine Øjnes Stjerne», »Tidt synes mig, der er ej 
mer at gjøre«, »Du er det Træ, som mig sin Skygge 
byder«). Af disse Poesier ere de fleste henvendte til 
Digterens Hustru, som det overhovedet er en 
Ejendommelighed ved Plougs lyriske Forfatterskab, at 
dets Eros udelukkende er bunden til den hjemlige Arne; 
Elskerens ustadige Frygt og Haab har ingen Plads i 
disse skjønne Kjærlighedsdigte, men desmere Mandens 
Bevidsthed om sin Lykke og det Ansvar, den medfører:

Carl Ploug.


Jeg troer paa Dig, naar Middagssolen brænder, 
og Livets Luft er tung og lummerhed; 
naar Kampens Alvor alle Sener spænder, 
men Hjertet længes efter Ro og Fred; 
naar Tordnen ruller og naar Lynet knitrer, 
og Sjælen smægter efter Taarers Bad; 
naar Lidenskabens Magt i Nerven zitrer 
og drager sammen eller skiller ad.


Selv hvor Følelsen udtaler sig som Spørgsmaal om den
Elskedes Personlighed, sees det klarlig, at det ikke
er i Tvivl, men i Tryghed, Svaret ventes:


Vil Du elske mig, naar hvad jeg loved 
viser sig at være ufuldbragt; 
naar det sees, at Hjerte mer end Hoved 
har jeg havt, og mere Mod end Magt;

naar jeg vrages som en rusten Klinge, 
nu for sløv, men engang altfor hvas, 
og den store Hob kun agter ringe, 
at jeg dog engang har fyldt min Plads?


Plougs Haandskrift.

Som Plougs overvejende lyriske Digterevne dog i 
større eller mindre Grad har formaaet at objektivere 
sig historiske Skikkelser som Dronning Margrete, 
Peder Griffenfeld og Tordenskjold, hvorvel Digtene 
om dem nærmest ere Vehikler for en moderne politisk 
Betragtning, saaledes har han i sine »fortællende 
Digte« taget Skridtet helt ud og med et afgjort 
heldigt Resultat begivet sig ind paa de episke
Enemærker i de større Kompositioner »Sangerens Hustru«
(Mythen om Orfeus og Eurydike), »Et Kys« (Episode
af Poul Løvenørns Ungdomshistorie), »Fru Kerjean«,
»Corduan« og »Kong Harald og Islændingen«.

1869 udkom den næste Digtsamling »Nyere Sange og 
Digte«, præget af de mellemliggende Aars bitre
Skuffelser, som særlig havde bibragt Skandinavismens
ufortrødne Forkæmper et Stik midt i Hjertet. Under
Kampen 1864 lød hans sidste Opraab til Broderfolket
i Digtet »Rejs Jer af Lejet!«:


Goternes Løver, jeg seer Eder springe
ned over Land, 
gnistrende Øje og knejsende Bringe,
flyvende Man!
Vel maa I haste, thi vel maa I vide, 
haardt Eder ramte Historiens Dom, 
om Eders Broder med dødstunget Side
sank, før til Stævnet I kom.


Men Appellen lød for døve Øren, og efter det bedske
Nederlag erkjender Digteren, at Sorgløshedens Tid
for bestandig er forbi (»Tidsdigte«):


Den blide lune Sommerdag, 
da vi drev om i Ro og Mag
og straktes i det høje Græs 
og gantedes paa fulde Læs
og kævledes for Tidsfordriv 
og aad og drak og nød vort Liv: 
da vi sov sødt og drømte smukt 
og troede uden Slæb og Slid
og uden Spild af Kraft og Vid
og uden Ager, vel bered,
og uden Sæd, lagt tidlig ned,
at kunne høste gylden Frugt —
den Dag er nu forbi, forbi;
dens blege Hyrdepoesi
forvandlet til et Sørgespil
af Navn: »Man kan ej, hvad man vil«


Hvad der ængster ham mest er Folkets Holdning:


Ja, følte det endda sin Nød, 
og ængstedes det for sin Død, 
og tog det i sin Skræk saa fast, 
at Krykkestok og Træben brast; 
og zitrede hver Nervetraad, 
og brød det ud i Krampegraad, 
som lettede dets spændte Barm
for Ruelse og Skam og Harm — 
saa var der Haab, saa var der Trøst; 
thi Smertens Sæd bær Frelsens Høst.

Men altfor hastig har det lært 
at bøje sig for Skjæbnens Dom. 
Det er, som om det faldt ej svært 
at støbe Livets Former om; 
som om vi kunde leve godt
af Stumperne, vi fik til Rest, 
naar blot vi blive ved vor Læst; 
som Alt var kun lidt mere smaat 
tilskaaret — og som Syn og Sind 
var med vort Eje skrumpet ind.


Af andre Digte i denne Samling ville vi nævne
»Modersmaalet« (»De sige, at mit Sprog er en
ussel Tiggerkvind«), Mindedigtet om Blicher
(»Hedelærken, den liden Fugl«), Sangen til Hostrup
ved, »Gjenboernes« Jubilæum og Digtet »Til de danske
Kvinder«.

Chr. K. F. Molbech (S. 314-16) udgav 1851 sit lyriske 
Hovedværk, Digtsamlingen »Dæmring«, der vandt ham et 
stort Publikum og grundfæstede hans Navn som en af de 
formsikreste og tankeklareste Digtere i den efter-
oehlenschlägerske Slægt, endnu fuldt ud Romantiker og 
Idealist. Blandt Digtene i denne vidtudbredte Samling 
nævne vi »Stille« med dets advarende Ord til den 
ilfærdigt fremadhigende Tid:

Chr. K. F. Molbech


Du Slægt, der som en Storm i Høst
henover Jorden haster,
men aldrig i dit eget Bryst
til Bunden Loddet kaster;
Du, som vil granske Livet ud,
men glemmer Livets Kilde,
søg dog engang Dig selv og Gud —
vær stille!

Endvidere de skjønne Mindedigte »Ved en Grav« og 
»Oehlenschläger«, Sonnet-Rækken »Madonna«, »Frejas 
Stjerne«, »Ved Solnedgang«, »Alene« (med den tidt 
citerede Omkvædslinie »Men Du maa gaa din dunkle 
Vej alene«), de erotisk-elegiske Digte »Hvad hjælper 
det?«, »Uforglemmelig« og »Fremad«, samt det dermed 
i indre Forbindelse staaende Sjælemaleri »Den 
Ensomme«. Den ypperste Plads blandt Poesierne i 
»Dæmring« tilkommer dog det af H.C. Ørsteds Død 
fremkaldte Digt »Naturaanderne«; her har et
storslaaet Fantasisyn fremmanet og fastholdt et
grandiost Billede af Naturkræfterne i deres Hvile 
dybt i Jordens Moderskjød, hvor Forskeren trænger 
ind og løsner dem fra Tusindseklernes Søvn — en 
Tanke, ligesaa imponerende i sin Totalitet som 
sikkert anvendt paa sine enkelte Trin og 
gjennemført med en malerisk Kraft, hvis Virkning 
sent forflygtiges.

Chr. K. F. Molbechs Haandskrift

(Skrevet til nærværende Værk).

1862 sluttede Molbech sin fortræffelige Oversættelse 
af Dantes »Guddommelige Komedie«, fire Bind, af hvilke 
det ene optages af en udførlig historisk Vejledning til
Digtets rette Forstaaelse; han havde da siden 1853
været Professor i dansk og nordisk Sprog og Litteratur
ved Kiels Universitet, men fordreves fra denne

Stilling ved Krigen 1864. Af de Digte, som saae Lyset
under Molbechs derpaa følgende Ophold i Kjøbenhavn,
vakte fornemlig det i 1864 pseudonymt fremkomne »Til
Fjenden i vor egen Lejr« stor Sensation paa Grund
af dets lidenskabelige Pathos, en Billedstil og en
Indignationens Glød, der røbede den nære Fortrolighed
med Dantes politiske Anathemaer. I nogle Aar var
Molbech knyttet til »Dagbladets« Redaktion og skrev
dels Skuespil- og litterair Kritik, dels en Række
fortrinlig formede ledende Artikler, som altid vakte
stor Opmærksomhed; et Udvalg af dem er samlet under
Titlen »Fra Danaidernes Kar« (1873).

Molbechs samlede poetiske Arbejder udkom 1863 under
Titlen »Digte, lyriske og dramatiske«.

I »Nord og Syd« dømte Goldschmidt (S. 329-40)
gjennem en Aarrække sin Samtids sociale, politiske, 
litteraire og kunstneriske Fænomener, hyppigt i Strid 
med den almindelige Opinion, men altid med en aandfuld 
Opfattelse og en glimrende Fremstillingskunst, der 
endnu den Dag idag gjør Ugeskriftet, trods dets for en 
saa væsenlig Del efemere Indhold, til en højst 
behagelig og paa mange Maader vækkende Læsning. I den 
samme Aarrække blev lidt efter lidt den store Roman 
»Hjemløs« til (sluttet 1857), og den bærer ogsaa 
adskillige Mærker af at være udarbejdet i Løbet af et 
uforholdsmæssig langt Tidsrum: der mangler Egalitet i 
Kompositionen, Vægten lægges stundom vilkaarlig paa 
Skildringer og Betragtninger, der i det givne Øjeblik 
have taget Forfatterens Interesse fangen, men senere 
vise sig ikke at have været afvejede i Forhold til 
Helhedens Økonomi. Som »Hjemløs« nu imidlertid 
foreligger, vil den altid være et højst interessant 
Tidsbillede fra Aarene omkring Halvtreds; særlig et 
nyt politisk Partis Genesis (in casu det 
nationalliberales) har Forfatteren underkastet en 
sikker Analyse og lægger med diskret Satire dets 
typiske Elementer saavelsom deres indbyrdes 
Attraktion blot for Beskuelsen.

Uden at Romanens Navn paa nogen Maade skal 
appliceres paa Goldschmidt, vidner dog just en Del 
af dens Indhold om, hvor ustadig en Fugl han var i 
Hjemmet, og hvor gjerne han skiftede dets Indtryk 
med de fremmede Landes. Efter en alvorlig Sygdom 
rejste han om Vinteren 1858 til Italien, England 
og Frankrig, tog et Par Aar senere atter til London 
for længere Tid og har

overhovedet gjentagne Gange havt kortere eller længere
Ophold i Udlandet, oftest i Italien og England. I et af 
Intermedierne herhjemme udgav han, efterat »Nord og Syd« 
var afsluttet, det politisk-litteraire Ugeblad »Hjemme
og ude«, der 1861 stod paa det saakaldte Danevirke-Program, 
som Baron Blixen dengang forfægtede.

En ganske ny og for hans store Læsekreds højst uventet
Retning bøjede Goldschmidts Produktion ind paa, da han 
1861 udgav den dramatiske Digtning »Rabbi Eliezer«, 
der senere lagdes tilrette for Scenen og opførtes 1869 
under Navet »Rabbien og Ridderen«, et meget interessant 
Skuespil, bygget over et spændende og paa dramatiske 
Situationer frugtbart Sujet og udarbejdet, navnlig for 
den ene Hovedperson, Rabbiens, Vedkommende med den 
fintmærkende Sands for psykologiske Bevægelser, som 
Goldschmidt i en saa fremtrædende Grad er i Besiddelse 
af. Tidligere i samme Saison var Komedien »I den anden 
Verden« bleven opført, et dramatisk Arbejde af en ret 
sælsom Art, idet det saa at sige uden fremskridende 
Handling lader en minutieus pathologisk Analyse udmunde 
i etExperiment, der ligger det Farceagtige foruroligende
nær; en sikker Karaktertegning, en aandfuld og vittig
Dialog, fuld af de fineste Iagttagelser, bødede paa
Scenegangens svigtende Interesse, men kunde ikke naa
en saa massiv Virkning, at et stort Publikum i længere
Tid kunde fængsles af Stykket. 1867 var »En Skavank«
gaaet over Scenen og havde oplevet et anseligt Antal
Forestillinger; en ethisk alvorlig Tanke, udsprungen
af Goldschmidts Totalbetragtning af Retfærdigheden og 
Lovmæssigheden i Livet, er her udformet til en
dramatisk Digtning, som dog endnu savner den rette
dramatiske Bevægelighed, men til Gjengjæld besidder
en Fylde af træffende Indfald og skarpt pointerede
Repliker. Den 1862 udkomne dramatiske Skildring
»Svedenborgs Ungdom« var ikke bestemt for Scenen.

Efter sin Hjemkomst fra Rom 1864 vendte Goldschmidt sig
overhovedet udelukkende mod den poetiske Produktion og 
Folkelivsskildringen, læggende Politik og Kritik paa 
Hylden. Et fyldigt Forfatterskab blev Frugten af denne 
paa et snevrere Omraade koncentrerede Energi. 1863—65 
udkom saaledes tre Bind »Fortællinger og Skildringer«, 
1865 »Dagbog fra en Rejse paa Vestkysten af Vendsyssel 
og Thy«, 1866 »En Hederejse i Viborg-Egnen« og 
Fortællingen »Arvingen«, 1867

»Kjærlighedshistorier fra mange Lande«, »En Roman 
i Breve« (anden Udg. af de tidligere udkomne »Breve 
fra Koleratiden«) samt Fortællingerne »Den 
Vægelsindede paa Graahede« og »Ravnen«, 1868—69 
»Smaa Fortællinger« (»Maser«, »Den flyvende Post«, 
»Hævnen«, »Bjergtagen« I. og II., »I en Postvogn«, 
»Ekko'et«), 1873 »Avromche Nattergal«.

M. Goldsmith.

Saa at sige hele denne poetiske Produktion staaer i
en bestemt Ides Tjeneste, ikke saaledes at forstaa,
at den er i Afhængighedsforhold til en Tendens, men
saaledes at et ejendommeligt Livssyn gj ennemtrænger
den, gjenkjendeligt i den fordringsløse Skizze som i 
den bredt udførte Komposition, og tillige bliver af 
Betydning for Fremstillingsmaaden. Idet det nemlig 
overalt er den psykologiske Bevægelse, der fortrinsvis 
interesserer Goldschmidt, og idet han forfølger denne 
ind i dens inderste Lønkammer, eftersporer dens næsten 
umærkelige Udspring og følger den under dens stille 
Væxt, bliver det hans Opgave at udvikle sin Stil til 
et i yderste Grad fintmærkende Redskab for Tanken; 
herfra hidrøre hans betænksomme Reservationer, hans 
omhyggelige Modifikationer af det sproglige Udtryk, 
hans hele dæmpede Farvegivning, over hvilken der hviler 
et anelsesfuldt Halvlys — en Stil, hvis Charme 
Hurtiglæseren ikke har nogen Anelse om, fordi den først 
og fremmest fordrer Agtpaagivenhed og Hengivelse. I 
denne paa det Nøjeste udarbejdede Form behandler 
Goldschmidt med Forkjærlighed Emner, bag hvis udvortes 
Begivenheder en usynlig Verden væver sin Baggrund af 
forklarende Billeder og Rørelser; imellem

de faststaaende Kjendsgjerninger opsøger han det
fine Spind af Tanker, Følelser og Stemninger, der
forbinder dem indbyrdes, leder fra den ene til den
anden. Og hvad dette Sammenhæng skal godtgjøre for
ham, er den i dybeste Forstand sædelige Ide om den
ærefrygtindgydende Orden i Tilværelsen, ifølge hvilken
i den aandelige som i den materielle Verden intet
Atom forsvinder eller gaaer tilspilde, men virker til
Tid og Sted efter sit Væsen. Allerede i Goldschmidts
tidligste Arbejder gryer denne Livsanskuelse frem,
og i sin Afhandling om Nemesis (anden Del af »Livs
Erindringer og Resultater«, 1877) har han formet
den som Theori og forsøgt dens videnskabelige
Paavisning som Livslære allerede i den ældste Kultur
(Ægypterne). Forudsætningen for Tilegnelsen af denne
Lære er Troen paa »Guds Tilværelse og Ordenen«, om 
end denne Tro paa Gud bliver en anden Slags Tro end 
den bibelske: »den har paa Grund af Ens Fødsel og 
Opdragelse en Stemning i sig, hvori noget Bibelsk 
uundgaaelig og berettiget klinger; men den er tillige 
og væsenlig en Erkjendelse, der støtter sig paa 
Raisonnement og Videnskab . . . Det er nu sandt, at 
den Gud, man ved et saadant Tankegreb eller en saadan 
Reflexion faaer Syn paa, kan være vag og upersonlig 
nok, ligesaa vag som selve Ordet »Gud« er sproglig 
taget. Sandheden er, at man kun ved sin egen indre 
Væxt faaer Magt til at give det dets Betydning, og at 
man ikke griber Guds Personlighed uden i sin egen 
Personligheds Løftelse eller Extase. Alle, der anse 
en saadan Extase for unaturlig — medens den turde være 
den menneskelige Naturs Kulmination — maa overlegent 
trække paa Skuldrene derad«. Med Hensyn til »Ordenen« 
hedder det derpaa: »Selv de, der have den mest 
orthodoxe Tro paa Gud og Almagten, erkjende dog i 
Regelen, at der gives en Orden: at der i Tilværelsen 
er noget Lovmæssigt, som til en vis Grad udelukker 
Vilkaarlighed. De ville nok bevare Vilkaarligheden som 
mulig, men maa dog mer eller mindre klart tænke sig
den som hindret. Om man vil sige, at Ordenen er 
Almagtens modus vivendi, en af Almagten selv sat Regel 
for dens Færd og Samliv  med Verden, eller man vil 
bruge andre Formler for dette i sig selv Ufattelige og 
Uransagelige, saa er der for vor Bevidsthed en Orden, 
i det Astronomiske og Fysiske saavelsom i det Moralske, 
en Orden, der er saa skjøn og streng, at selve Fornuften 
kan komme i Extase derover . . . Men overfor denne Orden,

M. Goldschmidts Haandskrift.
der er saa mægtig, saa altomfattende og ustandselig
syslende, og hvis Væsen og Virken saa bestemt svarer
til en Sands i os, tør man vel vove den Sætning:
at Mennesket er til for at erkjende Ordenen og
bringe sig i Orden«. Hvad Goldschmidt sammenfatter
under Begrebet Nemesis er »Menneskeslægtens tidlige
Forestilling om Verden som en skjøn Indretning, om
Livet som paalideligt, strengt og majestætisk. Nemesis
er den alvorsfulde Orden, hvorefter Alt bevæger sig,
eller endnu nærmere betegnet: Nemesis er Livet i denne
Orden, Nemesis er, som vi ville finde det udtrykt i et
Billede: den hellige Aande i Tilværelsen. Men Nemesis
er Mere. Hvad det med Hensyn til Opfattelsen væsenlig
kommer an paa, er den menneskelige Bevidsthed. Nemesis
er vel, saavidt vor Tankemagt rækker og for os viser
sig sand, et Almindeligt, Universelt, men kommer
dog først til sin Afslutning og sande Betydning i
Mennesket, i den Enkelte, saa at der altid maa gjøres
Appel til den Enkelte. Ingen forstaaer Nemesis blot
ved at se ud omkring sig - skjøndt Nemesis er der,
virkende uafladelig og overalt - og navnlig er Ingen
sikker paa at gribe Nemesis i Gjerningen ved at
pege paa denne eller hin formentlige Synder og hans
formentlige Lykke eller Straf. Først og fornemlig
maa man bruge den Viden, som man, naar man vil, om
end mer eller mindre tydelig, kan have om sig selv
og sine inderste Forhold, sine Følelser, Tanker, Ord,
Handlinger og deres Tilbageslag. Nemesis betegner da
det fine og omfattende Retsforhold, hvori Mennesket
føler sig staaende til den naturlige Magi, som Livet
er. Det er magisk og dog saa naturligt, at man ikke
har givet sig selv Livet og dets Betingelser og dog i
saa høj Grad er ansvarlig derfor, vil være det og deri
finder sin Herlighed og sin Kval - at man er stillet
i Tilværelsen som et uroligt Væsen, der frembringer
Uorden og samtidig har det som Opgave i sig at
erkjende Ordenen og bringe sig i Orden og udenfor
sig mærker Noget, der baade er Orden og kalder til
Orden - at Alt dette vel er Individets ensomme Sag,
men dog tillige et Fællesanliggende, at Samtlige leve
og færdes i Solidaritet, ja in solidum, som det hedder
i Retssproget; de skulle svare til Livet En for Alle
og Alle for En. Og dette er ikke et drømt eller digtet
Ideal, som man pynter sig med og kan gaa paa Akkord
med, men selve Loven: at eftertragte dens Opfyldelse
er Livets Lykke, at bryde den dets Ulyksalighed, og 
Tidernes Fremskridt er, at denne Viden udbredes og 
styrkes«.

Idet Goldschmidts Forfatterskab hviler paa denne
Betragtning af Tilværelsen som den strenge og
skjønne Ordens Rige, bliver dets Særkjende, naar det
skal fremstille Menneskelivet indenfor dette Riges
Grændser, dels en saavidt muligt rationelt gjennemført
psykologisk Indtrængen, dels, hvor denne slipper, en
anelsesfuld Antydning af den skjulte, men i Kraft af
Ordensloven tilstedeværende Forbindelse. Han bliver en
Romantiker af en egen moderne Art, thi bag Fænomenet
søger han bestandig Aanden, men Fænomenet selv er
ikke et digterisk drømt, men en i det virkelige,
samtidige Liv hjemmehørende Realitet, kun at denne
ofte udstyres med det Mystiske, som Racepaavirkning,
Familietradition, en eventyrlig Forudbestemthed, et
ubrydeligt Sammenhæng med forud givne Forhold eller
Forventninger kan indeholde; gjennem dette Romantiske
bryder saa atter det klart Forstandsmæssige frem,
saa der dannes en Helhed, som griber og fængsler paa
særegen Maade.

Krigsaarene 1848-50 satte, som allerede bemærket i
Indledningen, saare sparsomme Mærker i vor klassiske
Poesi; nærmest kun de Digtere, der, som Grundtvig og
Ploug, ogsaa paa anden Maade stod Folkebevægelsen
nær, besang Hærens Daad, og den egenlige Nationalsang
fra hine Dage, den, der i et Nu erobrede det hele
Folks Sind ved at give dets Følelse dens jevneste og
sandeste Udtryk, skyldtes ingen Digter af Faget og
Lauget, men en Lægmand i Poesien, der til daglig havde en 
hel anden Dont at røgte, om hans medfødte Sanglyst og 
Sangevne end nu og da brød frem i fordringsløse, men derfor 
ikke mindre fortræffelige Viser. PETER CHR. FR. FABER 
(f. den. 7. Oktr. 1810, d. som Telegrafdirekteur den 25. 
April 1877) havde taget Examen i anvendt Naturvidenskab 
ved den polytekniske Læreanstalt og var dens Inspekteur og
Sekretair, da han i April 1848 skrev »Den tapre Landsoldat« 
til en af EMIL HORNEMANN komponeret Marschmelodi. Det er en 
Krigssang af en ganske egen Art, forskjellig fra vistnok 
alle andre: uden tyrtæisk Pathos, uden krigerske Attributer,
uden Paakaldelse af hævnende Magter eller begejstret Appel 
til en blussende
Fædrelandsfølelse -- en paalidelig Gjengivelse af
Bondesoldatens jevne Tanker ved at skulle forlade Hjem
og Gaard just midt i Pløjetiden for paa Kongens Bud
at jage Tydskerne ud af Landet; hvor Stemningen hæver
sig højest, i den fjerde Strofe om Dannebrog, er
dens Udtryk endnu dæmpet og stilfærdigt som selve
Menigmands Tale. Men just derfor er den danske
Landsoldat fra 48 og Fabers Vise om ham voxede sammen
til een Skikkelse i den almindelige Bevidsthed, en
sand og ædruelig Personifikation af et Folk, der i
Farens Stund gjorde sin Pligt uden Bravader og uden
at sætte højtravende Deklamationer i sit naturlige
gode Lunes Sted.

Under et glad Studenterliv og et godt Kameratskab paa 
Borchs Kollegium havde Faber i en snevrere Kreds
vundet Ry  som en jovial Visedigter (bl. A. som 
Medophavsmand til den bekjendte Tivolivise »Og dersom 
Du morer Dig daa'lig«) og endnu mere som Forfatter af 
den burleske Farce »Stegekjælderen eller den fine 
Verden« (udg. 1884 med oplysende Anmærkninger af OSCAR 
ARLAUD), hvis kaade Satire over kjøbenhavnske Tilstande 
i Fyrrerne har moret et latterlystent Publikum en hel
Menneskealder ud over
det Tidsrum, som sædvanlig begrændser den parodierende
Digtnings Virkekraft. Fra Krigens Tid stammer
Sangcyklen »Den sidste Aften«, den fortræffelige
Vise om »De danske Kanoner» og Fædrelandssangen »Lad 
En og Anden have Ret«. Senere i Aarenes Løb, naar 
Lejligheden bankede paa Fabers Dør, faldt der mangen 
en ypperlig Vise af trods Embedstravlheden, joviale 
som Sangeren selv, fulde af hyggelig Glæde og rige paa 
de pudsigste Indfald. Et Udvalg af dem er udgivet af 
hans Søn VILLIAM FABER som »Viser og Vers« (1877); vi 
minde om »Afskedskvadet til den gamle Branduniform», 
Drikkevisen »Jeg brød mig kun lidet om Botanik«, 
Sangene om »Den glade Svend«, »Ved Kagen«, 
»Julestemning« (med den bekjendte Strofe »Juleaften, 
o hvor er Du sød«), »Juletræet« (»Højt fra Træets 
grønne Top»), »Børnebalviserne« og Tvillinge-
Konfirmationsvisen »Fra Vesterbro«.

Sangen for Flaaden (»Holmens faste Stok«) blev i 1848 
skreven af ADOLPH FR. V. D. RECKE (17. Maj 1820 - 6. 
Decbr. 1867), en ualmindelig let, men ogsaa noget 
flygtigt producerende Viseforfatter, der i det 
dramatiske Samarbejde med Chievitz (S. 342-44) og i 
sine mangfoldige Theater-Oversættelser og 
Bearbejdelser har nedlagt en Uendelighed af musikalsk 
flydende Koupletter, af hvilke mange endnu have 
bevaret deres Folkeyndest. Af Reckes Krigssange kunne 
fremdeles nævnes hans »Sømandshilsen« («Gutter 
ombord!«), »Krigen derovre» (»Det var ved Paasketide«), 
»Soldatens Sang om Generalerne«, »Landsoldatens 
Hjemkomst«. Et eget Greb havde han paa Efterligningen 
af Gadevisen, og mange af disse humoristisk-naive 
Pasticher fløj i sin Tid Landet rundt (»Rullen gaa«, 
»Pjaltenborgs Brand«, »Hertugen af Choiseul Praslin«); 
almenbekjendt er ogsaa Sangen »I Høsten« (»Marken er 
mejet og Høet er høstet«). Reckes »Viser« udkom 1868, 
indledede med en karakteriserende Fortale.

Et Par Digtere, hvis Poesi, sparsomt spredt over
et langt Tidsrum, nærmest har hjemme i Fyrrerne
eller ialtfald har sit Udspring der, om ikke endnu
tidligere, udgav først i den her
behandlede Periode saadanne Samlinger af deres Digte,
at der vaktes almindelig Opmærksomhed for deres hidtil
kun lidet paaagtede Produktion. Vi mene BØDTCHER og
KAALUND, der saaledes først efter 1850 indtage deres
anerkjendte Plads i Litteraturen.

LUDVIG ADOLPH BØDTCHER, født i Kbhvn. den 22. April 1793, 
delte sit æsthetiserende Ungdomsliv mellem Dilettantkomedie 
og anden, helst musikalsk Selskabelighed, nogen poetisk 
Sysselsættelse og en Smule dramaturgisk Kritik. Udstyret 
med en lille Fædrenearv, af hvilken hans beskedne 
Fornødenheder passelig lod sig  bestride, rejste han 1824 
til Rom, hvor han groede fast i elleve Aar, fordybende
sig  med  stille, men intensiv Nyden i Byens Kunstminder 
og Folkeliv, i Omegnens Naturskjønhed og ikke mindst i 
Samkvemmet med det internationale Kunstnersamfund, som 
husedes der. Midtpunktet for dette var Thorvaldsen, til 
hvem Bødtcher kom til at staa i et meget fortroligt 
Forhold; hans fine Takt og ihærdige Iver skyldes det, 
at vor store Landsmands kunstneriske Efterladenskab 
sikredes hans Fødeby. Efter Tilbagekomsten med Fregatten
»Bellona«, som 1835 hjemførte en Del af Thorvaldsens 
Arbejder, blev Bødtcher uafbrudt boende i Kjøbenhavn 
lige til sin Død den 1. Oktbr. 1874, Størstedelen af 
dette lange Tidsrum endog i en og samme Lejlighed i 
den højst prosaiske Sværtegade i Hjertet af den gamle By. 
Paa hans Væg hang Guitarren, paa hans Bord perlede ved
kjært Besøg en ædel Drue i Glassene, og til daglig
Omgang havde han en udvalgt Samling af snurrige
Patroner, hvis Egenheder var ham en Kilde til uskyldig 
Morskab. Medens Decennium gik efter Decennium med 
Revolutioner og Krige, skiftende Livstanker og
stridende Samfundssystemer, sad Bødtcher i sin
tilrøgede Stue i den lille kjøbenhavnske Gade og lod
LUDVIG BØDTCHERS PAS

for hans Ophold i Neapel fra Februar til Maj 1825.

(Originalen tilhører Forfatteren S. Bauditz.)
Signalementet lyder: Alder 20 Aar. Rank Skikkelse. Blond Haar. Brune Øjne.
Langt Syn. Regelmæssig Hage. Lys Hudfarve. Ingen særlige Kjendemærker.
komtemplativt Billederne drage sig forbi, hyldende samme
Theori som den Filosof, han har sunget om:

Der er en Gjæring, siger man, i Tiden. 
Maaske! men se, min Vin blev sjelden sur, 
naar Flasken altid kjønt blev lagt paa Siden - 
Sligt applicerer jeg paa min Natur!

Det var ikke Indifferentismens Ro, der gav Bødtcher
hans Ligevægt i Sindet, det var den Ballast af Minder,
han havde inde, de fleste lyse, lette og skjønne,
et enkelt, om en ved Døden bristet Kjærlighedslykke,
sorgfuldt og tungt, men af de mange Aars Dulmekraft
forvandlet til et mildt Vemod; det var hans rige Glæde
over Naturens uforgængelige Skjønhed, der lod ham
betragte Menneskenes Kampe som Skyggen af forbifarende
Skyer, det var hans Sands for den store Kunsts
Harmoni, der hjalp ham til at overhøre Øjeblikkets
disharmoniske Røster. Hvad der selvfølgelig gjorde ham
det lettere at hævde det tilbagetrukne Standpunkt, var
hans med en viis Økonomi sikrede sociale Uafhængighed,
der fritog ham for Arbejde i Dagens Tjeneste. »Jeg
regner mig blandt de rigeste Magnater,« sagde
han engang, »thi jeg bruger, hvad jeg vil, og jeg
har mere, end jeg bruger.« Men Sagen var, at hans
Tilfredshed bestod i Livets smaa Nydelser. Han besad
den sande Epikuræismes Hemmelighed; han higede ikke
efter at sætte Tænderne i den saftige
Frugt, men frydede sig forud ved dens Form og
Farve og Duft, og nøjedes ofte med denne Glæde alene.

Som Bødtchers Personlighed saaledes var: harmonisk
i sin Livsbetragtning, mild i sin Dom, paa rette
Maade kræsen i sin Nydelse, uden Begejstring for
det Overspændte eller Sære som uden Sands for
den Fordybelse, der vil søge Fænomenernes Bund,
saaledes er ogsaa hans formskjønne, ved Følelsens
beherskede Varme og Fantasiens plastiske Klarhed
tiltalende Digtning. Det første Helhedsblik paa den
fik Læseverdenen ved de i 1856 samlede »Digte, ældre
og nyere« (4. forøgede Udg. 1878 med en biografisk
Pennetegning af KR. ARENTZEN), og paa dette Tidspunkt,
da vor lyriske Poesi begyndte at gange paa Held,
var Glæden over dem saa stor som over et helt nyt
litterairt Fund. Som Indtryk fra Bødtchers Romertid
finde vi her det i Form og Tanke lige fuldendte Digt
»Mødet med Bacchus«, der har samme Plads og Rang i
vor Litteratur som et af Thorvaldsens modern-antike
Amorin-Basrelieffer i vor Billedhuggerkunst: En tidlig
Morgenstund forlader Digteren »Frascatis friske Haver«
og tager Vejen ad Monte Porcia til, ridende paa sit
Æsel, der »gaaer og søger i Vejens brune Sand«.

Da hjalp det mig at føre
et Par Kastagnetter,
som tidt i muntre Nætter
mig fryded ved sin Klang,
hen til hans lange Øre
og rasle ham i Gang - - -

Og Æslet gik indviet 
i mine glade Drømme, 
jeg brugte ingen Tømme, 
det spejded Vejen snildt 
og holdt ved Osteriet, 
hvor Grenen hang som Skilt.

Bag dets Mur er der liflig Svale for Morgensolen;
en klippedyb Cisterne sænker sig midt i Hallen, og
om den støjer en munter Sværm af italienske Landfolk,
alle raabende paa Vin.

Men ved min Side strakte 
en Yngling sig paa Bænken
i rolig Eftertænken 
og med et Drømmesmil, 
som dunkle Minder vakte 
om Kunstens Oldtidsstil.

Sandalen, som omgjorded 
hans Fod, var zirlig knyttet,
en Arm hans Hoved støtted, 
den anden med sit Glas
laa nøgen henad Bordet, 
som støbt af Phidias.

Digteren nyder sin Vin som  en  Kjender af de
landlige Osteriers Drueskatte:

Jeg gød de køle Strømme 
i Bægeret med Duften, 
holdt dem som Lyn i Luften 
imod den blanke Dag - 
saa lod jeg ned dem svømme 
i lange gyldne Drag.

Og da jeg Øjet sænked, 
traf mig hin Ynglings Blikke -
nej, Midnat ejer ikke 
saa stærkt et Stjernespil,
mit Øje hang som lænket 
til denne muntre Ild!

Den klassisk-skjønne Yngling seer lidt spottende paa
Digterens Extase over den herlige Vin og antyder,
at han kjender en noget bedre Drue. For at prøve
denne begive de sig paa Vej til hans Bolig, »en
Oldtidsrest af Stene«, hvortil en rusten Dør i Muren
aabner Adgang. En mørk Trappe fører ned til en Hal,
som, pludselig festlig belyst, viser sig at rumme
»syv kunstigskaarne Fade med Løvværk og med Blade«,
hvilende som fangne Kræfter i et Trylleblund.

Og Hæverten den blanke 
sank hurtig som Vampyren 
ved Haandens lette Styren 
ned i det skjulte Hav 
og suged fra en Ranke 
en lille Drue af.

Den farved netop Bunden 
med en undselig Rødme 
og minded ved sin Sødme 
om Elskovs første Kys - 
ak! Prisen var alt vunden, 
hvorom vi stredes nys.

Det andet og det tredie Fad prøves med en Virkning,
beskreven i kjække og farveblussende Billeder;
opildnet af Digterens Lovprisning af »Gud Bacchus i 
det Høje«, overspringer den gjæstfri Yngling nogle 
Numre i Rækken og skrider til »det syvende og sidste«:

Han sænkede Pokalen - 
der kom en Ildkaskade, 
en Brusen som i Blade, 
og saa en Duft af Vin, 
der fyldte Klippesalen 
med Roser og Jasmin.

Og skumme lod han Straalen, 
til Funkerne de hvide
brast som en Pyramide 
hen over Bægrets Bo; 
da rakte han mig Skaalen 
blot med et »Eccolo!«

Jeg drak, mens Øjet stirred 
bag Gnister og bag Dampe - 
det var en magisk Lampe, 
et mystisk Perleslør,
hvori jeg saae forvirret, 
men skjønnere end før.

Mig var det, som Kolonner 
fra Gulvet steg med Bulder
og skød sin Marmorskulder 
ind under Kuplens Last,
og Efeu hang Festonner 
paa Murens Alabast.

En sælsom Taage var der! 
Med Et de muntre Fade
forsvandt fra deres Stade - 
og alvorsfuldt der laa
syv gule Leoparder, 
med Labben krydset skraa.

Da skued jeg bedøvet
til Ynglingen med Smilet -
han stolt paa Thyrsus hviled,
hans Blikke vakte Gys -
jeg tumlede i Støvet
og stammed »Dionys«. - -
Ja - det er selve Vinguden, Digteren er Gjæst hos -
det maa han da tro, skjøndt han vaagner liggende ved
Aftentide i Skoven paa Vejen til sit Hjem - »og dorsk
med lange Øren stod Æslet ved min Side«.

Op foer jeg fra mit Leje 
med panisk Skræk i Sjælen;
mit Æsel følte Hælen 
og brugte sine Sko, 
mens paa de dunkle Veje 
det hviskede og lo.

Først ved Frascatis Have
holdt Kogleriet inde,
blev til en Drøm, et Minde,
en Gaade, mere sød
end mangen anden Gave,
Hesperien mig bød.

Blandt de andre over italienske Motiver skrevne Digte
maa nævnes »Aften ved Ariccia«, »Nemi«, »Morgen i Nemi«, 
»Gjenkomst til Nemi« med de levende Folkelivsbilleder:

Hvor er Maria? er hun inde? -
Ak ti! jeg seer det Hele alt!
Der staaer den Lille jo og græder,
den arme Smaa
har alt sin Sørgekjole paa
af Moders gamle brune Klæder!
Maria død! Hun var mig kjær -
jeg hørte gjerne hendes Stemme,
naar aarle hun ved Morgenskær
paa Klippen syslede herhjemme,
fik møjsomt Hønsene forenet,
bar travlt og kjærligt Føden frem,
men holdt med Kosten borte dem,
der ikke bar den røde Lap om Benet,  -
Nu er dit lille Dagværk endt!
Du er hos ham, som kalder Alle sammen,
hvis Miskundhed har ingen Forskjel kjendt
og holder Ingen borte - Amen!  - -

Teresina! seer jeg ret? 
O Forvandling uden Lige! 
Ikkun Psyche saa kan stige 
fra sin dunkle Larves Net! 
Nys en Knop i Gaaders Rige 
slutted Du dit Blomster tæt - 
Gaaden blev - en yndig Pige!
Skjul ej skamfuld Øjets Glands, 
aabn mig dine smukke Hænder! 
Se, Teresa! Paven sender 
Dig fra Rom en Rosenkrands! 
Hulde Smil! Hun seer fornøjet 
og taknemlig mig i Øjet, 
rødmer lidt og trykker Gaven
til sin friske Rosenmund! 
Gid jeg var den skjulte Grund! 
Ak, men nej, det gjælder Paven!

Hvilken Spalte hist i Muren! 
Her har været Jordskjælv nys? 
Se, man skimter Dagens Lys 
ængstende igjennem Furen! 
Ja Du leer, Du muntre Blod, 
nu da tryg sig Himlen hvælver, 
men hvor er dit Pigemod, 
naar den hele Klippe skjælver? 
»Ak, Madonna nok beskjærmer 
naaderig vort lille Hus, 
og naar Faren ret sig nærmer, 
hjælper Sanct Emidius.« 
Faste Tro, som aldrig slipper, 
og som dybt fra Hjertets Vraa 
ej alene flytter Klipper,
men faaer Klipper til at staa!

I »Piazza Barberina« (hvor Bødtcher boede skraas
overfor Thorvaldsens Atelier) tegnes der et Billede
af Mesteren, som han stod og gik:
Han kommer fra sit tause Kunstnerhjem, 
hvor tidligt alt hans Genius har været, 
og i hans Haand er endnu lidt af Leret, 
som travlt han krammer, altsom han gaaer frem.
En høj og mandig Væxt, og dog saa blød. 
Og hvilken Pande, fuld af Aand og Tanke! 
Og Haaret, vægtigt som en lille Manke, 
der vifter Kindens endnu friske Glød -
den lette, jevne Morgenfrakke,
som strax beretter hist og her,
at den kom Gipset lidt for nær -
en Hat, som bred mod Solen værner,
og Kravens renlig hvide Skær,
er al den Stads, hvormed han ta'r tiltakke,
og kunde dog, var Lysten dertil vendt,
bedække Brystet som et Firmament
med lutter Kors og blanke Stjerner!

Antike Motiver ere behandlede i de større Digte
»Mundus og Paulina« og »Athenodorus«. Et andet 
omfangsrigt Digt »Fuglen« udfolder derimod sin
Fortælling paa en hjemlig Scene, og det er dansk
Natur, der har inspireret Digtene »Fredensborg«,
»I Foraaret« (med den prægtige Strofe: »Nu gløder i
Rosen Eros sin Pil«) og det ved sin fuldendte metriske
Bygning ikke mindre end ved sin karske Stemning
herlige »Høstminde«. Aaret efter Bødtchers Død
udkom som et Efterslæt af hans Poesi et lille Hefte
»Sidste Digte« (udg. af T. SMIT). Hans Biografi er
skreven af A. SCHUMACHER 1875 (»L. B., et Digterliv«)
og en Karakteristik af hans Digtning optagen i
G. BRANDES' »Danske Digtere«, 1877.

HANS VILHELM KAALUND var ligesom Bødtcher et
Kjøbenhavnsbarn, født den 23. Juni 1818, men
tumlede sig sin Barndom igjennem »paa Grændsen
mellem Stad og Land«, dels ledsagende sin Fader,
der var Toldbetjent, paa hans forskjellige Poster paa
Volden, de lukkede Bastioner og Skibsværfterne, dels
i Besøg hos Bedstefaderen bag en af Søerne og senere
ligeoverfor Assistenskirkegaard; den Friluftsaand og
Naturfortrolighed, som præger Kaalunds ejendommeligste
Digtning, lagde dette friske Barndomsliv en tidlig
Grund til:

Paa Grændsen mellem Stad og Land, 
der saae jeg Livets første Vaar, 
der stod mit Hjem ved Søens Rand, 
hvor nu de høje Huse staaer.

Da var der mere fri Natur 
og ingen Gader, ingen Gas. 
Bag Haven ved det gamle Skur, 
der havde jeg min Legeplads.

Der satte jeg min Drage op, 
der sendte jeg min Boldt mod Sky 
og saae den fjerne Kirketop 
i Taagen af den store By.

Saamangen dejlig Sommerkveld 
jeg lytted der som lille Dreng, 
naar Hornet blæste til Appel - 
da var det Tid at gaa i Seng.
Og Stadens Larm og Landets Ro, 
hvor greb de mig og trængte ind 
og prægede sig begge to 
i Dybet af mit Barnesind!

Derinde Livets vilde Hast 
i trange Gaders tunge Luft,
og her - i fredelig Kontrast - 
de landlig stille Havers Duft!

Da Kaalund som ganske ungt Menneske kom til at arbejde
i Billedhugger Freunds Atelier, for at uddanne sig til 
Kunstner, optog det frie Liv under aaben Himmel, paa 
Aalestangeri eller Vildandejagt i Kallebodstrand, paa 
Sejltoure i Sundet, ikke stort mindre Tid end 
Atelierarbejdet, og da han senere besøgte Kunstakademiet, 
for efter Freunds Raad at prøve sin Lykke som Maler, var 
han ogsaa her daglig sammen med megen frejdig Ungdom. 
1838 kom Thorvaldsen til Danmark, og Kaalund, der 
tidligere kun havde digtet et Par Lejlighedssange, skrev 
en Velkomsthilsen til ham, som vakte
nogen Opmærksomhed og gav ham Lyst til atter at skifte
Kunstart. 1840 udgav han det af Oehlenschläger stærkt
paavirkede nordiske Epos »Kong Haldan den Stærke« og 
en Digterkongen tilegnet Digtsamling (indeholdende
bl. A. Digtet ved Frederik VI.s Død »En Sfinx med
Fingren paa sin Mund«, og den kjønne Idyl »Konen
ved Ledet i Frederiksdal«). Med saa lidenskabelig
Hengivelse i Opgaverne kastede han sig over alskens
forskjelligartet Produktion, at hans Nervesystem tog
Skade og han maatte indlægges paa et Hospital, i lang
Tid svævende mellem Liv og Død. Efter sin Helbredelse
søgte han at frigjøre sig for den overmægtige
oehlenschlägerske Paavirkning ved at slaa ind i en
for hans umiddelbare Natur aldeles fremmed Retning,
den spekulative Digtning, hvis lidet fuldbaarne Foster
blev det allegoriske Heltedigt »Valkyrien Gøndul«,
1842. Efter dette Fejlgreb gjenfandt Kaalund i sin
Kjærlighed til Naturen og sin trods al fantastisk
Flagren usvækkede Sands for Livets Virkelighed de
Karaktertræk, der maatte træde frem i hans Digtning,
om den skulde faae noget selvstændigt Præg. Ved en
kongelig Understøttelse blev han foreløbig hjulpen ud
over Tilværelsens nærmeste Krav, og Frugten af hans
Arbejde - om Sommeren i det idyllisk-yndige Farum -
blev synlig 1844, da han udgav »Fabler og blandede
Digte« samt de med Lundbyes Billeder illustrerede
»Fabler for Børn» (4. Udg. 1884).

Der er Efteraarsstemning i Digtsamlingens lyriske
Del; Eftersommeren har givet Naturbesyngelsen dens
fleste Motiver. Men det er ikke Resignationen eller
Fortvivlelsen over Skjønhedens Undergang, som har
Overvægten i denne det heldende Aars Lyrik, det er
tvertimod Følelsen af friskere og stærkere Kræfters
Væxt ved Beskuelsen af den brogede Farvepragt i den
klare og styrkende Luft, det er den urokkelige Tro paa
et nyt Sommerliv bag Vinterdøden, som sætter Digterens
Tanker i Bevægelse. Han synger i »Eftersommeren«
om den græsrige Slette ved Strandens Næs, hvorfra
han kaster Blikket ud over Landskabet:

Efteraarstiden nu kommer; 
Svalerne samle sig. 
Nordiske heldende Sommer, 
o hvor fortryller Du mig!

Snarlig Du Afsked vil tage; 
Skoven er dunkelgrøn;
end dine yndigste Dage 
fryder dog Sletternes Søn.
Vinden fra Havet mig køler; 
medens jeg ungdomsfro
sidder ved Stranden, jeg føler 
Sjælens forklarede Ro,

Længe Du gjæsted mig ikke, 
o Du min Genius! 
Ilden i Sangerens Blikke 
brændte som hektiske Blus.

Nu, paa de susende Høje, 
frisk som en Nordenvind 
seer Du igjen i mit Øje 
stille og ophøjet ind.

Herlig jeg skuer Dig atter! 
Mildt Du bebrejder mig,
at jeg med letsindig Latter 
glemte for Vrimmelen Dig.

Hjertet i Ungdommens Alder 
fristes af daarlig Lyst;
tilgiv, min Engel! jeg falder 
angrende jo til dit Bryst.

Ikke kan Hjorten den vilde 
kvæges ved Skovens Væld,
som ved din svulmende Kilde 
styrkes og læskes min Sjæl.

Atter i Digtet »Friskt Vejr« med dets maleriske Landskabsstaffage 
er det den evige Moder, Naturen, der hyldes:

O herlige Stund !
Jeg er ung, jeg er glad, jeg er sund;
Sværmerens sygnende Fagter
dybt jeg foragter.
Ikke med Verden i Strid
fejg for min Broder
flygter jeg hid;
jeg kun søger Naturen, min Moder.

Bruser hun vild,
eller smiler hun blomstrende mild,
mig hun paa Eng og paa Hede
volder kun Glæde,
aabner for Storhed mit Bryst,
at jeg maa smile
ad Livets Dyst
og længes i Striden at ile!

I det fortrinlige Digt »Følelser ved Efteraaret«
(i den senere Samling kaldet »I Efteraaret«),
hvis mangfoldige Iagttagelser af Naturlivets
Indslumren røbe det fineste Blik for Smaatrækkene
i det store Hele, hengiver Digteren sig til sine glade 
Sommerminder og maler Egnen, som den da stod i sin 
Fylde og Rigdom, en farverig Modsætning til det graa 
November-Øde, Men Sammenligningen afføder intet Mismod; 
trindt om sig seer han Forkrænkelighedens Tegn -

dog, jeg er ung, og midt i Efteraaret 
jeg bærer Livets Foraar i mit Hjerte. 
Tys, atter sukker dybt det i Naturen! 
Den drysser visne Blade om min Tinding, 
ret som den vilde sige: Daare, der - 
der har Du Krandsen til al jordisk Lyst! 
Vel! jeg vil gribe den og slynge ind 
de visne Blade mellem Haabets Roser 
og vie mig i Livets friske Morgen
til Savn, til Alvor og til Vemod ind! 
Der faldt et Æble ned foran min Fod, 
en Gravensten, forglemt af Gartneren. 
Du skjønne modne Frugt, o hvor forfrisker
Du i den visnende Natur mit Syn! 
Derinde rasle dine modne Kjærner 
og gjemme Livets evig unge Spire. 
O maatte jeg, naar og min Høst er kommen, 
se Frugten af mit Liv saa skjøn som Du!

For Alt, hvad der er forvendt og forslidt i
Verden, ejer Naturen Helsebod:
Naar Du er træt, naar Du er kjed 
af Verden og dens Smaalighed,
da skynd Dig fra den trange Mur 
ud i Guds mægtige Natur.

Naar »Alverden er syg, Alverden er mat«, naar dens 
kunstlede Væsen »ikke smager af Livets Væld«, er det, 
fordi den har fjernet sig fra Naturen, som med 
Forbauselse maa betragte Menneskets Færd og se,
hvor forandrede de ere blevne

fra dengang de ved hendes Hjerte laa 
og nøgne under Edens Palmer vandred.

Digteren gad være en lystig Jæger,

naar Haglen pidsked fra sorten Sky
naar Solen bruned mig Kinden,
da vilde jeg synge, da vilde jeg le
og give min Sorg til Vinden -

eller en frejdig Sømand og fare »til Trankebar,
til Trankebar« eller andensteds om i den vide Verden,

thi Tiden har saa slappe Træk,
den skriver sig sin Sundhed væk.

Til hjertlig Latter og til Daad
har Ynglingen ej længer Raad.

O, var jeg dog en Sømand nu,
en lystig, sorgløs Gut som Du -

da rystede jeg Støvet af
og fløj derud paa Verdens Hav;

da blæste vel en Nordenvind
de syge Griller af mit Sind!

De til Samlingens rent lyriske Indhold føjede
»Fabler« have nærmest Parablens Karakter og ere
derved forskjellige fra de til Lundbyes Billeder
skrevne Texter, hvis Emner og Tone henvende sig til
den barnlige Fantasi, og paa den skjønneste Maade
aabenbare en ny Side af Kaalunds Naturfordybelse:
hans sympathetiske, for alle karakteristiske Smaatræk
opmærksomme Iagttagelse af Dyrelivet.

Skjøndt Digtsamlingen foruden de her nævnte og
antydede Poesier ogsaa indeholdt den stemningsfulde
Epistel »Til Familien i Præstegaarden«, der nu er
et af Læseverdenens Yndlingsdigte, gik den dog saa
temmelig uænset hen i denne poetisk frugtbare Periode;
kun P.L. MØLLER følte, at det var Poesiens eget
Pulsslag, der bankede i disse Digte, men hans varme
Appel til Publikum blev saa godt som uden Virkning. 
En ikke ringe, men hurtigt forbifarende Opmærksomhed
vakte i 1848 Kaalunds varmt bevægede Tidsdigte »Til
de Gamle« og »Til de Unge« saavelsom hans »Sang
for det danske Folk« fra Marts 1848 (»Opmand Dig,
Du Danske!«), men en Digtertilværelse kunde ikke
bygges paa saa
ustadig en Grund. Kaalund styrede da ud i det praktiske 
Liv for at tilkæmpe sig en Existens og førtes gjennem 
en Række Omskiftelser - som Intendant i Krigsaarene, 
som Huslærer, som Bestyrer af et Teglværk, som 
Telegrafist m. m. - omsider 1860 i Havn som Overlærer 
ved det nye Vridsløselille Cellefængsel i Nærheden af 
Glostrup, en Virksomhed, som han viede sig til med stor
Energi, og som affødte saa meget Udenomsarbejde (bl. A. i 
Fængselsselskabets Tjeneste), at der kun blev sparsom Tid 
til poetisk Syssel.

I Aaret 1858 havde Kaalund imidlertid udgivet et
gjennemseet Udvalg af sine tidligere Digte
tilligemed enkelte senere tilblevne - den nu saa
velkjendte og af alle Digtekunstens Venner saa højt
vurderede Samling »Et Foraar« (6. Opl. 1886). Dens
Indhold er for dens væsenligste Del identisk med
»Fabler og blandede Digte« fra 1844 og dens Karakter
derfor betegnet ved den ovenfor givne Omtale af denne
Samling; blandt de nyere Poesier kan nævnes de over
humoristisk og sympathetisk iagttagne Motiver fra
Dyreverdenen skrevne Digte »Den firbenede Proletar«,
»Bjørnen som Rytter« og »Den højere Dressur«,
fremdeles den stemnings-varme Henvendelse »Til Hende«
(»Mens Vintersolen daler bag den rødmende Sky«)
og »Den brudte Straale«, hvor Digteren
forsvarer sin Existensret i den poetiske Arbejdsverden, 
om han end ikke hører til »Skjaldene af første Rang«:

Thi yder min Sang blot et useet Frø
til Aandens evige Sommer,
da lad kun mit Navn forglemmes og dø!
Koraldyret lig i den dybe Sø
jeg bygger dog med paa den voxende Ø
og bereder den Verden som kommer!

Hvad man havde havt Raad til at overse en god halv Snes 
Aar iforvejen, blev nu, i en fattigere ydende, men maaske 
nok saa modtagelig Tid en poetisk Begivenhed af Betydning, 
og Kaalund skabte sig med »Et Foraar« en Popularitet, der 
stadig voxede og stillede ham højere og højere blandt 
Samtidens Digtere; er hans Poesi ikke bleven noget 
overvurderet i de senere Aar af hans Liv, saa har den 
ialtfald ikke været udsat for den modsatte Fare, efterat 
han engang - skjøndt sent - var brudt igjennem. Men det 
maa ogsaa fremhæves, at Kaalund med streng Kritik sigtede 
og vragede sin i sig selv sparsomme Produktion, inden han 
gjorde Offentligheden delagtig i den. Samlingen »En 
Eftervaar«, der udkom 1877 (4. Opl. 1889), er saaledes 
mindre af Omfang end sin Forgænger, men vel nok saa lødig 
af Indhold. Vi finde her det sunde og styrkende Digt »Til 
Virkeligheden«, Kaalunds »Tugtemester og store Lærer«, 
hvem han efter saamange Sammenstød har lært at bøje sig 
for med oprigtig Tak for dens Opdragelse, »I en 
Solskinskrog«, »Et Fugleskjul«, »Da de rev Voldene ned«, 
»Paa det Jevne« - lutter modne Digte, drevne frem af 
Livets langsomme Væxt og derfor kjærnefulde og nærende;
en mandig Resignation gjennemstrømmer dem, baaren af en 
befriende Humor, og de rumme en skjøn Glæde over Livet, 
selv hvor det luder mod Fald, en paa Naturfortroligheden 
fast bygget Sympathi med det Upaaagtede og Ringe. Ikke 
for nogen Kongestol vil Digteren bytte sin Plads paa 
Huggeblokken, hvorfra han iagttager Smaakræets snurrige 
Færd:

Det var en slig, Du valgte Dig, Æsop, 
naar Du i Hønsegaarden sad alene 
og lo ad Verdens store, travle Hob, 
med slig en lille Verden til din Scene.

Vel er jeg ikke dyb som Du og viis; 
min store Svaghed ærlig jeg bekjender - 
men glad jeg sætter paa Naturen Pris, 
og i min Smag er jeg en Nederlænder.

Mig fryder det at se paa Bondens Gris, 
og mellem disse Duer, Høns og Ænder, 
som midt i Billedbiblens Paradis,
jeg føler mig som mellem gamle Venner.

Og glad velsigner jeg, o Sol, den Glands, 
hvormed Du denne Hønsegaard forgylder, 
og takker Gud, fordi han gav mig Sands 
for hvad der ellers Smaabørn kun fortryller!
1875 udkom »Fulvia, lyrisk Drama i fire Akter«
(4. Udg. 1891), 1881 omarbejdet til et Femaktsdrama
og opført paa det kgl. Theater, hvor det, spillet
for de to Hovedrollers Vedkommende af Fru ECKARDT
og EMIL POULSEN, blev en stor Succes og naaede et
halvthundrede Opførelser.

Der er nogen Lighed mellem de to nu omtalte Lyrikeres 
og den episke Forfatter JOHAN CARL CHR. BROSBØLLS 
litteraire Skjæbne, thi ogsaa han begyndte sin 
Digtervirksomhed midt i den foregaaende Periode, men 
trængte først en Del Aar senere ret igjennem. Han er 
født i Fredericia den 7. August 1816, var en Tid Elev
paa Kunstakademiet, skrev i Bladene, besvarede et Par 
Gange Universitetets æsthetiske Prisopgave og lod sig 
privat dimittere 1844. Allerede 1838 og de nærmest 
følgende Aar havde han offentliggjort forskjellige 
romantiske Fortællinger, deriblandt »Smuglerens Søn«,
paa hvis Titelblad han betegnede sig med sit altid
senere brugte Pseudonym CARIT ETLAR; i Løbet af
Fyrrerne udfoldede han en betydelig Produktion paa
Digtekunstens forskjellige Omraader: Digtsamlingen
»Skyggebilleder« 1846, Dramaet »Eiaghs Sønner«, der 1844, 
og Komedien »Tonne gaaer i Krigen«, der 1849 opførtes paa 
det kgl. Theater, den kjøbenhavnske Mysterie-Roman à la 
Eugène Sue »Jeanne Tuyon« 1849, Fortællingerne »Madsalune« 
1841, »Livets Konflikter« 1844, »Ayella« 1847,
Fortælling- og Eventyrsamlingerne »Foldingbro« 1840,
»Eventyr og Folkesagn fra Jylland« 1847 og »Singebok«
1848. Hvad dette energiske Forfatterskab altid
aabenbarede, var en usædvanlig Styrke i Fantasien,
en udpræget Forkjærlighed for de stærke Effekter,
hvorimod den kunstneriske Form ofte var massiv og raa,
uden Anelse om at Materialet var til for at bruges i
en højere Hensigts Tjeneste, eller ialtfald uden Evne
til at benytte det saaledes. Om Carit Etlar derfor end
kunde gjøre Regning paa en ikke saa lille Læsekreds,
laa den dog under det Niveau, hvor Interessen for den
kunstnerisk tiltalende Litteratur har hjemme. Han
arbejdede imidlertid udholdende paa at rense sin
Digtning for de med Stoffet forbundne Slakker, og
i historiske Fortællinger som »Gjøngehøvdingen«,
1853, og »Dronningens Vagtmester«, 1855, er han
naaet et betydeligt Stykke ind paa den beherskede
Kunsts Enemærker, uden at lide Skade paa den
Fantasiens Naturkraft, den altid virkningsfulde
Sammenstillingsevne, som gjør ham til en Folkeskribent
af fremtrædende Rang. Af hans talrige Arbejder fra
denne Periode nævne vi »Herregaardshistorier«, 1853,
»Flygtende« og »Herremænd« 1855, »Vaabenmesteren,
Fortælling fra Grevens Fejdes Tid«, 1856, »Rejsende«,
1859, »Ingola«, 1862-63, »Hervarts Krønike«, 1863, 
»Broget Selskab«, 1868-69, »Tranens Varsel«, 1870. 
Ogsaa som dramatisk Forfatter har Carit Etlar været 
meget yndet, især paa den historiske Folkekomedies 
Omraade: »Hr. Lauge med den tunge Haand«, »I Dynekilen«, 
»Tordenskjold i Marstrand« og mange flere Stykker have i 
Privattheatrene samlet et stort Publikum, som i Spænding 
har fulgt den ligesaa tapre og dumdristige som ædle og 
af Lykken eventyrlig beskyttede Helt, der i Dramaet som 
i Romanen er Carit Etlars Yndlingsfigur.

Nærmest op imod Carit Etlar slutte sig Forfattere som
Præsten JAC. J. F. FRIIS (1815-79), hvis historiske 
Romaner oftest have hans Hjemsted Lolland til Lokalgrund 
(»Svenskerne paa Lolland«, 1856, »Fiskelars«, 1857, 
»Lybekkerne i Nakskov«, 1858) og BEATUS DODT (f. 1817), 
som 1858 debuterede med »Fredensborg eller Carl Hagens 
Ungdomserindringer« og senere har skrevet en Mængde, 
mere eller mindre med historisk Kolorit udstyrede 
folkelige Fortællinger (»Hirschholm«, 1863, 
»Rideknægten«, 1868, o. m. fl.).
I Aaret 1860 udkom anonymt en Roman i to Dele, som
strax vakte Opmærksomhed ved Bebudelsen af et friskt 
Talent saavelsom ved den Modenhed, hvormed en øjensynlig 
rig Livserfaring var benyttet: »Valdemar Krones 
Ungdomshistorie« (5. Opl. 1885). Dens Forfatter var 
HERMAN FREDERIK EWALD, en Sønnesøn af den fra Krigene i 
Aarhundredets Begyndelse bekjendte Generallieutenant 
Johan v. Ewald; han kom til Verden i Kjøbenhavn den 13. 
Decbr. 1821, blev Student fra Sorø og slog efter sin 
Families Bestemmelse for hans Fremtid ind paa det 
juridiske Studium, men forlod af Helbredshensyn denne 
Bane og forpagtede en større jydsk Landejendom, tog 
senere Landmaalerexamen og levede i en Aarrække i 
Sønderjylland, indtil det tydske Regimente fordrev ham 
fra hans Virksomhed der.

Ewalds saa heldigt begyndte Forfatterskab blev
fortsat med ihærdig Flid og en afgjort Begavelse for 
Romandigtningens vanskeligste Krav: den sanddru, 
omhyggelige Karaktertegning og den samvittighedsfulde 
Motivering af Begivenhedernes Sammenhæng. Disse 
Fortrin udmærke Ewalds Romaner, hvad enten de bevæge 
sig i hans Samtids Dage, eller de gaa tilbage til 
fjerne historiske Tider. Samfundsbilleder som i de 
omfangsrige Romaner »Familien Nordby«, 1862 (3. Opl. 
1883), og »Johannes Falk«, 1865 (3. Opl. 1880), høre 
til de udførligste og paalideligste, vor Litteratur
besidder, og med stor Dygtighed, om end ikke uden 
noget af den Fremstillingens Bredde, der næsten
uundgaaeligt er knyttet til saadanne Fortrin, ere en 
Mangfoldighed af karakteristiske Træk og typiske 
Personligheder samlede i en Handling, som bringer os 
det skildrede Tidsrums Ideer for Øje, og i hvilken 
ogsaa Gjengivelsen af Scenenets Ejendommelighed har sin 
Plads i Skikkelse af omhyggelig udførte Naturmalerier. 
I de historiske Romaner, som
begyndte med »Svenskerne paa Kronborg«, 1867 (5. Opl. 
1891),, og fortsattes med »Den skotske Kvinde paa 
Tjele«, 1871 (5. Opl. 1891), »Knud Gyldenstjerne«, 
1875 (2. Opl. 1876} og flere, træder et for en 
Romanforfatter usædvanlig minutieust Lokal- og 
Tidsstudium istedetfor de egne Erindringer. Hvorvel
Ewalds hele Forfatterskab har mødt en meget stærk
Tilslutning, synes det dog særlig at være denne
sidste Gruppe af hans Romaner, der har skaffet ham den
største Læsekreds i Kraft af det Tiltalende ved den
litteraire Realisation af det horatsiske utile dulci.

En Forgænger paa dette Omraade, ringere poetisk udrustet,
men ligesaa paalidelig i den historiske Tegning, havde 
Ewald i Personalhistorikeren TYGE ALEX. BECKER (1812-69). 
Forfatter til »Claus Limbek den Yngre«, 1855, »En 
Familiehistorie«, 1857, »Bondekrigen«, 1858, »Englænderne 
paa Gyllingnæs«, 1859, o. fl. Romaner.

Ved Juletid 1857 udkom en ret volumineus Fortælling, 
henved tredive Ark stor, trykt i et Provindstrykkeri 
og paa Titelbladet kun betegnet med Initialerne E. S. 
- et mærkeligt Værk baade ved Emne og Behandling og
tillige derved, at det blev sin Forfatters eneste
Bidrag til vor Skjønlitteratur: »Phantasterne«
af HANS EGEDE SCHACK. Fornavnene vise tilbage til
den berømte grønlandske Missionair, fra hvem han
nedstammede paa mødrene Side; hans Fader var Præst i
den sjællandske Landsby Sengeløse, hvor H.E. Schack
blev født den 2. Februar 1820. Fra Borgerdydskolen
paa Kristianshavn dimitteredes han 1837, og 1844 tog
han juridisk Embedsexamen. De politiske Bevægelser
i hans Studentertid havde en livfuld Deltager i ham,
han optraadte i Oppositionens Rækker og blev særlig
stærkt greben af Februarrevolutionen. Som Frivillig
gjorde han en Del af Felttoget 1848 med, blev i
Efteraaret valgt til Medlem af den grundlovgivende
Rigsforsamling og sluttede sig her og paa de nærmest
følgende Rigsdage til den Intelligens, som dengang
arbejdede Haand i Haand med de egenlige Bondevenner,
medens han senere, frastødt af Førernes kun paa
Stands- og Partiinteresser møntede Færd, var med at
stifte en egen demokratisk, ikke meget talrig Gruppe:
»det oplyste Venstre«. At
han ikke manglede Mod til at staa for en Folkestorm,
viste han ved i 1849 at tage Ordet for Slesvigs Deling
efter Nationaliteterne som den eneste Maade, hvorpaa
der kunde tilvejebringes en afgjørende og retfærdig
Afslutning paa Grændsestriden med Tydskland, ved
hvilket Forslag han drog en formelig Banlysning ned 
over sit Hoved. I 1854, faa Uger efter at han havde 
indgaaet Ægteskab med en svensk Dame, blev Schack 
ansat som Landsthingssekretair; men hans
Helbredstilstand var allerede dengang vaklende, og
trods Baderejser til Norge, Schweiz og Tydskland lod
Sundheden sig ikke gjenvinde. Han døde paa Kurstedet
Schlangenbad ved Frankfurt am Main den 20. Juli 1859,
ikke fyrretyve Aar gammel.
I dansk Litteratur har Schack vundet et varigt Navn
ved sin geniale Fortælling, i hvilken den Humor,
som var ham ejendommelig selv i Lidelsernes Dage,
sprudler med rigt Liv. Et usædvanligt Emne er
her behandlet paa usædvanlig Maade: Fantasilivet,
saaledes som det udvikler sig under de tre Drenge,
Conrads, Christians og Thomas's daglige Samkvem,
og som det senere kommer til at præge deres Liv ved
at hæve den sunde og sindige Vogterdreng Thomas
saameget op over hans oprindelige Sfære, at det
aabner hans Blik for en videre Horizont og gjør ham
praktisk skikket til større Forhold; ved for en lang
Tid at tage Magten fra Herregaardsarvingen Conrads
øvrige Evner og først gjennem en frygtelig Krise
give ham helbredet tilbage til Virkelighedens Liv,
hvor han da møder i Kjød og Blod en Realisation af sin
Ungdomslængsel, straalende i fantastisk Skjønhed og
Fremtræden, og dog til at besidde som et virkeligt
Eje; og endelig ved at opsluge den modstandsløse
Præstesøn Christian med Hud og Haar, saa hans utøjlede
Hengivelse i Skintilværelsens Orgier fører ham ind
i Galehusets forvrængede Fantasiverden. Uudtømmelig
er Forfatteren i at variere Fantasteriets Former,
og med aldrig svigtende Lune belyser han navnlig
denne Indbildningslegs tidligere Stadier, inden den
endnu er bleven til gribende Alvor; som Organ for
hans humoristiske Kritik optræder især den kostelige
Bondeknøs Thomas, hvis nøgterne Randgloser paa den
fornøjeligste Maade kommentere de to Kameraters
fantastiske Text. Blandt Bogens Bifigurer vil man
især mindes de to fint tegnede bureaukratiske
Typer »Excellencen« og »Konferensraaden« og
blandt dens Episoder baade den diskrete Satire
over Kollegieregimet og den med bredere Komik
udførte Skildring af en politisk Sammenkomst,
nedlagt i det ypperlige Referat af »Folkefesten paa
Bøgebjerg«. - Andet Oplag af »Phantasterne« udkom
1873. I Maanedsskriftet »Litteratur og Kritik« for
Jan. 1890 har VALDEMAR VEDEL skrevet et Essay over
»Phantasterne og Bogens Forfatter«.

Blandt den nyere Tids Roman- og Novelleforfattere 
indtager VILHELM BERGSØE en fremtrædende Plads og har en
betydelig Produktion at skue tilbage paa. Han er født
den 8. Februar 1835 i Kjøbenhavn, hvor hans Fader
var Administrator ved den kgl. Porcellainsfabrik. Kun
elleve Aar gammel mistede han sin Moder
og kom da i Huset hos den fintdannede Æsthetiker
MARTIN HAMMERICH, Bestyrer af Borgerdydskolen paa 
Kristianshavn, hvorfra han blev Student 1854 med 
Udmærkelse i Dansk og Naturhistorie. Som hans
Interesse i Skoletiden stærkest havde omfattet
disse to Discipliner, saaledes blev det ogsaa dem,
han fortrinsvis hendroges til i Studenterdagene,
forsaavidt som han øvede megen lyrisk Digtning, i
hvilken dog kun den nærmeste Vennekreds blev indviet,
medens hans officielle Studium var Naturvidenskaberne,
afsluttet 1860 med en Magisterkonferens med Zoologi
som Hovedfag. Hans lovende begyndte videnskabelige
Løbebane truedes kun et Par Aar efter med en brat
Afbrydelse, da en heftig Øjensygdom halvvejs berøvede
ham Synet. Hans Fader var dengang død, og Arven efter
ham satte Vilh. Bergsøe istand til at foretage en
Rejse til Italien, hvor han særlig i Rom levede sammen
med Kunstnere og Forfattere og nu følte Lysten til
poetisk Produktion røre sig med forøget Styrke; han
udkastede Planen til sin første store Roman og skrev
Størstedelen af de Digte, som nogle Aar senere - 1867
- udkom under Titlen »I Ny og Næ« (4. Udg. 1877). Den
sørgelige Krig og Misstemning i Hjemmet som han var 
vendt tilbage til, dræbte dog for en Stund den lyriske 
Drift hos Digteren, han kastede sig atter over 
videnskabelige Arbejder, tog Doktorgraden og
forberedte Behandlingen af det store entomologiske
Materiale, han havde medbragt fra Italien, da de 
anstrengende mikroskopiske Undersøgelser paany
fremkaldte en voldsom Forstyrrelse af Synsorganerne,
saa at han blind og lam laa fængslet til Sygesengen
i Aar og Dag, tilsyneladende uden synderligt Haab om
Helbredelse.
I denne fortvivlede Forfatning dikterede Bergsøe
den Roman, som længe havde staaet for ham i sine
Grundtræk, og 1866 udkom »Fra Piazza del Popolo«
(7. Udg. 1891), et volumineust Arbejde af et helt 
igjennem usædvanlig fængslende Indhold og en 
flyvende let Fremstillingsform. Med stor Behændighed 
har Forfatteren slynget Handlingens Traade mellem de 
to faste Holdepunkter, Kjøbenhavn og Rom, og dens 
mangfoldigt vexlende Situationer ere fastholdte og
udmalede med en højst usædvanlig Fantasiens Kraft,
der vidner om, at Forfatteren, saa at sige bortdød
fra den ydre Verden, der laa i Mørke omkring ham,
har ladet hele sin aandelige Energi samle sig om
disse i enlige Timer undfangne Skildringer og i
Gjengivelsens Øjeblik har kunnet meddele dem i al
den livfulde Farveglands, hvormed de viste sig for
hans indre Syn. Men han er paa den anden Side saa
langt fjernet fra en sygelig overspændt Fantaseren,
at det just er ved Virkelighedsoverensstemmelsen,
støttet paa et rigt Erindringsfond, at Bogens ædleste
Partier, f. Ex. de danske Naturbeskrivelser, eller
dens livligste, f. Ex. de bacchantisk-humoristiske
Episoder, have deres bedste Fortrin. Ja, saa nær ligge
nogle af Fortællingens Figurer op ad det virkelige
Liv, i hvilket Forfatterens Ungdom havde bevæget sig,
at Modellerne - særlig til den dæmoniske Skikkelse
Brandt - ere paafaldende kjendelige, hvad der bidrog
Sit til den Sensation, »Fra Piazza del Popolo« vakte,
om end Handlingens spændende Herredømme over Læseren og 
Fremstillingens i vor moderne Romanlitteratur uovergaaede 
Energi have den meste Del i denne Virkning.

Efter Fuldendelsen af dette sit Debutarbejde søgte
Bergsøe paany til Italien, for at søge Lindring i 
sin sørgelige Forfatning, og under næsten de samme 
vanskelige Omstændigheder, under hvilke hans første 
Roman var bleven til, dikterede han her »Fra den 
gamle Fabrik«, der udkom 1869 (4. Udg. 1887). 
Barndomserindringerne ere den Kilde, han her 
væsenligst øser af, og et Stykke af det nu
forsvundne Kjøbenhavn manes anskueligt frem, baade
hvad Figurer og Staffage angaaer, alt sammenfattet
i en Handling, der vel ikke tager Læseren saaledes
med Magt som den dansk-italienske Romans, men dog er
i høj Grad underholdende.

Paa et ganske særligt Omraade bevæger THOMAS LANGE 
(f. i Kbhvn. 1829, theologisk Kandidat 1857) sig i 
sine bedste novellistiske Frembringelser. Hans første 
Arbejder: »I Ungdommen, Skildringer«, 1858, »Modepræsten, 
et Slags Novelle«, 1859, »Smaaskrifter«, 1860, »Poetiske 
Naturer, Skildringer«, 1863, viste ham endnu som en Famlende, 
i hvem en Ideverden gjærede, fremkaldt saavel af Natur- og 
Menneskeiagttagelse som af filosofisk Læsning og Tænkning, 
men uden ret Evne til at udforme den til Problemer og 
Skikkelser, som kunde gribe de vide Kredse. De ere

at betragte som Studier, der sendtes forud for det
første helt og fint udførte Maleri: »Eventyrets Land,
et Billede af Livet og Naturen ved Blaavandshuk«,
1865 (3. Opl. 1880). Barndomsindtrykkene fra den
ejendommelige vestjydske Natur - Th. Lange kom som
spædt Barn i Huset hos sin Morbroder, Præsten i Ho
ved Varde, og fulgte ham senere til Ringkjøbingegnen
- drage deres Stemning gjennem denne Skildring,
omhyllende dens reale Forhold og Skikkelser med en
Mystik, der fra nu af bliver en integrerende
Bestanddel af Langes Digtning. Man kan sige, at
han studerer Naturen psykologisk, behandler den
som et aandeligt levende Væsen med et Følelses-
og Stemningsliv, som det er ham om at gjøre at faae 
Rede paa, om dette end hyppigere maa ske ved poetisk
Intuition end ved rationel Paavisning. Mennesket 
staaer som en Følge heraf ikke udenfor eller over 
denne besjælede Natur, men snarere som Sjæl overfor 
Sjæl, paavirket af den, ufrit i sin Afhængighed, ja 
endog med overvældende Magt naturbestemt; for at vise 
dette maa Lange atter paa dette den menneskelige
Psykologis Omraade dvæle udførligere ved de ubevidste
Sjælerørelsers Mystik end ved det klare Tanke-
og Handlingsliv. Det kan ejheller nægtes, at han
bevæger sig med megen Finhed og dyb Sands paa disse
subtile Enemærker, og at han baade i sin Natur- og sin
Menneskepsykologi mægter at anslaa hin anelsesfulde
Klang, som stemmer Læserens Sind i Modtagelighedens
Toneart. Hans følgende Arbejder vakte derfor ogsaa
megen Opmærksomhed hos den bedste
Del af Læseverdenen som Ytringer af en ejendommelig stemt 
Aand; saaledes især »Aaen og Havet«, 1870 (2. Opl. 1872).

Den theologiske Forfatter HENRIK SCHARLING, f. i Kbhvn. 
1836, begyndte sin Skribentvirksomhed paa Belletristikens 
Omraade. Under Pseudonymet Christianus Democritus udgav 
han 1859 Komedien »Moderne Christendom«, der i 
Theatercensuren fik HEIBERGS Attest for at udmærke sig 
»dels ved et Sujet med ideelt Præg, dels ved et 
umiskjendeligt dramatisk Talent i Behandlingen, dels ved 
en livlig og vittig Dialog«, men hvis Opførelse dog ikke 
kunde tilraades paa Grund af »den aristofaniske Frihed,
hvormed Forfatteren har nævnet bekjendte midt iblandt os 
levende Personer«. Komediens Satire rammer ikke særlig 
dybt; det er nærmest kun en enkelt Side af Kristendommens 
moderne Misbrug, Forfatteren tager paa Kornet: dens 
pjankede Anvendelse som Salondragt til verdslige Formaals 
Opnaaelse, og hvor overfladisk dette Forhold er taget, 
sees bedst af den selv for Scenens Fart lovlig 
overrumplende Omvendelse, der foregaaer i Stykkets sidste 
Scener. Særlig i sin Dialog havde imidlertid dette 
Debutarbejde af en ung Forfatter et Fortrin, der vel kunde 
berettige Censor til at udtale visse Forventninger om ham. 
I Scharlings næste Arbejde, den romantiske Digtning 
»Folkvars Drøm, Kamp og Sejer«, 1860, opfyldtes disse dog 
ingenlunde; den er en tynd Efterklang af gængse romantiske 
Ideer og formaaer ikke at vække nogen Interesse for den
ubetydelige Helts Overgang fra Selvraadighedens til den 
kristelige Underkastelses Sfære. I Novellen »Ved Nytaarstid 
i Nøddebo Præstegaard«, 1862, ydede Scharling derimod et 
Arbejde, hvis friske Naivetet, lune Humor og ægte danske 
Lokaltone, skaffede det en overordenlig Yndest; Novellen 
foreligger i ikke mindre end ni danske, fem tydske og nogle 
engelske og franske Udgaver, og giver man sig i Udlandets
litterairt-dannede Kredse tilkjende som Dansk, vil Samtalen 
uvilkaarlig blive ledet hen paa denne populaire Digtning 
(Jubilæums-Udgave 1887 med Fortale af Forfatteren). Ogsaa 
dens Fortsættelse »Min Hustru og jeg«, 1875, har herhjemme 
vundet sig et Publikum, men staaer i Friskhed tilbage for 
Forgængeren (5. Udg. 1889). Den store Roman »Uffe Hjælms og
Palle Løves Bedrifter«, 1866, gik stærkt imod den politiske 
Strøm og laa vel ogsaa for nær op imod de Forhold, dens
Tendens vilde tillivs, til at den kunde være
tilstrækkelig fri i sin Satire; men under denne
Modtagelse fra toneangivende Side lukkedes Øjnene for
de fortjenstfulde Egenskaber, Bogen er i Besiddelse af
(2. Udg. 1886 med Fortale). En dramatisk Produktion,
som tilhører en senere Tid, har ikke forøget sin
Forfatters poetiske Laurbær.

VILHELM TOPSØE (f. 1840 i Skjelskør, juridisk Kandidat 
1865, Redakteur af »Dagbladet« fra 1872 til sin Død 
1881) erhvervede sig først i Halvfjerdserne sin 
Anseelse som fin og aandfuld Fortæller af omhyggelige
Iagttagelser fra det moderne Samfundsliv, mest i
dets højere Kredse, men betraadte allerede i en ung
Alder Banen, som skulde føre ham hertil, idet han
1863 under Pseudonymet Xox udgav en Samling drastisk
tegnede Familiegrupper under Titlen »Skizzer« og
1867 Novellerne »I Solskin« og »Livsanskuelser«,
hvis zartere Linier pege hen mod den Kunst, han
senere skulde lægge for Dagen i sin diskrete og
fornemt dæmpede Penselføring.

Som Humorist har den udmærkede Karakterskuespiller 
ADOLPH ROSENKILDE (1816-82) taget Publikum med Storm 
ved sin Skildring af Skolelæreren og Landsbydegnen 
»Anders Tikjøb«'s Optegnelser paa et Besøg i Hovedstaden,
udkommen i tolv Oplag. Mindre og større Skizzer af ham 
ere samlede under Titlen »Mellem Saisonerne«, to Bd., 
1872. - HOTHER TOLDERLUND (1820-80) debuterede under 
Signaturen Dr. H. med »Fortællinger fra Felten« 1851 og 
erhvervede sig ved fortsat litterair Virksomhed som 
Fortæller og Folkelivsskildrer et anerkjendt Navn.

Mangfoldige  ere  de Damepenne, der have virket i 
Novellelitteraturen, men kun de færreste af dem have 
naaet mere end et efemert Ry. CLARA ANDERSEN (1826-95),
tillige Forfatterinde til »En Evadatter«, »Rosa og 
Rosita«, »Grøns Fødselsdag« og flere paa det kgl. 
Theater opførte Skuespil, skrev under Mærket Poul 
Winther et lille Bind »Noveller«, i hvilket især »En 
diplomatisk Soirée« vakte Opmærksomhed ved fin 
Iagttagelse; 1861 fulgte Novellen »Kastaniebaandet«. 
Pseudonymet Elisabeth Martens har LOUISE BJØRNSEN 
gjort mest bekjendt ved sin i to Oplag
udkomne Fortælling »Hvad er Livet«, 1855, mindre
ved dens Efterfølgere »En Kvinde«, »Sangerinden«
m. fl. Under Signaturen J. udgav CORNELIA LEVETZAU
»En ung Piges Historie«, 1860, som vandt megen
Yndest (7. Opl. 1891) og bestandig sikrede hende
Opmærksomhed, naar hun Tid efter anden udsendte
sine forskjellige Samlinger af »Fortællinger«,
»Livsbilleder« og »Skizzer af Hverdagslivet«.

I de yngre akademiske Kredse, saaledes som de især
samledes i Studenterforeningen, var Modtageligheden
for den poetiske Litteratur livlig, og endnu affødte 
Foreningslivet stundom poetiske Ydelser, der trængte 
udenfor den snevrere Kreds (det humoristiske
Repertorium, som Foreningen samlede i sine saakaldte
»Vrøvleblade«) eller bleve Begyndelsen til et
alvorligere Forfatterskab. Saaledes fik CHRISTIAN
MOLT WENGELS (1821-59) Studenterkomedier snart fast
Fod paa de kjøbenhavnske Privattheatres Repertoire og
vandt et stort Publikum: »Kousine Lotte«, en gratieus
Bagatel med en heldigt opfunden Handling, »Kjærlighed
paa Taget« med et overgivent Farcemotiv, samt de to 
større Komedier, i hvilke der er lagt an paa en mere 
original Karaktertegning og en dyberegaaende social 
Satire: »Plader« og »En Tale«, to Arbejder, der 
bebudede en Skuespildigter af virkelig komisk Rang, 
hvilken Forventning en tidlig Død desværre skuffede. 
- GOTFRED RODE (f. 1830 paa Vallø, d. 1878) lagde i 
»Digte og Sange«, 1857, et smukt, om end ikke meget 
selvstændigt lyrisk Talent for Dagen, overvejende 
som Tolk for alvorligere Stemninger; ved sit Skrift 
om »Renaissancens tidligste
Eftervirkning paa dansk poetisk Litteratur«
erhvervede han sig 1866 Doktorgraden, - JOHANNES
HELMS (f. 1828, indtil 64 Kollaboratør ved Domskolen
i Slesvig) samlede i »Nogle Vers«, 1859, dels de
tidlige Ungdomsdigte, hans Deltagelse i Krigen
havde affødt (»Mosen ved Oversø«, »Patrouillen«
o. fl.), dels de Viser, som udsprang af »det rige og
bevægede Liv, Forf. som Student førte paa Regensen,
i Studenterforeningen og i en udvalgt Kreds af
trofaste Venner«; her findes bl. A. »Den gale Poet«
og Viserne om Rigsdagsmiddagen hos Kongen og om
den svenske Konstabels grundige Selvmord. En anden
Samling udkom 1866 under Titlen »Et Par Digte
og Viser«. - KNUD VALLØE (f. i Roskilde 1830,
Prosektor i normal Anatomi, d. 1877 i Mentona)
offentliggjorde 1861 i »Dagbladet« sin humoristiske
Skizze »Emte-Jægerne« og slog dermed ind paa den
Parodieren af den grundtvigianske Jargon, som blev
hans komiske Specialitet, uddannet til den mest
slaaende Efterligning af Manerens Udskejelser; den
nævnte velformede Novelle tilligemed de andre Satirer
(Digte af Kapellanen, Artikler af Jens Birke-Ris
m. m.) samt Valløes Lejlighedsdigte ere samlede i
det Bind efterladte Skrifter, som udkom 1879 med
en biografisk Indledning af C. ST. A. BlLLE. En
illustreret Udgave af »Emte-Jægerne« udkom 1886.

En langt betydeligere Plads i vor poetiske Litteratur 
end nogen af dette Tidsrums andre Studenterdigtere
indtager CHRISTIAN ERNST RICHARDT, en fin og
oprindelig Natur, Eneherre paa sit Omraade, om
dette end ikke hører til de mest udstrakte. Han er
født i Kjøbenhavn den 25. Maj 1831 og tog Artium
1848. Allerede tre Aar efter skrev han til en
Studenterforestilling Vaudevillen »Deklarationen«,
som Nationaltheatret senere har indlemmet i sit
Repertoire. At der lagdes stærkt Beslag paa hans
poetiske Kræfter til Visedigtning, er en Selvfølge,
saameget mere som man altid var sikker paa at finde
en original Behandling, en uventet Benyttelse af
Ideen, et overraskende Indfald i hans Løsning af de
fremsatte Opgaver; særlig som Digter og Oversætter
af musikalsk hehandlede Texter var Richardt en altid
redebon Støtte for Studentersangforeningen. Han havde
derfor allerede et afholdt Navn i akademiske Kredse
og de af ham berørte Samfundslag, da han 1861 udgav
et lille Bind »Smaadigte«, som vandt en overordenlig
Udbredelse (9. Oplag 1882). Heri findes den bekjendte
Studentersang »Vi er et lystigt Folkefærd«, Sangen
for Sverig og Norge: »En Skaal for det blinkende
Søernes Baand«, med den skjelmske Parallel imellem
de pyntelige Birke, de stikne Naaletræer og de
skyggefulde Bøge; den studenterglade Festkantate
ved Komponisten P. Heises Afrejse til Sorø; det for
Richardts Naturbeskuelse saa ejendommelige Digt 
»Ved Løvspring«, som vi fremdrage i Mindet ved 
Anførelsen af et Par Strofer:

Og hist den alleryngste Snegl           l
forsøger sig for fulde Sejl,
men krybe kan han ikke;
det er for svært!
Han har kun lært
det første Tag: at ligge.

Kun Bregnen staar endnu forknyt
og krænger sine Vifter blødt
og synes fast at sove;
den tænker paa
de Tider graa,
da Bregnerne var Skove.

Fremdeles det gribende Digt »Paa Castelsvejen« om »de
Blindes Hjem, de Døves Hjem«, det friske Genrebillede
»Paa Badehuset«, Balladerne om »Tulte« og »Hr. Mikkel«
og Sangen »Det er Efteraar«.
»Det Oprindelige og Selvstændige i Richardts
Digtning er, baade hvad dens alvorlige og hvad
dens skjemtefulde Side angaaer, i nær Slægt med
et Grundelement i den danske Folkekarakter: den
stille Sky for storartede Effekter og højstemte
Følelsesudbrud. En dyb og inderlig, men i sit Udtryk
blufærdig religieus Følelse er et gjennemgaaende
Træk i hans alvorlige Digtning, for hvilken den
Sindrighed og Finhed, hvormed Digteren formaaer at
aflure Naturfænomenerne deres poetiske Symbolik, er
et ikke mindre ejendommeligt Karaktermærke. Med denne
Grundstemning i Richardts alvorlige Poesier forenes
godt og naturligt den lune Skjemt, den godmodige
Satire, der er et Særkjende for hans humoristiske
Digtning og faaer sit ikke mindst prægnante Udtryk i
de elskværdige Billeder, Digteren formaaer at tegne
af forskjellige Dyrefysiognomier. Den alvorlige og
den komiske Side af Richardts Digtning staa derfor
ikke »som modsatte Poler overfor hinanden; Overgangen
skeer jevnt og sindigt gjennem den milde Humor, der er
Grundegenskaben i Richardts Personlighed som i hans
Digtning, og netop de mange Poesier, der ligge paa
dette Overgangsomraade, give sikkert det fyldigste
Billede af ham som Digter. Fælles for begge Sider
er den mesterlige Formbehandling; Richardts fine
musikalske Øre er ham en sikker Vejleder i Versets
Bygning, og hans paalidelige Sprogsands er ham en
aldrig svigtende Ledsager, hvad enten han søger et
ædelt archaistisk Udtryk frem til Støtte for den
alvorlige Stemning i et Digt, eller han tilsigter en
pudsig sproglig eller metrisk Vending i en
komisk Komposition, eller han endelig, med
diskret Forstaaelse af Sprogets Aand, af poetisk
Magtfuldkommenhed skaber nye Ord, som næsten altid
have en slaaende indre Sandhed i sig.« (P. HANSEN:
»Nord. Digtere«, 2. Udg., 1880).

Aandfuld i Tanken, selvstændig i Udtrykket,
gjennemarbejdet i Formen, som Chr. Richardts
Digtning er, har den mødt just saa sparsomt frem,
at der altid har været Længsel efter den. 1864 udkom
»Nyere Digte«, 1868 »Texter og Toner«. Som naturligt
nok for Richardt, der efter nogen Tids Virksomhed som
Folkehøjskoleforstander i en Række af Aar viede sig
til Præstegjerningen (senest kaldet til Vemmetofte),
har hans Digtning mere og mere bevæget sig over mod
de alvorligere Enemærker og fæstet Anker i en dyb
religieus Grund; Retningen er fremme allerede i en Del
af den første lette og kvikke Samling »Smaadigte«,
og i »Det hellige Land, Dagbog og Digte« (1870),
Beskrivelsen af Richardts østerlandske Rejse i
Treserne, har Nærværelsen paa de hellige Steder
sat skjønne og varige Mærker. Den egenlige Psalme
er dog kun sparsomt repræsenteret i hans Digtning,
des rigere den religieuse Tolkning af Naturens og
Historiens Fænomener, for hvis Opfattelse i dette
Formaals Tjeneste en fin Sands og en lutret Smag
staaer til hans Raadighed. For Kantaten har Richardt
med sit musikalske Fond en særlig Begavelse, hvad
enten det gjælder om at anslaa den muntre Tone (som
ved Studenterforeningsbygningens Indvielse) eller at 
tolke de alvorligste Stemninger (»I Nød og Fare« 1864).

Udenfor den engere akademiske Kreds, skjøndt udrustede
med vedbørligt Adgangsbrev til den, stod forskjellige
Forfattere, mest af lyrisk Grundkarakter. CARL ANDERSEN, 
født i Kjøbenhavn 1828, men i Niaarsalderen flyttet til 
og opdraget paa Island, hvorfra han først som Student 
vendte tilbage til Hovedstaden, debuterede 1857 som 
Forfatter under Pseudonymet Christian Adam med Digtcyklen 
»En Krands paa en Arbejders Kiste«. Efter den fulgte i 
Aarenes Løb en Række poetiske Fortællinger og Digtsamlinger
(deriblandt »Strid og Fred«, »Lys og Skygge«, »Tonens Veje«, 
»Liv i Lænker«, »Ved Arno og ved Ganges«,
»Lyriske Smaadigte«), der alle ere gjennemtrængte af
en mild Stemning, i hvilken det Elegiske jevnlig har
Overvægten, og hvis Skikkelser stundom tabe deres
faste Omrids i den lyriske Klang og den overvejende
Følelse. Et noget fastere Hold paa Livet fik Carl
Andersen i sine meget populaire »Genrebilleder«,
skrevne paa Prosa; de udkom i forskjellige Samlinger,
uskyldige og velsete Julegaver. - KRISTIAN ARENTZEN 
(f. i Kbhvn. 1823) gjæstede i sin Ungdom Island, af 
hvis Sagalitteratur han var stærkt optagen, og hvis
moderne Digtning han nu gjorde Bekjendtskab med, tog 
senere Magisterkonferensen i Æsthetik og var i nogle 
Aar Adjunkt ved Metropolitanskolen, i hvilken Stilling 
hans varme Følelse for dansk Litteratur gjorde ham til 
en vækkende Motor for Ungdommen. Hans første større 
Arbejde var den dramatiske Digtning »Gunløg Ormetunge«, 
1852, der paa Grundlag af den bekjendte Saga søgte at 
fremstille, hvorledes en ungdommelig Fremstormen uden 
ret Maal og Med maa føre til Undergang. Den efterfulgtes 
1853 af den dramatiske Digtning »Knud den Hellige« med 
en psykologisk søgende Udredning af Kongens stridigt 
sammensatte Karakter, 1854 af et Bind »Digte« og 1857 
af en ny Samling, betitlet »Et Livsstadium«; endelig 
udkom 1867 en »Ny Digtsamling«, indeholdende ikke faa 
Minder fra den Rejse gjennem Tydskland og Italien, 
Forfatteren foretog for det Anckerske Legat. Human 
Livsanskuelse, sympathetisk Følelse og fuldkomment 
behersket Form udmærke disse Poesier. - EDVARD LEMBCKE 
(f. den 15. Juni 1815, fra 1850 til 64 Konrektor ved 
Haderslev lærde Skole), udmærket fortjent af vor 
Litteratur ved sine fortrinlige Oversættelser af 
Shakspeares dramatiske Værker sarnt af Enkeltheder i 
Horatses, Byrons, Moores, Swinburnes og Tegnérs 
Digtning, udgav 1870 en lille Samling »Digte og Sange«, 
fuld af lødig Poesi i en med aarvaagen kunstnerisk 
Sands udarbejdet Form. I dens første Afdeling, 
»Ungdomsdigte«, lægger man især Mærke til den fint 
musikalsk følte »Koncert for alle Instrumenter« og 
det gammeltestamentlig kraftfulde Digt »Samson«; i den 
anden Afdeling, »Nyere Digte og Fædrelandssange«, 
findes dog de Poesier, som have gjort Lembckes Navn 
kjært i de videste Kredse og særlig samlet de danske 
Sønderjyders Tak om det: Sangen om »Vort Modersmaal«, 
den højbaarne Jomfru, den ædle Kongebrud«, der
lægger os paa Læben hvert godt og kraftigt Ord 
til Elskovs sagte Bønner, til Sejrens stolte Kor; 
er Hjertet trangt af Sorgen, og svulmer det af Lyst,
hun skjænker os Tonen, som lette kan vort Bryst.

Og alle de Skjalde, hun skjænked Ordets Magt, 
de blev om hendes Sæde en stærk og trofast Vagt; 
hver Sang, som Folket kjender og lytter til med Lyst, 
den blev en Ring i Brynjen, som dækker hendes Bryst.

Hver kraftig Skjemt, der lokker om Læben frem et Smil, 
den blev i hendes Kogger en hvas og vinget Pil;
hvert Ord, der kom fra Hjertet, og som til Hjertet naaer, 
det blev en Sten i Muren, der hegner hendes Gaard.

Fremdeles, skrevne før 1864, Sangen »For Sønderjylland« 
(»Du skjønne Land med Dal og Bakker fagre«), »Danmarks 
Krone« (»Kongen raader for Danmarks Rige; han bærer Kronen
af Guld«), »Kongens Død« (»Det falder saa tungt at tænke 
derpaa«); i og efter 64 Sangen »For Danmark« (»Blev nu til 
Spot dine tusindaars Minder?«), »Nordisk Højtid« (»Natten 
skrider, hyllet i Taage«), »Til Brødrene fra Sønderjylland« 
(»Kom I hid for at se til det fædrene Hus?«) og Digtet, der 
ledsagede de sønderjydske Kvinders Brudegave (Saxos Krønike)
til Kronprindsesse Lovisa - af lyse Forhaabninger som af 
bitter Sorg stærkt bevægede Udbrud af en for Fædrelandets 
Skjæbne levende bekymret Sjæl. - SOPHUS SCHANDORPH (f. 1836 
i Ringsted), der i Aarene efter 70 blev en af Realismens 
talentfuldeste og flittigste Repræsentanter med en Række 
mest paa Studiet af Smaakjøbstads- og Landbefolkningslivet
grundede Romaner og
Fortællinger, var i sin første Digtsamling - »Digte«,
1863 - endnu fuldt ud Poet efter den traditionelle
Recept, syngende om »Sangeren og Prindsessen« :

Hvem vanker saa ene i Midnattens Stund 
i Maaneskin i den dunkle Lund?
Han er indhyllet i Kappen tæt, 
og Fjerbusk vajer fra hans Baret;

Prindsessen, som han elsker,

er saa let som den unge Raa,   
de Øjne er som Kjærminden blaa, 
og Røsten klinger som Nattergalsang
alt under Hækkens dæmrende Hang.

Themaerne ere for en Del erotiske af den romantisk
sværmende Art (»Slaa kun, lette Vind! din Vinge«,
»Til Stjernerne«, »Naar Duggen falder ved Aftentid«
o. fl.), for en Del sentimentale paa gammeldags
Vis (»Den fattige Drengs Juleaften«, »Den forladte
Piges Sang«). Nu og da bryder dog baade friskere
Motiver og en selvstændigere Anskuelsesmaade frem,
som i »Faderlig Erfaring« og det af sand Humor varmt
gjennemstrømmede Genrebillede »Digterens Moder«. 1867
udgav Schandorph anonymt de dramatiske Scener »Ude i
Skoven« med en Figurtegning, der i adskilligt peger
hen mod hans senere Omraade, saavel hvad de drastisk
skildrede Filister-Existenser angaaer som med Hensyn
til den paa Livssejladsen strandede Ironiker med den
dybe Følelse bag den spottende Tale; hans Satire er
blandt andet rettet imod den akademiske Laugsaand,
hvilket paa hin Tid var et nyt og for en ung Forfatter
ikke ufarligt Sprog at føre. I de 1868 udkomne »Nye
Digtninger« synges der om Dybbøldagen »Den 18. April«,
som om det var Plougs Lyre, Schandorph havde taget
i Haand, Digtet »Følelsespolitik« er et Forsvar for
denne Stemnings Ret, og i »Bryllupsvise« henregnes
»grundtvigianske Degne« til de mindre ønskværdige
Ting; paa den anden Side gryer der i Digtet »Du
kjender de gamle Sange« en Protest mod den Poesi, der
trænger os bort fra Livet »ned i Aarhundreders Grav«,
og en Opfordring til at vende om »for modigt at stride
igjen i de Levendes Land«. Dette Lands snevrere Omrids
har Schandorph draget i det bebudende og derfor maaske 
noget overvurderede Digt »Sjællandsk Romantik«, medens 
det friske »Circulaire til Vennerne« vidner om den 
Oplagthed, han raadede over, naar Opgaven maatte
blive ham stillet. Næsten ikke til at forstaa er det,
at Schandorph endnu paa dette Trin af sin digteriske
Udvikling kunde lade det overspændt romantiske Digt
»Et Fald« optage omtrent Halvdelen af
sin Bog med Fortællingen om en hyperbyroniansk Helt,
der bevæger sig fra Klostercellen over Europas mest 
glimrende Operascener og gjennem de hundrede af 
blasert-dæmoniske Elskovsforhold, til han og Digtet 
omsider faae Ende ved hans Død som Følge af et 
Kjærlighedseventyr med en polsk Grevinde, som
bærer det i rhythmisk Ordlag dobbelt fortvivlede
Navn Skrschocki. - Ogsaa Schandorphs Jevnaldrende
RUDOLF SCHMIDT (f. 1836 i Kbhvn.) naaede først i 
det følgende Tidsrum ind paa et Omraade, hvor hans 
Talent kunde tilegne sig et fyldigere Indhold og 
forme det med større Selvstændighed end i hans
tidligere Aars lyriske Digtning, der repræsenteres
af to Samlinger: »Et Ungdomsliv«, udgivet anonymt
1858, og »Digtninger«, 1863. Den første af Omfang ret
betydelige Samling fremstiller en erotisk Episode,
gjengiven og afsluttet i en Række Digte, hvis
Billedsprog er af jevnt traditionel Art:

Din Kjærlighed er en Stjerne,
der straaler klar og blid;
min Kjærlighed er en Bølge,
der ruller tung og strid.

Med faste Fjed gaaer Stjernen
gjennem det vide Rum;
vildt stormer Bølgen - og knuses
hvert Øjeblik til Skum.

Versene ere lette og flydende, og den livligt vexlende
Strofebygning ikke mindre end Emnevalget i Samlingens
»Romancer og blandede Digte« røber udstrakt poetisk
Læsning; Paavirkning fra forskjellige Sider af
fremmed Litteratur, især af Goethe, er kjendelig,
og i denne sidste maa sikkert Grunden søges til den
øjensynlige Stræben efter Tankeklarhed, som i disse
Poesier er mere fremtrædende end Følelsens Styrke
og Fantasiens Kraft. Noget Lignende gjælder ogsaa om
den anden Samling, som er tilegnet RASMUS NIELSEN med
Tak fra Lærlingen til den Mester, han har svoret til:

O Held den Mand, der, boer han selv i Skjul,
dog, seer han Solen hæve sig, tør sige: 
Min Daad er bunden til det blanke Hjul, 
og løftes Livet i de Straaler rige, 
hvad der har fyldt mit Liv, skal med i Bølgen stige!

Foruden mindre Stemningsdigte indeholder Samlingen
adskillige større, objektivt fortællende Poesier,
som »Josias Rantzau«, »Valdemar Sejr og den Fremmede«,
»Vilhelm Erobrerens Frieri«, »De tre grønne Kviste«,
»Kunstnerens Forsvar«. Sammen med Prof. R. NIELSEN
og for en Tid BJ. BJØRNSON udgav Rud. Schmidt
Tidsskriftet »For Ide og Virkelighed« (1869-73). 
- Ikke liden Opmærksomhed vakte ved sin Fremkomst 
1861 en talentfuld Efterklang af kjendte Toner: 
det i to Oplag udkomne nordiske Digt »Valkyrien«,
hvis Forfatter var FREDERIK BØGH (1836-82. Se
»Fr. Bøgh, en Levnedsskildring af Elise Bøgh, med
efterladte Arbejder i Udvalg«). Endog i tre Oplag 
udkom OLE CHR. LUNDS (1829-96) Digt fra Christian 
IV.s Tid »Klintekorset«, medens hans øvrige poetiske 
Produktion ikke vandt nogen større Anerkjendelse. 
- Langt mindre Paaagtning end der med Rette burde 
tilkomme hans tankedybe, med de højeste Emner ideelt 
sysselsatte Digtning, er bleven Præsten JOHANNES FIBIGER 
(f. 1821) til Del, mest vel fordi en vis Grad af Mystik, 
sælsomt forenet med rationelle Elementer, unddrager hans
Poesi den brede Læseverdens umiddelbare Forstaaelse
og Interesse, saavelsom ogsaa paa Grund af nogen
Tunghed i Beherskelsen af Formen. Med alt dette høre de 
bibelske Dramaer »Jephtas Datter«, 1849, »Jeremija«, 
1850, og især »Johannes den Døber«, 1857, til vor 
Litteraturs betydeligere Arbejder, og »Familietragedien« 
»Kors og Kjærlighed«, 1858, stræber med Held efter at 
gjenfremstille den middelalderlige Aand i dens Tankegang 
og Handlevis. Under Pseudonymet Diodoros har Fibiger i 
den nyere Tid gjenoptaget sin længe afbrudte 
Digtervirksomhed og vakt mere Opmærksomhed for sin 
Poesis rene og ædle Indhold.

Helt udenfor den akademiske Verden, der i lang Tid 
holdt sig i fornem Afstand fra ham, staaer en self-
made litterair Personlighed som ERIK BØGH. Han er 
født i Kjøbenhavn den 17. Januar 1822, kom sytten 
Aar gammel til Jonstrup Seminarium og blev efter 
Dimissionen Huslærer et Aars Tid og derpaa fra Nytaar 
1842 til Efteraaret 1844 Skolelærer og Kirkesanger i
Fuglebjerg. Hans dybe Utilfredshed med denne Stilling
og de Omgivelser, den havde sat ham ind imellem, fik 
Luft i elegisk Lyrik og verdenssmertelige Digte, 
indtil han omsider resolut brød sine Lænker og drog
ud for at søge Lykken ad andre Veje. Som Skuespiller
ved en Provindstrup gjennemrejste han en Del af det
sydlige Sverig, levede nogle Aar som Portraittegner i
Vermland og blev saa af Tilfældet ført til Kristiania,
hvor han slog sig paa Journalistiken og
for Theatret skrev en Nytaarsrevue, der gjorde megen
Lykke og afstedkom en Del Bevægelse i det lille
Samfund. Overbevist om at han nu havde fundet den
rette Tumleplads for sit Talent, rejste Bøgh 1849 til
Kjøbenhavn og skrev for Kasinos Theater Tryllefarcen
»Nytaarsnat 1850«, med hvilket Arbejde han grundlagde
en mangeaarig Forbindelse med denne Scene, hvis Styrer
han endog var i nogen Tid. Omkring de Hundrede maa man 
søge Tallet paa Bøghs dramatiske Arbejder; medens 
Stykker som Sangspillet »Huldrebakken«, 1852, 
Vaudevillen »Fastelavnsgildet«, 1855, og Komedien 
»Kalifen paa Eventyr«, 1857, fuldt ud ere hans 
litteraire Eje, er den overvejende Del af de bøghske 
Theaterstykker Bearbejdelser og Lokaliseringer af 
fremmede Originaler, men unægtelig, udførte med en 
saadan Selvstændighed, at i den danske Form kun 
Handlingens Grundtræk ere bibeholdte, hvorimod 
Figurtegningen,
Dialogen og først og fremmest den virtuose
Koupletdigtning have deres Udspring fra Bøghs egen
Sands for den sceniske Virkning. Vi gjenkalde i
Erindringen nogle af disse Stykker, begyndende
tidligst i Halvtredserne: »Nytaarsaften i Kasino«,
»Ægtemandens Repræsentant«, »To Naboer«, »Den graa
Paletot«, »Hr. Grylle og hans Viser«, »Jomfruen«,
»Et enfoldigt Pigebarn«, »Tre for Een«, »Et Uhyre«,
»Valbygaasen«, »En lille Datter«, »En Caprice«,
»Redaktionssekretairen« o. fl.

Som Bøgh er en fortrinlig Koupletdigter, der paa
Grundlag af sit sikre musikalske Øre har udviklet
sin Kunst til den højeste Grad af Færdighed i at
faae Bugt selv med det mest indviklede metriske
Skema, saaledes er han overhovedet i Visen og i
den poetiske Fortælling en Versifikator af første
Rang. Digtsamlingerne »Noget« og »Noget Mere«
(1853-54), samlede og forøgede som »Digte«, 1855, gav
de første Vidnesbyrd herom; her kan mindes om Viser -
udenfor Vaudevillerne - som »Fætter-Jeremiade«, »En
lillebitte Mand«, »En ny Vise om Hr. Madsen«, »Saadan
kan det gaa«, »Den gamle Vals«, »Den, jeg venter paa«,
Visen om Ole Smed, »Paa Fredag«, »Velment Advarsel«,
»Kunstnervise« ; samt om de versificerede Fortællinger
»Espebladet«, »Stenbrudet«, »Min første Kjærlighed«,
»Samson og Dalila«, »Bertel og hans Æsel«, »Manden
i Huset« o. fl. Hertil slutte sig adskillige formelt
fuldendte og i Raisonnementet vidfulde Rimbreve (»Den
sorte Lyrik«, »Udmeldelse af Menageriet« o. s. v.),
samt en Række slaaende Epigrammer.

1860 overtog Erik Bøgh Redaktionen af »Folkets Avis«,
der i nogle Aar af hans Redaktionstid naaede et større
Abonnentantal, end noget dansk Dagblad hidtil havde
havt at opvise. Her kom han ind paa en ny Form for
sin Meddelelse til Læseverdenen, nemlig Feuilletonen
»Dit og Dat«, hvor han i en lang Aarrække behandlede
Dagens sociale, politiske, litteraire og kunstneriske
Fænomener snart i skarpt polemiserende Form, snart
vittigt refererende, snart grundigt prøvende og
undersøgende, altid opfattende med nøgtern Iagttagelse
og dømmende med kritisk agtpaagivende Forstandighed,
ikke let til at lade sig rive med af øjeblikkelig
Begejstring, en Hader af Pathos, mistænksom overfor
al Affektation. Har Bøghs kritiske Evne stundom viist
sig utilstrækkelig, hvor Sagen har drejet sig om de
højest liggende Aandsfærer eller om Forhold,
hvis dybere Forstaaelse fordrer et Element af
sympathetisk Følelse, saa har han nok saa hyppigt
sagt det rette Ord i det rette Øjeblik og været
et fortræffeligt Korrektiv for den konventionelle
Opinion. Selv hvor hans ærlige Søgen efter Sandhed
ikke naaer dybere end til at skrabe Traditionens
Fernis af, udretter den allerede herved et Arbejde
i den sunde Erkjendelses Tjeneste; endnu mere end i
de korte Feuilletoner - af hvilke der foreligger et
Udvalg i 25 Bind, »Dit og Dat« 1860-85 - har dette
været Tilfældet i de forskjellige Suiter af 
»Forelæsninger«, hvor han er gaaet dybere tilbunds 
i sine Undersøgelser og under en skjemtende, altid 
vel ordnet og overvejet Form har draget de fundne 
Sandheder frem for Dagens Lys, efterat hans Satire 
har snertet de Forvanskninger og Forvrængninger, 
hvorunder de søges skjulte i det daglige Liv. - En 
Frugt af Feuilletonerne er den sammenhængende Række 
af humoristiske Skildringer, som bærer Titlen »Jonas 
Tværmoses Ærgrelser«; det første Bind 
(»Familieærgrelser«) udkom 1864, men Serien er senere 
voxet til to statelige Bind, udstyrede med 
Pennetegninger af Forfatteren. Ogsaa Bøghs »Udvalgte 
Fortællinger,
gamle og nye«, foreligge i to Dele (deriblandt »En 
islandsk Saga fra Kjøbenhavn«, »En Beneficeforestilling«, 
»Theaternissen«, »Unge Jens Je'en«, »Den sorte Kugle«).

Et eget Fænomen møder os i den saakaldte Skolelærer-
Litteratur, en Frugt af forskjellige samvirkende 
Momenter: af den sidste Menneskealders jevnt tiltagne 
Folkedannelse; af Bestræbelsen for at lade Interessen 
for den gode Litteratur trænge alt dybere og dybere 
ned i Samfundet ved at byde disse lavere Lag 
Skildringer af Livet indenfor deres egen Synskreds, 
for derved at aabne deres Øjne for digterisk 
Fremstilling overhovedet; af den kraftigere vakte 
nationale Sands for det Folkeejendommelige, for
Kjendskabet til Almuelivet, og endelig af den dermed
i Forbindelse staaende Fordring om en saa inderlig
Tilnærmelse til Virkeligheden, som overhovedet lader 
sig forene med de kunstneriske Krav. Noget Nyt
fremtræder hverken i Emnet eller dets Behandling,
thi BLICHER havde alt forlængst viist Vejen og stod
som den uovertrufne Mester. Det Nye ligger i, at det
fortrinsvis er en særlig Del af Befolkningen, den med
Almuen i saa nær Berøring staaende Skolelærerstand,
der fører denne Litteratur videre. Hvor den fremtræder
i sin reneste Skikkelse - som Folkelivsbillede af
den samtidige Slægt, uden at strejfe ind paa den
historiske Romans eller Salonnovellens Enemærker -
peger den samtidig i to Retninger: opefter i Samfundet
med Opfordring til dette om at lære Almuelivet
at kjende i dets sande Virkelighed, nedefter med
Opmuntring til gjennem denne lokale Skildring af
velkjendte Forhold at lade sig føre ind i den mere
omfattende Digtnings Idekreds.

Især efter 1870 har Skolelærer-Litteraturen fundet
talrige Dyrkere; men allerede det forudgaaede Tidsrum
havde talentfulde og karakteristiske Repræsentanter
at opvise, af hvilke vi her nærmere skulle dvæle ved
de tre: Thyregod, Anton Nielsen og Mads Hansen.

Indsiddersønnen CHRISTEN ANDERSEN, det yngste af et 
fattigt Hjems syv Børn, kom til Verden den 12. Novbr. 
1822 i Landsbyen Thyregod, fire Mile nordvest for Vejle, 
og blev som Soldat, efter Tidens Skik og Brug, kaldet 
med sin Fødebys Navn, hvilket
H. N. Clausens Haandskrift.

Et Brev, i hvilket den bekjendte Folkeskribent C. A.
Thyregod anbefales til Konferensraad J. Collin.

han saa senere beholdt. I den minderige Hedeegn, hvor
Drengen, kun sparsomt udstyret med Skolekundskaber,
førte en ensom Tilværelse som Faarehyrde, knyttede
hans stille og indesluttede Sind sig inderligt til
de mange Stedsagn om Kong Gorm, Dronning Thyra og
deres Søn Harald Blaatand, og yderligere dreves
hans Interesse i samme Retning ved Læsning i
Grundtvigs Saxo- og Snorre-Oversættelser. Hans
første Digt blev trykt 1845 i Vejle Avis og gik
derfra over i Berlingske Tidende som en usædvanlig
Ydelse af en Bondekarl; det var traditionelt i sin
Tankegang og naivt i dens sproglige Udtryk, som naar
Digteren med Vendingen: »Jeg af Naturen valgtes
til Vesteregnens Skjald« vilde udtrykke den langt
bekednere Bekjendelse, at det var den vestjydske
Natur, som havde drevet ham til at synge. Imidlertid
var en saadan poetisk Væxt op fra selve Almuelivets
Jordbund endnu i hine Dage noget saa Fænomenalt
og syntes at tyde paa saa gode oprindelige Evner,
at ansete Mænd i Hovedstaden, saasom H.N. CLAUSEN,
COLLIN og M.L. NATHANSON, tog sig af den unge Soldat
og fik ham tildelt en Understøttelse til at besøge
Jellinge Seminarium. Under Thyregods Ophold her brød
Oprørskrigen ud, og han deltog sammen med nogle andre
af Eleverne som Frivillig i det første Aars Felttog,
hvorpaa han 1849 tog sin Examen og fik Embede først
i Hammerum Herred, senere i Aars, i den af Blicher
saa jevnlig beskrevne Egn.

Sin Ungdomskjærlighed til den jydske, særlig til den vestjydske 
Natur er Thyregod bleven tro hele sit Forfatterskab igjennem,
og det er blevet baade af folkevækkende og af
ethnologisk samfundsoplysende Betydning just
ved at holde sig indenfor det Jordsmon, med hvis
lokale og personelle Særforhold Forfatteren er
fuldt fortrolig. Læsningen af Thyregods folkelige
Skildringer gjør derfor det paalidelige Indtryk,
som virkeligt Kjendskab altid vækker, og de staa ved
deres jevne Fortællemaade og stilfærdige Følelsesliv
i organisk Sammenhæng med deres Emner. Sine meget
læste Arbejder har han i Tidens Løb meddelt i Jydske
Dagblade, i Kalendere og andre Folkeskrifter, men
der foreligger desuden enkelte Samlinger; saaledes
1864 »Historier og Sagn«, 1867-76 »Skildringer af
det virkelige Liv«, om hvis Emner allerede nogle af
Titlerne vække en Forestilling: »Maren Avlskarl«, »To
Forskudte«, »Enkens Giftermaal«, »Peder Sultenpine«,
»En Storbondeslægt«, »Selvejer og Fæstebonde«, »En
Husmand paa Heden« o. fl. At Thyregods Smaaskrifter
hyppig forekomme i den af Udvalget for Folkeoplysnings
Fremme udgivne Serie »Folkelæsning«, er i god
Overensstemmelse baade med dette fædrelandske
Foretagendes og med de meddelte Skildringers Aand.

ANTON NIELSEN, en Husmandssøn fra Fuglebjerg-Egnen,
blev født den 5. Maj 1827, tog Skolelærerexamen og
var ansat i forskjellige sjællandske Kald, indtil han
1868 paa Opfordring af MADS HANSEN overtog Pladsen
som Forstander for Folkehøjskolen i Vester-Skjerninge
paa Fyn, Hans litteraire Debut fandt Sted 1860 med
»En Mormonhistorie« i Flinchs Almanak, og allerede
Aaret efter blev almindelig Opmærksomhed ham til
Del, da han 1861 udgav den første Samling af sine
sjællandske Folkelivsbilleder »Fra Landet«, kort
efter suppleret med to nye Samlinger under samme Titel
(3. Opl. 1876). Disse Skildringer virkede paa en meget
vid Læsekreds, sikkert mest i den dannede Verden,
som en ægte og paalidelig Gjengivelse af Almuens
Betragtningsmaade og Handlevis, næsten paa hver
Side aabenbarende nye Overraskelser, som just ikke
harmonerede saa ganske med det idealiserede Billede
af den danske Bondestand, som havde havt mythisk
Kurs siden 1848, men ved Iagttagelsernes Mængde og
paalidelige Præg utvivlsomt i god Overensstemmelse
med en Virkelighed, som Forfatteren maaske havde
fremdraget i en noget ubarberet Skikkelse, men som
dog ikke hindrede ham i at føle sympathetisk for sit
Emne i det Store
og Hele, ja endog at lægge Handlingen tilrette paa
en uskyldig tendentieus Maade. Ikke saa faa Aar inden
Ordene Realisme og Naturalisme vare blevne litteraire
Stikord, var Anton Nielsen paa det ogsaa senere stærkt
exploiterede Almuelivs Omraade en fuldtfærdig Realist,
der uforfærdet gik Naturalia ind paa Livet. Hans
senere Arbejder ere noget mere afdæmpede, maaske
som Følge af, at RaastofTet er mere bearbejdet:
»Tre Fortællinger«, 1864, »Nye Fortællinger«, 1866,
og de tre Samlinger, der 1867-69 udkom under Titlen
»Bondeliv«. Meget kjendte som Almuelæsning ere de to
med praktisk Tendens virkende Fortællinger »Om Hans,
der kom paa Højskolen«, og »Om Karen«, der søgte
sammesteds hen.

I Aaret 1862 fløj en ny Sang for Nordens Kvinde
Landet rundt: »Vi har sagt det saa tidt, og Du veed
det saa godt, Du er mægtig, Du Kvinde i Nord!« Det
gamle Thema var der her afvundet en ny Variation;
Digteren vil ikke fremhæve Kvindens Skjønhed og Magt
for at forøge de Lovsyngendes Skare, men for at mane
hende om, hvad hun til Gjengjæld skal yde:

Du skal opfostre Drenge med Sener i Arm, 
der for Danmark vil kæmpe og dø; 
Du skal lægge den Sæd i Smaapigernes Barm, 
der skal bære det ædleste Frø.

Du skal værne om Sproget i Børnenes Mund, 
det er Moderens Maal, det er dit; 
som Guldharpernes Klang, som de Fugle i Lund 
skal det svinge sig mægtigt og frit.
Du skal vogte de Sagn og den dejlige Sang, 
vi i Arv efter Fædrene fik;
Du skal lukke dit Hjerte for Trældom og Tvang 
og din Dør for de Fremmedes Skik.

Den varme fædrelandske Stemning, der kommer tilorde i
Sangen, slog ned i de dengang let modtagelige Sind,
og den vandt, som sagt, en ganske overordenlig
Popularitet, blev sungen allevegne baade til sin
oprindelige Melodi (Frithiofs Vikingabalk) og til
de to nye, der komponeredes til den, optoges i
alle Sangbøger og naaede endog det Højdepunkt af
Almenkjendthed, at dens Begyndelseslinier anvendtes
som »bevinget Ord« i daglig Skjemt. Ikke mindst
Forbauselse fremkaldte den flydende, ulastelige Form,
fordi man vidste, at Sangen skrev sig fra Almuelaget,
at den til Forfatter havde en Bondemand: »Mads Hansen,
Ungkarl«, som han betegnede sig paa sin første
Digtsamling.

MADS HANSENS Forfædre vare Bønder saa langt tilbage
som Slægtleddene lade sig efterspore. Selv var han
det eneste overlevende af ni Børn og blev født den
23. Juli 1834 i Hundstrup i det sydlige Fyn. Han
var i sin Opvæxt et stille, lidet meddelsomt Barn,
næsten uden Jevnaldrende Omgang og i sit fredelige
Hjem nærmest sluttende sig til sin Mormoder, der
fortalte ham stedlige Sagn og sang Folkeviser, til
hvilke han lyttede med Begjærlighed. I Skolen var
han ualmindelig dygtig, men færdedes kun lidet med
Kameraterne, levende i sin egen Fantasiverden. Krigen
1848 gjorde et mægtigt Indtryk paa ham; ved den
vaktes for første Gang hans fædrelandske Følelse,
og han skrev en Sang, som blev afsungen ved en Fest
for de hjemvendte Krigere. Forøvrigt tog Mads Hansen
allerede som Dreng Del i Gaardens Arbejde, men fik dog
Tid til at dyrke saavel sit Violinspil som sin Pen,
den sidste baade til Skjønskrift og med orthografisk
Uddannelse for Øje, det første saa han kunde spille 
til Bøndergilder og tage Del i de Koncerter, hans 
Lærer afholdt med sit af Elever sammensatte
Landsbyorkester. I Nabobyen Vester-Skjerninge stiftede
Mads Hansen en Sangforening, som naaede op til et Par
Hundrede Medlemmer, og hvis sømmelige Samkvem med
Musik og lidt Dans til Underholdning bidrog meget
til Forbedring af Omgangstonen i Egnen. Ogsaa en
Læseforening oprettede han, og da Skyttebevægelsen blev 
rejst her i Landet, sluttede han sig strax til den;
for egen Regning og Risiko kjøbte han for laante Penge
et Hus i Vester-Skjerninge By, som han indrettede
til Højskole og senere udvidede betydeligt -
han var kort sagt virksom paa alle Omraader,
hvor der kunde arbejdes paa Folkets Oplysning,
dets aandelige Forædling og dets Befæstelse i
Fædrelandskærlighed. Med dyb Sorg var han Vidne til,
at hans Standsfæller villigt lod sig drage med til
en politisk Færd, der syntes ham at maatte føre bort
fra den fredelige Udviklings Goder, som Grundloven
havde havt for Øje. »Jeg kan ikke se Andet,« skriver
han i »Dansk Ugeblad«, »end at denne Vildfarelse
har sit Udspring fra Materialismen, der ad Snigveje
og formummet baner sig Vej til ædelttænkende Mænds
Hjerter« , og han udtaler Haabet om, »at alt det
usande Paahæng, Grundtvigianismen har faaet, vil
tabes«.

»Ungkarl« kaldte Mads Hansen sig kun paa sin første
Digtsamling. Just denne var Aarsag i, at han senere
kunde bortkaste hin Titel, idet en opvakt og af
højere Interesser livlig bevæget jydsk Bondepige,
stærkt paavirket af dens Poesi, indledede en
skriftlig Tankeudvexling med ham, som førte til
Ægteskab og skaffede Digteren Erstatning for det
tunge, mange Aar af hans Liv overskyggende Tab af
en i Ungdommen inderlig elsket Kvinde. Trofast og
haabende til det Sidste stod hans Hustru ham ved
Siden i de Aar, da Sygdom lagde sin Haand paa ham;
men selv den omhyggeligste Pleje kunde ikke afvende
Dødens Komme. Den indtraf den 2. April 1880.
»Han var et ualmindelig begavet og modent Menneske,
en mer end almindelig alvorlig og arbejdsom Mand,
en ren og ædel Natur, en Adelsmand i Bondekofte,«
siger PLOUG om ham i den Efterskrift, hvormed han har
ledsaget Mads Hansens af PEDER R. MØLLER forfattede
Biografi (»M. H., en Levnetstegning«, 1881). Han var
tillige noget Andet: han var et om end sjeldent, saa
dog hverken enestaaende eller mindre fyldestgjørende
Exempel paa, hvorledes Almuebegavelsen i vor lille, 
kun af let overskridelige Samfundsgrænser skilte 
Nation kan naa op til de højeste Sfærer af aandelig 
Interesse og tilegne sig de videst udviklede 
Kulturformer. Da Mads Hansens første Hefte »Sange« 
udkom 1866 og oplevede fem Oplag i tre Aar, fattedes 
der ikke Røster, som forkyndte, at her stod man 
overfor et nyt Frembrud af Folkedybet, her skød noget 
Autochthont frem til Fornyelse af dansk Litteratur. 
En Kyndigs første Blik paa Digtsamlingens Indhold 
maatte være
nok til at vise, at dette beroede paa en Vildfarelse. 
Her var netop intet Nyt, men her var et af naturlig 
Opvakthed, poetisk Følelse og hengiven Læsning af 
vore bedste Forfattere betinget Arbejde i det gamle 
Spor, udført med en forbausende Lethed, en Efterklang 
af vor Digtnings fuldeste Toner, lydende med en skuffende 
Oprindelighed. Ikke et Halmstraas Bredde skiller vor 
klassiske Digtnings heldigste Epigoner med deres 
omfattende kunstneriske Dannelse fra Bondesangeren, 
naar han synger om Kongen: »Der er en hellig Kilde i 
vort Hjerte, med Kongelys omkring den stille Bred«, 
om Frederik VII.s Død: »Den danske Konge er død saa 
brat«, om Danmarks Bøgeskov: »Du friske, danske 
Bøgelund, Asynjers Tempel, Alfers Bolig«, om »det 
andet Dannevirke«:

Med Sværdet i den ene Haand 
og Harpen i den anden,
i kristen Tro og nordisk Aand, 
med Højmods Træk i Panden
vi samles i en sluttet Trop 
og bygge Dannevirke op,
at Korsets Fane paa dets Top 
igjen med Sejr kan vaje;

om de danske Krigere: »I vor Barndom vi hørte
Kartovernes Brag«; om Fyn: »Perle paa Havets
glindsende Vove«; om Aftenen: »O drømmerige Nat,
o dunkle Skygger«; om »de kjære Steder«: »Flyv hen,
min Aand, til hine skjønne Dale«; om Sønderjylland:
»Herlige Land med de tusindaars Minder« o. s. v. De
overdrevne Forventninger og den misvisende Retning,
de havde taget, skadede Interessen for de to følgende
Digtsamlinger: »Sange«, 1870, og »Markblomster«, 1873, 
som ikke vakte nogen stor Opmærksomhed i den
litteraire Verden, der havde jublet ved Digterens
Debut. Beskeden opfatter Mads Hansen dette Tilbageslag
som en baade naturlig og berettiget Reaktion; men
denne burde nu have udspillet sin Rolle, thi ogsaa
blandt hans senere Digte findes der en Lyrik, som
uden at blues kan stilles jevnsides vor bedste, hvad
det smukke og klare Udtryk for Stemningen angaaer.

Ved Betragtningen af den danske Litteratur i den
sidste Halvdel af Perioden 1850-70 og de følgende
Aar indtil den Dag idag maa man ikke overse en
Omstændighed, der har havt megen Betydning ved at
paavirke Smagsretningen og tilføre Tidens Ideindhold
et vægtigt Bidrag: Indflydelsen af den unge norske
Digtning. Nordens to betydeligste Digtere i vor Tid
ere Normænd, og da de desuden ere rykkede os særlig
nær ved at vælge dansk Forlag for deres Skrifter,
ere de blevne bestemmende Faktorer i vort aandelige
Liv, gjennemtrængende det med deres Ideer paa en
ganske anderledes inderlig Maade, end nogensomhelst
fjernere Digtning vilde kunne gjøre det. Forsaavidt
danne de to Lande paany en Enhed, og i skjønlitterair
Henseende er Aaret 1814 sat ud af Sagaen.
DET NITTENDE AARHUNDREDE.

IV. NYE STRØMNINGER.

1870-1900.

De nye litteraire Strømninger, der med noget af en
Stormflods Pludselighed og Voldsomhed brød frem i
Begyndelsen af Halvfjerdserne, ere, hvad Udspring og
Retning angaaer, vidt forskjellige fra Digtningens
tidligere Løb. Det vil derfor være rigtigt forud for
Skildringen af den nye Bevægelse, dens Ledere og dens
»Kjølvandsfølge« at trække de afsluttende Linier for
de tidligere omtalte Forfatteres Virksomhed, hvorved
dog udtrykkelig maa bemærkes, at enkelte af dem tog
Del i den litteraire Kamp, som Sammenstødet mellem
det Nye og det Gamle afstedkom, og at disses Navne
paany ville møde frem under Omtalen af de polemiske
Brydninger.

Højtbedaget døde H.P. HOLST (S. 419) den 2. Juli 1893,
toogfirsindstyve Aar gammel. Sit Maanedsskrift »For
Romantik og Historie« havde han fortsat til 1890,
altsaa i toogtyve Aar, og endnu ved sin Død beklædte
han Embedet som Sceneinstrukteur ved det kgl. Theater,
uden dog at tage nogen nævneværdig Del i Arbejdet. Sin
ældre Produktion samlede han i forskjellige Udgaver:
»Udvalgte Digte« 1874, »Noveller, Skizzer og
Novelletter« 1881, »Lejlighedsdigte« 1884 og de sex
Bind »Udvalgte Skrifter« 1887-88. Det kvikke lille
versificerede Lystspil »A-ing-fo-hi« (efter et fremmed
Sujet) oplevede i et Par Aar en Mængde Opførelser,
men størst Værdi blandt Holsts senere Arbejder har
Digtcyklen »Fra min Ungdom« 1873. Det er en Række
Anekdoter fra hans Livs første Menneskealder (indtil
1848), fortalte i
letflydende, elegant causerende Vers. Ofte er Pointet 
i sig selv højst ubetydeligt, stundom kan den metriske
Form være noget skjødesløs, men begge Dele kunne
siges at høre med til Genren og paa rette Maade at
karakterisere den ældre Mands behageligt fordringsløse
Konversation om sine Smaaerindringer, under hvilken
der fremtræder, som i lyse Pastelbilleder, et
lille historisk Galeri af utvivlsom Troværdighed;
saaledes f. Ex. Billedet af Chr. Molbech i Digtet
»Størrestræde«, af Adam og Christiane Oehlenschläger
i »Huset i Oprør«, af den heibergske Trio i »Nummer 3
i Brogaden« og »Husholdnings-Regnskaber«, af Digterens
Forlægger C.A. Reitzel i »Honoraret« o. fl.

CARL PLOUGS (S. 424-28) 1869 udkomne Digtsamling
maatte, som tidligere bemærket, i høj Grad modtage sit
Præg af det Nederlag, hans Ungdomsdrøm og bærende
Manddomstanke havde lidt ved det skandinaviske
Dobbeltriges Færd under den sidste Kamp om
Sønderjylland, Det Haab om Oprejsning, der endnu
holdt Modet oppe hos Mange, brast allerede 1870,
og nu var der for Danmark intet Andet tilbage end at
indøve sig i Afventningens Taalmodighed. Ploug udtaler
dette i sit Digt »Til Nordslesvigs Repræsentanter«
(1873), der begynder med de Ord:

I drive i det vilde Hav
paa Stumperne af Vraget;
vi frelste fra den vaade Grav
dog Rejsningen og Flaget;

men vi kan ikke komme ud
og bjerge Jer til Landet,
thi Redningsbaaden, som, næst Gud,
vi stoled paa, er strandet.

»Vi kan kun spejde Dag og Nat, om Strømmen ej vil
vende,« og imidlertid tænde Lys i vore Vinduer, »at I
kan i Nattens Gys mod Hjemmet Øjet rette«: Troen paa
»at end et naadigt Forsyn har det Heles Styr ihænde«,
Haabet om at »denne gamle Stamme har baade Kløgt og
Kraft til for sig selv at raade«, og en Kjærlighed
til de fraskilte Brødre, »som aldrig slappes, om end
paa et og andet Sted vi med hinanden nappes«.

Digtet findes i de 1883 udkomne »Nye Digte«, hvis
hele Indhold er gjennemtrængt af Tanker som de nys
anførte og forøvrigt falder i de fra Plougs tidligere
Digtning kjendte Grupper. Her er Lejlighedsdigte
i Ordets almindelige Betydning: Grundlovssange,
Digte ved nordisk Højtid, ved Upsalamødet 1875,
ved Studenterjubilæer, Monumentafsløringer og
Bygningsindvielser saavelsom
ved adskillige mere private Anledninger. Til to
Sider uddybes disse Lejlighedsdigtes Indhold og
udvides deres Form: som historisk Portraitmonument
og som Festkantate. Man har træffende sammenlignet
Plougs Mindedigte med Bissens Portraitbuster;
i de prægnante Træk, i den plastiske Skjønhed, i
Linieføringens Sikkerhed og Kraft ligne Billedhuggeren
og Digteren paa dette Omraade hinanden. I Digtene
om Niels Laurits Høyen, Vilhelm Marstrand,
Orla Lehmann o. fl. indeholder den her omtalte
Samling skjønne Prøver paa Plougs Kunst. Endnu
rigere er hans Kantatedigtning repræsenteret;
sit Højdepunkt naaer den i den gribende Kantate ved
Universitetets Firehundredaarsfest i Juni 1879. Efter
Indledningsstykkets Paakaldelse af den almægtige Gud,
der »skabte Lyset og skikkede ud i Rummet de blanke
Stjerners Hære«, skildres i sex Terzine-Strofer
Kulturens Gang fra Øst langs de store Strømme og
over Havet til Hellas, hvor den fæstede Skjønhedens
Gudinde, til Rom, hvor den byggede »et Værn om Livets
Orden, Hjemmets Hygge, et Rettens Herredom, en Lovens
Skranke.« I et rask fremskridende knapt og rapt
Versemaal henkastes saa Billedet af Forfaldets Tid:

Alt, hvad den rejste, 
bæver og raver. 
Solstukne visne
Digtningens Haver; 
Kunstnerens Evne 
hidses og spildes;
Tænkningens Traade 
slappes og hildes. 
Samfundets Orden 
haanes og brydes;
dyriske Drifter 
ægges og nydes. 
Bønfaldte Guders
talløse Vrimmel 
renser ej Jord 
og klarer ej Himmel. 
Menneskeaandens 
Styrke er mat; 
Oldtidens Vaarsol 
synker mod Nat.

Saa følger endnu mere kortfattet, men med samme Fynd 
i Skildringen Folkevandringen og Kristendommens Sejr:

En Folkebølge fra Østen steg 
og rydded Kulturens Felt;
hvor Roma segned og Hellas veg, 
der sejred Golgathas Helt.

De vilde Stammer tog Skik og Lov 
bag Kirkens og Klosterets Hegn; 
Stridshamren smeddedes om til Plov,
og Sværdet fik Korsets Tegn.

Gjennem farverige Billeder af Vikingens Færd til
fremmede Himmelstrøg, hvor »Bretlands Kyster flænges
af hans Tand, Seines Vande rødner Kirkebrand,« og af
»de unge vælske Klerkes« Gang mod
Norden, hvor de »plantede i Skoven Korsets Mærke,
aabned Skolestuen med det Samme«, naaes til
Udgangen af Kantatens første Del med Lovprisning
af Universitetets Grundlægger Kong Christian den
Første. Dens andet, kortere Afsnit indledes med otte
beundringsværdigt kort og kraftigt koncentrerede
Linier om det kirkelige Reformationsværk, og derefter
følger den prægtige, ligesaa sammentrængte Udmaling
af Oplysningens Gang gjennem Landene:

Frem drager Slægternes lange Karavane, 
trodsende Ørkenens Sand; 
skiftende Førere, Feltraab og Fane,
stræber den mod Strimen i Himmelens Rand. 
Gøglende Syner har sinket dens Fod, 
Omveje fyldte dens Tid og dens Evner; 
aldrig dog svigted dens Tillid og Mod,
altid dog fremad den stævner.

Saa vil det blive til Verdens sidste Dage: 
frem skrider Aandernes Tog. 
Skuffet og skræmt, det ej flygter tilbage, 
snublende og faldet, det rejser sig dog.
Slægter udslukkes - saa fødes der ny, 
Kræfter opslides - saa modnes der andre; 
frem imod Sandhedens straalende Gry 
Menneskeheden maa vandre.

Hvorhen den søgende Ridderskare stiled, 
hvor den saa fæsted sin Lejr, 
ud fra vort Land er der Stalbrødre ilet, 
delende dens Skuffelse eller dens Sejr. 
Mellem de herskende Folk er vi smaa, 
ikkun en Torso med afrevne Lemmer; 
i vor forhuggede Skjoldrand dog staa
Navne, som Verden ej glemmer.

I Slutningskoret nedlægger saa Digteren de Ønsker
for Konge, Folk og Fædreland, der ere hans Digtnings
idelige Omkvæd og Tanke, idet han som i Kantatens
Begyndelse paakalder den styrende Gud:

Opmand det Folk, Du haardt har prøvet! 
Lad Villiens Kraft og Sindets Tugt 
med Hjertets Ild og Tankens Flugt 
det atter hæve op af Støvet!

Beskyt vort minderige Land, 
dets Ret, dets Frihed og dets Ære! 
Skjærm Ham, Du gav dets gamle Spir at bære,
den nye Stammes første Christian.

De »Nye Digte« indeholde endelig ogsaa Prøver paa
den Hjemmets Poesi, der er saa ejendommelig for
Carl Ploug: den aldrig afblegede eller afblomstrende
kjærlighedsfulde Hyldest af hans Hustru. Han synger
til hende i 1874:

Nu er Du en Matrone 
paa fyrretyve Aar, 
og Høstens Segl har studset 
dit mørkebrune Haar; 
lidt dybere paa Kinden 
sank Øjets Skygger ned; 
din smalle Jomfru-Midje
blev moderlig bred.

For mig er Du den Samme, 
jeg bejlede til, 
og ingen Ynde raned 
Dig Tidens lumske Spil; 
paa vore høje Ymper 
maa jeg regne det ud, 
hvorlænge det er siden
jeg fæsted Dig som Brud.
Og- den Sonnet-Form, som særlig var helliget Digtene
til hans Livsfælle, behersker han endnu, selv naar
han synger om sine sygnende Kræfter:

Ak, jeg er bleven fattig, derfor rutter 
jeg ikke mer med Viser og Sonnetter. 
De fleste Rhytmer, som jeg sammenfletter, 
jeg selv forstemt i Kakkelovnen putter.

Nu slaa ej Timer til, som før Minutter; 
hvad jeg har digtet, retter jeg og retter, 
indtil det Hele ud jeg modløs sletter; 
det er paa Tide, at mit Spil jeg slutter.

Men at jeg bliver taus, Du ikke lider; 
Du mig forbyder, Lyren bort at hænge; 
Du fordrer, at min Vingehest jeg rider.

For Dig jeg gjør, hvad ej jeg gjør for Penge; 
for Dig jeg trodsig mod min Afmagt strider. 
Du faaer det sidste Klimp af mine Strenge.

Samlingens sidste og største Stykke hedder »Til
Samtiden« og er skrevet i Efteraaret 1883. Det er
Plougs Opgjør med Tiden - Tanker og Udtryk, som ere
velkjendte fra hans mangeaarige Deltagelse i den
offentlige Drøftelse af sociale og politiske Forhold;
den poetiske Form har ikke faa Svagheder, og det hele
Digt har mere Karakteren af en polemisk-didaktisk
Diatribe end af poetisk skabende Inspiration; men
det viser klart den syvtiaarige Digters Standpunkt
til Tidens Bevægelser og mangler ejheller rhetorisk
Fynd i Udtrykket. Han seer med Sorg Folket arte sig
efter Nederlaget 64 paa en Vis, der ikke adler, men
fornedrer det. Han sammenligner Almue-Demokratiet med
Penelopes brutale Bejlere, der i Odysseus' Fraværelse
spille Herrer i Huset og utaalmodigt kappes om at
vinde hendes Gunst:

Som en Penelopeja Danmark sidder
indsvøbt i Enkeklæder sorte;
thi hendes Husbond, hendes fødte Ridder,
den ægte, sande danske Folkeaand,
har længe været borte.
Hun savnet har hans stærke Haand,
da ydre Fjender opbrød hendes Porte
og slog en Sønneflok i Trællebaand.
Har hun ej Ret at fordre holdt i Ære,
hvad hun af dobbelt Sorg og Savn maa bære?
Men just derfor man Tiden fandt bekvem
til Magten for sig selv at stræbe efter.
Man skrabed sammen alle Sorter Kræfter
og indrangerede i Banden dem;
og da man mærked, let gik ikke Dansen,
fordi endnu der vaaged Mænd paa Skansen,
som ikke sig forbløffe lod
af Helte-Fagter og Alarm-Signaler
og ikke veg en Fod
for noget Styrtebad af tomme Taler,
saa tyede man til Taskenspiller-Kneb
og alskens smaa Godtkjøbs-Opfindelser, 
hvormed den Hob, som blank er for Begreb
og sikret mod Samvittighedens Mindelser, 
blev snurret rundt som Høns i Børnelegen 
og stadig dog er lige langt fra Stegen.

En rigelig Del af Skylden for Landbefolkningens
Selvovervurdering lægger Ploug paa Grundtvigianernes,
ja endog paa selve Grundtvigs Skuldre. Han »lægger
paa Kæmpens Grav sin Krans til Tak og til Ære«,
han »kjender i Nutiden hertillands ej Stræben mod
højere Maal end hans i Liv, i Sang og i Lære«; men
hans store Fejl var, at han vilde være Folkefører,
og »skjøndt han ej magted at vise Vej, slaa Følge
med Andre vilde han ej«:

For ham var Frihed et Himmelrum,
af Intet begrænset;
hvor Alt, der var nødigt, frivilligt kom 
og Høg og Due fløj jevnsides om
og Manna-Gryden ej lænsed. 
At Thor maatte frit med Hammeren gaa, 
men Loke lænkes til Klippen graa,
hans taagede Syn ej  ænsed.

Naar Grundtvig »forkastede Tugt og Tvang og Pligternes
Lære«, skulde man have betænkt, at »Skjald han fremfor
alt Andet var, og Mangt og Meget udslynget han har
af Lune og vexlende Tykke.« Men dette have hans
Tilhængere aldrig taget i Betragtning, og til dem
vender Digteren sig med sit bebrejdende Spørgsmaal:

Jer spørger jeg, som hvert Ord af hans Mund
Jer føre til Nytte:
Om han havde ejet det rigeste Pund, 
han blev dog et skrøbeligt Menneske kun,
hvem Synd og Vildfarelse mødte; 
mon I da Jer Pligt mod Sandhed ej brød, 
naar, uden at vrage, i Folkets Skjød 
I vælted den hele Bøtte?

Fra Grundtvigianerne vender Ploug sig til den
radikale Litteraturs Bannerførere, »Nutidens unge
Titaner«, som han ironisk kalder dem. Han dømmer
den realistiske Skildring, der »kaster sin Gunst paa
de Smaa i Kjøbstad og Landsby og Leje« som falsk og
tendentieus :

Men hvorfor I elske just dem, 
i Billedet selv kan man spore; 
thi Grundfarven, som stikker frem,
er Had kun og Nag til de Store. 
Saamænd, der er braadne Kar nok 
i alle Etager og Klasser, 
men der, hvor de findes i Flok, 
er netop de myldrende Masser.

. . . Derpaa I har ej løst Patent, 
at Kunsten til Livet skal knyttes; 
men dermed den daarligt er tjent 
til Træl eller Bybud at nyttes. 
Det skeer, naar tykhudet Tendens 
som Maaler og Vejer fungerer
og vrager det Bedre, imens 
den Vennernes Jux protegerer.

Digtet »Til Samtiden« er som en Kvintessens af Plougs Artikler 
i »Fædrelandet« mod Slutningen af Bladets Levetid.
I Efteraaret 1881 var han fratraadt Redaktionen
efter fyrretyve Aars Arbejde, og et Forsøg paa at
fortsætte uden Ploug, maatte snart opgives. Det
var i Virkeligheden ham, som var »Fædrelandet«, og
»Fædrelandet« var Ploug. De to Forcer, som gjorde
Bladet læst, vare Redakteurens ledende Artikler
og den udmærkede Feuilleton, der i en Aarrække
bragte en Mængde Essays af moderne europæiske, mest
engelske og franske Forfattere. Det øvrige Bladstof
- særlig Dagsnyhederne - og den hele journalistiske
Organisation, som et Dagblad nuomstunder kræver, var
det kun smaat bevendt med, og den gamle Praktiker
M.L. Nathanson, »Berlingskes« Redakteur, havde ikke 
saa helt Uret, naar han kaldte »Fædrelandet« et
Ugeblad, som udkom hver Aften. Men ogsaa paa anden
Maade var dette i en Menneskealder ligesaa ansete
som - trods den ringe Udbredelse - indflydelsesrige
Blad en diametral Modsætning til den moderne Presse:
dets Drift tog kun i ringe Grad Hensyn til den
forretningsmæssige Side af Foretagendet. Ligesom
Bladet i Christian den Ottendes otte Regeringsaar
maatte udrede Bøder til et Beløb af ca. 13,000 Kr.,
saaledes forsmaaede det efter Kongens Død den Stilling
som Regeringsblad, det vistnok havde havt let ved
at opnaa. Det bevarede en fuldkommen Uafhængighed og
tog mindst af Alt Hensyn til det Lukrative; har det
nogensinde givet Overskud, har det neppe været store
Summer; et Par Gange maatte Venner træde hjælpende
til, og i Løbet af Halvfjerdserne sygnede det mere
og mere hen.

Men forstummede end Plougs Prosa med »Fædrelandets«
Ophør, saa tav ikke derfor hans Poesi. Endnu i sin
høje Alderdom besang han Danmark »med Bøgeløvet om sit
Haar og Fuglesang paa Tunge«, Kongen, »som Tillid gav
og tog i Bytte«, og i sit Hjems Sonnetkrans flettede
han Aar for Aar sin Blomst:

Kan jeg endnu Sonnettens Sløjfe binde 
med sløve Øjne og med stive Fingre, 
Skjøndt slappe  Strenge aldrig ere klingre 
og Tanken famler om for Ord at finde?

Jeg vil jo intet Kampraab lade skingre 
og ingen Sejr i Rhytmers Velklang vinde, 
men ikkun sige Tak en elsket Kvinde, 
der vredes ej, om Versets Fødder slingre.
Ja, jeg vil takke Dig for Sommerglæden, 
da Solen skinned og da Rosen blussed; 
for Høstens Tid, da Leer kapped Sæden

og Blæsten Skovens rige Lokker studsed; 
for Vinteren, da sammen vi paa Slæden 
ned over Livets hvide Banker russed.

Monumentale Digte kunde Ploug endnu skrive med en
Fynd i Udtrykket som ingen Anden, hvad enten han
selv inspireredes af Emnet, som ved Halls Død, da
han varmtfølende skrev hans Eftermæle og prægnant
kjendetegnede hans Politiks Art i de fire Linier:

Først spejdede han Mulighedens Skranker, 
og hvor der inden dem var sikkrest Grund, 
der strøg han helst sit Sejl, lod falde Anker 
og drøfted: »Hvad saa videre« en Stund.

eller »Lejligheden« kom til ham som en Opfordring,
saaledes som ved Mindefesten for Stavnsbaandets
Løsning, ved Afsløringen af Suenson-Monumentet og
af Bülow-Mindesmærket, ved Universitetsfesten
i Anledning af Kongens Regerings-Jubilæum, ved
det kgl. Theaters Mindefester for Fru Heiberg og
Hostrup og ved Universitetsfesten i Lund 1877,
da han modtog Værdigheden som Æresdoktor. Plougs
sidste Digt blev ufuldendt. Dets Emne var - et smukt
og mindeværdigt Tilfælde! - den Aarvaagenhedens Gud,
som Digteren havde taget til Symbol for sin vækkende
Digtning. Forlæggeren Ernst Bojesen havde anmodet ham
om nogle Textlinier til en Tegning af Stephan Sinding,
forestillende Hejmdal. Om Aftenen den 26. Oktober 1894 
laa paa Plougs Skrivebord følgende Udkast:

Hejmdal stander paa Hjerternes Bro
som Vagt for de højeste Lofte;
aldrig han linner om Luren sin Kno
og spænder ej Sværd fra Hofte,
spejder gjennem Luftens bølgende Lag
Vartegn om Jetternes Brynde og Nag.
- - - - - - - - - - - -
Jeg mindes, at eengang han blæste saa fast,
at Folket foer op af sin Dvale;
Fortidens skillende Murværker brast
mellem Hytter og fornemme Sale
- - - - - - - - - - - -

Dagen efter følte han sig syg og vilde gaa tilsengs,
da han pludselig sank sammen og Bevidstheden forlod
ham. En halv Time senere havde han uden synlig
Dødskamp draget sit sidste Suk.

Efter hans Død udgav hans Nærmeste »Efterladte Digte«
af Carl Ploug; det er af dem, de sidst anførte
Citater ere tagne.
Samlingen indledes af en interessant og særlig hvad
Analysen af Plougs Digtform angaaer særdeles kyndig
og indgaaende Karakteristik, hvis Forfatter er ERNST
VON DER RECKE. Udenfor Studenterforeningen er Plougs
Buste rejst.

Paa Grund af Svagelighed tog Hostrup (S. 420-24) i
Efteraaret 1881 sin Afsked fra Embedet som Slotspræst 
i Frederiksborg og Sognepræst i Hillerød. Han flyttede 
til Frederiksberg for at nyde sit Otium i denne 
Emeritopolis, men opgav dog ikke helt sin gejstlige 
Virksomhed, idet han, saalænge Kræfterne endnu tillod 
det, hver Maaned samlede en hovedsagelig grundtvigiansk 
Tilhørerkreds om sig; efter Mesterens Død stod han som 
en af denne kirkelige Retnings mest fremragende Talsmænd
og var, i Overensstemmelse med dens Livssyn og
Virkemaade, efterhaanden kommen i nær Forbindelse med 
de aandelige Bevægelser i Bondestanden, saa at han paa 
afgjørende Punkter stod sine akademiske Ungdomsfællers 
Standpunkt fjernt. Allerede kort efter Nederlagsaaret 
1864 var Hostrup begyndt paa at samle Befolkningen til 
Foredragsmøder for at holde dens Mod oppe, og hans 
Indflydelse som folkelig Taler var af særlig vækkende 
Art, baade ved de Emner, han valgte, og den 
Fremstillingsform, han benyttede. I den Samling 
»Folkelige Foredrag«, han udgav 1882 og som er udkommen 
i flere Oplag, tager han saaledes snart sit Udgangspunkt 
fra en Folkevise, snart fra et Ordsprog eller en Sentens 
(»At leve er ikke at dø«, »Kæmp for Alt, hvad Du har 
kjært«, »At hvile paa en Sten«), snart karakteriserer 
han en Digterpersonlighed (Oehlenschläger, Grundtvig, 
Hauch) eller behandler et mere abstrakt Thema paa 
almenforstaaelig og fyndig Maade (»Om Dannelse«, »Om 
Forholdet mellem den ældre og yngre Digtning i Danmark 
og Norge«). Men hvad han end vælger til Text, 
udspringer hans Tale lige fra hans Personligheds jevne 
Væsen og glider klart flydende, uden rhetoriske 
Kaskader, gjennem sit rolige Leje.

I 1885 udsendte Hostrup et lille Bind »Sange og Digte
fra senere Aar«. Det aabnes med Sangen ved Grundtvigs
Jordefærd »Kimer, I Klokker! nu sluktes en Sol over
Mulde« og bringer Digterens øvrige lyriske Produktion
i Tiaaret efter 1872. En ikke ringe Plads indtages i
dette som i det foregaaende Bind af de fortræffelige
Bryllups- og Sølvbryllupssange - Aarene ere
svundne, og for mangt et Par, ved hvis Bryllupsfest
Hostrup havde sunget, skriver han nu Sølvbryllupsvisen. 
Ogsaa for sin egen Hustru i Digtet »Elisabeth«:

Saa gik tyve Aar og fem, 
leved jeg i fler end dem? 
paa de andre ligger Taagen, 
er det vist, jeg da var vaagen, 
eller fandt i Livets Elv 
først med Dig jeg ret mig selv?

Altid mig det tykkes nu, 
at hvor jeg er, der er Du,
med i Haab, i Drøm, i Tanker, 
altid med, hvor Hjertet banker: 
for mit Øje paa hver Plet 
staaer der nu: Elisabeth.

Hostrups Opfattelse af sin Præstegjerning kommer paa
en for hans hele Natur karakteristisk Maade tilorde
i Digtet »En Præstehistorie«. Den unge Landsbypræst
er sent om Aftenen sysselsat med at overtænke den
Ligtale over en rig Bonde, han næste Dag skal holde
i sin nye Menigheds Paahør. Han har da en Drøm, i
hvilken han ved Baaren holder »en Tale, som har Næb
og Kløer, om Dommen bagved Gravens Slør, om Kvalens
Orm, som aldrig døer.« Da forekommer det ham, som om
Ligets Ansigt antager hans afdøde Faders kjære Træk -
han, »som fødtes i en vantro Tid, som tidt med Sønnen
kom i Strid om Frelsen, han ej kunde tro, om Underne,
hvoraf han lo,« og forfærdet over sine fordømmende Ord
vaagner Præsten, glad over, at det kun har været en
Drøm. Han gjør Udkast til en ny Tale, og han synes -
som før - at se sig selv staa ved Kisten og udmale,
hvorledes den Afdødes dygtige Livsgjerning og hans
Kjærlighed til Hustru og Børn vidner om, at skjøndt
han ikke har baaret sin Tro tilskue, har han visselig
havt den hos sig i Løndom. Da gribes han af Rædsel
ved at se Kval og Skræk arbejde i den Dødes stivnede
Ansigt, »som om han vilde raabe: »Nej, Du lyver!«
men formaaer det ej« - - Præsten vaagner atter foran
sit Skrivebord »og gjemmer saa den hele Sag i Tro
paa Gud til næste Dag.«

Hvad talte han da om ved Baaren? 
Jeg veed, han krænked ikke Taaren, 
han hverken greb til Dommens Ris,
ejheller løj den Dødes Pris. 
Hans Tale handled kun, jeg troer, 
om Syndens Sold og Livets Ord, 
om ham, som elsked Støvets Slægt 
og bar for os al Brødens Vægt,
og som, naar tidlig eller silde 
vi lytte til hans Røst, den milde, 
flux bringer Naade, Fred og Sejr
selv ind i Dødens faste Lejr. 
Og om ej Mange just blev rørt, 
om Flere hvad de helst gad hørt 
ej dennegang i Talen fandt, 
Alt, hvad han sagde, var dog sandt.
Decenniets politiske og litteraire Strømninger afspejle sig 
i Digtsamlingen. Da Bjørnson 1872 anbefalede at »forandre 
Signalerne« overfor Tydskland, tilraabte Hostrup ham:

Ja, kan dit Ord faae Ørnen bort, den stærke,
der troner nu paa Jyllands Ryg, 
at over Mark den danske Lærke
igjen kan kvidre fri og tryg,
saa, gjæve Nordmand, skynd Dig, tal!
skaf bort det sorte Krigssignal!

Digtet suppleres af det paa samme Tid skrevne »Til de
danske Sønderjyder«. I Anledning af »Fædrelandets«
Holdning overfor den provisoriske Finanslov 1877
indrykkede Hostrup i »Dansk Folketidende« et Digt
til Ploug, hvem han beder tænke paa den af ham
selv besungne »Tolvaars-Knægt i Lærredsbuxer og
Vadmelstrøje« og spørger:

Blev Dig hans Vadmel grovt og grimt? 
Synes Dig Straalen i Øjet bleget?
Var det i hans, der sluktes Glimt? 
Var det ej før i dit eget?

Ploug svarede med Digtet »Tak for din Hilsen, min 
gamle Ven, med manende Vemodsrøst« og forsikrer ham:

Jeg staaer, hvor jeg altid stod før,
som Skildvagt paa Volden »mod Jætten og Trolden« og tænker ej
at gaa min Vej,
før man til Graven mig kjør.

Ved Plougs 50 Aars Studenterjubilæum to Aar efter skrev 
Hostrup en af Sangene og sluttede den med de djerve Strofer:

Tiden gaaer, og Kampen flyttes, 
altid hvor dens Bølger mødtes, 
var han med til ind i Høst, 
kæmped uden Skjold og Hjelm, 
la' ej Fingrene imellem,
hugged til af Hjertenslyst.

Slog han fejl i Vaabenbraget, 
altid var dog Marv i Slaget, 
altid følte man iløn: 
ej han stred for Gunst og Gave, 
men for Thyras Blomsterhave 
som sin Moders gjæve Søn.

Sin Sympathi for aandelig Bevægelse overhovedet udtalte 
Hostrup ved sin til et Rusgilde i Studentersamfundet 
skrevne »Vise om Andemad«. Han begynder med at udtale 
sin Glæde over Alt, hvad der er grønt - dog med 
Undtagelse af Andemaden, der »hvergang en Strømning gaaer 
istaa strax sig drømmer ovenpaa«. Og han fortsætter:
Skal det da gro, til Kraften slides op, 
hvile med Fred, hvor Livets Storme tude,
grønnes, til mer ej Bøgen skyder Knop 
og til Jordklodens Saga er ude?
Skal det som Norges Fjelde staa
og vise da, hvor Danmark laa?

Nej, vel ihjelslaaes ej det af en Kniv, 
Ild  eller Frost det dræber ingensinde,
dø kan det ej (det forudsætter Liv), 
men des snarere kan det forsvinde.
Bare lidt Strømning ind deri,
saa er dets Vælde helt forbi!

Den Lære, Sangen vil indprente, formuleres kortelig
i dens Slutningslinier: »Oprør vi priser ej - nej
stop! men Skaal for dem, som rører op!«

Faa det politiske Omraade fulgte Hostrup
Venstrebevægelsen saa langt, at han lod sig opstille
som Oppositionskandidat ved Folkethingsvalgene 1887,
uden dog at opnaa Valg. Faa det litteraire Omraade
tog han derimod sine Forbehold. I Digtet »Sidst i
Oktober« taler han om de Kunstnere, »der elske det
faldende Løv især og fryse for det at fange«:

Mig synes, at Smagen har helt slaaet om, 
at Livets Nedgang, dets Alderdom 
forunderlig stiger i Prisen;
før skildred man helst dets Kraft, dets Fart,
nu troer jeg, man finder det nok saa rart
at sysle med Enden paa Visen,

Han har forsaavidt ikke noget imod denne Smagsretning,
som det jo kan være ganske rart »for en aldrende Fyr«
at blive interessant for Kunsten med Aarene, uden
Besvær, men han vil dog forlange, at disse Billeder
af den sene Oktober, af Afskedsstunden og den sidste
Strid, ogsaa blive fuldtud sande, saa at Kunstneren
ikke »snyder os for det Bedste«:

Ja, giv os Høsten - det bede vi Jer - 
med Ord eller Farver, kun som den er, 
og udelad ikke Vaaren,
thi den hører med i det høstlige Kvad, 
saavist som hvert et faldende Blad 
blotter en Knop, der spaar'en.

Digtet »Til Menneskemalerne« har den samme Sag til
Emne. Digteren er ikke bange for »Mulm og Dynd og
Sod«, for »de klamme Mures Skimmel«, men vel at
mærke kun naar man lader ham beholde »en Haandsbred
af en Himmel«. Men Skarnet for Skarnets egen Skyld
kan han ikke forsone sig med, og han lader sig ikke
overbevise af »en aandrig Fyrs« Doktrin om, at »den
som Livet vil forstaa, maa ned i Understrømmen«.

Og dermed aabned han en Lem 
imellem Gadens Stene,
en Flod dernede rulled frem, 
men ingen af de rene;
og mens jeg mig for Næsen holdt, 
ned pegede hans Handske:
»I dette Dyb,« han sagde stolt, 
»det gjælder nu at granske.
»Se der vi først kan komme nær,
hvad sig i Livet dølger, 
og ingen Himmel med sit Skjær
kan farve disse Bølger, 
ej Pust af Vind, ej Spor af Glans
forvilder der vor Søgen, 
der ligger for den aabne Sands
Realiteten nøgen.

»I Gamle, som kun vilde den 
med Maanesølv plettere,
I kan nu godt gaa hjem igjen, 
I bruges ikke mere;
men Ungdommen, I næsten fik
med Romantik forkludret, 
den skal nu faae sit sunde Blik
restituert i Mudret.

»Kun der« - men jeg om Hjørnet fløj
ind i et snevert Stræde, 
hvis Luft med Smag af Stenkulsrøg
jeg aanded ind med Glæde; 
en skummel Krog - for Skjønhed ej
man ellers har beskyldt den, 
men Fyren havde nu for mig
helt med sin Snak forgyldt den.

Endnu er der en lille Digtsamling af Hostrup at
omtale: de »Efterladte Digte«, som hans Hustru
udgav 1893. Indholdet har noget af det tilfældige
Funds Karakter, men ejer maaske netop derfor en
tiltalende Friskhed, ikke mindst fordi det paa et
lille Rum spænder over hele Hostrups Digterliv, fra
hans Rusaars Hyldest af F.L. Liebenberg, der »ledede
hans Fjed til det Skjønne, til det Høje«, og indtil
den sidste Strofe fra 1892, i hvilken han lovpriser
og takker sin Hustru for deres lange Samliv:

Jeg har faaet en Ven for Livet, 
bedre blev der ingen givet, 
hun har fyldt min Vaar med Blommer 
og bragt Solskin til min Sommer,
var min Fælle tro i Striden, 
er min Trøst i Skumringstiden; 
Alting har hun med mig delt, 
hun har gjort mit Halvliv helt.

Morsomt er det at læse Skjemtedigtene til
Ungdomsvennerne Voltelen og Mantzius eller Deviserne
til Studenterforeningens Juletræ og Ansøgningen til
Kultusministeren om Opførelsen af en Præstebolig i
Silkeborg:

O tænk paa mit unge Familieliv,
o tænk paa min huslige Glæde,
men tænk fremfor Alt paa mit Præste-Arkiv,
som Mus og Rotter vil æde.

Friskt og ungt er ogsaa Lunet i den til Bournonvilles
Jubelfest skrevne Sang om »den danske Skueplads«,
hvor Apollo anraabes om at skjænke den de bedste
Gaver, saaledes bl. A.:

Skaf et Publikum, som gjerne 
følger Muserne paa Tog,
og en Kritikus med Hjerne, 
som dog ej er altfor klog.

Der er dem, som er saa grumme, 
grumme svære at forstaa: 
o Apol! gjør dem lidt dumme, 
at vi Smaafolk kan dem naa.

I Sangen ved Holberg-Jubilæet 1884 ønskes der vor Tid 
en Skribent som ham - »tænk, hvad han fik at bestille!«

En Moralist han var for sin, 
gav den »Moral« alle Dage, 
dypped dog helst den i Skjemtens Vin, 
saa den blev let at tage.

Nu de os byder den som Mixtur, 
bittersalt og eddikesur; 
lærte de Holbergs Druekur, 
aa, hvor den nu vilde smage.

En stor og glædelig Overraskelse beredte Hostrup
sine mange Venner ved efter femogtyve Aars Taushed 
ganske uventet at gjenoptage sit dramatiske
Forfatterskab. Efter lang Tids Skranten maatte han,
indstændig opfordret dertil af Lægen, i Februar 1879
foretage en tre Maaneders Rejse til Sydeuropa. Den
havde foreløbig de bedste Følger for hans Helbred,
og i sin oplivede Stemning følte han paany Lysten til
Skuespildigtning vaagne i sig. I Løbet af Sommeren
lagde han Planen til et nyt Arbejde, fuldførte det
den paafølgende Vinter og fik det opført paa det
kgl. Theater i Januar 1881.

Efter disse Tidsangivelser (af Fru Hostrup i Tillægget
til »Senere Livserindringer«) er Planen til »Eva«,
Skuespil i fire Akter, saaledes lagt, inden Hostrup
kunde kjende Ibsens »Dukkehjem«, om hans Stykke end
først blev opført efter dette. Og dog er Ligheden
mellem de to Skuespils Emner saa stor, at man kunde
tro, Hostrup af den langvarige og skarpe Nora-Debat
havde følt sig fristet til at tage den samme Kollision
op til Behandling paa anden Maade. Konflikten drejer
sig i begge Stykker om Kvindens Stilling i Samfundet,
særlig om hendes Afhængighed af Samfundslove, om hvis 
Tilværelse hun svæver i Uvidenhed. Som Nora viser sig 
i højeste Maade forbauset over, at Lovene forbyde 
Anvendelsen af falsk Underskrift, selv om der tilsigtes 
det ædleste Formaal dermed, saaledes vaagner Eva 
forfærdet til Erkjendelse af, at andre Love give 
Husbonden Enebestemmelsesret med Hensyn til Børnenes 
Opdragelse. Men videre strækker Ligheden sig heller 
ikke. Problemets Løsning er hos de to Digtere ligesaa 
forskjellig som deres Temperament: hos den norske et 
uopretteligt Brud, hos den danske en Forsoning af 
Modsætningerne i gjensidig Kjærlighed. Hvad Sceneriet 
angaaer, er »Eva« langt fjernet fra Ungdomsaarenes 
Studenterkomedie. Allerede i »Tordenvejr« havde Hostrup 
forladt Regensmilieuet for istedenfor »Tankens Slot« med
dets hjælpende Aander at bygge en solid jydsk
Herregaard. Ogsaa i »Eva« ere vi paa Jyllands Grund
og midt inde i en saa haandgribelig Virkelighed som
et Folkethingsvalg med dets modstræbende Interesser,
personificerede i faste Skikkelser fra Land og By. I
Lystspillet »Karens Garde«, der fremkom 1886 og havde
endnu større Sceneheld end »Eva«, bevæger Handlingen
sig paa Kjøbstadgrund og betjener sig af en Række
Provinsialister fra forskjellige Lag, samlede om
et lokalt Embedsjubilæum: den bureaukratisk stive
Amtmand, den lidet holdningssikre Borgmester og
hans dygtige Kone, den unge Politifuldmægtig, en
dominerende Kjøbmand, en socialistisk Cigarmager,
et Par pjankede Smaafrøkener og lignende typiske
Skikkelser, der danne Baggrund for den ikke helt
almindelige, men dog tæt til Virkelighedslivet
knyttede Konflikt, der bindes og løses i Løbet af de
fire Akter. Stykket klinger ud i en mild Harmoni, der
endog faaer Luft i en firstemmig Slutningssang om »vor
venlige By«. Hostrup var en dreven Theaterpraktiker
og vidste godt, hvor gjerne Publikum gaaer hjem
med en kjøn Melodi i Øret. Derfor fulgte han ogsaa
Methoden ved sit næste - og sidste - dramatiske
Arbejde, Femakts-Lystspillet »Under Snefog«, der
opførtes 1888 og blev en stor Succes, spillet mere
end et halvt Hundrede Gange. Her have vi atter jydsk
Herregaardsjord under Fødderne. Det muntre Snefog
fyger nogle udenvelts Existenser ind bag Gaardens lune
Vægge, hvor der ruges over et Par Misforstaaelser,
som strammes og løses, medens andre gro frem under
Sneen for sluttelig at fejes bort med den. Der drives
lystige og uskyldige Løjer med lokal Journalistik og
dens ledende Principer, og der er overhovedet saamegen
Ungdomsstemning over det Hele, at man mindst skulde
tro, at Digteren kun et Par Maaneder efter kunde
fejre Halvfjerdsindstyveaars Fødselsdagen.

Paa denne Dag hyldedes han i rigt Maal som Folkets
kjære Digter med Tak fra hele Landet, saavelsom fra
Norge, Sverige og Finland. Ved Skydebanefesten otte
Dage senere bragte Regensianerne ham et Fakkeltog, og
om Aftenen gav Frederiksberg liberale Vælgerforening
Fest for ham paa St. Thomas. Men fra nu af gik det
- som han skrev i sit Takkedigt - »ned ad Bakke«
med hans Helbred. Hans Syn svækkedes næsten indtil
Blindhed, og han blev hensat i Uvirksomhedstilstand,
hvis Pine han bar mildt
og stille og uden at tabe sin Interesse for den
Verden, der omgav ham. Endnu i September 1892 kunde
han dog være tilstede ved Aabningen af Ry Højskole
og forrette sin ældste Søns, dens Forstanders,
Ægtevielse. Den lille Jyllandsrejse gjorde ham godt,
det paafølgende Landophold i Espergærde ikke mindre,
men efter Tilbagekomsten til Frederiksberg tog
Kræfterne af med stigende Fart, og Mandag Morgen den 21. 
November drog han stille og smertefrit sit sidste Suk.

Karakteristisk nok for Brydningstiden gav Theatret
to Mindefester for Hostrup. Ved den første spilledes
»Gjenboerne« og udførtes en Prolog med Korsang og
Recitation af Ploug. Den endte med de Ord:

Digteren, vi hylde, 
var en Mester i 
Hverdagsliv at trylle 
om til Poesi.

Over Tidens Strømme 
glide skal hans Sejl! 
Folket i hans Drømme 
se sig selv i Spejl!

Aftenen efter gaves »Under Snefog«, og her havde
Schandorph Ordet som Epilog:

Saalænge der i Danmark findes Unge, 
saalænge Sproget lever paa vor Tunge, 
saalænge tyst vi lytte, hver en Gang
den danske Tale smelter hen i Sang, 
vil gjennem denne Sal vor Latter runge, 
naar Hostrups danske Stykker bæres frem,
og vi vil føle: Vi er i vort Hjem.

Hostrup udgav 1891 »Erindringer fra min Barndom og
Ungdom«, nedskrevne under store Vanskeligheder for
den halvblinde Forfatter og tildels ved Hjælp af et
Skriveapparat. De suppleredes efter hans Død med
»Senere Livserindringer«, udgivne af hans Hustru,
der ligeledes (1897) samlede og ordnede et omfangsrigt
Bind »Breve fra og til C. Hostrup«.

Efter Hauchs Bortrejse til Rom blev CHR. K. F. MOLBECH
(S. 429-31) udnævnt til Censor ved det kgl. Theater. 
Denne Ansættelse fik en uanet Betydning for hans 
Forfatterskab - i dobbelt Henseende. Dels følte han 
sig ved denne nære Forbindelse med Theatret paany 
tilskyndet til at prøve sin Lykke som Dramatiker, og 
dels paadrog hans afvisende Holdning overfor den 
radikale Litteratur ham et flammende Had fra dens 
Tilhængeres Side; de betragtede ham som den
væsenligste Hindring for deres
Arbejders Adgang til Scenen og gjorde efter Evne den
pirrelige Digter Livet surt.

I Anledning af Holbergstatuens Afsløring 1875 skrev
Molbech den lille holbergske Studie »Renteskriveren«,
der fik en venlig Modtagelse og - skjøndt en ren
Lejligheds-Bagatel - levede ud over det Nu, der havde
skabt den. I Maj 1878, altsaa henimod Saisonens
Slutning, opførtes »Ambrosius«, Skuespil i fire
Akter, og gik trods det ugunstige Tidspunkt ni Gange i
Maanedens Løb, gjenoptoges strax i den følgende Saison
og oplevede i fire Aar mere end halvfjerdsindstyve
for fuldt Hus givne Opførelser - den største Succes,
noget dansk Stykke har havt paa det kgl. Theaters
Brædder. Hovedpersonen er Digteren Ambrosius Stub;
Emnets Tidsfarve er altsaa nogenlunde den samme som i 
det foregaaende lille Stykke og gjengiven med den 
samme diskrete sproglige Kunst. Forøvrigt er
Handlingen Digterens egen Opfindelse, uden Tilslutning
til nogen anden Begivenhed i Stubs Liv end hans
Herregaardsophold i hans Vandreaar. Skikkelsen er
stærkt idealiserst, Forelskelsen og Forsagelsen har et 
Stænk af Sentimentalitet, som vel netop var den 
Egenskab, der skaffede Stykket dets største Tilslutning. 
Vist er det, at der i Hovedstaden opstod og ud over 
Landet bredte sig et sandt Ambrosius-Sværmeri, der 
maaske først og fremmest gjaldt Titelrollens Fremstiller 
(E. Poulsen), men af hvilken ogsaa Digteren fik sin 
rigelige Del, saa at han, som han engang spøgende 
bemærkede, ombølgedes af en »ambrosiansk Lovsang«, hvor 
og naar han viste sig. Vidner Opførelsestallet om den 
sceniske Succes, saa taler den halve Snes Oplag, 
»Ambrosius« har oplevet i Aarenes Løb, ikke mindre 
tydeligt om Stykkets litteraire Sejr, og denne har 
utvivlsomt havt sin Del i den Hædersbevisning, der faldt 
i dets Forfatters Lod 1879, da Universitetet ved sin
Firehundredaarsfest udnævnte ham til Æresdoktor. Men
saadanne Triumfer udfordre Gjengjældelsens aarvaagne
Magter. De to følgende Arbejder: »Faraos Ring«,
Folkeskuespil i fem Akter (1879), og »Opad«, Skuespil
i fem Akter (1881), bleve Nederlag for Digteren, om end 
ikke i absolut Forstand, thi de opførtes femten Gange 
hvert, saa dog i Sammenligning med Forgængerens Held og 
i Forhold til det Resultat, Molbech havde ventet sig. 
Aarsagen hertil var af sammensat Natur. Dels vare de nye 
Skuespil, der satte sig højere Maal for Øje, ikke saa fast
og sluttet byggede som »Ambrosius« med dets
let overskuelige, jevnt og klart fremskridende
Handling, og dels var dette Stykkes urokkelige
Folkeyndest en stadig tilbagevendende Udfordring
til Modstanderne, hvis Bebudelser af Idealismens
og Romantikens nærforestaaende Afgang ved Døden
paa det mest Irriterende modbevistes af Stykkets
Livskraft. Da Molbech nu tilmed i »Faraos Ring«
direkte angreb Fritænkeriet og saavel her som i
»Opad« uden Akkord eller Forbehold viste sig som
den forstokkede Idealist, han var, rettede den
organiserede radikale Ungdom med Kraft og ikke uden
Held et Hovedangreb mod disse Arbejder, for saa vidt
muligt at betage ham Lysten til fortsat Modstand
mod de nye Retninger. Med Hensyn til »Faraos Ring«
var der endnu den særlige Anledning, at man havde
en Regning at afgjøre med Molbech paa Grund af hans
Kritik over Bjørnsons »Leonarda«, som senere vil blive
nærmere omtalt; her skal det kun nævnes, at de med
denne Sag forbundne Omstændigheder og hans stigende
Misfornøjelse med Theaterforholdene bevægede Molbech
til i 1881 at tage sin Afsked som Censor. Faa Aar
efter bosatte han sig paa Landet i Nærheden af Lyngby
og førte her et tilbagetrukket Liv, mest sysselsat med
at samle og ordne den senere af L. Schrøder udgivne
Brevvexling »Chr. Molbech og N.F.S. Grundtvig« (1883 
havde han selv udgivet »Chr. Molbech og Karen
Margrethe Rahbek«). En fremskridende uhelbredelig
Sygdom tvang ham i Begyndelsen af 1888 til at søge
Hospitalshjælp i Kjøbenhavn, og her døde han den
20. Maj. Faa Uger forinden havde Theatret spillet
hans historiske Drama »Dante«, som Heiberg i sin Tid
havde refuseret; det gjorde kun en sparsom Lykke.

Trods Sygdom og Legemssvækkelse var Molbech i den
sidste Del af sit Liv mere end nogensinde i Besiddelse
af sin ukuelige Tro paa Livets ideale Magter og sin
rene, høje Kunstbegejstring, og det kan med Sandhed
siges, at Intet i hans Ungdoms- og Manddomsdigtning
kan maale sig med hans lyriske Poesi netop fra hans
seneste Levetid. Derfor ere de »Efterladte Digte«,
som E. v. d. Recke udgav i hans Dødsaar, en sjelden
og maaske derfor ikke efter Fortjeneste paaagtet
Aabenbarelse af rig og lødig Poesi. Samlingen bringer
nogle faa ældre Digte, men Hovedindholdet skriver
sig fra Aarene 1881-88 og de vægtigste - tillige i
Tal de fleste - fra hans Livs sidste fem Maaneder.
Der kan fremhæves Mindedigtene over hans to ædle
Venner, Filosoferne Heegaard og Brøchner, af hvilke
navnlig det sidste (»Ved Hans Brøchners Grav«) er
dybt i sit Tankeindhold og rent i sin gjennemklare
Skjønhed. Endvidere Digtet »Oehlenschläger«, i hvilket
Digteren af et fuldt Hjerte hylder den yppigt rige
Skjald og selverkjendende tilstaaer:

Jeg synger ej som Den, der maa, 
men kun som Den, der gjerne vil;
den tunge Forskjel er der paa 
mit og min Mesters Spil.

Striden mellem Gammelt og Nyt i Litteraturen
beskjæftiger ogsaa i disse Digte Molbechs kampberedte
Tanke, snart som skjemtefuldt raillerende eller
hvast angribende Polemik (Sonnetterne »Et Besøg«,
»Realistisk Forklaring«, »Flod og Ebbe», »Rim«,
»Kjærlighed til Næsten«), snart i mere afdæmpet Form,
til Forsvar for de anfægtede Idealer, som i »Digter
og Kritiker«:

»Igjen romantisk! Naar faaer dog engang 
Romantiken sunget sin sidste Sang?«

Det faaer den just i det samme Aar, 
naar den sidste Rose sin Blomst udslaaer.

»Naar blomstrer den sidste Roses Blad?« 
Naar den sidste Nattergal synger sit Kvad.

»Naar synger den sidste Nattergal?« 
Naar den sidste Kilde rinder i Dal.

»Naar risler det sidste Kildevæld?« 
Naar den sidste Bølge slaaer imod Fjeld.

»Naar slaaer den sidste Bølge mod Strand?« 
Naar den sidste Stjerne spejles i Vand.

»Naar spejles i Hav den sidste Stjerne?« 
Naar det sidste Solglimt døer i det Fjerne.

Naar den sidste Mand og den sidste Kvinde 
føle de sidste Længsler svinde.

Glæd Dig, Kritiker, da faaer engang 
Romantiken sunget sin sidste Sang.

Da kan Du hejse dit Sejersflag - 
men saa er det Verdens sidste Dag.

Foran Samlingen har Udgiveren som Prolog hensat Digtet
»Det sidste Læs«, nedskrevet i Januar 88, altsaa fire
Maaneder før Molbechs Død. Han sammenligner sig her
med en Bonde, der har bragt Høsten i Hus. Han takker
Gud »for Sol og Regn, for Vindens hærdende Kulde,
for Sneens lunende Vinterhegn og Spirens Liv under
Mulde,« og om Sæden kun fylder lidt i Lo og Lade -
thi hvorvel »Vejrets Herre gav blide Kaar, Jordbunden
selv var mager« - om end Skylden muligvis for en Del
er hans egen, fordi han »ikke agted paa Tidens Røst
og den nye Dyrkningsmethode« -
ligemeget; som Kornet er, 
har nu jeg bragt det i Gaarde; 
det gulnes ej mer af Solens Skjær 
eller vædes af Skyens Taare.

Og vejer det end med Ax og Straa 
kun lidet, jeg troer det gjerne, 
jeg har dog, i hvad jeg friste maa,
den Trøst, at ren er dets Kjerne.

Kornet er sundt fra Top til Rod, 
hvad Fejl det ellers kan have; 
hver eneste Plante var frisk og god, 
da Negene sattes i Trave.

Ingen Rust eller Brand har lagt 
den spirende Livskraft øde, 
ingen Svamp med snigende Magt 
forgiftet min Agers Grøde.

Med fuldere Sandhed end de fleste Digtere kunde
Molbech udtale denne Dom over sin Digtning. Den vil
ikke kunne underkjendes, hvormeget end Smag og Tid
kan skifte.

Goldschmidt (S. 431-37) havde i sit Forfatterskabs første
Halvdel havt saa fuldtop med Polemik at gjøre, at man let 
kan forstaa hans Trang til Hvile i saa Henseende og hans 
Ulyst til at melde sig som Kampdeltager under de nye 
litteraire Brydninger. Det er kun ganske undtagelsesvis, 
at der over hans roligt iagttagende Produktion efter 1870 
falder et svagt Gjenskjær fra de blussende Lejrbaal, 
saaledes som i den lille Fortælling »Levi og Ibald«, hvor 
den snurrige Simon Levi fra Romanen »Ravnen« optræder for 
sidste Gang. Den livlige Gamle vil gjerne skaffe sig noget 
Begreb om Tidens Bevægelser, og da Ordene »Romantik« og 
»Realisme« surre ham om Ørene, spørger han sig forsigtigt 
frem om deres Betydning. Svaret: at Romantik er Længsel 
efter en anden Verden, giver ham en Del at spekulere over, 
uden at han dog rigtig kan komme til Klarhed. Af den endnu 
ungdommelige, skjøndt ikke længer ganske unge Digter Ibald
(ligeledes fra »Ravnen«) faaer han en fyndigere Forklaring. 
Ibald havde den lykkelige Evne at kunne komme alt Nyt imøde, 
han kunde ligesom spore det Nye ude i Luften, »dels af 
poetisk Sands, dels fordi han ikke havde Plads i det Gamle, 
og fordi det Nye altid maatte forurolige eller ærgre de 
Gamle. Der var ingen ny eller paany opdukkende Lære, hvis
Tilhænger han ikke blev saagodtsom i samme Øjeblik som den 
traadte frem.« Da Simon Levi udfritter ham om Forstaaelsen 
af det Romantiske, svarer han med Lidenskab: »Romantisk! 
Det er at være reaktionair, Fjende af Folkelighed og 
Folkeoplysning . . . det er at se Aander og Spøgelser 
ligesom de gamle Kællinger - - det skal De ikke indlade 
Dem paa, Hr. Levi - men det
gjør De vel hellerikke? De er da Realist!« Paa Simon 
Levis Spørgsmaal, hvad Realist da er, giver Ibald 
det udtømmende Svar: »Realist, det er jeg.« Ved 
samme Lejlighed faaer Simon at vide, at Digteren 
Ibald tillige er Monist, hører til de Oplyste, som 
kun antage en Enhed, en eneste Verden - »alle 
fornuftige Folk er Monister,« tilføjer Ibald 
kategorisk. Ogsaa dette giver den Gamle meget at 
gruble over. Han kommer i Ulave med sin Fædrenetro 
og, da han tillige undervises om Socialismens Krav 
og Ret, ogsaa med den sociale Solidaritet, som han 
hidtil saa trygt har bygget paa. Omstændighederne 
føje det saa, at Simon Levi kommer til at gjøre et 
Gilde forIbalds unge radikale Venner. Deres Fører,
en Theolog, der har lagt Theologien paa Hylden,
holder en Tordentale imod Tolerancen: »Der skal
ingen Tolerance være i Verden. Vi anerkjende kun
to Magter: Videnskaben, der spreder Lys over vor 
Erkjendelse og vor Ret, og Dyret i os. Videnskabens 
Evangelium lader sig ikke bringe frem i Virkelighed 
uden ved den dyriske Kraft, ved Fanatisme for vore 
Meninger og hensynsløs Gjennemførelse, naar Timen 
slaaer. Menneskehedens Historie er aldeles intet 
Andet end dette: den dyriske Kraft i Erkjendelsens
Tjeneste.«  Denne Tankegang kan jo ikke Andet end
virke forstyrrende paa Nathan den Vises Racefælle,
den gode gamle Simon, og ejheller føler han sig
bedre tilmode, da Theologen erklærer »ikke at have 
Noget tilfælles med den unge Jødedom, der er 
radikal, naar den snakker med, men lever som 
Grosserer.« Aldeles perplex bliver dog først Simon 
Levi, da den samme intransigente Taler tager ham 
til Indtægt for det intensive Jødehad mod 
anderledes Tænkende og hylder den skikkelige Gubbe 
som en i saa Henseende typisk Figur. »Jeg rejser
mig beredvillig for at udbringe vor ærede Værts
Skaal,« siger Taleren. »Jeg hilser ham som den,
der i vort moderne Samfundsliv repræsenterer det
højst nødvendige Element Hadet. Han hader, og han 
har Ret dertil, fordi han bærer Hadet som en Arv 
gjennem et Par tusinde Aar. Hans Race hader godt 
og sejgt og stille; den sejler ubemærket som 
Fiskermanden i »Den Stumme«, den sidder taus og 
paa Lur; men kan den komme til at tale, saa siger 
den Hadets Ord saa skarpt, saa godt, at jeg tager 
Hatten af derfor. Leve Hr. Simon Levi, det sociale 
Hads ærværdige, dets tavse Repræsentant!« - Denne 
Dosis var den Gamle for stærk. Lige siden han var 
begyndt at
ville orientere sig i de nye Strømninger, havde han
»følt sig ligesom ude at sejle, ikke just søsyg,
men usikker, vaklende, i et ganske nyt Element.« Nu
var han ligeved at hvirvles tilbunds af Malstrømmen;
han begyndte at skrante, maatte kalde Læge og tage
Medicin; da saa tilsidst to kristne Præster vilde have
fat i ham, var Maalet fuldt: han faldt i Besvimelse
og døde kort efter.

Denne paalideligte Beretning om, hvorlunde Simon
Levi gik bort - savnet af Mange - findes i Samlingen
»Fortællinger og Virkelighedsbilleder«. Det to
første Bind udkom 1877 og indeholde mest tidligere
trykte Ting: en Del af Fortællingerne fra 1845,
Skizzer og Skildringer fra »Nord og Syd« og andre
Tidsskrifter. Det første af de nye Stykker er
Fortællingen »Gift« om den skjæbnesvangre Splittelse i
en Kvindesjæl, i hvilken Fortidens Løfter og Liv paany
rører sig og forstyrrer den lykkeligt vundne Fred. Et
tredie Bind udkom 1883 og bragte nye Digtninger, den
omfangsrigeste en »Fortælling om to Børn eller hvordan
Mdm. Skou fik sin Villie«, et lysere Billede fra samme
Forestillingskreds, som den ovenfor nævnte »Gift«
tilhører. Samlingen indeholder fremdeles, foruden
Simons Levis sidste Saga, endnu et jødisk Livsbillede
»Mendel Hertz«, den fint følte Rejseoplevelse »De
Skilte«, den sindrige Humoreske »En sær Rejse«
m. m. Stilen i disse større og mindre Fortællinger
er endnu mere end tidligere udarbejdet i Retning af
begrænsende Forbehold og dæmpende Omskrivninger. Det
lille Ord »eller« træffes hyppigere hos Goldschmidt
end hos nogen anden dansk Stilist; det er ham det
uundværligste Ord i Sproget.

Til Udgivelse paa Halvhundredaarsdagen for sin første
Fremtræden i den danske Litteratur (»Næstved Ugeblad«
begyndte den 3. Oktober 1837) havde Goldschmidt
forberedt et Bind af dels utrykte, dels tidligere i
forskjellige Tidsskrifter offentliggjorte Smaating,
som han ved et Gjennemsyn af sine Papirer havde fundet
værdige til at unddrages Forglemmelsen. Da Mindedagen
kom, var Forfatteren ikke længer i de Levendes Tal,
og hans Søn udgav Bogen: »Smaa Skildringer fra Fantasi
og fra Virkelighed«, 1887. Dets største Stykke og
tillige det yngste (skrevet 1885) er »Masaniello«,
et Provinslivsbillede med lun Satire over politiske
Stemninger i Provisorieaarene.

Goldschmidt døde, efter et kort Sygeleje, den 15. August
1887. Hans Mindedigt blev skrevet af hans hvasseste
Modstander fra gamle Dage, Ploug, med hvem han dog
længst var forsonet. Det slutter med de Ord:

Ej Korset smykke tør Levittens Grav, 
men Danmarks Korsflag over den skal vaje; 
thi det sit Dagværk og sin Kunst han gav, 
og han har øget Folkets bedste Eje.

Efter enogtyve Aars Lærergjerning i Vridsløselille
Cellefængsel tog KAALUND (S. 445-53) sin Afsked og 
flyttede i Foraaret 1881 til Kjøbenhavn. For hans 
aandelige Liv havde denne lange Virksomhed under saa 
ejendommelige Forhold naturligvis havt sin Betydning 
og - hvad der er meget karakteristisk for hans 
Personlighed - saa langt fra at nedbryde hans Tro paa 
Menneskets og Menneskehedens Fremskridtsevne endog 
forøget og styrket den dybe, ærlige Optimisme, der 
var nedlagt i hans Natur og træder saa tydeligt frem 
i hans Digtning. Men hans legemlige Kræfter var der 
slidt paa, og han trængte til Hvile. Ved Hjælp af sin 
Pension og en Statsunderstøttelse kunde han føre sit 
beskedne lille Hjem i Kjøbenhavns umiddelbare Nærhed 
(først i Valby, senere paa Frederiksberg) og saaledes 
fra sin Vennekreds og fra Hovedstadslivet modtage det 
Incitament for Tanke og Fantasi, som han saa daarligt 
kunde undvære. Trods Sygdom og Svaghed var der endnu 
spillende Liv i ham; han elektriceredes let og virkede 
elektricerende paa Andre. I Halvfjerdsernes Sangkamp 
tog han Del med de vægtigste og lødigste polemiske 
Indlæg, hvorom senere, og endnu kunde han skrive saa 
kaade Vers som i Digtene »Et Smæk« og »En lille 
Udladning«. De ere ikke længere, end at de begge kunne 
meddeles her:

ET SMÆK.

De te sig som Gale
for at overgaa hinanden
og blive originale -
ja forskrive sig til Fanden.
Det gjælder blot Modet -
hold Ørene stive. -
Ogsaa jeg kan staa paa Ho'det
og spille med Knive.

Nej, Pokker skulde klage, 
hvorhen de saa styre! 
Ogsaa jeg kan ransage 
baade Hjerte og Nyre - 
notabene: hos Næsten, 
Gud naade ham for Kuren! 
- Jeg er ellers forresten 
godmodig af Naturen.
EN LILLE UDLADNING.

Endskjøndt jeg er bleven maaske lidt for sat
med Aarene 
og lader mig stryge, tam som en Kat,
mod Haarene 
og krummer formeget min Ryg til Fryd
for Filisterne, 
der spores dog vistnok en knitrende Lyd
af Gnisterne.

Jeg sidder for Tiden med Halen snoet
omkring Poterne. 
Hvad jeg spinder paa, har jeg ej betroet
Idioterne. 
Jeg vil klappe og slaa, være Skjelm og Poet,
til jeg brændes til Aske. 
Jeg er ladet endnu med Elektricitet
som en Leydnerflaske.

Ikke mindre godt Humeur er der i den metriske Bygning
af Begyndelsesstrofen til Digtet i en bortrejsende
Dames Stambog:

For Dem Straaler Lykken, min unge Frue. 
Jeg sidder i Skyggen som en halvdød Flue, 
har Gigt i Ryggen og plages af Snue, 
og Digternykken - ak, den maa jeg kue.

Alvorsfuldere er Talen og Tonen i Digte som »Ved
Aarsskiftet 1880-81«, »En Tidssol har jeg seet«,
»En Synd« o. fl., ikke mindst i det sidste Digt, vi
have fra Kaalunds Haand: »Bekjendelse«, skrevet i
Oktober 1884. Ved Vejens Ende skuer Digteren tilbage
paa Vandringen og gjør sig Rede for Maalet, den har
ført til. »Uløst fra Verdens første Tid den store
Livets Gaade staaer«; endnu er Kains Haand vendt mod
hans Broder Abel, og fra alle Kanter raabes der »Tag
Parti!« mens hver kun seer sin egen Sag. Dette Raab
har Digteren aldrig kunnet følge; han holder paa sin
Frihed og vil ikke blande Galde i dens ædle Vin. Midt
i Forvirringen og Kampen gribes han af »en mægtig
Trang til, før hans Jordliv er forbi, at aande ud
endnu i Sang sit Væsens Harmoni«, og Digtet klinger
saa ud i en varm og dybtfølt Tak til Gud:

Tak for hvert Aandedrag af Luft! 
Tak for hver Straale lys og varm! 
Tak for den evige Fornuft, 
hvis Gnist faldt i min Barm!

Af Sandhedstrang til Tvivlen ført 
saamangen Sjæl forvilder sig - 
Tak for Du gav mig en, som rørt 
kan ydmyg takke Dig!

Det er i »Efterladte Digte«, 1885, vi maa søge disse 
Kaalunds sidste Poesier. De er udgivne af hans Ven 
Otto Borchsenius, der tillige i sin Bog »To Digtere« 
(1886) har tegnet et sympathetisk Billede af ham. 
Efter gjentagne haarde Sygdomsanfald, mellem
hvilke han tilsyneladende atter kunde rejse sig
med fornyede Kræfter, maatte Kaalund den 27. April 1885 
bukke under for den Underlivskræft, der, ham selv uafvidende, 
i flere Aar havde undergravet hans Legemsstyrke.

CARL BROSBØLLS (S. 453-54) Popularitet som folkelig
Forfatter enten i Romanens brede eller Fortællingens 
mere sammentrængte Form har været i stadig Stigen i 
Aarhundredets sidste Trediedel, og henimod dets 
Slutning har den naaet en Højde, som af tidligere 
Forfattere kun Ingemann og Andersen kunne kappes med. 
En Opgjørelse viser, at Carit Etlars Skrifter til og 
med 1896 vare trykte i et Antal af over 280,000 
Exemplarer, og meget oplysende for den Progressions-
Hastighed, hvormed hans Folkeyndest er tiltagen, er 
den Omstændighed, at de to Trediedele af dette Tal 
skyldes Aarene efter 1890. Ogsaa paa anden Maade har 
Brosbøll modtaget Bevidnelser af sit Forfatterskabs 
Betydning for den folkelige Vækkelse i god dansk Aand. 
Paa hans femoghalvfjerdsindstyvende Fødselsdag sendte 
Kongen ham Ridderkorset (senere har han faaet 
Professortitlen), og en Deputation overrakte ham en 
Folkegave med en Tak for hans lange Arbejde i gode og 
rene Formaals Tjeneste.

I Aaret 1885 opgav Brosbøll sin Stilling ved det store
kgl. Bibliothek, til hvilket han havde været knyttet
siden 1853. De syvogtyve af disse toogtredive Aar
havde han været Inspekteur ved Udlaanet og havt sin
Plads i det altfor trange Udlaansværelse med Døren
ud til Trappen paa sin venstre Haand og Indgangen
til det iskolde Bibliothek i Ryggen. En mindre stærk
Natur vilde vel tidligere være bukket under for dette 
daglige Angreb paa Sundheden, men Brosbølls hærdede 
Legeme syntes at trodse Faren, indtil dog ogsaa han 
fik at mærke, at han forlænge havde udsat sig for den. 
For sin Sundheds Skyld maatte han gjøre gjentagne 
Rejser til Udlandet, og adskillige Gange var han saa 
svag, at Døden syntes nær. Bedst kom han til Kræfter 
under et længere Ophold paa Korsika, og her fandt han 
tillige episke Emner af en helt anden Kolorit end de 
tidligere fortrinsvis behandlede.

Af Carit Etlars Bøger siden 1870 bør særlig nævnes den
udmærkede Fortælling »Viben Peter«; endvidere »Salomon
Baadsmand«, »Zilo« og de korsikanske Skildringer
»Serafino fra Ota« og »Vendetta«. Endnu efter det
fyldte treogfirsinds-

111. dansk Litteraturhistorie. 2. Udg. III,
33
treogfirstyvende Aar udgav han (1899) den ungdommelig 
friske Bog »Fredsfyrsten«.

Efter Ophævelsen af sit første mangeaarige Ægteskab
blev Brosbøll paa en af sine Udenlandsrejser (1888)
gift med Frk. O.A. Schultz, som er optraadt i
Litteraturen under Pseudonymet J.E. Cart. Hun har,
ifølge Titelbladet, kun ydet den »biografiske Ramme«
til den paa hendes Mands firsindstyvende Fødselsdag
udgivne Livsskildring »Carit Etlars Minder, fortalte
af ham selv.« Men i sit korte Forord erklærer Carit
Etlar egenhændig, at Bogen er skreven af hans Hustru. 
De historiske Unøjagtigheder, der nu og da møde 
Læseren, maa skrives paa dette Samarbejdes Regning.

BEATUS DODT (S. 454) fortsatte efter 1870 sin 
fortællende Digtning bl. A. med »Emil Larsens 
Hændelser«, »Holger Friis«, »Niels Sparre« og 
»Skjæbnens Veje«, en Fortælling fra Begyndelsen 
af Frederik VI.s Regering. - Fra H.F. EWALDS (S. 
455-56) flittige og samvittighedsfulde Pen kom der 
en Række omhyggelige Arbejder, mest henhørende til 
den historiske Romans eller Fortællings Genre. Han 
har lejlighedsvis udtalt sig om sin Arbejdsmethode 
og derved givet Forklaringen af sit Forfatterskabs 
solide Egenskaber. »Den Kundskab, der erhverves 
hurtig, er ikke nok,« siger han; »Sjælen maa modtage 
den svundne Tids Aand med den Langsomhed, hvormed
Stenen udhules af Draaben; Fantasien maa gradvis
drage Næring af historiske Beretninger, men især af 
alle direkte Overleveringer, Breve, Domme, Love,
endogsaa Samlingernes haandgribelige Skatte.« Men paa
den anden Side maa Digteren ikke lade sig ligesom
historisk forstene af den langvarige Granskning;
han maa atter frigjøre sig og faae Syn paa, at »det
er Duften af Floraen, han skal have, og ikke det
hele Læs Stilke og Blade.« I de bedste af Ewalds
Arbejder er det netop en saadan historisk Duft, der
strømmer Læseren imøde. Studierne ere Baggrunden,
mod hvilken det frit komponerede Billede faaer sin
rette Kolorit. Vi nævne af Arbejder fra dette senere
Afsnit af Ewalds Forfatterskab »Niels Brahe« 1877,
»Anna Hardenberg« 1880, »Valdemars-Toget« 1884,
»Dronningens Jomfruer« 1885, »Niels Ebbesøn« 1886,
»Griffenfeld« 1888, »Caroline Mathilde« 1890, »Clara
Bille« 1892. Emner fra
det moderne Liv ere behandlede f. Ex. i »Blanca«
1878 og »Georg Reinfeldt« 1881. Ikke faa af disse
Bøger ere udkomne i to, tre eller flere Oplag.

Hvor sikker en Plads VILHELM BERGSØE (S. 458-61) 
indtager i Litteraturen som Fortæller, sees tydeligst 
af den Omstændighed, at hans omfangsrige Debut-Roman 
»Fra Piazza del Popolo« nu foreligger i ikke mindre 
end otte Udgaver, deriblandt baade en illustreret 
Luxus- og en billig Folkeudgave. Sin fortællende 
Digtning fortsatte han i Aarene umiddelbart efter 1870 
med »I Sabinerbjergene«, »Gjengangerfortællinger« og 
»Bruden fra Rørvig«; 1874 udkom »Italienske Noveller« 
og derefter indtil 1886 Fortællingen »Hvem var han?« 
og Novellesamlingerne »I Skumringen«, »Fra gamle Dage« 
og »Fra sollyse Strande«. Indenfor dette Tidsrum falder 
ogsaa det store beskrivende Værk »Rom under Pius den 
Niende« og de to Dele »Fra Mark og Skov, Billeder af
Insekternes Liv«. En enkelt Side af dette Liv har i 
overvejende praktisk Øjemed optaget en stor Del af 
Bergsøes Tid og Arbejde, nemlig hans Skrifter om og 
hans Forslag til Oldenborrenes Udryddelse. Paa et
helt andet Omraade - Numismatik og dertil grænsende
Studier - bevæger han sig i sine Arbejder om »Danske
Forenings-Tegn, udstedte af Gilder, Corporationer og
Lav fra Middelalder til Nutid«, 1888, og »Krigsminder
fra Felttogene i vore første Frihedsaar. Mønter og
Medailler«, 1890.

I Sammenligning med Bergsøes Prosa-Forfatterskab
indtager hans metriske Produktion kun en beskeden
Plads, skjøndt han behersker Verset med fin Kunst
og synes at forme det med stor Lethed. 1872 udkom
Digtsamlingen »Hjemvee«, for Størstedelen skreven
under et Ophold paa Ischia og i Sorrent. Dens
største Stykke er den romantisk-lyriske Fortælling
»Munkens Historie«; de mindre Digte give italienske
og hjemlige Naturbilleder, mest paa en saadan
Maade, at Længslen efter Hjemmets kjendte Steder
og Stemninger væves ind i Billedet af det yppige
Fremmedlandskab. Denne Digtsamling saavelsom dens
Efterfølger »Blomstervignetter« (1873) er trykt i
flere Oplag. 1892 udkom i illustreret Pragtudstyrelse
(med Tegninger af Erik Henningsen) den som
Digtcyklus ordnede Fortælling »October-Natten« med 
Motiv fra Christiansborgslots Brand 1884.

Den ejendommelige, af Naturstemninger paavirkede 
psykologiske Skildring, som havde vakt Interesse for 
THOMAS LANGE (S. 461-63) mod Slutningen af den foregaaende
Litteraturperiode, gjenfmdes i hans Arbejder fra
Begyndelsen af Halvfjerdserne. I den lille Fortælling
»De faldende Blade« (»Romantiske Skildringer« 1872)
er denne Stemningens Poesi fastholdt med den mest
agtpaagivende, fint mærkende Kunst, og højere end
her naaer Lange overhovedet ikke, skjøndt ogsaa »De
lyse Nætter« (1875), et Slags Modstykke til det
dystre Livsbillede i »Aaen og Havet«, udmærker sig ved 
Iagttagelsens Nænsomhed og den sarte Farvegivning. 
Imidlertid - det Skjønhedsland, paa hvis Himmel de 
dirrende Luftspejlinger fremtonede, havde ret snevre 
Grænser; det kunde derfor ikke undgaaes, at en vis 
Grad af Ensformighed, der havde let ved at slaa over 
i Maneer, maatte spores i Langes fortsatte 
Forfatterskab, og at det i Tidens Løb stod Fare for at 
fjerne sig fra det virkelige, haandgribelige Liv saa 
meget, at Interessen for det maatte svækkes. Dette 
gjælder mere eller mindre om Bøger som »Af Livet og 
Naturen«, 1876, »Et Symposion« 1877, og »Nyt Liv«, 
1879. Heraf havde Forfatteren selv dog neppe noget 
Indtryk; i sin Families og sine Venners udvalgte Kreds 
levede han sit lykkelige Digterliv, hævet over Dagens 
materielle Krav ved sin heldige sociale Uafhængighed. 
Han fortsatte ogsaa sin Produktion lige ind i sit 
sidste Leveaar; samme Aar som han døde (1887, 25. 
August) vare »Jagtselskabets Fortællinger« udkomme, i den 
nærmest foregaaende Tid bl. A. »En Kjærlighedshistorie« 
og »Sølvbrylluppet paa Højgaard«.

JOHANNES HELMS (S. 466) skrev 1883 sin friske, fornøjelige
Bog »Soldaterliv i Krig og Fred for en Menneskealder
siden« og samlede fem Aar senere et lille Bind
»Fortællinger og Digte, Sange og Viser«. Han betegner i 
Indledningsdigtet sig selv kun som en lystig Student, der 
»ikke fødtes med Digterpatent paa Vuggen« - »jeg aldrig 
slog ind paa Problemers Debat, for mig var en Sang som en 
Blomst i min Hat«. Bogens lyriske Indhold er ogsaa mest 
Studentersange fra ældre eller yngre
Kammeraters Samlag, som oftest skrevne efter »Bestilling 
og Bud«, men altid med Friskhed og godt Humeur; en Slags
historisk Interesse har den paa morsomme - men for en
Filolog lidt ugenerte - Hexametre skrevne Beretning om 
Helms' og Rodes Kjøretour til Frederiksborg og tidlige 
Morgen-Audiens hos Frederik den Syvende for at faae hans 
Samtykke til Benyttelsen af et Orlogsskib til Upsala-Toget 
1856. Ogsaa nogle smukke og glade Skolesange indeholder 
Samlingen; Helms havde 1867 efter M. Hammerich overtaget den 
kristianshavnske Borgerdydsskole, som han senere flyttede til 
et nyere Kvarteer af Byen. Hans sidste Bog, Fortællingen 
»Grib«, udkom 1893; den skildrer Personer og Omgivelser fra 
hans tidligste Oplevelser i den  nordsjællandske saakaldte 
»Kulsvier-Egn«. Helms døde 4. Decbr. 1895.

CHR. RICHARDT (S. 466-69) levede sit stille
Præstegaardsliv borte fra Hovedstaden (paa Fyen og
Sjælland), men derfor var Baandet mellem den og 
ham ikke brudt. Ved jevnlige Besøg vedligeholdt 
han Forbindelsen med Vennerne og Kunstlivet, først 
og fremmest det musikalske, og ved mangfoldige 
Lejligheder, hvor Sang og Digt skulde forherlige 
en Begivenhed, stilledes der Krav til hans 
Medvirkning. De smaa Digtsamlinger, han udsendte 
med nogle Aars Mellemrum, vidne herom, ligesom 
deres Indhold ogsaa minder om de aarlige
Udenlandsrejser - til Norge, Schweiz og Tyrol -
som dets Forfatter foretog for at friske Sindet og
styrke sit svagelige Helbred. 1874 udkom »Billeder
og Sange«, hvis Hovedstykke er det bibelske Heltedigt
»Judith«. Indledningen giver i uroligt fremadhastende
Vers et betagende Indtryk af de voldsomt bevægede
Tidsforhold, under hvilke den jødiske Heltinde
udfører sin frelsende Daad; denne selv skildres i
sin Forberedelse og sin Udførelse med saa malende
Farver og saa fremspringende Lokal-Enkeltheder,
at man synes at have et broget assyrisk Basrelief
for sig. Samlingens andet store Digt er »Bosporos,
Blade af Constantinopels Krønike«. Af korte Linier,
kraftigt sammenbundne med klangfulde Rim, fra
hvilke enhver triviel Almindelighed er banlyst,
ere Digtets 46 vanskelige Strofer byggede - et af
de prægnanteste Vidnesbyrd om Richardts fuldendte
metriske Kunst og hans fint udviklede Sands for
sproglige Virkninger. Man læse blot et Par Strofer
som disse om det nybyggede Constantinopel:
Klingende Lyrer, 
Psalmesang og Offer 
vie dens Sted; 
kristne Martyrer, 
græske Filosofer 
følges i Fred. 
Mangen en Kristen, 
nys paa Fangelisten, 
slæbte sig did, 
krøblet under Kampens 
vejrhaarde Tid.
Oldtiden munder 
som en Strøm i Havet, 
Oldtiden døer; 
Gother og Hunner, 
hele Folketravet 
Gravgrøntet strøer. 
Længe dog spores 
Constantin den Stores
Murkrone stærk; 
Asien og Europa 
prise hans Værk.

Af Samlingens mindre Digte kunne fremhæves Sangen
»Paa Møens Klint« fra Naturforskermødet 1873, det
prægtige Digt ved Afsløringen af Thomanders Buste i
Lund, Skyttesangen med dens mod et bekjendt Ord af
V. Birkedal rettede stilfærdige Protest: »Vorherre,
han trænger slet ikke til os, men vi trænger haardt
til Vorherre«, Drikkevisen »I gamle Føniciens Land«,
de morsomme Viser ved den Gyldendalske Boghandels
Hundredaarsfest« og ved »Gjenboernes« Jubilæum; den
musikalske Effekt, som Richardt var saa lydhør for,
kommer her frem paa en højst pudsig Maade, naar man
- til Melodien »Danmark dejligst Vang og Vænge« -
synger Strofen, hvor der paa Spørgsmaalet, om Rikke
er bleven graa og gammel, svares:

Nej, hun elsker ufortrøden 
end sin tro Student;
end vox Klintica i Nøden 
hjælper excellent;

Ane Kokkepiges Fløjten, 
Madam Smidt'ses Gaaen i Højden -
Alt er lige friskt og saftigt, 
lige ungt og kraftigt.

I »Halvhundrede Digte« 1878 er det religieuse Element
i Richardts Digtning mere fremtrædende end i de
tidligere Samlinger; han har ogsaa givet Bogen til
Motto de bekjendte Linier (se S. 468):

Glæden ved Guds grønne Jord, 
Glæden ved Guds Naade-Ord, 
de vil ikke kriges; 
Lærkesang og Klokkeklang, 
de kan godt forliges.

Den religieuse Betragtning udtaler sig dels i direkte
opbyggelig Lyrik og Fortælling - saaledes i Samlingens
største Stykker »Præstevalget« og »Et Møde i Rom«
(mellem Luther og Rafael) - dels i symbolsk Forklaring
af Fænomenerne, en Fortolkningskunst,
som vidner om Dybden og Klarheden i Digterens Sind, om
man end nu og da kan synes, at han drager Parallelen
noget for vidt. Men ogsaa Naturglæden, »Lærkesangen«,
faaer her som i alle Digtsamlingerne sit højst
ejendommelige personlige richardtske Udtryk, udgaaet
fra et nøjagtigt Kjendskab til Naturlivet, ikke
mindst i det Smaa, og altid formet paa overraskende
Maade, i fuldt originale Billeder og Vendinger;
her f. Ex. Digtet »Vinter og Vaar«, der skildrer
Kampen mellem Aarstiderne som en helt moderne Krig
med Broslagning, Ammunition og Intendantur, men Alt
omsat til frisk Poesi og fri Humor. - 1879 samlede
Richardt sine i Tidens Løb skrevne »Billedtexter«, og
1880 udkom Samlingen »Kantater og Digte», en af hans
indholdsvægtigste Smaabøger. I den findes nemlig hans
Digtninger i Anledning af Universitetsjubilæet. Først
den mindre Kantate, holdt i en let og lys Stil. Den
nævner den lærde Tids store Navne, som naar der kjønt
og kort mindes om et navnkundigt Vennepar og dets Daad,

da Vedel varmed ved sit Bryst 
de frosne Sangens Fugle,
og Tycho prajed Stjernen tyst, 
som bort sig vilde smugle,

og naar Worm, Borch og Rømer sammenbindes i en ægte
richardtsk Konstellation:

Oldkyndighed og Medicin 
fik hver sin lærde Ole;
den tredie Ole paa Latin 
tog Lyset selv i Skole.

Fra Folket og i dets Navn bringes der Højskolen
Tak for dens Virken:

Tak være Alle, som ærlig stred 
med Alvor, Taalmod og Mod!
Gjennem deres Navne 
er Kredsløb af Folkets Blod:
Adelsmænd af gammel Æt!
Søn af Skipper og Præst!
ringest Pilt fra Ploven
gjorde det stundom bedst.

Tak være Hver, som har tøjlet kjækt
sin Tankes stridige Spand,
Aandens Vande dæmmet 
til Gavn for vort gamle Land! 
Fik ej Folkets bedste Liv, 
Barnets, Sangerens Drøm,
Plovens og Hjulets Verden, 
Kræfter af samme Strøm!

Ved Studenterfesten paa Klampenborg var Richardt
Forsanger for de Unge med en af sine friske Viser:

Vaaren er kommen, og ind hun nu henter 
Alt hvad hun forsømte bag snetunge Sky - 
Ungdom og Løvspring og Vaar og Studenter, 
de har været Venner fra Højskolens Gry!
Nylig af Skole vi slap begge to, 
hun af den hvide, og vi af den sorte - 
nu vil vi svulme, og nu vil vi gro, 
storme mod Sommerens Porte!
- - - - - - - - - - -
Foraarets Løfter - ja hvo kjender Grænsen, 
hvad kan ikke slumre bag Frugtblomstens Sne - 
hvad kan ej knoppes iløn paa Regensen? 
muligvis en Holberg! en Ørsted maaske! 
Højskolens Frugter, ja dem har vi seet, 
men man af os det Utrolige venter; 
drak vi da Skaal for vort Universitet - 
Skaal nu for Danmarks Studenter!

Medens Ploug havde digtet Kantaten til den kirkelige
Højtidelighed, var det tilfaldet Richardt at skrive
til Promotionsfesten den følgende Dag. Det korte
Indgangs-Kor fremhæver Menneskeaandens aldrig stillede
Attraa efter at hige frem mod Livets og Skabningens
Kilder:

Skal Du end stride og lide og savne, 
- granske din Tue og trænge bag Sky, 
det var din Tørst, fra ved Dagenes Gry 
Adam gav Dyrene Navne.

Derefter følger i en henrivende Sang Billederne af
Fiskerdrengen, Ørkenpigen og Alpeskytten, hvis Undren
og Fritten vækkes af Naturfænomenerne - »men deres
Spørgsmaal kan de ej besvare.« Paa dobbelt Maade kan
der spørges, eller et dobbelt Udspring kan Menneskets
Søgen efter Sandhed have - derfor maa det først gjøre
sig klart:

mod hvad Art Sandhed higed Sjælens Kræfter?
Thi var det den, Pilatus spurgte efter
i raadløs Tvivlen - har Du ikke spurgt
om Tyngdeloven, men om det, der tynger,
og ej om Stjerners, men om Frelsens Veje,
og ej om Verdens underfulde Ror,
den Kraft, der holder Jorden ret i Løbet,
men om den Forsyns-Haand, der styrer Roret -
gaa med din Længsel da til Bethlehem,
hvor der er Rum til fler' end Østens Vise!
Thi om Du kunde høre Græsset gro
og skifte Løndomsord med fjerne Kloder,
Du kjøbte Dig dog ej en Times Fred.
Naar Hjertet spørger, faaer det Svar fra en anden 
Aandens Egn end den, som Videnskaben behersker. Men 
selve Videnskabens Tempelild »er ikke som Prometheus-
Gnisten et Ran fra Himlen, men en Himlens Gave.«

Ja, grib kun Kjerten, tag en kyndig Fører, 
far op modMælkevejens Taagestjerner, 
stig ned til Tungemaals og Slægters Vugger, 
ud i Naturens, ind i Tankens Løndom - 
vær med i Kampen mellem Aand og Aand,
hvor end i Luften, som i Hunnerslaget 
de længst Henfarnes Aander kæmpe med: 
højt skal Du undres, henrykt skal Du takke! 
thi Du skal se, at al den Kundskabs-Mønt, 
som glider daglig mellem Folkets Hænder 
- fra Smaafolks Penning til den Vises Guld -
flk Præg og Lød i Videnskabens Digel! 
Ja, som til Farten over Land og Fjeld, 
saa til vor Tale, til vort Tankesæt 
blev Skinne-Vejen lagt fra Gransker-Cellen;
selv Kunstens underfulde Billed-Verden 
har faaet Lys og Vink fra samme Værksted.

Herfra gjøres saa Overgangen til den korte og fyndige
Karakteristik af Fakulteterne: Theologien, der »hørte
Ordet bag Judæas Ranker ... og prøver Røsten, om den
er af Gud«:

Men glemmer hun, i Løn at bøje Knæ, 
ja stormer Kirken, den hun skulde værge, 
og taarner Klipper op om Korsets Træ - 
da kjendes det, at Troen flytter Bjerge;

Retsvidenskaben, der - »ammet op i Sydens Marmorsale
og vant at føre romersk Foldekast,« »vejer Rettens
Krav paa gyldne Skaaler, til Tungen peger højt mod
Retfærds Sol« -

ved Lovens strenge Bogstav staaer hun Vagt; 
men stundom lægger hun sin Dommerdragt, 
hun slipper Traaden, griber Aandens Kjerte 
og peger tyst paa Loven i vort Hjerte;

Lægevidenskaben: »en Vingaardsmø med arbejdsvante
Hænder, som vander, binder op og solevender«, men
paa samme Tid en Kampens Mø -

mod Sot og Syge drager hun i Dysten, 
den Fenris baster hun med kløgtig Haand
og henter Kræfter til sit Tryllebaand
paa Mark og Fjeld, ved Kilden og ved Kysten;

Filosofien »styrer ind mod Livets dunkle Egne, vil
følge Strømmen til dens Kildespring« -

Alt hvad hun saae, maa hendes Viden tjene, 
fra Hieroglyf til Plante, Dyr og Stene. 
Men øjner hun, hvor Livets Kilder springe, 
- hun møder dem, der foer paa Troens Vinge.

Naturvidenskaben -

hun, vort Aarhundreds kjække Yndlings-Terne, 
hun er den yngste blandt de Søstre fem; 
opkiltet, rap tilfods hun iler frem, 
her mod en Stjerneblomst, hist mod en Stjerne. 
Og som de tusind Løv gav Stammen Hvælv 
og atter tusind Kroner tjelde Skoven, 
af tusind Tegn hun sammenstaver Loven 
for Alt paa Jorden, for dens Vorden selv. 
Med Damp til Ganger, Lyn til Sendebud, 
hun fører Magtens Scepter som en Gud; 
dog er det Skaberen, hvis Værk hun lover, 
hans Dybder, hendes Fakkel lyser over!

Richardts Universitetskantate med Gades, og Plougs
med J.P.E. Hartmanns Musik vare Festaarets gode
Gaver til dansk Digtning og Tonekunst.

1884 udkom Digtsamlingen »Vaar og Høst«, tilegnet
Forfatterens »første Læremestre C. Ploug og C. Hostrup
med Tak og Venskab«, og 1891 »Blandede Digte«. Nogle
af Richardts fortrinligste Poesier findes i denne hans 
sidste Samling, saaledes Digtet »Danmark« med den 
morsomt træffende Karakteristik af de forskjellige
Landsdele:

Gamle Jylland, han er Manden,
rolig, støt af Mod,
stærk i Villien og Forstanden,
sejg som Lyngens Rod!
Klitten strøer ham Sand i Stuen,
Blæsten rusker ham i Luen,
men i vaade Olieklæder
vandt han Agt og Hæder.

Fyen er den voxne Dotter,
ivrig fuld af Il!
Smuk hun er og rundt hun skotter,
let til Graad og Smil!
Snart hun haster til Forsamling,
snart hun stirrer ud mod Skamling,
snart hun mellem Humleranker
Fortidsminder sanker.

Fremdeles »Tonernes Verden«, skrevet som Festdigt
til Musikforeningens Jubilæum og derfor fremhævende
de danske Tonedigtninger, den bar bragt frem (Gade,
Hartmann, Heise):

Og nye, friske Kranse 
fra Sjølunds fagre Sletter,
fra Oldtids Taageverden, 
fra danske Elver-Nætter
flettes af Kunstnerhaand!

Og blanke Billed-Strømme 
fra Østens Palmelande,
fra Hellas' Gudestrande, 
fra Torneroses Drømme
spejle Skjønhed og Aand!

Richardts enestaaende Evne til at finde et knapt og
fast Udtryk for Billede eller Tanke møder os i endnu
mere sammentrængt Form i Digtet til J.P.E. Hartmann,
hvor der i sex Linier mindes om sex af Mesterens Værker:

Fuglen fløj over Furresøens Vove; 
Drømmen steg mellem Gurresøens Skove; 
Tavlebordet fik liflig Mund!
Vølven varsler - og Odin troner! 
Edda-Klangen i Hartmanns Toner, 
den er vor Kunst et Guldhorns-Fund.

Af Kantater findes i Samlingen de to fra Udstillingen
88: Aabningsfestens og Præmieuddelingens. Desuden
»Ved Indvielsen af den polytekniske Læreanstalt«;
i denne forener sig - som saa ofte før - Richardts
Særevne til at se Tanken bag Fænomenerne med hans
gode og glade Humor fra Studenterdagene. Kantaten er
ingenlunde i den højtidelige Stil og dog metrisk og 
musikalsk værdig, som Lejligheden krævede; i dens 
Benyttelse af Emnet har man just den rette Christian 
Richardt. Den slutter sit Tilbageblik paa den 
analytiske Videnskabs indvortes og udvortes Kaar med 
den synthetiske Opfattelse, som er Digterens 
overskuende Slutningsdom:

Thi Alt, hvad Granskerøjet saae 
paa Jord, i Hav og Himmel, 
var til, fra Jorden nyfødt laa 
i Kloders rige Vrimmel! 
var til fra første Morgenrød, 
som Fosterliv i Moderskjød 
i talløs Stim og Stimmel.

Den Lov, som Newtons Storsyn vandt,
har virket alle Dage;
den Lysets Hast, som Rømer fandt,
har graa og gammel Sage;
og Tordenkilen, Ørsted greb
og til en Folke-Budstik sleb,
slog Gnister langt tilbage.

Ja, Jordens underfulde Text
vor Tanke rastløs følger;
den tyder Plantecellens Væxt,
den maaler Tonens Bølger -
men Livets egen dybe Grund,
dets første Gnist, dets Morgenstund,
bag tætte Slør sig dølger.

Thi være Tak og Hæder dem,
som reded skjulte Traade,
hver Forsker i vort Fødehjem,
som løste Lovens Gaade -
men Knæfald Ham, som Loven gav,
som risted hver en Runestav,
hans Børn fik Magt at raade!
Indenfor Kantatens Ramme har Digteren dog fundet Plads
nok til at udfolde sit Lune, der ofte fremlokkedes
af Ord- og Rimforbindelser, som Emnet frembød, eller
som han lokkede ud af det. Saaledes her: han skildrer
Laboratoriets Flytning fra dets gamle til dets nye
Sted, og Nissen, som flytter med, ordner det Hele:

Lodder og Bismer, og Linser og Prismer, 
Kugle og Kegle, Penduler og Spejle - 
Kolber, Retorter, i hele Cohorter - 
Chlorsyre, Borsyre! Jod og Brom !
Jern og Chrom!
skynd Jer paa Vognene, Timen er kommen -
Logarithme-Tabellen har jeg i Lommen! 
- Her er endnu en Bøtte tom - 
»Cartesius' Djævle«, vil I med, saa kom, 
men raab, saa det runger over alle Bøtter:
Hurra, Polytechnicum flytter!

Endnu staaer tilbage at nævne et Par større
Billedtexter af Richardt: »Vort Land, et geografisk
Digt«, 1889, og »Fadervor«, 1891) med Tegninger
henholdsvis af Knud Larsen og Carl Thomsen. Endvidere
- som Grundlag for hans Ven Peter Heises Komposition
- Operatexten »Drot og Marsk« der, modsat de fleste
til denne Genre hørende Arbejder, har selvstændig
poetisk Værdi.

1892 maatte Richardt underkaste sig en farlig
Operation, efter hvilken hans Svækkelsestilstand
syntes at bedres, men inden Aarets Udgang bukkede
han under og døde den 18. Decbr.

I Christian Richardts Personlighed som i hans
Digtning gjenfinder en Dansk - som tidligere (S. 468)
berørt - nogle af sine bedste og ejendommeligste
nationale Egenskaber: det rolige, sindige Alvor,
den stilfærdige Naturglæde, Afholdenheden fra stærke
Følelsesudbrud og store Ord, samt - ikke mindst -
den fra Hjertet udspringende Humor og lune Skjemt. I
hans Sprogbehandling afspejle disse Egenskaber sig
paa kjærnedansk Maade; Chr. Winther og Poul Møller
række her hinanden Haanden i enigt Broderskab. Han
veed, hvor det ægte danske Sprogmalm findes,
og hvorledes det skal udformes; derfor ere hans
sproglige Nydannelser paa eengang saa overraskende
og saa fuldtgyldige (»vi flage og vi feste lidt mer,
end der er sundt«; i en Høstsang om Frugtens Modning:
»den kjerner sig fra Dag til Dag«). Han kan her vove
sig meget yderligt, uden at overskride Smagsgrænsen:
Vingaardshegnet har de hærget,
vore Druer har de bjerget,
vore Kilder har de kvalt!
Palme-Kæmpen har de dværget -
Sol, hvor skummelt har Du malt!

I Sammenhæng med denne sprogfornyende Evne staaer
Richardts højst priselige Tilbageholdenhed overfor
trivielle Rim og hans Færdighed i at overraske
med godt kjendte Ord i en Rimforbindelse, som Faa 
eller Ingen før ham har tænkt paa (i et Foraarsdigt: 
»Og Storken snart os gjæste vil, den kommer paa sin 
Aarsdag - Skjærtorsdag!«; i et andet: »hvor der før 
var nøgne Ribber, trindt det pibler nu og pipper«; 
i et October-Billede: »de stakkels Asters, de er saa 
falmede som salig Fasters aflagte Kappebaand og saa 
forpjuskede som Bal-Kostumer rigtig morgensjuskede«). 
I de lystige Digte - Studentersangene f. Ex. - morer 
det ofte Richardt at sætte en uanet Record med Hensyn 
til Rimkonstruktioner. Han synger om Opholdet i 
Göteborg under Studentermødet 1869:

Saa drog vi forbi, hvor de To spænde Bælte
og brydes som vildene Dyr,
men vi havde travlt med at spænde os Telte
af Plaider og Paraply'r;
og snart i adskillige vaade Hold
vi supade Biskop med Maadehold;
trak saa 
ombord ved det Lav Klokken tolv -

og ved Besøget i Drammen hedder det om Byen, at
»som Fønix den op af sin Aske foer, og det med et
skikkeligt Flaskefo'er«. Det næste Studentertog
gjorde kort Holdt paa en smaalandsk Landstation,
hvorom »Dagbogsbladets« Forfatter refererer:

Lille vakre Aneby,
Dig vi bør en Fane sy
for din Punsch og for dit lette,
saare nette Granely!

CARL ANDERSEN (S. 469-70) fortsatte efter 1870 sine
Smaahefter med »Genrebilleder« og udgav 1882 sin sidste 
og største Fortælling »Over Skjær og Brænding«, der
ogsaa er hans betydeligste Digtning, bygget over det 
islandske Natur- og Folkeliv, han kjendte baade fra 
Barndomstiden og fra senere Dage.
Efter fleraarig Hensygnen døde den smukke,
tilsyneladende saa stærke - og indtil det Sidste
livsglade - Mand den 1. September 1883. Han beklædte
da Stillingerne som Slotsforvalter paa Rosenborg og 
første Inspekteur ved Samlingen der. - Hans
æsthetiske Antagonist, ikke i offentligt Sammenstød,
men i private Improvisationer, var KRISTIAN ARENTZEN
(S. 470). Han var 1861 bleven Adjunkt ved
Metropolitanskolen og havde dansk Litteraturhistorie
til Hovedfag. At dømme efter Vidnesbyrd af de Elever,
der senere paa forskjellig Maade have indtaget en 
Stilling i Litteraturen, har hans Undervisning været 
af en meget vækkende Art; han begejstredes af og 
begejstrede de Unge for det Store i dansk Digtning 
og slog samtidig med vittig Spot ned paa
»Kammerassessorernes« Poesi. I dette Afsnit af sit
Liv stod han, som
baade før og senere, imod eller ialfald udenfor de
toneangivende Partier, uden dog at have tilstrækkelig
aandelig Myndighed til at tage afgjort Position i det 
offentlige Liv, endsige føre en maalbevidst Kamp. Han 
fandt Behag og æsthetisk Nydelse i den tilbagetrukne 
Stilling som fornem Raisonneur og kritisk Betragter. 
Af hans 1886 udkomne Selvbiografi »Fra yngre og ældre 
Dage« seer man ikke uden nogen Forbauselse, at den 
femogtyveaarige Digter, der som saamange af sine 
Samtidige var bleven henreven af Begivenhederne i 
1848 og var gaaet med i Krigen som Frivillig, 
allerede i de første Kampmaaneder havde tilegnet sig 
en saa overlegen Betragtningsmaade som den, han giver 
Beretning om i følgende Ord: »I Byen Slesvig fik min 
Krigslyst sit endelige Knæk. Jeg kom endel i en vakker 
Kjøbmandsfamilie, hvor en Dame var forlovet med en 
Officer, som nylig havde forladt Byen med 
Insurgentarmeen, og Talen derfor oftere faldt paa 
Situationen. Jeg kunde ikke - begejstret, som jeg i 
høj Grad var, for Nationalitetsideen, Datidens Løsen 
- værge mig for Sympathi med de tydske Slesvigeres 
Bestræbelser. Dynastiske Interesser, gamle Traktater 
og Besiddelses-Fordele tillagde jeg fra mit noget 
revolutionaire Standpunkt ingen synderlig Betydning 
ligeoverfor Folkelighed og Modersmaal. Og at Slesvig 
paa Thyra Dannebods Tid og senere havde været mer 
eller mindre dansk, lagde for mig heller intet 
afgjørende Lod i Vægtskaalen, da jeg ikke kunde 
skjønne rettere, end at Verden maatte indrettes 
efter de levende Menneskers Behov - og de vare jo i 
Sydslesvig tydske . . . Jeg brød derfor, trods alle 
Betænkeligheder, overtvert og vendte tilbage til 
Hjemmet.« Det var saaledes ikke noget Tyrtaios-Tab, 
Hæren led, da den unge Digter - i Modsætning til de 
Dages øvrige mindre reflekterende, men til Gjengjæld 
des mere slagfærdige Soldaterungdom - saa tidlig 
forlod dens Rækker. At den følgende halve 
Menneskealder, baaren af Krigsaarenes nationale
Aand og arbejdende paa at udbytte deres Resultater,
ikke tilbød Kr. Arentzen nogen fremragende Del i
Dagens Gjerning, er let forstaaeligt. Det Samme blev
Tilfældet med hans Stilling til den Aand, der satte
Tiden efter 1870 i Røre. Han havde været Lærer for
Drachmann og Hørup, Høffding og Schwanenfliigel,
Ven med Pingel og Schandorph, og alle have de været
ham taknemmelige for den maieutiske Hjælp, han paa
forskjellig Vis havde ydet dem - ligesom i
tidligere Dage Kaalund, der (i »En Eftervaar«) synger
om ham ved hans Bortrejse til Udlandet 1872:

Du selv er Poet - jeg kjender din Smag, 
Du elsker de dæmpede Strenge. 
Den Hyldest, jeg bringer Dig her idag, 
er en Gjæld, jeg har skyldt Dig saalænge.

Saalænge - ja, fra de unge Aar - 
jeg troer fra vort første Møde; 
thi Ingen saa godt som Du forstaaer 
at hjælpe Andre at føde.

Men da Bevægelsen ret tog Fart, frastødte dens
Kampmidler og Kampmaade Kr. Arentzen, og han
holdt sig i beskuende Afstand. »Det saakaldte
moderne Gjennembrud i vor Litteratur - skriver
han i Erindringerne - havde jeg meget at indvende
imod. Jeg var naturligvis hverken blind for vor
litteraire Guldalders Svagheder - mit Værk »Baggesen
og Oehlenschläger« leverer talrige Beviser derpaa -
eller for det virkelig Friske og Dygtige, den nyere
Litteratur præsterede: Drachmanns bedste lyriske Digte
og adskillige af Schandorphs Genrebilleder af Bonde-
og Spidsborgerlivet paaskjønnede jeg saaledes fuldtvel
(for at nævne bestemte hjemlige Produktioner). Men
der var noget højst Væsenligt ikke blot i de
enkelte Arbejder, men i hele Retningen, jeg stærkt
maatte misbillige. Poesien skulde forvandles til,
hvad man kaldte Virkelighedsskildring. Og denne
Virkelighedsskildring holdt sig ovenikjøbet
mest til den utækkelige Virkelighed, som
man ellers snarere gaaer af Vejen for end
opsøger. Virkelighedsskildringen misbrugtes desuden
oftere paa den foragteligste Maade til Vrængebilleder
i Parti-, ja personlig Hads og Hævns Tjeneste. Krigen
søgtes tilmed ført igjennem paa en meget anmassende
Maade og med den forargeligste Reklame. Jeg sagde
til mig selv om »Banden« (for at bruge et Drachmannsk
Udtryk):

Dens Fæiskhed bli'er af dens Færd opdaget, 
saa det engang skal vorde Dig til Ære 
kun med Dig selv Parti at have taget.
(Dante.)

Man kunde med god Grund - ligesom Goethe ved Fænomener
i Romantikens Lømmelaar - gribes af Indignation over
»den nyere Frækhed og Petulans« og bringes til at
udbryde med Steffens, der selv tilsidst i sin Tid
fik formeget af det Gode: »Die poetischen Laffen
haben Einem in der letzten Zeit doch zu sehr mit der
neuen Zeit zugesetzt.« -- At jeg maatte trække mig
tilbage fra
dem af mine Venner, som med Hud og Haar forskrev sig
til den nye Bevægelse, var en Selvfølge.«

Kr. Arentzens litteraturhistoriske Storværk »Baggesen
og Oehlenschläger« (8 Bd. 1870-78) er hyppigt nævnet
i det Foregaaende som Kildeskrift. Det er et med
udholdende Flid og med et mod alle Sider opmærksomt
rettet Blik udført Arbejde, der i Virkeligheden er 
den danske Skjønlitteraturs Historie i det
nittende Aarhundredes første Trediedel. Som et
smagfuldt Sammendrag af en Del af dets omhyggeligt
dokumenterede Indhold udgav Forfatteren 1879 i
Anledning af Digterkongens Hundredaars Fødselsdag
den højst læseværdige Bog »Adam Oehlenschläger, et
litteraturhistorisk Livsbillede«. Som Mindeskrift
ved Holberg-Jubilæet 1884 skrev han »Fra det 18de
Aarhundrede«, tre Afhandlinger om de store Kulturfolk
i det nævnte Tidsafsnit, om Holbergs Ungdom og
om danske Rejsende i Hundredaarets Slutning. Tre
andre Essays om et græsk, et romansk og et germansk
Kulturelement - Odysseen, den guddommelige Komedie
og Wilhelm Meister - samlede Arentzen til et Skrift
»Tre Tidsaldre«, udgivet 1893, da han selv fyldte
de Halvfjerds. Det er en fintdannet, ved Liv og
Læsning afklaret Aands Fremstilling og Udtydning af
Verdenslitteraturens store Fænomener.

Kr. Arentzen døde 30. Decbr. 1899. En »afsluttende
Udgave« af sine »Digte fra yngre og ældre Dage«
lod han udkomme 1888. De ere væsenlig Epigon-Poesi,
kølige, klare og korrekte i Formen. Som mærkelige
Udbrud af en fjernere vulkansk Verden staa blandt
disse Kulturprodukter Oversættelserne af Islænderen
Bjarni Thorarensens to geniale Mindedigte om Lægen
Oddur Hjaltelin og Mekanikeren Sæmund.

RUDOLPH SCHMIDT (S. 473-74) foretog sig, efterat 
Tidsskriftet »For Ide og Virkelighed« var død 
Straadøden, en kort Udenlandsrejse og udgav efter
Hjemkomsten sine »Ældre og nyere Digte«, 1874. De gik
Læsekredsen - og Litteraturen -- temmelig ubemærkede
forbi; mest til parodisk Deklamation anvendtes »den
badende Dreng«, der »tærer Kringlen, den stenhaarde
Kommenskringle - fattige Dreng i den bare Skjorte!«
Denne Lyrik manglede jo ogsaa - som Rud. Schmidts
Lyrik overhovedet - Friskhedens umiddelbare Udtryk;
enten havde han,
under sin Udvikling fra Boghandler-Kommis til
Manudukteur for den Rasmus Nielsenske Filosofi
faaet sin naturlige Følelse forkvaklet, eller 
han havde aldrig ejet den. Et godt Digt i 
Samlingen er »Præst og Læge« om den berømte
franske Kirurg Dupuytren, men her er jo ogsaa 
Emnet særlig lønnende. Virkelig Anskuelse og 
Anskuelighed fattes i R. Schmidts Digte, ogsaa
Stilen savner Oprindelighed og Væxt - Evne - Reflexion
i tynde Vers.

Kort efter Digtsamlingens Fremkomst udgav R. Schmidt
(1875) de »Fem Tidsdigte«, i hvilke han fra sit
Standpunkt dømmer visnende og voxende Aandsfænomener:
Grundtvigianisme og Brandesianisme. Den førstes
Skinliv fremstiller han under Billedet af Kong Frode,
hvis Lig føres om Land i en kongelig Bærestol,
for at Folket skal tro, han lever endnu, og den
sidste skildres som »Kehrausen«, der med Støj og
Larm og vildt Spektakel slutter det gale Bal. 1876
(29. November) opførtes paa det kgl. Theater
Treakts-Skuespillet »Den forvandlede Konge«. Det
gjorde megen Lykke og fortjente ogsaa en saadan Succes
som en virkelig poetisk og dramatisk Omformning
af et dybsindigt Sagn. Stykket fremkom - ogsaa i
Trykken - under den mest uigjennemtrængelige og i
lang Tid velbevarede Anonymitet, og det er betegnende
for Forfatterens Syn paa sin Stilling i offentligt
Omdømme, at han just i denne absolute Fortielse af
sit Forfatterskab saae et af Vilkaarene for dets
Held. Endnu i samme Saison kom Femakts-Skuespillet
»En Opvækkelse« (med den engelske Reformator Edward
Irving som Hovedperson) til Opførelse, men her hjalp
Anonymiteten ikke: det faldt redningsløst til Jorden
og spilledes kun den ene Gang.

For det Anckerske Legat rejste Rud. Schmidt 1880
til Udlandet, og fra denne Rejse daterer sig et
afgjort Omslag og en uomtvistelig Fremgang i
hans Produktion. Det var, som om han, udreven
af sin sygelige Selvbeskuelse, traadte fra
Abstraktionens og Ideernes fortyndede Luft ind i en
mere haandgribelig Verden med fast Inventar, levende
Mennesker og naturlige Farver. Vel er Reflexionen og
det psykologiske Arrangement endnu en fremtrædende
Bestanddel af hans Digtning, men Blikket er friskere,
Talen naturligere end før. Forandringen er kjendelig
allerede i de to mindre Fortællinger »En fransk
Kirkebetjent« og »En Historie fra Schwarzwald«,
som han fra Udlandet sendte til Ugebladet »Nær
og Fjern«. Ikke længe efter udkom (1881) et Bind
»Haandtegninger«, Aaret efter Fortællingen med
den tydske Titel »Der Himmel hängt voller Geigen«,
en Musikers Historie, 1883 »Forestillet og Oplevet«,
1884 »Skjæbner og Skikkelser«, 1885 »Jochen Hinrichs«, 
en Fortælling fra den første slesvigske
Krig, 1886 »Murmesterens Døtre og andre Fortællinger«,
1891 »Nye Haandtegninger«. Komposition og
Karakterskildring i disse Arbejder røbe en sikker
Haand og et agtpaagivende Øje, og de kunde have
fortjent en større Læsekreds, end der vistnok er
bleven dem til Del; men udover en ret snevert trukken
Grænse formaaede Rud. Schmidt sjelden eller aldrig at
vække Opmærksomhed, og heri er sikkert hans Mangel paa
fuld og fri Umiddelbarhed Skyld; selv i hans bedste
Ting kan der møde En noget Hengjemt og Kunstlet,
som vidner om, at han har manglet den sande Digters
unge Øjne til at se paa Livet med.

Fortællingen eller Novellen er ikke det eneste Felt
for Schmidts Prosa-Fremstilling. I forskjellige Bind
har han samlet en Række mest litterairhistoriske
Essays, der vidne om udstrakt Læsning og ofte fængsle
ved Tankedybde og sproglig Prægnans: 1878 »Sex
Foredrag«, 1882 »Buster og Masker« med Monografien
over Prosper Mérimée, 1884 »Ad egne Veje«, 1887
»Fra Liv og Litteratur« med Foredraget om Goethe og
Oehlenschläger; endvidere Foredragene om Grundtvig
og den tydske Orthodoxi og om Traditionens Betydning
(i Anledning af Ibsens »Gjengangere«).

Senere Digtsamlinger ere »Fortællinger paa Vers« 1886
(»Dronning Ingeborg«, »Alexander og Aristoteles«,
»Maleren og Hofdamerne« m. fl.) og »Tanker og
Toner« 1892, omspændende et Tidsrum af henved tyve
Aar. Schmidt havde den noget pretentieuse Skik, at
han, ligesom Goethe i sine Dagbøger, daterede alle
sine Arbejder; derved kunde et saadant Kuriosum
fremkomme, som at f. Ex. Digtet »Karl Magnus og
Roland« er betegnet April 1868 - Oktober 1889, som om
dets sexten ikke særlig dybsindige eller udarbejdede
Strofer havde været over tyve Aar om at naa frem til
Lysets Klarhed.

Af den nye Litteratur var Rud. Schmidt en afgjort
Modstander. Ved mangt et Hib i sine æsthetiske
Afhandlinger, ved mangt et Stik i anonyme Avisartikler
søgte han at komme den og dens Førere tillivs. Hvad
han overhovedet dømte om Kamptiden og Kampmaaden,
kan sees af hans Ord ved hans trofaste Ven Carl
Rosenbergs Død 1885:

Du kaldtes bort - i dette Nu,
da hundred Møller male Løgn
og ud den drysses, Døgn for Døgn,
uterlig frækt og uden Blu; 
da Nid og Nag gaa dagligt Bud 
og Luften farves rød af Had, 
mens Kaadhed rækker Tungen ud - 
saa ganske lige glad!

Han var da ogsaa grundig hadet tilbage, og at dette
Had mest gav sig Form af Ringeagt og Overseen, var vel
næsten den Fremfærd, der var egnet til at krænke ham
paa bitreste Maade. Men som Modvægt mod al litterair
Gjenvordighed havde han den urokkelige Tro paa, at
han sad inde med den eneste sande Livsbetragtning,
og at hans Værker havde givet Tiden og Verden noget af
deres dybeste Indhold. Han kunde maaske undres over,
at den fulde Anerkjendelse, den store Oprejsning,
endnu stadig lod vente paa sig, men at den engang
vilde komme og omstraale hans Navn som et af Aandens
ypperste, derom nærede han ingen Tvivl - og i denne
Overbevisning døde han den 5. April 1899.

JOHANNES FIBIGER var selv meget klar over, at hans
poetiske Forfatterskab (S. 474) ikke havde havt nogen 
Betydning for Litteraturen. »Da jeg havde sundet mig 
noget paa dette,« siger han i sine efterladte 
Erindringer, »fandt jeg, at jeg ogsaa helst burde 
blive udenfor, idetmindste for det Første. Jeg
holdt derfor Møde med min Muse for at takke hende
for hendes hidtidige Omfavnelser, men at frabede
mig videre Besøg af hende.« Paa dette Tidspunkt var
Fibiger ifærd med at forlade sin Stilling i Haderslev
som Kollaborator ved den lærde Skole og Præst ved
Hospitalet. Han blev derfra forflyttet til Kjøbenhavn
som residerende Kapellan ved Garnisonskirken, kom
senere til Vallensved i Nærheden af Næstved og endte
paa Føde-Øen Falster, hvor han døde den 13. November
1897. - Religions-historiske Undersøgelser havde han
drevet i et Omfang og en Dybde som vel neppe nogen
Præst før eller efter ham. Fra Bibelens Hebraiske
og Græske var han gaaet til Østerlandets fjernere
Egne, lærte at læse og ved Granskning at forstaa
de persiske og indiske Religions-Skrifter, gik med
samme Ivrighed ind i den gammelnordiske Verden,
var fortrolig med Hieroglyfer som med Runer og havde
Boghylder fulde af sine omfangsrige Oversættelser og
Kommentarer, uden dog nogensinde at kunne tænke paa
deres Udgivelse. Hvad hans Digtning angaaer,
have disse Studier selvfølgelig ydet ham Emner nok,
men vel tillige svækket Følelsens og Fremstillingens
Friskhed; ialfald anke selv de velvilligste Kritikere
blandt Vennerne over, at hans Form er for tung og
utilgængelig. Kun Lidet lod han se Lyset, og han
dulgte da Familienavnet under Pseudonymet Diodoros: 
1878 «Den evige Strid«, tre Digte med Emner fra græsk 
og nordisk Old-Digtning. En underlig Johannes FibigerSmag er det, at 
baade Sisyphos-og Hedin-Sagnet, græsk og islandsk 
Urtid, ere behandlede i hexametrisk Rythme — stærkt 
overlæssede og som Følge deraf stakaandede, Vers. Det 
sidste Digt »Helenes Død« er en filologisk-korrekt 
Efterligning af Antiken med sexfodede Jamber og 
Korsange; 1880 »Graabroderen«, en Fortælling (i 
sexten Sange) fra Middelalderen med personlige 
Karaktertræk i Skildringen af Hovedpersonen; 1881 
»Mine Søstre, Optegnelser af Henrik Due«, ogsaa
med Indtryk af egne Oplevelser, især fra
Barndomshjemmet. Fibigers sidst udgivne poetiske
Arbejde er Digtsamlingen »Sorgens Genier«. Det er
tungsindig Poesi — men desværre ogsaa tung Poesi,
trods den lyriske Form ikke let at fatte ved første
Læsning — og det skulde Lyriken dog helst være: klar
og strax gjennernskuelig, saa man faaer Lyst til at
gjentage Læsningen mange Gange for atter og atter at
nyde Klarheden — ikke for at pønse paa Meningen.

Efter Forfatterens Død udkom 1898 »Johannes Fibiger:
Mit Liv og Levned, som jeg selv har forstaaet det«,
udgivet af hans Plejesøn Karl Gjellerup. Skjøndt
det volumineuse Manuskript her er reduceret til
omtrent en Trediedel af sit oprindelige Omfang, er
det endda blevet til en statelig Bog, men tillige
til en meget interessant Bog, der bringer en Mængde
tidshistoriske Træk og giver Nøglen til Forstaaelsen
saavel af Forfatteren selv som af

hans Slægt - den vidtforgrenede, rigt begavede og
originalt udprægede, men ikke lykkelige Fibigerske
Slægt. Særlig sine to bekjendre Kousiner Mathilde
og Ilia omtaler han nærmere. Om den Førstnævnte
(»Clara Raphael«, S. 385-86) fortælles der, hvor
hendes litteraire Forbindelse med J.L. Heiberg
nævnes, at »hun havde et ganske godt Greb paa at
ledsage sine spillende, dristige og, om det behøvedes,
naivt tilslørede Repliker med Øjekast, der indeholdt
eller ialfald kunde tydes som de indeholdt en noget
mere personlig Ild end den litteraire Begejstrings.«
Hun havde erotisk Elektricitet i sit Væsen, og da
hendes Forfatterskab havde gjort hende yderligere
pikant, er det ikke at undres over, at »hvor hun kom
frem, blev hun farlig for Mændene og ubehagelig for
Husmødrene, hvad hun selv ikke havde noget imod, det
gav Livet mere Indhold.« Hendes kortvarige Triumf
efterfulgtes af et forsagende og arbejdsomt Liv;
hun ernærede sig ved Undervisning, Oversætterarbejde
og Syning, indtil hun ved Protektion af Minister
Fenger, til hvem hun havde fattet en sværmerisk
Kjærlighed, da han i sin Overlægetid havde havt
hende under Behandling, blev ansat som Telegrafist,
den første Kvinde, der herhjemme beklædte en saadan
Stilling - et tarveligt, men praktisk Udbytte af
den Emancipationskamp, hun havde rejst. Dybere og
i det Hele taget betydeligere var den ældre Søster
Ilia Fibiger (1817-67). En ulykkelig Kjærlighed
til den smukke og bedaarende Søofficier Osvald
Marstrand, som fandt Døden ved Eckernförde,
kastede sin Skygge over hendes Liv. Under utrolige
Besværligheder og med en ligefrem middelalderlig
Askeses Opofrelser viede hun sin Tilværelse til
Udøvelsen af Kjærlighedsgjerninger, plejede Kolerasyge
og opdrog forladte Smaabørn. Samtidig digtede hun
paa det Flittigste og efterlod sig en stor Pakke
Manuskript, om hvis høje Værd hun var overbevist med
Geniets urokkelige Tyrketro, som dog ikke deltes af
Læseverdenen. Hvad der er offentliggjort (f. Ex. »Tre
Dramer« 1857, »Rettroende Eventyr« 1859, »Synd og
Sorg« 1862), er forlængst glemt.

En polemisk Natur som ERIK BØGH (S. 474-78) kunde 
naturligvis ikke holde sig udenfor de Brydekampe, 
der fandt Sted i Tiden efter 1870. Sælsomt nok var 
det mere paa den politiske end paa den litteraire 
Arena, han optraadte. Han udgav i den
hidsigste Konflikttid »Mester Oles Prædiken«, som i
Løbet af faa Maaneder blev reven bort i ikke mindre
end tolv Oplag; et obskurt Forlag fandt endog sin
Regning ved i Form af en Parodi paa Digtet at aftrykke
det omtrent Strofe for Strofe, kun med Forvrængning
af Stikordene. I den gamle Bodsprædikants Lignelse
læser Digteren det menige Folk Texten og giver det
sin velmente Formaning:

Hør mig, alle I Godtfolk,
hvem Herren har givet Kløgt
til Alt, hvad af Eder kræves: 
Jordens og Hjordens Røgt,
men som har ladet Jer lede,
til Skade for Folk og Land,
af Skalke, som vilde mede
i det mudrede Vand. 

Gak til den gamle Gjerning
og røgt den i Hæder og Ære!
Husk: Bedre er Bonde paa Bygden 
end Bæst paa Borgen at være!
Bedre derude at age
med Stude i Marker og Skove
end selv herinde at drage
det Skarn, som vil kjøre til Hove.

Men endnu skarpere tager han de politiske Førere i Skole; 
dem maaler han Skjæppen fuld i indignerede Strofer som disse:

I har i Bondens Ager
saaet Klinte imellem Hveden:
Nid mod de andre Stænder
og Nag imod Øvrigheden,
Haan og Hadskhed mod alle
Kongens og Kirkens Mænd, 
Edder og Gift og Galde
mod hver en Sandhedens Ven!  

Kunstens og Lærdommens Haller
pønsede I paa at lukke,
Alt hvad der lyste i Landet,
havde I Lyst til at slukke.
Værst blev dog Lærerne prøvede:
nær var de sultet ihjel,
men de var altfor øvede -
det var endda et Held!

Aaret efter, 1877, fortsatte Bøgh denne Polemik
med »En liden Hverdags-Postille, indeholdende
femten verdslige Prædikener for Menigmand« om
Emner som Menneskerettighederne, Frihed, Lighed
og Broderskab, Oplysning, Selvstyrelse, Flertallet
og andre politiske Stikord. Hans homiletiske Stil
er dog maaske i for høj Grad anlagt paa Menigmand;
den fremfører med spærret Skrift de idelig opstillede
Antitheser og vil drive Argumentationen ind i Læseren,
som man med en Hammer driver et Firetommerssøm ind
i en Mur. Indtrykket bliver noget trættende. Det
maa indrømmes, at det angrebne politiske Parti tog
Sagen med Overlegenhed, da det 1889 i Finansudvalget
tiltraadte Regeringsforslaget om fast Understøttelse
for den danske Abraham a Santa Clara.

Erik Bøgh, der 1881  efter Molbechs Afgang blev Censor ved 
det kongelige Theater, var mod Slutningen af sit Liv mest
litterairt beskjæftige! med at besørge nye Oplag af
sine forskjellige Skrifter og udgive Samlinger af
tidligere Arbejder. I Anledning af Holbergfesten
1884 skrev han for Dagmartheatret Lejlighedsstykket
»Besøg hos Efterkommerne« med satiriske Udfald mod
den nyere Litteratur, Kvindesagen m. m. 1894 udkom
hans meget underholdende »Erindringer fra mine unge
Dage,« tre Aar senere efterfulgte af »Min første
Forfattertid«. Omkring dette Tidspunkt begyndte hans
ualmindelig kraftige Legeme, der bogstavelig talt
aldrig havde kjendt til Sygdom, at mærke Alderens
Tryk; ogsaa hans Aandsevner slappedes, og den
17. August 1899 endte han sit flittige Arbejdsliv.

Strax i Begyndelsen af sine Livserindringer gjør
Goldschmidt opmærksom paa, at han er Levit, at
han som saadan i Synagogen gaaer foran alle Andre,
ene med Undtagelse af Ypperstepræsten Arons Slægt,
og at denne Særstilling for ham tidlig har været en
Tilskyndelse til altid at gaa i Kamp med Fordring paa
at blive Numer Et (S. 329). Ypperstepræsteslægten,
der kjendes paa Navnet eller Benævnelsen Cohen,
er altsaa endnu fornemmere og kan saaledes have
Førerkravet endnu mere levende i sig. Om dette
for Georg Morris Cohen Brandes, saaledes som for
Goldschmidt, har G. Brandes været et ledende
Motiv til kraftig Stræben efter Pladsen i første
Række eller foran den, maa lades usagt; muligt har
Ærgjerrigheden ikke havt et saa specielt Udspring,
men i Almindelighed været en Frugt af de flittige og
ivrige jødiske Familiers Fordring til begavede Sønner
om at bringe sig frem og tiltvinge sig Opmærksomhed,
hver efter Evner og Anlæg, paa det at der indenfor
det forholdsvis store Samfund maatte vise sig at
tilkomme den skarpt afgrænsede jødiske Minoritet
en ved fremragende Aandsgaver og deres energiske
Benyttelse iøjnefaldende Plads. Hvorledes dette nu
end forholder sig, saameget er vist, at GEORG BRANDES
fra sin tidligste Tid af hævdede sig en Førsteplads
og at han paa sit Omraade blev en Fører for Mange.

Plan er født i Kjøbenhavn den 4. Februar 1842, blev 1859 
Student med Udmærkelse, tog Aaret efter den filosofiske 
Examen, selvfølgelig ogsaa med Udmærkelse, erhvervede sig 
1862 Accessit
for Besvarelsen af den æsthetiske Prisopgave om den
historiske Roman, men vilde ikke navngives, fordi det
ikke var Guldmedaillen, der var tilfalden ham; denne
tilkæmpede han sig det følgende Aar med en Afhandling
om Skjæbnebegrebet i den antike Tragedie og tog 1864
Magistergraden i Æsthetik cum laude præcipua.

En forbausende let og mangesidig Tilegnelsesevne i
Forbindelse med en utrolig Arbejdsdygtighed førte i
saa kort Tid til saadanne videnskabelige Resultater og
bar ligeledes de følgende Aars Studier. De omfattede
Skjønlitteratur og Kritik i døde og levende Sprog
og trængte, med stærk personlig Grebethed hos den
Søgende, ind i Religionsfilosofiens Grubegange for
gjennem dem at naa »ud paa den anden Side« og frem
til Klarhed i Livsanskuelsen. Her fik især Spinoza og
Feuerbach stor Indflydelse paa Brandes. Hjemme var den
noble Fritænker H. Brøchner hans beundrede Lærer og
Forbillede (om end ikke i harmonisk Besindighed), og
hans Omgang vare højtbegavede Universitets-Samtidige
som Vilhelm Thomsen, Troels Lund, Fr. Nutzhorn,
A.C. Larsen, Jens Paludan-Müller og Julius Lange. 
Særlig med denne var Venskabet intimt; Vidnesbyrd 
herom er den Samling Breve fra Langes Ungdom, som 
Brandes udgav 1898. Man skal vanskeligt kunne tænke 
sig noget smukkere Billede af intellektuel Begejstring 
og gjensidig belærende Tankeudvexling end disse to, i 
deres Væsen saa forskjellige, men af brændende 
Erkjendelsestrang lige besjælede Ynglinge, der gjorde 
hinanden Rede for deres Indtryk af Kunstens
Skjønhedsfænomener, vandrende Side om Side som Platons
Disciple i Akademos' Lund - paa Kristianshavns Vold
eller i fjernere Afstand fra det nordiske Athen.

For den Iagttager, der ikke kjendte den unge Hedspores
Temperament eller hans Udviklings tidligt betegnede
Retning og Maal, kunde det i Begyndelsen af hans
litteraire Bane se ud, som om hans Tanker nok kunde 
falde i Traad med de anerkjendt gjældende eller 
ialfald - i Betragtning af hans friske Talent og nye 
Viden - kunde bøje disse efter sig paa en accomoderende 
Maade, der ikke behøvede Overskjæringens bratte Brud. 
Den første med Navn underskrevne litteraire Kritik 
eller Anmeldelse, som G. Brandes lod fremkomme, stod at 
læse i »Fædrelandet« 1865 og havde Fr. Paludan-Müllers 
»Ungdomskilden« til Gjenstand. Han skrev derefter 
æsthetiske Kritiker i den intelligente Hovedstads
ledende Organ »Dagbladet« og blev Theaterkritiker
paa »Illustreret Tidendes« Velin-Papir. At han i
1866 gjorde skarp Front mod Rasmus Nielsen og hans
grundtvigianske Tilhængere i sit Skrift om »Dualismen
i vor nyeste Filosofi«, skaffede ham ganske vist
Rud. Schmidt til uforsonlig Fjende og Forfølger,
men indbragte ham tillige den fineste videnskabelige
Nobilitering i Form af Biskop Martensens Udtalelse
(ganske vist kun i en Petit-Note til Skriftet »Om
Tro og Viden«) om det Ønskelige i, at »den begavede
Forfatter ikke altfor tidligt maatte komme ud over det
Platoniske taumyzein[?] (Forundringen) som Filosofiens
Begyndelse« - en Formaning, som den unge Polemiker
neppe følte nogen Drift til at følge, hvormeget den
end kan have smigret ham.

Men var Iagttageren kyndigere og opmærksommere,
maatte han snart fornemme Varsler om, at denne Aands
Veje maatte og vilde fjerne sig fra det alment befarne
Spor. Efterat han i sin Religionsbetragtning var naaet
frem til et Standpunkt, paa hvilket han ubetinget
hævdede Tankens Undersøgelsesret i Modsætning til
Aabenbarings-Postulaterne og havde fundet denne
Betragtning støttet af al moderne religions- og
sprogsammenlignende Videnskab, anlagde han den
kritiske Methode ogsaa paa andre Kulturfænomener,
stærkt paavirket i politisk og social Henseende af
den engelske Positivisme (Spencer, Stuart Mill),
i æsthetisk Henseende af fransk Kunst og Kritik
(Sainte-Beuve, Taine). Spidsere og spidsere blev
Braadden i hans Domme om Litteratur og Theater,
mere og mere erkjendtes det, at disse Domme udsprang
fra en sammenhængende Kunst- og Samfundsbetragtning,
der kun gjennem Kamp kunde føres til Sejr, og større
og større Opmærksomhed vaktes for de nye Tanker,
den megen Viden og den æggende Stil.

1868 udgav Brandes et Bind »Æsthetiske Studier«,
der foruden to abstrakt æsthetiske Undersøgelser
om den tragiske Skjæbne og det Komiskes Theori
bragte Forfatter-Monografier af Hertz, Fr. Paludan-
Müller, Aarestrup, Richardt og Ibsen. 1870 fortsattes
disse Karakteristiker med Rahbek, H.C. Andersen og
Goldschmidt - Rubens, Sainte-Beuve og Prosper Mérimée,
optagne i Samlingen »Kritiker og Portaiter« tilligemed
en Række af de Theateranmeldelser, som først havde
vakt et større Publikums Opmærksomhed for den unge
Forfatter (Holbergs »Lykkelige Skibbrud«, »Jeppe paa
Bjerget«, »Maskeraden«, Oehlenschlägers
»Palnatoke«, »Dronning Margareta«, Heibergs »Elverhøj«, 
»Eventyr i Rosenborg Have«, »Pottemager Walter«, Hertz 
»Kong Renés Datter«, 

George Brandes.

Tegnet 1868 af Gotfred Rump.

»Tre Dage i Padua«, »Et Herreselskab«, 
Hostrups »Eventyr paa Fodrejsen«, »Spurv i Tranedans«,
»Gjenboerne«, »Mester og Lærling« o. fl.).

I Februar 1870 tog Brandes Doktorgraden med sit Skrift om 
»Den franske Æsthetik i vore Dage.« Der pegedes her paa

en ny kritisk Methode, der skulde føre til mere
frugtbringende Resultater end den hidtil hos os
herskende hegel-heibergske med dens Systematisering
paa Grundlag af Kunstværkernes formelle Egenskaber
og disses begrebsmæssige Udspring og indbyrdes
Sammenhæng. Hvad der skulde sættes istedet, var
den psykologisk-kritiske Undersøgelse af Værkets
Oprindelse fra den frembringende Personlighed og
dennes Naturbestemthed af Tid og Sted, Forhold og
Forudsætninger. I sin engelske Litteraturhistorie
havde Hippolyte Taine bragt Methoden til Anvendelse
paa glimrende Maade og med stor Lærdom gjort
Skildringen af Race, Folk og Samfundstilstande
til Baggrund for Opfattelsen af Værket og den
kunstneriske Individualitet, hos hvem det saa til
Gjengjæld blev Opgaven at paapege Kunstanskuelsens
og Arbejdsmaadens mest fremtrædende Træk - »den
herskende Evne«. At denne æsthetiske Kritik er langt
mere positivt oplysende end den tidligere rent
formalistiske, er tydeligt nok; den har et stort
historisk Stof at tumle med, hvor den anden saa
at sige udelukkende maatte holde sig til logiske
Abstraktioner. Trods deres store Forskjellighed
have de dog den Ufuldkommenhed tilfælles, som
klæber ved selv det ærligste menneskelige Arbejde:
at Undersøgelsens Frem-gangsmaade og Resultat farves
af den Undersøgendes Subjektivitet. Ligesaa let som
de rene Begreber lod sig sammenstille saaledes,
at de villigt førte til det forud foresvævende
qvod erat demonstrandum, ligesaa let kan den
psykologisk-historiske Skildring mere eller mindre
bevidst formes saaledes, at det bagved liggende
Grundsyn gjør sig gjældende efter Ønske. Og det
er klart, at jo mere polemisk eller agitatorisk
bevæget Fremstilleren er, des mere vil Billedets
Overensstemmelse med Virkeligheden staa Fare for at
anfægtes. Til Gjengjæld faaer det netop herved en ny
Værdi som personligt litterairt Dokument.

Efter Disputatsen begav Brandes sig paa en længere
Udenlandsrejse, der varede fra Foraaret 1870 til
Efteraaret 1871. Han besøgte Paris, Rom og London,
plejede Omgang med mange af Tidens ledende Aander
(Taine, Renan, Stuart Mill), studerede med vanlig
Rastløshed Litteratur og Kunst, iagttog opmærksomt
politiske og sociale Fænomener i hine bevægede Dage
og vandt Fasthed i sin Overbevisning om, at Danmarks
Aandsliv var stivnet og blevet staaende stille paa
et Punkt, som laa langt bag det
øvrige Europas Udviklingsstadium. Udrustet med et
Arsenal af Angrebsvaaben til at løbe Storm mod den
mosgroede Fæstning og skyde Bresche i Fordommens
Murværk vendte han hjem og tog strax fat paa
Belejringsarbejdet, idet han indvarslede en Række
Forelæsninger, som skulde have til Emne at skildre
Hovedstrømningerne i det nittende Aarhundredes
Litteratur.

Den første Forelæsning fandt Sted den 3. Novbr. 1871
under en saa stor Tilstrømning, at man allerede
den følgende Foredragstime maatte ty til det store
Rus-Auditorium, som endda viste sig utilstrækkeligt,
saa at Tilhørerne sammenpakkedes helt ned ad
Gangen. Ikke siden Martensens Optræden i Slutningen
af Trediverne havde et Universitets-Katheder havt
et saadant Tilløb. Men Tiden var nu unægtelig
bleven en ganske anden. Medens den theologiske
Professor fortrinsvis talte til det dengang lille
Kjøbenhavns studerende Kredse og vakte en overvejende
videnskabelig Bevægelse, henvendte den æsthetiske
Privatdocent sig til den store Hovedstads hele
aandeligt interesserede Befolkning, Mænd som Kvinder,
og om hans Talerstol flokkedes da ogsaa »Jomfruer og
Studenter og Lieutenanter og Gubernangter,« som en
af hans Tilhørere og Tilhængere femogtyve Aar senere
har udtrykt sig.

Brandes begyndte sit Indledningsforedrag med en
captatio benevolentiæ: »Det er første Gang jeg taler
fra dette Sted, og jeg medbringer alle Uerfarenhedens
Mangler. Mine Evner og mine Kundskaber ere lige
ufuldkomne. Meget af hvad der herved kan støde Dem
vil, tænker jeg, blive rettet ved Tid og Øvelse.«
Men - tilføjer han saa - »med Hensyn til mine
Grundanskuelser, mine ledende Principer og Ideer
forlanger jeg ingen Overbærenhed som helst. Hvad der
i denne Henseende maatte støde Dem, vil ikke blive
forandret. Jeg anseer det for en Pligt og for en Ære
at hylde de Principer, til hvilke jeg bekjender mig,
Troen paa den frie Forsknings Ret og paa den frie
Tankes endelige Sejr.« - En rolig, af Situationens
historiske Alvor mindre bevæget Tilhører vilde
maaske med stille Indadvendthed have raisonneret:
Naar Forkynderen af en Grundanskuelse vedgaaer, at han
endnu har Mangler - endog alle Mangler - med Hensyn
til Erfaring, og Ufuldkommenheder med Hensyn til Evner
og Kundskaber, saa er den Mulighed jo ikke udelukket,
at den trods disse betænkelige Mangler erhvervede og
docerede Lære kan blive underkastet
den Forvandlingens Lov, som forøget Erfarenhed,
skærpet Evne og voxende Kundskaber kan nødvendiggjøre. 
En Grundanskuelse hører jo dog ikke til de saakaldte 
medfødte Ideer; den erhverves ved Livserfaring og 
Kundskabstilegnelse og kan modificeres ad samme Vej.

Forelæsningerne havde til Hensigt ved Hjælp af
en sammenlignende Litteraturbetragtning at vise,
hvorledes der efter Oplysningsideernes Sejr i det
attende Aarhundrede var fulgt en almindelig Reaktion
i det nittende, hvorledes de store Kulturlande atter
havde arbejdet sig ud af den og vare vendte tilbage
til Frisindets Tankegang, medens Danmark, isoleret
fra denne Emancipationsbevægelse, endnu levede under
Reaktionens Tegn. Ganske vist fremhævede Taleren,
at Reaktion i og for sig ikke er ensbetydende med
Tilbageskridt - »langtfra! tvertimod! en sand,
supplerende, korrigerende Reaktion er Fremskridt.«
Men en saadan Reaktion stagnerer ikke, den giver
efter nogen Tids Forløb atter Plads til Bevægelsens
Fortsættelse, hvorimod hos os Modstanden mod det
attende Aarhundrede vedvarer paa en sendrægtig,
treven Maade og ikke synes at ville tage nogen Ende;
Følgen heraf er, at »vor Litteratur er sunken sammen
i en Døs, der snart begynder at forundre os selv.«

Hvormeget eller hvorlidt den danske Digtning var
befængt med Reaktion i den første Halvdel af det
nittende Aarhundrede, saa er det dog ubestrideligt, at
den just i dette Tidsrum naaede sin højeste Blomstring
- sin »Guldalder«. Det kunde derfor ikke undgaaes, at
en Paavisning af dens Underlegenhed i Sammenligning
med den »europæiske« Udvikling maatte rokke ved
mange hævdvundne Anskuelser og vække Forargelse i
mere end een Henseende. Dette fandt da ogsaa Sted i
rigt Maal. Fra Forelæsningerne fløj revolutionaire
Stikord ud i videre Kredse, debatteredes med mere
Lidenskab end Indsigt og opflammede paa den ene Side
Modstanden mod den nye Lære, medens de paa den anden
Side hvervede Tilhængere for den og samlede dem til
en blindt troende og fanatisk agiterende Menighed. 
Et af disse Stikord, der gik saa hurtigt og saalænge
fra Haand til Haand, at det blev som en blankslidt
Mønt, hvis Præg og Værdi ikke var til at kjende mere,
er allerede citeret ovenfor: »den frie Tanke«, hvis Ret 
til at dømme i sidste Instans om Livsfænomenerne krævedes
ubetinget anerkjendt. En anden stærkt omtvistet -
og omtvistelig - Parole allerede fra den første
Foredragsaften var Bemærkningen om, at en Litteratur
»i vore Dage« kun lever, naar den »sætter Problemer
under Debat,« hvilket senere nærmere forklaredes
som en Fordring til Digterne og deres Værker om, at
de skulde være Organer og Kanaler, »gjennem hvilke
den eneste levendegjørende Tanke, Menneskeslægtens
store Friheds- og Fremskridtstanke, strømmer.« At
vor Litteratur i ringere Grad end de større havde
arbejdet i Fremskridtets Tjeneste, havde dels
sin Grund i dens »næsten enestaaende Naivetet,«
som var en Følge af Folkekarakterens Barnlighed,
dels i dens stærkt abstrakte Idealisme - »den
handler ikke om vort Liv, men om vore Drømme.« En
Hentydning til (den da otteogfirsindstyveaarige)
Grundtvig maatte vække Forargelse Landet over;
det er hvor René-Typens Varianter omtales: »En
kaster sig paa den Rolle at være Guddommens Profet,
lader sig dyrke som en Pave og lader endnu som
Olding unge Kvinder komme til sig for at kysse hans
rystende Hænder.« Om Thorvaldsens Basrelief »Natten«
doceredes der, at »denne Kvindefigur, hvis milde
Ynde er saa tiltalende, ingenlunde kan siges helt
at svare til sit Navn . . . Thorvaldsens »Nat« er
kun Natten, hvori der soves; den burde hedde Søvnen,
ikke Natten, Nattestilheden, ikke Natten. Thi Natten,
som en Græker vilde tænke sig den, Natten, hvori der
elskes, og Natten, hvori der myrdes, Natten, som
skjuler alle Vellyster og alle Forbrydelser under
sin Kaabe, denne Nat er det ikke. Det er Natten,
den milde Sommernat paa Landet. Og denne idylliske
Aand, denne milde og fredelige Stemning er det, som i
dette Produkt af den fællesgermaniske Renaissance af
Antiken nærmest udgjør det ejendommeligt Danske.« Idet
Thorvaldsens Kunst her sammenstilles med Antikens -
hvad enten Sammenstillingen er udtømmende eller ej
- nærme vi os den Relativitet, som Forelæsningen
gjør Rede for under Omtalen af Mme de Staël. Den
anvendes exempelvis paa Begrebet »Hjem« med det deraf
udspringende Udtryk »Hyggelighed«. »Oprindelsen
til dette Ideal er let nok at finde,« hedder det;
»en Nation, som lever under raa klimatiske Forhold,
i en kold og barsk Natur, finder den samme Glæde ved
Tanken om at kunne sidde varmt ved Arnestedet, mens
Sne og Regn forgjæves pidske mod den veltillukkede
Rude, som en sydeuropæisk eller østerlandsk Race
finder ved Tanken om at kunne sove under aaben
Himmel, det vil sige under den varme og pragtfulde
Stjernehimmel, og kunne tilbringe den svale Nat
med Dans, Spil og Sang i det Frie.« Har en Nation
saaledes dannet sig et lokalt Ideal af Menneskevæsen,
Velvære og Lykke, vil den fra det udlede et helt
stort Indbegreb af Pligter og Dyder og betragte dem
som almengyldige. »Hjemmet holder f. Ex. Familien
sammen, følgelig priser den Nation, som har »Hjem«,
Familielivet fremfor Alt og laster Sydboerne, fordi
Familielivet hos dem ikke spiller samme Rolle. Et
Ord som »Arne« faaer en Ærværdighed, som det aldrig
kunde faae under Troperne, Ordet »huslig« kommer til
at betegne Kvindens højeste Dyd og strengeste Pligt,
og denne Race vil mindst af Alt lade sig sige, at alle
disse dens store Idealer, Hjemmet, Hyggeligheden,
Husligheden, Familielivet, lade sig udlede af
en eneste grumme simpel, grumme lav klimatisk
Nødvendighed, Nødvendigheden af kunstig Varme. Uden
kunstig Varme, i Sollysets fulde Pragt vise alle hine
skjønne Idealer, Pligter og Dyder sig - ikke usande,
men relative«. Dette Blik for Relativiteten er dog
ikke det, hvormed Forelæsningsrækken selv beskuer
Fænomenerne; Dommen er som oftest meget absolut,
Fremskridt stilles mod Reaktion, Tanken mod Troen
som Hvidt mod Sort. Den frie Menneskelighed staaer
glorieomstraalet paa den ene Side af Afgrunden -
paa den anden Side den ideforladte Fordummelse
i haabløst Mørke. Om en Kritik af Mme de Staéls
»Delphine« dømmes der f. Ex. saaledes: »Store Ord,
men de samme store Ord som Fremtiden bestandig maa
høre af den tandløse Fortid, hvis svære Skyts altid
er ladet til Mundingen med Orthodoxiens vaade Krudt
og Bornerthedens Papirkugler.«

Det var Ytringer som de her citerede, der nok saa
meget som Forelæsningens ærligt udtalte Tendens satte
ondt Blod i den ældre Lejr og vakte vild Begejstring
i den yngre, saa at de tidt og ofte tørnede sammen
i lidenskabelig Debat, baade offentlig i Bladene og
privat i det daglige Samkvem Mand og Mand imellem
- og Mand og Kvinde imellem, thi ikke mindst
hos Damerne vandt Frigjørelsens Evangelium stort
Tilhæng (Brandes havde 1869 oversat Mills »Kvindernes
Underkuelse«). Mangel paa fuld Forstaaelse saavelsom
mer eller mindre forsætlig Misforstaaelse fandtes
paa begge Sider, og da Striden ikke, som i 1830,
drejede sig om
æsthetiske Formspørgsmaal, men om Litteraturens
Indhold og paa mange Punkter kom til at antaste
religieuse og politiske Grundanskuelser, var den vel
egnet til at røre op i Sindene fra Grunden af. For
paa authentisk Maade at stadfæste, hvad han havde
sagt og hvad han ikke havde sagt, udgav Brandes
kort efter deres Afslutning sine Forelæsninger sorn
første Del af »Hovedstrømninger« med Undertitlen
»Emigrantlitteraturen« (1872). Bogen var tilegnet
Brøchner og bar bag paa Dedikationsbladet et
æggende Motto af W. Heinse: »Et Voxbillede af en
Husgud var ved Uagtsomhed kommet til at staa opad
en Ild, i hvilken ædle campaniske Lerkar hærdedes,
og begyndte at smelte. Bitterlig beklagede den sig
hos Elementet. Se, sagde den, hvor grusomt Du handler
imod mig. De Andre giver Du Varighed og mig ødelægger
Du! Men Ilden svarede: Beklag Dig hellere over din egen 
Natur; thi hvad mig angaaer - jeg er allevegne Ild.«

Kritiken fik nu fastere Grund at bygge paa. Dens
vægtigste Modskrift af Indlæg skyldtes D.G. MONRAD,
der under Mærket 44 i »Fædre-landet« skrev en Række 
Artikler om »Den frie Tanke og Dr. Brandes's 
Forelæsninger« (udkomne i Særtryk 1872). Monrad 
begynder med at bevidne den Glæde og det Haab, 
Doctordisputatsen havde vakt hos ham som et dygtigt 
og alvorligt Arbejde med Finhed og Skarphed i Tanken; 
men han tilstaaer, at denne hans Følelse for 
Forfatteren er bleven noget svækket ved Bogen om 
Emigrantlitteraturen med dens store Overflod paa 
Domme, der ere i Strid med Kjendsgjerningerne, og 
dens Forvexlen af Hensynsløshed og Aandrighed:
»Forelæsningerne bære Præget af en stærkt bevæget,
ja oprørt Stemning; men det brusende Hav giver ikke 
noget tro Billede af Himlen, og en Litterat, i hvis 
Sjæl det gjærer og koger, er ikke skikket til at 
give nogen tro Afspejling af Litteraturens store
Billeder.« Enkeltheder i Kritiken støtte som Præmisser
denne Dom. Angaaende Billedet af Grundtvig (S. 544)
fremsætter Monrad den for ham særlig karakteristiske
Protest: »Skjøndt vi ikke høre til denne Mands
ubetingede Tilhængere, saa tilstaa vi, at disse
Ytringer have gjort et højst modbydeligt Indtryk paa 
os. Hvor voldsomme Anfald end denne Mand har været 
udsat for, har hidtil Ingen vovet at benægte, at han 
kun kæmpede for, hvad der var hans inderste, mest 
levende Overbevisning. Der tilkommer Dr. Brandes
Æren for at være den Første, der
fremstiller hans lange kamp- og aandfulde Liv som en
Rolle, han har paataget sig. Ved en saadan Dom dømmer
Dr. Brandes sig selv som en Mand, der mangler Øje
for det aandelige Livs Bevægelser i forskjellige
Retninger, ja som i den Grad er forblændet af sin
Lidenskab, at han ikke tager i Betænkning i sin
Fremstilling at tage ud af en Oldings Hjerte den
rene og stærke Overbevisning, hvorpaa hans hele
Liv har været bygget, og i dens Sted sætte lave og
urene Bevæggrunde for saaledes at tilvejebringe en
Karikatur, der kunde bringe Tilhørerne til at le.« -
Ligeoverfor Paastanden om, at en Litteratur i vore
Dage skal godtgjøre sin Levedygtighed ved at sætte
Problemer under Debat, hævder Monrad, at Kunsten
naturligvis har sine egne Problemer, men de ere af
rent kunstnerisk Art, og at den af Brandes fremsatte
Fordring fører tilbage til den forældede Opfattelse,
ifølge hvilken Poesien havde sit Maal udenfor sig
selv. - Imod Fremstillingen af Hjemmet som Produkt
af en klimatisk Nødvendighed opstiller Kritikeren
Skildringer fra den romerske Historie og det gamle
Testamente og henviser til Botanikeren Prof. Schouws
Bemærkning om, at man i høj Grad overdriver Klimaets
og de geografiske Forholds Indflydelse paa Folkenes
Karakter. »Er det Nordmanden, spørger denne Lærde,
eller er det Tyrken, som er flegmatisk? Grønlænderne
siges at elske Musik og Dans, være letbevægelige,
leve i Øjeblikket, med eet Ord at have, hvad vi vilde
kalde en sydlandsk Karakter, og dog bo de højt mod
Nord ved Foden af deri evige Is.« - Med Hensyn til
Hovedpunktet i den nye Forkyndelse bemærker Monrad,
at vel saa godt som Alle i vort Fædreland ere enige
om den frie Tankes, den frie Forsknings Ret - »men
ikke ethvert Lune og Indfald kunne vi give den frie
Tankes ædle Navn.« Det er nødvendigt at give Tanken et
Tillægsord foruden »fri« - nemlig »sand«. Naar den
frie Tanke skal være sand, saa kommer der en Bevægelse
ind i Begrebet Frihed. »Hvorpaa kan jeg kjende,
at en Tanke er sand? Hvorledes kan jeg faae fuld
Vished i denne Henseende? Derved at Tanken er under
Nødvendighedens Herredømme, derved at den er under
Tvang« - nemlig under Tvang af »Kjendsgjerningernes
store uendelige Verden,« som den maa gjennemforske
for efter Evne at trænge gjennem det Tilfældige
ind til det Blivende, for at »gjenfinde sig selv i
det, der ikke er den selv.« Men - og nu kommer den
Grunduoverensstemmelse mellem
de to Parter, som der ikke kan bygges Bro over: »Der
er ikke alene en ydre, men ogsaa en indre Verden af
Kjendsgjerninger, der er Samvittighedens, Bønnens, det
hele Troeslivs Verden. Den kjender ej Samvittighedens
Verden, der ej har lyttet til Samvittighedens Røst;
den kjender ej Bønnens Verden, der ej har faret ud
paa dens Dyb og har levet med den i gode og onde
Dage.« 

Til Imødegaaelse af sine Kritikere udgav Brandes 
Antikritiken »Forklaring og Forsvar« (1872). Han 
bliver let færdig med en anonym og lidet betydelig 
Anmelder i »Dagbladet«, vender sig derfra med 
overlegen Haan mod sin hadske, men ret impotente 
Angriber i »Fædrelandet« (Rud. Schmidt) og hilser 
saa med sænket Kaarde sin værdige eller højærværdige 
Kritiker 44, inden han skrider til at imødegaa hans 
Argumenter. Af større Interesse end Striden om de 
enkelte Punkter er det, at Brandes med Styrke 
tilbageviser den af hans Modstandere udbredte 
Vildfarelse, at Fritænkeri er identisk med Atheisme, 
og at han, ikke uden Pathos, henviser til de Kriser, 
hans personlige Udvikling har maattet gjennemgaa for 
at naa frem til det Punkt, hvor den nu er kommen til 
Ro. »Hvormange Beskyldninger for Overfladiskhed og 
for Ubekjendtskab med Sjælelivets Alvor man end retter 
mod mig, saa veed jeg dog med mig selv, at jeg har 
gjennemgaaet alle hine Brydninger, om hvilke man 
fortæller mig at de gives, og at jeg Skridt for Skridt 
har kæmpet mig frem eller rettere af mine Tankers 
nødvendige Udvikling er bleven ført frem til det 
Standpunkt, hvorpaa jeg nu staaer . . . Man troer, at 
jeg Intet har følt, at jeg ikke kjender Smerten ved 
Bruddet med det Overleverede. Man troer det, fordi det 
er min Natur imod at give mine Følelser til Pris for
Offentligheden. Hvad jeg undgaaer mest af Alt, er
Salvelse.« Og med ikke mindre Pathos udslynger han
til Slutning Kronidens tilintetgjørende Lynstraale
mod Undermaalernes Dværge-Æt: »Man behandler mig,
som om de Ideer, af hvilke jeg er inspireret og
som jeg udtaler, vare Opspind af mig. Disse Ideer
ere det intelligente Europas. Er man skyldig, ifald 
man har dem, saa er Skylden ikke min, men den 
europæiske Videnskabeligheds. Eller rettere: ere 
Mændene af den yngre Generation skyldige, naar de 
nære disse Overbevisninger, saa ligger den sande
Skyld hos Mændene af den ældre Generation. Hvorfor
opdrog I os ikke bedre? Kunne hine Ideer gjendrives,
hvi gjendrev I dem da ikke
for os? Var det muligt at udruste den nuværende Slægt
til sejerrig Kamp imod den frie Tanke, hvi rustede I
os da ikke? I gjorde det ikke, fordi I ikke kunde,
fordi disse Ideer ikke lade sig gjendrive. I gjorde 
det ikke, fordi Mange af Eder (Førerne i Pressen 
f. Ex.), langtfra at kjende Tidsalderens Ideer, endnu 
mindre begejstrede for dem, intet Andet have formaaet 
end at holde os i Ubekjendtskab med dem, saalænge 
indtil vi vare helt ud voxne og selv maatte søge os 
vor Vej. Faa den anden Side kunde I heller ikke lægge 
os Skyklapper for Øjnene eller putte os Bomuld i 
Ørerne. Den Slægt, som I tale til, er en Slægt, som 
har studeret og atter studeret Feuerbach, som har seet 
den sammenlignende Mythologi blive til, som har fulgt 
den religionshistonske Kritik paa dens første store 
Felttog og været Vidne til dens første store Erobringer. 
Vi have gjennemgaaet Renan, medens I endnu neppe ere 
saa vidt, at I kunne stave hans Navn. I maa tale et 
andet Sprog til os end til den Slægt, der 1848 saae op 
til Eder, vi forstaa Jer ikke mere, saa lidet som I 
forstaa os. Have I ikke formaaet at lægge os Svar og 
Gjendrivelse paa Læben overfor Kritiken og dens store, 
alvorsfulde Gjerning, saa er det højst ubilligt af Eder 
at undre Eder over, at vi antage det for sandt, som 
bærer Sandhedens Præg paa sit Aasyn, og som I ikke bringe 
ud af Verden, fordi I lade, som om det ikke var til.«

Ved en velgjørende videnskabelig Ro og overlegen Dannelse 
udmærker sig et efter Antikritikens Fremkomst udgivet 
Skrift »Den nye sensualistiske Lære og Dr. G. Brandes«,
oplyst fra et naturvidenskabeligt Standpunkt« af Ax. 
(Professor, Dr. med. P.A. SCHLEISNER). Han bestrider 
Rigtigheden af de positivistiske Forfatteres Anskuelse om 
Naturforholdenes overvejende Indflydelse paa 
Folkekarakteren og fører, ligesom 44, J.F. Schouw i Ilden 
ved at citere hans Ytring om, at et Folks Karakter har 
sin Jordbund, sin aandelige Jordbund, i Historien, hvoraf 
den udspringer, og sit aandelige Klima i Sproget, hvori 
den lever og rører sig. Overhovedet, siger Ax., maa den 
fysiske Paavirkning, saavidt vore Erfaringer endnu gaa, 
ansees for at være overmaade ringe, navnlig i 
Sammenligning med den Indflydelse, som den oprindelige 
Raceforskjel, de historiske og sociale Forhold udøve. 
Ej heller er man i naturvidenskabelig Henseende naaet 
saa vidt, at man bestemt kan angive Nuancerne mellem
de forskjellige
Folkeslags fysiologiske og aandelige Habitus end
sige hvor stor en Del der maa tilskrives de fysiske
Momenter i denne Forskjel.

I Slutningen af sin Antikritik bemærker Brandes,
at de sidste Tiders Erfaringer have belært ham om,
at man herhjemme er endnn længer tilbage, end han
havde troet, og at han derfor maa forandre sin
polemiske Taktik, fordi der maa kæmpes paa en anden
Maade imod en talrig og velorganiseret Hær end imod
de sidste Rester af en opløst Armee. Dertil svarer
Ax., idet han indrømmer, at Poesien i Danmark som
andensteds ikke lever noget frodigt Liv: »Men der
gives da Andet i Litteraturen end Poesi, og saa
godt som i alle andre Retninger have vi, saavidt jeg
skjønner, fulgt ret godt med, efter fattig Lejlighed;
i enkelte Retninger, f. Ex. den arkæologiske, have vi
jo endog kunnet være istand til paa en Maade at give
Tonen an og til at sætte ikke uvæsentlige Spørgsmaal
under Debat . . . Hvad de sociale Reformer angaaer,
da gives der maaske faa Lande, hvor man saa hurtigt
har søgt at tilegne sig disse som hos os. Reformerne
i Landbruget, Fattig-Reformen, Fængselsvæsenets
Reform, Daarevæsenets Reform, kort alle disse vor
Tids sociale Fremskridt ere jo hos os optagne og i
enkelte Retninger fyldigere gjennemførte end paa mange
andre Steder. Selv hvad der hører til den moderne
Civilisations mere flygtige og overfladiske Sider,
dens Skum, have vi vidst at tilegne os; have vi ikke
allerede længe havt Cafés chantants, Kankankomedier,
feuilletonistiske Sensations- og Forbryder-Romaner og
nu senest Oversættelse af Decamerone? Hvad vil man
forlange mere?« Vi ere saaledes ikke slet saa langt
tilbage i Udvikling herhjemme, som Brandes mener;
han »synes i det Hele ikke tilstrækkelig at kjende
den danske Nationalkarakter.« Hvad denne angaaer,
fortsætter Ax., »da er det, som mangler den, netop en
vis Sluttethed i Karakteren og Selvstændighedsfølelse,
hvad enten nu dette er en Følge af, at vi saalænge
have staaet under et absolut Kongedømmes Indflydelse
eller at vi i aandelig og fysisk Henseende grænse lige
op til det store Tydskland. Vor Svaghed er, at vi
ere saa tilbøjelige til at efterligne alt Nyt, blot
fordi det er nyt. Dr. B. behøver derfor aldeles ikke
at forandre Taktik; det, at den nye Lære højtidelig
er bleven proklameret som saadan, er tilstrækkeligt
til, at den hos os vil finde mange Efterlignere;
og end mere Betydning har det i saa Henseende, at
den er indforskreven fra Frankrig
og England, da det jo er naturligt, at vi, om ikke
af andre, dog af rent existentielle Grunde nærmest
maa sympathisere med disse Lande.«

Endnu et Træk af den polemiske Bevægelse, som Brandes'
Fremtræden vakte, maa berøres, fordi Skildringen af
den vilde være ufuldstændig uden det. I Antikritiken
udtaler Brandes, at hans Forfattervirksomhed maa
forekomme mere kosmopolitisk end national; hans
Modstandere have derfor valgt den Fremgangsmaade
at maale ham med et Maal, der ikke svarer til hans
Ejendommelighed, og at bruge Ukvemsord, fordi han
ikke svarede til Maalet. Med andre Ord: man har ladet
ham høre, at han er Jøde. At dette i Løbet af de
hidsige Kampaar mere end eengang er skeet paa en raa
eller ialfald taktløs Maade, kan neppe bestrides,
men en Polemiker, der forudsætter en ret haard
Hud hos sine Modstandere, bør ikke selv være for
ømskindet. Hertil kommer, ar just den nye kritiske
Methodes Betoning af Raceforskjellens Betydning for
Individets Aandsliv berettiger, ja opfordrer til
reciprok Anvendelse. Brandes har i sin Karakteristik
af Goldschmidt (»Kritiker og Portraiter«) ladet
dette Moment komme til sin Ret, hvor han udtaler,
»at den moderne Jøde i vor europæiske Civilisation
har den uvurderlige Fordel, at han under Kontrasten og
Brydningen mellem den romanske og den gothogermaniske
Natur og Kultur som Semit staaer paa et archimedisk
Punkt udenfor begge disse ariske Stammers medfødte
Begrænsning«, men at han paa samme Tid, »saasnart
som hans Natur begynder at tale, føler sig som det
sorte Faar i Flokken, uden samme Religion, uden samme
Temperament som det Folk, midt i hvilket han boer,
uden Fællesskab med det i de Anskuelser, som følge af
Temperamentet, og uden at fornemme samme Forfædres
Aand røre sig i sig.« Om dette Punkt forekommer
der da i Ax.s lille Skrift følgende Bemærkninger:
»Dr. B. har oftere beklaget sig over, at man har gjort
Hentydninger til ham som Jøde. Jeg forstaaer ikke ret
denne Beklagelse. Der kan jo fornuftigvis ikke godt
være Tale om nutildags heri at se et konfessionelt
nedsættende Tillægsord, saameget mindre som jeg
oprigtig maa tilstaa, at den overvejende Del af
Nutidens dannede Mænd, udenfor Theologernes Klasse,
forekommer mig at staa Jødedommen langt nærmere end
den orthodoxe Kristendom. Men sin Nationalitet kan
man ikke fornægte, ligesaalidt som man
bør det. Jeg for min Part betragter den jødiske
Nationalitet som den rigest udstyrede og udvalgte, der
har existeret. Jeg holder mig overbevist om, at enhver
begavet Jøde paa Grund af de i hans Nationalitet
nedlagte Evner paa saa godt som ethvert Aandsomraade
er i Besiddelse af store lettende Hjælpemidler,
som vi Andre savne eller først maa erhverve os. Kan
det være tilladt at gjøre opmærksom herpaa, da maa
det ogsaa være tilladt at gjøre opmærksom paa, at
der gives - vistnok ganske faa - Aandsomraader, hvor
netop den samme Nationalitet kan være til Hinder. Det
forekommer mig saaledes, at Dr. B. i sit æsthetiske
Syn paa flere Forfattere og navnlig i sin Bedømmelse
af Kunsten, uden selv at vide det, medbringer et Stænk
af Orientalisme, netop stort nok til at han ikke har
faaet det rette Syn paa Thorvaldsen. Skulde jeg tage
fejl heri, da maa det ligge i, at Dr. B. paa Grund af
sin hele individuelle Livsanskuelse ikke kan forstaa
Thorvaldsen.«

Med Hensyn til sine Ytringer om Th. mødte Brandes
forøvrigt ogsaa Modsigelse hos nære Venner. Julius
Lange skriver til ham: »Hvor staaer det skrevet,
at en Græker vilde tænke sig Natten som den, hvori
der elskes, og den, hvori der myrdes, som skjuler
alle Vellyster og alle Forbrydelser etc.« Og i det
samme Brev - 13.2.72. - bemærker han i Anledning
af Emigrantlitteraturen: »Jeg synes, at Du som
Forfatter har faaet en større og større Smag for det
Brillante. Jeg synes, at der var en Tid, da Du som
Forfatter var mindre brillant og mere sand. Nogle
af dine tidligere Arbejder, som var friere for for
maleriske Ornamenter, frembød mere at tænke over,
mindre at glo paa.« - Det er Helleneren, som formaner
Orientaleren.

Samme Efteraar  som Brandes begyndte  sine Forelæsninger,
havde Hauch paa Grund af sin høje Alder maattet opgive
sin Embedsvirksomhed og var rejst til Italien. I en
af sine Timer havde Foredragsholderen nævnet ham som
»den udmærkede Mand, der i saa lang en Aarrække har
foredraget Æsthetiken fra dette Katheder«, han havde
været dybt greben af den tydsk-romantiske Skoles
Poesi og nøje forbunden med dens første Mænd. »Dog
- tilføjedes der - har han rigtignok langt mindre
været det gjennem en Forkjærlighed for Skolens
tilbageskridende Tendenser end gjennem en Sympathi for 
alt det Nye og Følelsesfulde, som Skolen bragte frem, og 
for den ungdommelige og poetiske Begejstring, hvormed den
blev forplantet hertillands, hvormed den henrev
Ungdommen paa en Tid, da der endnu fandtes en
Ungdom i Danmark.« I Foraaret 1872 døde Hauch i
Rom (S. 399), og Spørgsmaalet om Brandes som hans
Efterfølger paa den æsthetiske Lærestol blev et af
Dagens brændende. Efteraarssemestrets Forelæsninger
havde ikke befæstet hans Udsigter som Successor. Vel
havde han vundet mange begejstrede Tilhængere,
men han havde ogsaa samlet og styrket Modstandernes
endnu større Falanx, og for Autoriteterne maatte der
jo altid være noget Betænkeligt ved saa at sige at
sætte Statens Segl under en Kritik, som i sin Tendens
var rettet mod dens Traditioner og Institutioner
og som endydermere ikke havde Karakteren af rolig,
lidenskabsløs Undersøgelse, men bares frem med
en revolutionair Veltalenheds Impetus. Chancerne
forbedrede sig Ikke synderligt i Fremtiden, om der end
kunde synes at indtræde Momenter, der varslede godt,
saaledes da J.C.H. Fischer blev Kultusminister og
ved sin videnskabelige Fortid mentes at have stillet
sig under den frie Forsknings Faner og desuden antoges
at være ikke utilbøjelig til at lade sin Myndighed
prøve Styrke med Universitetets; men han var Medlem
af et konservativt Kamp-Kabinet, og da allerede paa
dette Tidspunkt, i sidste Halvdel af Syvtierne, den
litteraire Opposition var uopløselig sammenfiltret
med den politiske, kunde Haabet ikke være stort, og
det glippede da ogsaa. End ikke Hauchs egen Udpegen af
Tronfølgeren fik nogen Betydning. Der tilvejebragtes
en Erklæring af ham, underskreven tre Uger før hans
Død og af følgende Ordlyd: »Af alle de unge Mænd, som
jeg i den Tid, jeg i Kjøbenhavn har været Professor
ved Universitetet, er kommen i Berøring med, veed jeg
Ingen, der i æsthetisk Begavelse og Kundskaber i denne
Retning kan sættes ved Siden af cand. mag. G. Brandes,
hvorfor jeg ubetinget anseer ham for at være den
mest Berettigede til at beklæde den Post, som nu ved
min Død er bleven ledig.« De sidste Ord lyde som en
Røst d'outretombe; maaske var det dette, der virkede
skræmmende paa de tre kjøbenhavnske Dagblade, der
nægtede at optage Erklæringen, som saa publiceredes
i et Hefte af »Nyt dansk Maanedsskrift«.

I Foraarshalvaaret 1873 holdt Brandes den næste Række Foredrag 
om Hovedstrømningerne i det nittende  Aarhundredes Litteratur, 
omhandlende »Den romantiske Skole i Tydskland«
(udk. s. A.). Under Fremstillingen heraf vil han,
som han bemærker i Indledningen, kun sparsomt og
momentvis komme ind paa den danske Litteratur. Ikke
dog saaledes at forstaa, at han glemmer den eller
taber den afsigte. »Tvertimod - hedder det - jeg har
den uafbrudt for Øje. Idet jeg forsøger at levere
de fremmede Litteraturers indre Historie, giver jeg
paa ethvert Punkt indirekte Bidrag til den danske
Litteraturhistorie. Jeg maler den Baggrund, som er
nødvendig, for at vor Litteratur engang paa den kan
springe frem med sin Ejendommelighed. Jeg udarbejder
den Underbygning, hvorpaa efter min Overbevisning
den moderne danske Litteraturhistories Bygning maa
rejses.« Denne Fremgangsmaade betegner Brandes med
stærkere og mere udvidende Ord, naar han senere (1887)
siger om denne anden Forelæsnings-Serie: »Jeg angreb
de døde tydske Romantikere for bag dem at træffe de
levende danske Romantikere. Jeg vilde kun skildre dem
for at bekæmpe dem, og hver Linie i Bogen var beregnet
paa danske Tilstande.« Denne Erklæring imponerer ved
den Ærlighed, hvormed den vedgaaer, at Forelæsningerne
havde en udenfor deres Emne liggende Tendens af
større Vigtighed end Emnet selv, og at de fremmede
Litteraturskikkelsers beregnede Gruppering havde til
Hensigt ikke blot at belyse, men ogsaa at bekæmpe
»Fjenden« - den hjemlige Reaktion. Brandes benytter
de tydske Romantikere til at daske de danske om Ørene
med, oftest med et dulgt fiat applicatio, undertiden
ogsaa som offentlig Afstraffelse, som naar han
bebrejder de danske Romantikere Maadeholdets Halvhed:
de ere aldrig vanvittige som Hoffmann, men heller
aldrig dæmoniske som han, de have ikke Fr. Schlegels
dumdristige Usædelighed, men heller ikke hans geniale
Oppositionsaand. »Vi faae hos os heller ikke den
katholske Tendens. Det vil sige, vi faae Orthodoxi i
den mest forhærdede Form, vi faae Overjordiskhed og
Pietisme, vi faae i Grundtvigianismen en Retning,
der glider ned ad det Skraaplan, som fører til
Katholicismen; men her som altid gjøre vi ikke
Skridtet fuldt ud, springe tilbage fra de yderste
Konsekvenser. Heraf følger, at Reaktionen hos os er
langt mere snigende og skjult. Tilhyllet som Lasten
er det, klamrer den sig til Kirkens Altre, der altid
afgave et Tilflugtssted for Forbrydere af enhver Art.«

1874 udkom saa tredie Del af »Hovedstrømningerne« 
»Reaktionen i Frankrig« med det lidenskabelige
Angreb paa
Autoritetsprincipet og 1875 som fjerde Del »Naturalismen 
i England«, begge efter forud afholdte Forelæsninger, som 
stadig samlede en enorm Tilhørerkreds og konsoliderede
Brandes-Menigheden, der Aar for Aar fik Tilgang bl. A. fra 
de nye Studenterhold.

Et kort Tilbageblik vil vise os Forudsætningerne
for Bevægelsen. Den politiske Frigjørelse i 48 og 
Sejrene i de tre Krigsaar havde skabt en national 
Stemning, der, naturligt nok, var tilbøjelig til at 
overvurdere Danmarks og Danskhedens Betydning og 
forherlige det Hjemlige paa det Fremmedes Bekostning. 
Uden Revolution havde den enige Folkeaand vundet og 
— vel at mærke — bevaret en udstrakt politisk Frihed, 
som andre Folkeslag havde maattet kjøbe med Blod — 
og atter for en Del lade sig slippe afhænde; til 
Gjengjæld havde det gode Sværd Skrep efter lang Hvile 
paany viist sin gamle Kraft mod de fremtrængende ydre 
Fjender, og efter »Holgerdanskeslaget« lød det med 
jublende Fortrøstning: »Sejren den er vunden, Trolden 
han er bunden, Danmark har sin gamle Grænse funden«
(Grundtvig). Tiden mellem de to Krige var en glad
Selvbeskuelsens og Selvbefæstelsens Tid, hvor alle
gode Kræfter vare i Arbejde for at samle, hvad der
var dansk Land, under dansk Frihedsstyre. Optagen,
som man var af det nationalt og politisk befæstende
Værk fandt man ikke megen Tid og Opfordring til at
kaste Blikket ud over Grænsen til de store Kulturfolk;
den italienske Historiker Cesare Balbos Program for
sit Fædrelands Gjenfødelse »l'Italia farà da se«
tilegnede man sig som en lykkespaaende Anvisning
ogsaa for Danmarks Gjenfødelse; men Udfaldet blev
forskjelligt for de to Lande. 1864 opdagedes det,
at et ufuldkomment Kjendskab til de europæiske
Samfunds Politik og Magtforhold var en skjæbnesvanger
Fejl, 1870 uddybedes denne dyrekjøbte Erfaring,
og Aaret 1871 afgav det forbausende Skuespil af nye
Samfundsideers blodige Kamp mod den hidtil gjældende
Autoritet. Jordbunden var saaledes godt forberedt
til at modtage en ny Udsæd — mest naturligvis
hos Ungdommen, som med Heftighed bebrejdede den
foregaaende Slægt, at den sorgløst havde overseet
Udviklingen udenfor Landet og saaledes selv var Skyld
i den nulevende Generations Evneløshed — »Fædrene
spiste umodne Druer, Børnene fik sure Tænder«, som
der staaer i Talmud.

IntetUnder derfor, at Brandes hos sine Tilhørere 
mødte levende Forventning og modtageligt Sind, 
da han lod Tæppet gaa

op for den europæiske Litteraturs Handling, lod
Rampelyset kaste sit stærke Skjær og sin dybe
Skygge over dens Skikkelser og soufflerede dem de
effektfulde Repliker. Typer som René og Adolphe,
Lucinde og Roquairol, Personligheder sam Constant
og Mme. de Staël, Schleiermacher og Wackenroder,
Chateaubriand og de Maistre, Wordsworth og Shelley
havde forlængst Historiens Patina over sig, men vare
fuldstændig nye for den unge Slægt — og for Mange af
den ældre ogsaa. Alene den Fylde af Kjendsgjerninger,
der udstrømmede fra Forelæsningerne, var jo nok til
at gjøre dem belærende og værdifulde, deres ildfulde
Veltalenhed gjorde dem end mere fængslende. Dertil
kom Brandes' personlige Egenskaber som charmeur. Hvor
han troede at spore mere end almindelig Begavelse, tog
han sig direkte af dens Opfostring med Ros og Dadel,
Opmuntring og Advarsel, enten indenfor Studerekamrets
fire Vægge eller paa lange Spadseretoure med hurtig
Gang, Mesteren et halvt Skridt forud for Adepten,
halvt vendt imod ham og docerende med strømmende Tale,
forklarende Armbevægelser og understregende Mimik. Han
rev med sig, hvad der saaledes kom i hans Nærhed, og
da Ingen sad inde med Kundskaber nok til en kritisk
Prøvelse af den overrumplende Argumentation, befandt
man sig — ialfald for en Tid — bedst ved den blinde
Underkastelse, der betegnes ved Ordet: jurare in
verba magistri.

Paavirkningen fra Aarhundredets ældre europæiske
Litteratur vakte Impulsen til Læsning ogsaa af den
nyere og nyeste; der stiftes fortroligere Bekjendtskab
med tydske, franske, engelske, russiske og andre
fremmede Forfattere, hvis Navne tidligere nærmest
havde været en Lyd uden Tankeindhold, og en frodig
Oversættelseslitteratur skyder frem i Aarenes Løb:
Darwins, Mills, Taines og Renans Hovedværker gjøres
tilgængelige paa Dansk; Victor Rydberg og August
Strindberg — Spielhagen, Paul Heyse, Reuter, Ebers
og Gottfried Keller — Musset, Mérimée, Feuillet,
Cherbuliez, Daudet, Goncourt, Zola, Maupassant
— Byron, Moore, Shelley, Tennyson, Swinburne —
Turgenjew, Dostojewski, Tolstoi.

Under hele dette Pres af Indtryk blev en ny dansk
Litteratur dreven frem for fulde Sejl. Vind var der
nok af, men Sejladsen var slingrende, fordi det saa
ungt udkommanderede Mandskab haandterede Takkel og
Tov med uøvet Haand og Manden ved Kompasset havde
Hast med at faae løbet alle Streger rundt. Luften

gjenlød af Kampskrig: »Realisme! Naturalisme! Frihed
og Fremskridt!« og det tegnede tidligt til, at det
lille Lands nye Litteratur skulde gjøres til et
Prøvekort over alle de Retninger, der skiftevis kom
til Orde ude i Europa, jo nyere des bedre; man gav
sig ikke lang Tid til Studiet, men tog strax fat
paa Efterligningen. Allerede saa tidligt som 1873
begyndte en Digter som H.V. Kaalund, naar han
ude fra sit stille Vridsløselille kastede Øjet ind
mod den fjerne Hovedstads Taarne, at synes, det gik
lidt for hurtigt og livligt. Han skrev dengang det
skjønne Digt »Da de rev Voldene ned«, og man læser
det overfladisk, naar man ikke bag de Strofer, som
klage over den gamle Bys Omdannelse, fornemmer Sorgen
over et rigt og stemningsfuldt Aandslivs Forsvinden,
blandet med Satirikerens Skepsis overfor det, der
skal sættes istedet:


Hvad gaaer der af Dig, min Fødeby?
Hvilken Byggen og Roden!
Jeg kjender Dig neppe: Du bliver som ny,
aldeles paa Moden.
Den travle Tid var Dig ilet forbi —
Du maa med i Løbet,
om ogsaa lidt gammeldags Poesi
gaaer med i Kjøbet...

De har nu besluttet, de vise Mænd,
Du maa ej beholde
det grønne Bælte, som kranser din Lænd,
dine gamle Volde;
Du har det for kvalmt, min gode Stad,
bag det trykkende Panser;
dine Stadsgrave fulde af Andemad
har stødt vore Sandser...

Forsvinde skal det nu Alt for det Ny —
der maa Plads til Mængden!
Ja nu skal Du voxe, min kjære By,
i Bredden og Længden!
Boulevarder faaer Du som i Paris,
hvor vi kan os sole
og nyde i Mag vor Konditor-Is
paa Fortovets Stole...

Disse brogede Prøver paa hver en Maneer —
disse nypittoreske
forfløjne, forlorne Murstensideer —
italienske og græske —
normanniske Taarne — Rococopalæer —
affekterte — groteske —
af oprindelig Stil har jeg fundet mer
i en Legetøjsæske...

— Det gjør mig ondt for de Skove af Siv,
som dernede suse,
det gjør mig ondt for det Fugleliv,
som Buskene huse,
for de stejle Skrænter, de prægtige Træer
og de stille Bænke
og de gammeldags Folk, som hvilede der
og holdt af at tænke;

for de jublende Smaa, som deroppe sprang
i Paradisspillet,
for de fattige Stakler, hvis Frihedstrang
blev deroppe stillet,
for den Syge, som med sin blege Kind
søgte bort fra Vrimlen
for at aande deroppe Livsluft ind
lidt nærmere Himlen.


Især under to Fanemærker fylkede den nye Slægt sine
Tropper. Det ene var »Ungdom«. »Schnell fertig ist die
Jugend mit dem Wort«, siger Wallenstein hos Schiller:
Forudsætninger sinke ikke

dens Dom, Erfaringen gjør den ikke betænkelig for
Udfaldet. I Kraft af den pure Ungdom forlangte man
tabula rasa over det Hele og noget Nyt skyndsomst
opført paa den tomme Plads. Raabet om Ungdommens
Ret og Ungdommens Villie fyldte øredøvende Luften,
krævende Plads og Anerkjendelse. Typen var tagen
træfsikkert paa Kornet et halvt Aarhundrede
tidligere, da Goethe (i 2. Del af »Faust«) stillede
Baccalaureus overfor Mefisto: »Det er det ægte, ædle
Ungdomsmod! Før jeg fik Verden skabt, den ej bestod!«

Det andet Bannermærke hed »Renaissance«. Der tænktes
her ikke saameget paa en Gjenfødelse i Almindelighed
som paa det historiske Tidsafsnit, man har givet dette
Navn: Antikens Gjenopstandelse i Italien og det hele
derfra udstrømmende videnskabelige og kunstneriske
Liv. Kunde man ikke gjenskabe dettes ideelle Indhold,
saa kunde man des lettere prøve paa at eftergjøre
de Ytringsformer, som man ansaa for uadskillelige
fra Renaissance-Mændene: den bevidste Fremtræden,
den friske Livslyst, den overlegne Fordomsfrihed. Man
tænkte sig dem nærmest i en Slags Landsknægt-Maneer og
forelskede sig i denne Type — »min Vin, min Kaarde og
min Elskerinde« eller i Mangel af Kaarde en Pen. Det
var ikke uden humoristisk Virkning at se blegnæbbede
og smalskuldrede Ynglinge paatage sig de blodrige
Cinquecentisters Væsen, tilsat med nogle Ingredienser
af norsk Bohêmeri.

Mesteren havde en Egenhed eller en Vane, som mange
af hans unge Tilhængere efterlignede, naturligvis
til Overdrivelse. Brandes omtaler »den ham selv ret
pinlige, næsten Ørvaroddsagtige Lattermildhed«,
som han ikke ved et Forsæt kunde lægge af — der
var vel noget Nerveust med i Spillet — og som
Jul. Lange allerede i de unge Aar havde bebrejdet
ham som »en altfor redebon Latter«. Denne Latter
blev hos de umyndige Tilhængere overdreven til Grin,
og under Debattering af Stridsspørgsmaalene, enten
offentlig eller privat, blev Udgriningen hyppigt
til et Argument, der anvendtes i Mangel af bedre,
og som det var vanskeligt at imødegaa. Saaledes ved
Theaterforestillinger, som senere ville blive nævnte,
og allerede 1875 ved Opførelsen af Will. Blochs
Skuespil »Lygtemænd«. Stykket var saare svagt i sin 
Polemik mod »den frie Kjærlighed«, men ikke
forvrængende i Henseende til den Udtydning, den unge
Skole selv gav af den — noget misforstaaede —

nye Doktrin; det tog sig Sagen noget for let med
Hensyn til den fritænkende Førers Omvendelse til
Troen paa Bjerget eller ialfald hans Beslutning om
at søge nye Erfaringer ved en fornyet Neddykning
i Problemerne. Men at »Lygtemænd« ikke faldt til
Jorden af sig selv, at det i to Maaneder opnaaede ti
stærktbesøgte Forestillinger, derfor kunde Stykket
takke det Grinebideri, som ledsagede de første
Opførelser og opflammede Publikums Majoritet til et
Bifald, der indeholder en — endnu ikke fuldt forstaaet
— advarende Belæring.

Det maatte ligge nær for den nye Skoles Tilhængere at
bruge den Forsamlings- og Pressefrihed, som det —
ak, desværre saa fordummede lille Lands saakaldte
frie Forfatning gav Adgang til. I Februar 1872
stiftedes »Litteraturselskabet«, i hvis Bestyrelse
Dr. G. Brandes, H. Drachmann og J. P. Jacobsen havde 
Plads. Der gik vilde Rygter om denne Forenings Formaal 
og Virksomhedsvilkaar: at man for at blive Medlem maatte
afgive Forsikring om ikke at anerkjende nogen positiv
Religion og at ville virke for Kirkens Adskillelse
fra Staten samt for Kvindens Emancipation. Disse
Rygter bleve dementerede paa officieus Maade, men et
andet er blevet til et Sagn, der paa Grund af sin
Humor har vedligeholdt sig som litteraturhistorisk
Anekdote (og Anekdoten har jo sin anerkjendte
Plads i nyere Litteraturfremstilling): Billedet
af en dengang meget bekjendt, ligesaa tjenstivrig
som kundskabsforladt journalistisk Konfusionarius
staaende ved Indgangsdøren til den hemmelige Rets
Møder for at spørge enhver Adgangssøgende: »Troer De
paa Gud? Troer De paa Georg Brandes?« Svaredes der
Nej paa det første og Ja paa det sidste Spørgsmaal,
indlodes man til Lysets Herlighed; i modsat Fald
efterlodes man udenfor i Obskurantismens sorteste
Nat. »Litteraturselskabets« Opgave var forøvrigt at
virke ved Foredrag, Skrifters Udgivelse og gjensidig
selskabelig Bestyrkelse til Propaganda for den nye
Skoles Ideer; men Virksomheden blev uden al Betydning
og døde snart hen.

I Oktober 1870  begyndte Litteraten Vilh. Møller (der 
var bleven ret despekterligt behandlet af G. Brandes 
formedelst sin Udgave af Carl Baggers Skrifter) et 
»Nyt dansk Maanedsskrift«,  som foreløbig blev Organ 
for endel af Brandes' Tilhængere og omsider ogsaa for 
ham selv. Her tryktes Uddrag af J.P. Jacobsens Darwin-
Oversættelser, her meddeltes hans Fortælling »Mogens«,

og Drachmann skrev Artikler om det danske Sømaleri og
naaede i Løbet af faa Maaneder med en dengang endnu
uvant Omskiftelighed fra en loyal Anerkjendelse
af Eckersbergs Betydning for vor Malerkunst til
en Karakterisering af ham som »en sjelden dygtig
kjøbenhavnsk Tegnelærer fra Frederik den Sjettes
Tid«. I Maanedsskriftet offentliggjorde endelig
Brandes sine Rejseindtryk om Renan, et Resume af
Mills Lykke-Moral og en Anmeldelse af Strauss'
Skrift om den gamle og den nye Tro; hans skarpe
og bitre Persiflage af Modstanderne i Form af
Fablen »Den lille Rødhætte« stod ogsaa at læse
her. »Nyt dansk Maanedsskrift« ophørte 1874 og
gav Plads for et officielt og direkte Organ for
det Brandesianske Parti: »Det nittende Aarhundrede, 
Maanedsskrift for Litteratur og Kritik«, udgivet af 
Georg Brandes og Edvard Brandes. Dets Levetid var 
knap saa lang som det »Nye danskes«, nemlig fra 
Oktbr. 74 til Septbr. 77; der var ikke Tilslutning 
i Abonnentkredse til at holde det oppe udover disse 
tre Aar, hvorvel det i sine første indbydende Hefter 
var imødekommende overfor Skribenter fra den helt 
modsatte Side (Molbech, Bergsøe, Erik Bøgh). 
Selvfølgelig var Hovedstammen af Medarbejderne paa 
Udgivernes Side, og disse selv vare meget flittige 
Bidragydere. Georg Brandes skrev Essays om Paul Heyse, 
Ferdinand Lassalle, Shelley, Snoilsky og Chr. Winther. 
Hans Broder Edvard B. fik her for første Gang 
Lejlighed til at øve den dramaturgiske Kritik, der 
mere end østerlandsk Filologi og sammenlignende 
Religionsforskning er hans Forfatterskabs egenlige 
Nerve; han leverede Artikler om det danske 
Nationaltheater« og dets Bestyrelse, om samme 
Institution og Rigsdagen, om »et Vendepunkt i dansk 
Theaterhistorie« (Høedt), Monografier af Fru Sødring, 
Hultmann, Vilhelm og — Johan Wiehe. Værdifulde 
Afhandlinger ydedes af Brøchner om Giordano Bruno og 
om Søren Kierkegaard, af Høffding om Herbert 
Spencers Filosofi, af Goos om Kvindens retslige 
Stilling i Danmark, af Jul. Lange om Michelangelo. 
Ikke mindst mødte naturligvis Partiets unge Digtere 
frem, J.P. Jacobsen allerede i det første Hefte med 
Brudstykker af Maria Grubbe, Drachmann og Schandorph 
med deres første Fortællinger m. m.

Den rette Fynd kunde Kampen for de nye Lærdomme dog
ikke faae, saalænge den maatte føres i Tidsskrifter
med lange Mellemrum mellem Slagene. Tiden var
hurtiglevende, den maatte

stadig holdes i Aande, og de litteraire Interesser
vare ikke de eneste, der optog den, ikke engang
de stærkeste. Ved Organisationen af det forenede
Venstre var den politiske Strid traadt ind i et nyt
Stadium, idet Folkepartiet nu paa Grundlag af sin
numeriske Overvægt i Folkethinget traadte frem med
bestemt udtalt Krav paa Regeringsmagt. Folkethings-
Parlamentarismens Anerkjendelse i dansk Statsliv blev
den Doktrin, om hvilken Kampen nu i en Menneskealder
kom til at dreje sig. Landbefolkningen var forlængst
vunden for Tanken, det gjaldt nu om at faae ogsaa
Hovedstaden gjort fortrolig med den. I dette Øjemed
stiftedes 1873 »Morgenbladet«, til hvilket den
litteraire Bevægelses Penne snart sluttede sig, dels
for at etablere en stadig og hurtig Kommunikation
med de kjøbenhavnske Læsere, dels vistnok ogsaa
for at komme i Forbindelse med den grundtvigianske
Opinion, der kunde have al Grund til at føle sig
tilbagestødt af Brandesianismen, men dog muligt
i sin Uklarhed kunde formaaes til fælles Aktion
mod fælles Modstandere ad hoc, og hvis Tilslutning
ialfald vilde være en stor Vinding. Den radikale
Litteratur antog nu eller vedkjendte sig Navnet
»det litteraire Venstre« og fastslog derved, at nu
Det litteraire havde — paa moderne praktisk Vis,
i Modsætning til tidligere Bevægeisers theoretiske 
Skillelinier — Folkelivets daglige Behov og 
Digtningens ideelle Syn indgaaet Fostbroderskab,
forhaabentlig til fælles Bedste. »Der gaves efter
Brandes' Mening ikke mere noget rent Litterairt,
Alt fik politisk Betydning,« siger Gjellerup i et
Referat af en Samtale (»Vandreaaret« S. 405). Hvem
der vandt ved Alliancen — saalænge den varede — er
ikke saa ganske let at sige. Bladet fik et livligere
Indhold, end den udelukkende Behandling af politiske
Spørgsmaal kunde have givet det, men for en stor Del 
af dets Læsekreds maatte mange af disse Ingredienser 
dog sikkert være Kaviar. Det litteraire Venstre 
rykkede Politikens praktiske Interessesfære nærmere, 
end det vanlig er Tilfældet med Lyrikens og Romanens 
Dyrkere, og dets Øjne blændedes ved Skuet af de 
Herligheder, som kunde blive Sejrens Bytte: et 
Professorat til En, en Theaterstyrers Plads til en 
Anden, et kunstakademisk Direktorat til en Tredie og 
saa fremdeles. Men i samme Maal som Hæren rykkede 
frem, veg det lokkende Fatamorgana tilbage, og kun den 
Kjendsgjerning blev staaende, at den unge Litteratur i

disse og de følgende Aar bevarede en overvejende
oppositionel Karakter.

I Efteraaret 1877 forlod G. Brandes Danmark og
bosatte sig i Berlin, efter endnu samtidig at have
udgivet Forelæsningen »Søren Kierkegaard, en kritisk
Fremstilling i Grundrids«, og »Danske Digtere«,
fire tidligere tegnede Karakterbilleder af Hauch,
Bødtcher, Chr. Winther og Fr. Paludan-Müller. Før
Afrejsen modtog Adresse til han en Adresse, i hvilken
der bragtes ham en varm Tak saavel for hans fint 
forstaaende Skrifter om dansk Digtning som for hans 
Paavisning af de ledende Træk i Udlandets Litteratur 
og hans Bestræbelser for at lade dens Ideer befrugte 
det danske Aandsliv. »Det Standpunkt, som De under 
disse Bestræbelser har indtaget — hedder det videre i 
Adressen — er rigtignok mere yderligt, end Flere af os 
kunne billige, og en noget sindigere og hensynsfuldere 
Optræden ligeoverfor det Overleverede og dets 
Forsvarere vilde maaske ogsaa i den Sags Interesse, 
som hvis Forkæmper De er optraadt, have været at 
foretrække. Men vi maa højt anerkjende det Mod, den 
Fasthed og den pletfrie Uegennyttighed, som De 
bestandig har lagt for Dagen, og vi glemme ikke, at 
ingen stor aandelig Bevægelse kan rejses, ingen stor 
Kamp føres uden Lidenskab og dermed følgende
Ensidighed og Hensynsløshed. Denne Betragtning
indeholder, idetmindste tildels, en Undskyldning for 
den bitre og personlige Maade, hvorpaa Striden ofte 
er bleven ført fra den anden Side. Men vi maa dybt 
beklage, at Vejen til en Lærestol ved vort Universitet, 
som De fremfor Nogen var kaldet til at beklæde, gjennem 
denne Strid er bleven spærret for Dem, og at man har 
kastet Vrag paa saa sjeldne Evner i et lille Land, hvor 
end ikke den mindste Kraft burde lades ubenyttet.« Til 
Slutning udtaler Adressen saa Haabet om, at den Tid 
ikke maatte være fjern, da man kaldte den Bortdragende 
tilbage til en saadan med hans Begavelse stemmende 
Virksomhed.

Adressen havde 45 Underskrifter, for Størstedelen
Videnskabsmænd, bl. A. Dr. med. Rudolph Bergh,
Prof. juris Evaldsen, Bureauchef V. Falbe-Hansen,
Docent Dr. phil. Gertz, Prof. jur. Goos,
Dr. phil. Høffding, cand. mag. Kroman, Lektor
C. Lange, Docent Jul. Lange, Docent Jul. Petersen,
Adjunkt V. Pingel, Dr. phil. Troels Lund, Professor
Schellerup, Professor J.C. Schiødte, cand. mag.

G. Sibbern, Dr. phil. O. Siesbye, Arkivar S. Birket
Smith, Professor Ad. Steen, Professor Thiele, Docent
Vilh. Thomsen, Docent Ludv. Wimmer.

—

I Novemberheftet 1871 af »Nyt dansk Maanedsskrift«
fandtes under Forfattermærket Mark Cole et Digt,
betitlet »Engelske Socialister«. I flot henkastede
Billeder, som hurtige Udkast af en Friluftsmaler,
vises Kæmpebyen med Flodens mudrede Vande i den
taagede Aftentime; »i Læ for Vinden, i Ly for Taagen«
sidder en Gruppe af Kularbejdere omkring et Baal af
stjaalne Kul, de drikke Øl af klinkede Kander, de
mumle dæmpet, »man har Noget paa Hjertet, vil Nogen
paa Livet«, det er klart nok, men man mangler Ord for
de mange Tanker — »der er Galskab nok, men System er
der ikke. Da rejser en Mand sig med funklende Blikke.«
Han kaster sin Hue ind i Baalet, spytter i Flammen
og tager Ordet for en lang Agitationstale:


»Hører I Stormen, mærker I Strømmen: 
det bryder omkring os paa alle Kanter. 
Hvi sover I da? Inat er det Drømmen, 
men imorgen maaske er det Dommen og Døden.
I saae jo dog Blus, I lugtede Brande, 
Røgen drev hid fra de fremmede Lande; 
men Jer fik den ej røget ud af Hulen, 
I ligger endnu og døser i Kulen.

»Guds Død! Hvi kender I ej Eders Styrke,
hvi fordrer I ikke med tusinde Stemmer 
af Guldkalven, som vore Bødler dyrke, 
et saftigt Stykke, en Mørbradsskive? 
De sender os Præster med pibede Kraver: 
»Her er Biblen til Eders slunkne Maver.«
For Sulten en Text om Kanaan og Eden, 
for Huslejen Vexler paa Evigheden  ....

»Velan, hvis vi var som et Barn, som en Kvinde,
med Blødhed i Hjertet og Taarer bag Øjet, 
saa kunde vi lade os lede iblinde 
og bære vort Kors og sukke mod Døden. 
Men vi ere Mænd! — Der er Et, som vi vide: 
det er ondt at sulte, naar man skal slide;
vi vil ikke sulte, vi vil op paa Tribunen 
og dømme — og Dommen skal hedde Kommunen!«

— Der ruger en Sky over Kæmpebyen, 
og Floden hvisler, og Vinden piber, 
sælsomme Stemmer stiger mod Skyen
og mumler deroppe som truende Klager. 
Lyset fra »Vestens« stolte Butikker, 
Ilden fra »Østens« sorte Fabrikker 
kaster et Brandskjær op imod Skyen. —
Er det Kommunens Dekret over Byen?



Det er Kommune-Opstanden i Paris efter Belejringen
og Overgivelsen, der har inspireret disse Vers; dens
melodramatiske Effekter og pathetiske Fraseologi
gjenfindes uforvansket i dem, gjengivne med en
Fantasiens Kraft og en Veltalenhedens Raadighed

over Ordet, der ikke kunde Andet end vække
Opmærksomhed. Et Par senere Digte i Maanedsskriftet
randt af samme Kilde og aabenbarede samme usædvanlige
Evner hos den aabenbart meget unge Forfatter. Tre
Kommuneføreres Exekution paa Satory-Sletten, efter
at Regeringen paany var bleven Herre i Paris, giver
Anledning til en rhetorisk pragtfuld Karakteristik
af den sejrende Autoritet:


Det er en Dom af Ordenens Venner, 
en Dom af dem med aarlige Gager, 
Etatsraader, høflige Folk, »Deres Tjener« 
Notabene paa offenlige Passager.

Smaatyranner paa deres Kontorer, 
Frihedsherolder paa Valgtribuner, 
servile overfor Stjerner og Snorer,
Smigrere for en Dictators Luner.


»Dictatoren« er Thiers, Republikens Præsident. Han
havde dog i sit lange Liv gjort Friheden og Frankrig
en og anden Tjeneste, ikke mindst i Løbet af selve
den ulykkelige Krig; men det fik ikke at hjælpe:
han havde underskrevet Rebellernes Dødsdom, og nu
fik han læst og paaskrevet:


Det er en Dom af en lille Dictator,
en Mand, som skrev de Stores Historie, o: »Histoire de la révolution française« og »Histoire du Consulat et de l'Empire«, 27 Bd.
en Vexelmægler, Forligsprokurator
med Bourgeoisiets Frelserglorie.
En borgerlig Konge, en kongelig Borger,
i Vikariat for en afdanket Kejser,
en Lamentator for Statens Sorger,
Grosserer-Dineernes Gjenoprejser ....

... Og Blodet, som sived paa Satorys Sletter, 
det var en Sæd, som lagdes i Jorden; 
hvor den skyder op, kommer brandrøde Pletter, 
hvor den høstes ind, lyder Kampens Torden. 
Da vil Sædemændene mindes Sletten,
Ordenens Venner vækkes af Døsen — 
hvor Ideen er Magten, Fremskridtet Retten, 
der vil Satory's Lig være Fane og Løsen.



Forfatteren til disse ligesaa talentfulde som
ungdommeligt umodne Revolutionsdigte var Holger 
Henrik Herholdt Drachmann, født i Kjøbenhavn den 
9. Oktober 1846 og Student 1865 fra Metropolitanskolen, 
efter at en tidligere Bestemmelse om Uddannelse til 
Søkadet var bleven opgiven. Kjærligheden til Sølivet, 
som tidlig var bleven vakt under hans Færden med Faderen 
(dengang Underlæge i Marinen) til Vagtskib og Forter, 
forlod ham dog ingensinde, og da den forenedes med et 
afgjort Talent for Tegning og Maling, faldt det ganske 
af sig selv, at det unge Menneske nærmest tænkte sig en
Fremtid som Marinemaler. Efter en Rejse til Skotland,
Spanien og Sicilien fik han C.F. Sørensen til Lærer,
besøgte Akademiet, udstillede adskillige flot malede
Marinebilleder og

konkurrerede til den Neuhausenske Præmie, men fik den
ikke. Krænket herover tog han til London for at
bryde sig Vej under større Forhold og opholdt sig
her under de krigerske Begivenheder 1870—71. Han
fortæller om denne Episode mange Aar efter: »Jeg var
kommen hjem fra London i Slutningen af Septbr. 71 —
havde sovet i Høvlspaaner hos en dansk Snedkersvend,
min Fører og Raadgiver i Kæmpebyen; jeg havde omsider
faaet solgt et Marinebillede til en engelsk Lord —
og var fast overtydet om, at Verden og Fremtiden
nu tilhørte mig. Samtidig var jeg ligesaa sikker
paa, at det europæiske Bourgeoisies sidste Time var
slaaet. Jeg havde seet et Stykke af Verden — udenfor
Kjøbenhavns Volde, havde færdedes blandt Arbejderne
langs Newcastles Kaier og ved Themsens Dokker; og i
Soho-Square, paa de billige Spisekvarterer, havde jeg
delt mangen Ragout med franske Kommunard-Flygtninge —
jeg var! moden til at skrive »Engelske Socialister«,
»King Mob«, »Paa Satory's Sletter«.«

Fra London havde Drachmann sendt »Dagbladet« nogle
Korrespondancer, og i Kjøbenhavn, hvor han ved
Inspekteurens Velvillie kom til at bebo et ledigt
Alumnus-Værelse paa Borchs Kollegium, skrev han
til »Nyt dansk Maanedsskrift« de ovenfor nævnte
Artikler om dansk Malerkunst samt nogle engelske
Rejsebilleder. Den altid agtpaagivende Georg
Brandes lagde Mærke til denne Produktion og opsøgte
Forfatteren. Vi hidsætte dennes egen Beretning om
dette første Møde: »En Dag traadte en ung Mand ind
til mig paa Borchs Kollegium; han vilde komplimentere
mig for mine Artikler om dansk Sømaleri. Jeg følte
mig meget smigret, var betydelig forlegen og meget
glad. Vi kom i Samtale; det vil sige, han talte. Og
hvor han talte! Og alt det, han vakte frem i mig! Det
varede ved — i Stuen, ud paa Gaden, langs Voldene,
hele Kjøbenhavn rundt — det Kjøbenhavn, som han
aandeligt vilde udfri fra de Nationalliberales
Formynderskab over hele Linien — en Kampagne, hvortil
han hvervede unge Kræfter. Han var nylig hjemkommen
fra et Ophold i Frankrig og Italien, havde været meget
syg, var endnu bleg — Rekonvalescentens Bleghed, der
bærer Bud om et nyvaagnet Liv, nye Syner, Appetit paa
Arbejdet og paa Kamp. . . . Han vilde have Krig og
han fik Krig; og han fik til at begynde med mig. Da
vi omsider skiltes, spurgte han — henkastet — om jeg
ellers havde Noget under Arbejde. Jeg

svarede beskeden, at jeg skrev Vers. Han smilede — som
vilde han sige: Vers skriver ethvert ungt, begavet
Menneske — men hvilke? Da vi næste Gang mødtes,
 havde han i Møllers Maanedsskrift læst de Poesier,
som jeg havde undertegnet med mit nom de guerre:
Mark Cole. Han løb mig imøde, udstrakte sin Haand,
trykkede min med Venskabs Heftighed og Varme, idet
han udbrød: »Men De er jo Digter!«

Ja, visselig var Drachmann Digter — fuldt ud og 
udelukkende; om ham som om Oehlenschläger kunde 
der siges, om end med fornøden Forandring: »stor 
i Fortrin, stor i Fejl.« Hans første Bog (den 
første af Betydning, thi den kort forinden udgivne 
»Med Kul og Kridt« indeholder kun nogle mindre 
betydelige Prosaskizzer) maatte derfor vække 
Opmærksomhed af forskjellige Grunde og forskjellig 
Art, revoltere eller bedaare. Det var det i 
Efteraaret 1872 udgivne lille Bind med Titlen 
»Digte af Holger Drachmann« og Dedikation til »min 
Ven Dr. Georg Brandes«. Det indledes med Digtet 
»Nyt Liv«, skrevet umiddelbart efter den unge 
Digters Giftermaal. Morgenen er brudt frem, Solen 
bringer Budskab om Livets strenge Krav — det nye Liv:


Ja, det er nyt. Med Undren jeg betragter 
mig selvi det Henrundnes matte Spejl.
Hvor er de henne, disse vilde Fagter 
fra Gjøglertruppens Liv bag Teltets Sejl?

Hvor er det sære Hanswurstklædte Følge 
med Kolumbinerne i Flitterflor? 
og Hammen, som for Hoben maatte dølge 
min Nøgenhed paa Linens slappe Snor? ...

I dette Hjem skal nu et Liv begynde, 
som tager Tilløb med et frejdigt Mod. —
Jeg breder ej paa Bænken Silkehynde, 
jeg ejer kun min Arm, mit unge Blod. 
Men — jeg har lært at fægte, det er Tingen, 
mit Gøglerliv var dog ej ganske spildt,
og jeg kan ride rundt og træffe Ringen 
og male vilde Men'sker paa et Skilt . . .

Se saadan rustet ud fra Teltets Dage
jeg skrider kjæk i Kampen for min Viv.
Besindig skal jeg Vejen fremad drage
og aldrig yppe ufornøden Kiv.
Mit Maal er forud — vil man Maalet vrage,
vil man tillivs mig i det nye Liv,
saa har jeg Baggrundstrumfer end tilbage:
Jeg spiller dem. Bliv mig fra Livet, bliv!


Af Samlingens øvrige Indhold slutter det ypperlige
Digt »King. Mob« sig nærmest til de ovenfor nævnte
socialtpolemiske Poesier og er, som før sagt, blevet
til samtidig med dem som ubetinget det bedste, mest
beherskede og dog mest varmtglødende af dem. Aanden
eller Tendensen i disse drachmannske Digte var en
poetisk Parafrase af de brandes'ske Forelæsningers
Aand og Tendens: en Paavisning af, at der ude i den
store vide Verden fandt afgjørende Udviklinger Sted,
som man herhjemme lukkede Øjne og Øren for. Snart med
Pathos, snart med Vid pegede Drachmann paa Forskjellen
og tugtede den hjemlige Strudspolitik. Saaledes
f. Ex. i det morsomme Digt »Ude og hjemme«: Stroferne
skildre skiftevis Bevægelsen ude og Stumheden hjemme —


Ude brød det paa krigerisk Vis, 
mægtige Hænder greb i det Gamle, 
jeg saae med Jubel Skorstenens Forlis 
og lo, da jeg hørte den ramle. 
Ude vejredes Smaating bort, 
Degnen blæste i Gadekjæret, 
og Præsten blev kastet i Kjole sort 
mod et Plankeværk, som var tjæret.

Hjemme sad man saa lunt i Krog. 
Der kom en Frier til Søster Malene; 
Fruen saae hans Examensbog,
han fik Pigen — med Laud notabene. 
Hjemme blev der en Glædesdag, 
der kom Visiter, og man gratulered,
der blev Bryllup, og saa blev der Barselslag, 
men desværre, den Lille krepered.


En beslægtet Modsætning fremstilles i Digtet »Parket
og Galleri«, mellem det forløjede Selskab i Salonen og
»de ærlige Svende« paa Brændevinskneipen med »Sundhed
i Hjertet og Sandhed i Munden«. Forherligelsen af den
jevne Mand, som saa hyppigt forekommer hos Drachmann,
giver sig allerede her tilkjende. Ogsaa andre typiske
Træk møde vi. Uvillien mod Universitet og Akademi
faaer Udtryk i Satiren over de »danske Studenter
med Kokarderne paa«. Digtet »Skipperen synger« om
sine to Dorther, Skuden og Konen, er i og for sig
fortræffeligt formet, men Tonen er ikke ægte;

Skipperen her er ligesaa tillavet som mange af
de Sømænd og Fiskere, der optræde i de senere
Fortællinger, og hvis »Façon« kun daarligt afspejler
den danske Almuesmands jevne Væsen. Ogsaa den senere
tidt benyttede Landsknægt-Type fremtræder allerede
i denne første Samling med en frisk og frejdig Vise,
der tillige er mærkelig ved, at den for første Gang
viser os Drachmann som den selvstændigt formende
musikalske Rythmiker, vi senere gjenfinde i stadig
Udvikling. De øvrige Digtes Metrik er saa nogenlunde
den kjendte, om end behandlet med en vis demonstrativ
Flothed; et enkelt, »Kom, muntre Gutter«, røber en
let forklarlig Paavirkning af engelsk Sangpoesi. Som
de nu ere, disse Digte, af Indhold og Form, sendes
de ud i Verden som en Protest imod og Frigjørelse
fra den akademiske Poesi:


Jeg syntes, der var nok af 
de pæne Børn i Verden,
de stille, forpryglede Drenge 
med gammelmandsagtig Færden. 
Jeg syntes, der var Trang til 
lidt mere Liv og Varme, 
lidt Hidsighed i Blodet 
og muskelspændte Arme.

Nuvel, fra Stuens Vægge 
jeg slipper et Kuld af Drenge, 
som aldrig fik af Stokken 
og aldrig lod Ho'det hænge. 
Det kniber maaske med Lektien, 
der skulde maaske »gaaes efter«; —
jeg stoler ikke paa »Lektien«, 
jeg stoler paa Drengenes Kræfter.


I Anledning af Digterens halvtredsindstyveaars
Fødselsdag udkom Samlingen 1896 som Jubilæums-Udgave,
indledet med et Forord, i hvilket der med noget Vemod
sees tilbage paa de svundne Aar og siges om det
Tidspunkt, da Ungdomsdigtene saae Lyset: »Dengang
brændte det under Vingerne paa os Unge, og vore
Hjerter bankede højt i Tillid til, at den »store«
Dag stod for Døren, og at Verden skulde omkalfatres
totalt inden Paaske. — Paaske og Jul, Hellig og Søgn,
er gaaet og kommet i disse femogtyve Aar; mange Vinger
er bleven stækkede, mange unge Hjerter er hørt op
at banke — og den Mur, hvorimod vi trodsigt løb vore
Pander, den staaer fastere end nogensinde.«

En af Illusionerne — den, der angik ham mest
personligt — brast allerede et Par Aar efter Digtenes
Udgivelse, og hans nærmestfølgende Bøger have modtaget
Indtryk heraf. I Efteraaret 1874 udkom »I Storm og Stille, 
Skizzer og Skildringer«. Den største af dem, »Fra Sandets 
Regioner«, havde været trykt i »Maanedsskriftet« nogen 
Tid iforvejen og fængslet Mange ved Billedet

af Hovedpersonen, »den store Olsen«, der er kommen
paa Kant med Civilisationen og søger Tilflugt hos 
de skagenske Naturbørn. Skildringen peger i flere 
Henseender frem mod Yndlingstanker og Yndlingsthemaer 
i Drachmanns senere Digtning; især er Skagens-
Terrainet her afsøgt for første Gang og adskillige 
Lokalbilleder optagne: et Fiskerbal, et Hotelinterieur 
fra Frederikshavn, og i en praktisk filosoferende 
Snedkersvend er der tegnet en Figur, som har Slægtninge 
andensteds hos Drachmann. 1875 udkom Digtsamlingen 
»Dæmpede Melodier«, forsynet med et af en tydsk 
Kunstner tegnet sødlig-affekteret Portrait af 
Forfatteren. Som Titlen antyder, er Toneklangen i 
denne nye Samling af en helt anden Art end i den 
foregaaende; Trompetfanfarerne og Krudtspektaklet er 
afløst af Lyrens Klang og Stemningens Sang. Selv hvor 
Emnerne ere beslægtede, er Fremstillingsmaaden 
forskjellig. Man tage f. Ex. Digtet »Misericordia«. 
Det minder i Tankeindhold uvilkaarligt om »King Mob«, 
men hvor fjernt er ikke dette Digts Hævngny fra 
Medfølelsens Bekymring, naar det hedder om den 
hemmelighedsfulde Sang, der dirrende lyder gjennem 
Nattens Stilhed:

Den Sang, den toner fra Kjælderen op, 
hvor Hungeren sidder ved Sygdommens Leje,
hvor Døden ryster den magre Krop 
og Haabet har ingen Veje.

Den Stemme bæver fra Sorgens Hjem, 
hvor Moderen værger sig selv og Barnet; 
hvor Faderen raver beruset frem,
tilsølet af Gadeskarnet.

Den Tone skurrer fra Skuret ud,
hvor Trang eller Frækhed af Lasten baaret
i Dynddaab holdes; hvor Skjændslen staaer Brud 
med ormædte Blomster i Haaret. -

Hvor fødtes den Røst? Den fødtes i Nød, 
den raabte i Ørknen forladt og ene: 
og Raabet var altid det samme: Brød! 
og Svaret det samme: Stene!

Paa lignende Maade er »Fiskeren synger« paa eengang
et Sidestykke og et af ægtere Kunst adlet Modstykke
til Skippervisen i den forrige Samling. Eller man
læse af Mindedigtet om Vilh. Marstrand (hvis Rythme
er inspireret af Heibergs Digt om Weyse) en Strofe
som denne:

Han drog ej  fra Skyerne Lynet ned,
om Dommedag gav han os ingen Besked,
om Sjælenes Angst og Pine;
han indbød med milde og venlige Ord
og med Højhed i Lader og Mine
Enhver til »den store Nadvers« Bord,
til sit Hjem hos sig og hos Sine.
Adskillige gode Sø- og Fiskerbilleder indeholder denne
Samling (»Fra Klitten«, »En Strandvasker« o. fl.);
ogsaa Snedkersvenden fra Sandets Regioner optræder
her med et Par nye Viser - han har drømt en Nat,
at han var bleven gift med sin Kristine, at de fik
en Bunke Børn, at det gik tilbage med Fortjenesten,
at Armod og Slid blev deres Fremtidslod, og derfor -

Kjære Kristine, se her er din Ring; 
man skal agte paa Vink, selv i Drømme. 
Om der er Sandhed i disse her' Ting, 
som jeg skrev, det maa selv Du bedømme; 
tænk Dig kuns om: Du er rund nu og frisk, 
glad over Livet og let som en Fisk, 
Du er en Knop paa min Ære! 
Menhvorlænge? - betænk det, Du Kjære.

Kjære Kristine, lad heller os strax 
sige Stop, medens Legen er lystig; 
der er vel Folk af den barkede Slags, 
som kan slide og dog være trøstig, 
der er vel Folk af den taalsomme Art -
men jeg maa leve og leve med Fart, 
synge saa Værkstedet runger 
og ej sulte med Mutter og Unger.

Samlingens dybeste Digt »Med høj Horizont« er dens
Epilog - et Opgjør med Noget i Fortid, en Bebudelse
af Noget i Fremtid:

Saa flyv da frejdig fra Skrænten ud
I,  mine dæmpede Sange!
Jer Herre og Mester han bærer sit Skrud
baade paa Ret og paa Vrange;
flyv kun, vær ikke bange !
De Godtfolk, I nu skal færdes iblandt,
de kjendte dog ogsaa, mens Tiderne randt,
til Stænk og til Støv paa Kjolen.
Hist blødte Regnen, her brændte Solen,
saa gjorde Skrædderen Ret til Vrang -
men at være sin Kappe og være sin Sang
bekjendt som den er: det er ærlig Trang.

Fortæl dem Alle, hvorhen I gaaer,
I, mine dæmpede Toner!
at Lykken at synge med ensomme Kaar,
ja selv med Forladthed forsoner;
flyv kun, I dæmpede Toner!
Og spørger Jer Nogen saa superklog,
hvorfor I da netop vil dæmpe Jert Sprog,
naar Lykken dog ligger i Sangen,
saa svar ham ikke, men peg paa Vrangen!
Kjender han Livet, han vil Jer forstaa.  -
Og at synge for Alle og fattes af Faa,
det er netop Lykken, som Sangen kan naa.

Efter Udgivelsen  af de »Dæmpede  Melodier« rejste Drachmann 
udenlands og tilbragte Vinteren 1875-76 i München. Her
skrev han sin Roman »En Overkomplet« (udk. 1876), et 
formløst Arbejde, i hvilket det objektive Referat 
stadigt paa en illusionsforstyrrende Maade afbrydes 
af subjektive Monologer og Reflexioner, som ved deres 
overordnede Betragtningsmaade skurre mod den naive 
Skildring af Ynglingeaarene, det var Fortællingens 
Hensigt at give, ligesom ogsaa Ideassociationer, 
Anekdoter og tilfældigt Erindringsstof idelig spiller 
ind med og rokker den faste Holdning, der skal 
kjendetegne den episke Digtning. Men viser denne 
Roman, at Forfatteren endnu var voldgiven sine 
lyriske Impulser og manglede Evne til at lade sin 
Stemnings varmtflydende Metal størkne i faste Former, 
saa fejrede han netop som Lyriker sin store Triumf i 
denne Bog, i hvilken de indstrøede Digte for første 
Gang fuldt og helt aabenbare Drachmanns ganske 
særlige, i vor Litteratur enestaaende Evne til at 
fastholde Stemningen i dens første umiddelbare 
Fremtoning, inden endnu Tankebevægelse eller 
Billedform har nærmet sig for at omdanne den. Her 
findes saaledes det berømte Digt »Sakuntala«, efter 
Sigende skrevet paa Bagsiden af et Theater-program i 
en Mellemakt under Opførelsen af Kalidasas Skuespil. 
Anekdoten er maaske sand eller kunde ialfald være det, 
kun at det burde være et Lotosblad og ikke et Stykke 
Trykpapir, paa hvilket disse vuggende Rythmer 
henaandedes:

Jeg kunde for Længsel ej sove, 
en Blomstervind 
slog mig imod,
strømmed herind af mit Vindu 
som en vellugtaandende Flod; 
jeg hørte de høje Palmer 
suse svagt 
med sød Musik;
det hvisked, ihvor jeg stod og gik: 
Sakuntala, Sakuntala.

O Pige, Du sænker dit Øje 
saa fugtig blødt 
ind i mit Blik, 
som var det i denne Time 
den bindende Ring Du fik! 
ak, ikke en enkelt Time, 
enkelt Dag, 
nej tusinde Aar
skiilende mellem os begge staaer: 
Sakuntala, Sakuntala!

I Venedig skrev Drachmann Fortællingen »To Skud«, 
der sammen med de tidligere forfattede og
offentliggjorte Noveller »Dædalus« og »Najaden«
udgaves 1876 under Fællestitlen »Ungt Blod«, 
saavidt en adækvat Betegnelse, som det er den 
tidlige Ungdomskjærlighed, der er Hovedemnet for 
Fremstillingen. I »Dædalus« fortæller en gammel
Onkel sin nyfigne Neveu om sit Elskovseventyr, 
da han var toogtyve Aar gammel, men fortæller det 
med den Toogtyveaariges fyrige Varme, uden den 
Stemningens Mildhed,
som den Alderstegnes Tilbageblik naturligt burde
meddele Skildringen - den Resignationens Ironi,
som Livet giver, og som Kunsten skulde gjengive,
men som den unge Forfatter ganske vist ikke
dengang kunde kjende. I »To Skud« er Forhistorien
saa uforholdsmæssig bred, at man maa mere end to
Trediedele ind i Fortællingen, inden Meningen
med dens Navn begynder at dæmre. Men trods
disse Kompositionsfejl læses Skildringerne med
Deltagelse, og det fælles Thema - en temmelig
holdningsløs Mandsvillie stillet overfor en
kraftig, uforkvaklet Kvindepersonlighed af exotisk
Oprindelse - er opfindsomt varieret. Helt uden al
Form er Fortællingen »Tannhäuser« (1877). Dens
Komposition minder mest om forældede Syngespiltexter
som »Sovedrikken« eller »Ludlams Hule«, hvor
Handlingen idelig afbrydes af Opfordringen til at
foredrage en Aria. I »Tannhäuser« formuleres disse
Opfordringer ikke mindre naivt, f. Ex. »Jenny kan
jo synge os en Sang imens«, eller »De maa virkelig
synge en Sang«, eller »Vil De ikke synge den Sang
for os«, eller »Det kan jeg en Vise om« (ligesom
Hr. Grylle i Bøghs Komedie); man bliver i Løbet af
Fortællingen saa vant til Methoden, at man mod dens
Slutning, hvor Duellen skildres, næsten savner en
indledende Duet, sekunderet af Sekundanterne. Nu bør
det imidlertid strax tilføjes, at de saaledes »auf
Verlangen« foredragne Digte høre til det Ypperste
af Drachmanns lyriske Poesi; enkelte af dem ere end
ikke overgaaede af hans senere Digtning. Her findes
Gotfred Springforbis Vise »Saae Du Knøsen, som strøg
forbi«, Sangen »Den Spillemand snapped Fiolen fra
Væg« med Omkvædet »Bind dit Skjørt og flet dit Haar«
o. s. v., »Nu skinner Maanen saa klar og rund«,
»Jeg er kun det skjøre Kar«, med Sangerens Krav om
at blive taget »paa det Vide som et Hav, i store,
aabne Træk« og hans Bekjendelse:

Jeg er kun et Instrument.
Mestren paa mig spiller.
Selv jeg veed ej, hvorfra, hvorhen
disse Buestrøgs Løb og Triller.
Klinger Sangbundens Tone med Ild og Fart,
saa lad Træet kun være af skrøbelig Art;
der er Støv, naar Redskabet skilles,
men det mærker man ej, naar der spilles.
Endelig, blandt mange andre, Digtet »Du retter tidt
dit Øjepar saa spørgende mod mit« med Refrainet om
Himlen, der altid er blaa ovenover Skyerne og den
selvbevidste Slutningsstrofe:

Jeg sidder, som jeg altid sad: jeg sidder højt tilvejrs;
jeg lader Røgen sprede sig,
jeg lader Banden kjede sig;
de mærker dog omsider, de kan mig ikke naa.
Ja, Kjære, saadan sidder jeg
og smiler ad de Smaa:
Jeg sidder over Skyerne, hvor Himlen den er blaa.

Det var disse lyriske Digte, snart yndefuldt skjemtende 
eller vemodigt klagende, snart sandseligt blussende, 
overmodigt trodsende, kaadmundet spottende, der skaffede 
denne formløse Fortælling Læsere - ikke dens Handling, 
thi den er kun romantisk Efterklang, ikke dens Figurer, 
thi først og fremmest Hovedpersonen er ude af Stand til 
at vække Interesse; han er, muligvis imod Forfatterens 
Hensigt, bleven til den bare Selvbespejling og 
Dinglevorenhed; G. Brandes karakteriserer ham som »den 
danske Karakterløshed i Goliaths-Format«.

Drachmanns næste Bog beredte Verden en Overraskelse,
skjøndt den ikke var ganske uforberedt. I Anledning
af »Dagbladets« Omtale af nysnævnte Fortælling havde 
Digteren proklameret, at nu, skulde det være forbi 
med Tannhäuseriet og en ny Kurs begynde. Men i 
hvilken Retning den skulde gaa og hvor langt den
vilde føre, kunde endnu ikke skimtes. Da udkom mod
Slutningen af 1877 en lille Bog med en lang Titel:
»Derovre fra Derovre Grænsen. Strejftog over det
danske Thermopylæ (Als-Dybbøl) i April Maaned 1877 
af Holger Drachmann.« Virkningen var storartet. Det 
nationale Emne og den patriotiske Varme i dets 
Behandling besejrede i et Nu enhver tidligere
Tilbageholdenhed overfor Digteren, Oplag fulgte paa
Oplag, og »de sønderjydske Pigers« Sang fløj Landet
over, inspirerende baade Komponister, Illustratorer
og Tableau-Arrangeurer. Havde Drachmann havt til
Hensigt at vinde en Folkestemning og en Tilslutning,
som han maaske i Øjeblikket havde Brug for, saa
naaede han fuldstændigt sit Maal, og han kunde
tage sig det forholdsvis let, at hans hidtilværende
Venner ikke lagde Skjul paa deres Forbløffelse eller
Forargelse. I »Det moderne Gjennembruds Mænd« har
G. Brandes fortalt, at det var
paa Foranledning af »Det nittende Aarhundrede«, at 
Drachmann rejste til Slesvig for at beskrive
Valpladser og Stemninger der for Tidsskriftet, men 
dette maatte gaa ind, før Arbejdet blev færdigt. 
Saaledes som Skildringen nu kom til at foreligge i 
Bogform, var den imidlertid aldrig bleven optagen 
i Tidsskriftet, det kan man roligt gaa ud fra. I 
det selvsamme Aar, da det politiske Lyn slog ned i 
Skikkelse af den provisoriske Finanslov, vilde 
ingen litterair Venstremand selvfølgelig have været
med til at udbrede en Skepsis som denne i Drachmanns
Skrift: »Jeg har fartet Europa rundt, er kommen
tilbage, gaaet ud og er kommen tilbage igjen. Alting
uforandret herhjemme; blot er Sagen bleven stillet
en Smule paa Spidsen. Men hvilken Sag? Man faaer at
føle, hvor vanskeligt dette Spørgsmaal er at besvare,
naar f. Ex. en Fremmed i Udlandet spørger. Her er
jo intet dristigt udtalt Slagord paa den ene Side,
ingen haardnakket holdt gammel Fæstning paa den
anden Side. Istedenfor de store Faner, hvide eller
trefarvede, røde eller sorte, hvorom Millioner
flokker sig ude i den store Verden, er her kun smaa
Kompagnifaner, der endog paa nogen Afstand seer ud
som Børnenes Legetøjsflag, naar de tager i Skoven
og leger Røvere. Fanedugen er for begge Parter
akkurat den samme. For at forhindre Fejltagelser,
for at kunne skjelne mellem »Soldater« og »Røvere«,
er der paa den ene anbragt et lille H og paa den anden
et lille V. Saa blæser man i de smaa Bliktrompeter,
og saa gaaer det løs.« Forfatterens Skepsis gaaer
saa vidt, at han ved at betragte Forfatningskampens
Hærgen næsten kommer til at bede de gode Guder bevare
et Folk for deres kostbare Forfatningsgave - mest
fordi al aandelig Kultur er ifærd med at opsluges
af Politiken. Se til Bladene, af hvilken Farve de
end ere. Hvad staaer der i dem? »Der staaer, at al 
Diskussion om et hvilketsomhelst Emne, der ikke kan 
bringes ind under det »Politiske«, har tabt sin Kurs. 
Der staaer, at alt det Vid og Lune, som har været vor 
Kulturs Prærogativ her oppe i Norden, ja paa denne 
Side Rhinen, er bleven tagen i Døgnets Tjeneste, der 
staaer, at Pressens Sprog har gjort næsten ethvert
tænkeligt Sprog mellem dannede Mennesker umuligt;
der staaer, at Litteraturen under disse kummerlige
Forhold er gaaet i Vinterkvarteer og tygger Drøv paa 
det gamle Foder; at Kunsten slappes overfor sine
Opgaver eller skejer ud, fordi Opsynet er faldet væk,
fordi litterairt Politi kun findes ved Vælgermøder;
der staaer,
at Bondestædigheden og Bondeknavseriet er bleven raabt
i Gevær og kun holdes Stangen af Kjøbstadsservilismen
og Kjøbstadspjanket; der staaer Tale om hoverende
Skadefryd overfor kejtede Blottelser og om snerrende
Had overfor overmodige Udfordringer. Der staaer i
disse Blade præsteret Bevis for, at vi maa have havt
og stedse har det for godt, siden vi har Raad til at
anvende en saa urimelig Mængde Tid paa at ruinere os
selv. Og der staaer ikke det fjerneste Bevis imod, at
vi i Virkeligheden neppe ere modne til den Forfatning,
som bruges saaledes af begge Parter.«

»Derovre fra Grænsen« har polemisk Interesse mere end
æsthetisk. Man kan glædes ved dens klare Prosastil,
ved dens gode Vers, ved dens Billede af den brave
Skorstensfejersvend, hvis Djervhed dog har et lille
Stænk af det Overdrevne, som naar han fortæller -
eller Digteren lader ham fortælle - Historien om de 
fire uforsagte Sjællændere, der spille Whist i 
Skandsen, uden at Kugleregnen i mindste Maade anfægter 
dem; den ene efter den anden falder død om, men 
Spillet fortsættes af de Tiloversblevne, indtil den 
Sidste maa nøjes med at lægge en Cabale - som dog ikke 
gaaer op, da ogsaa han trimler død om. Denne
Histories Skueplads er vistnok etsteds i Gascogne, men
ikke paa Dybbøl. Men, som sagt, det er ikke litterair
Kritik, der skal anvendes paa Drachmanns sønderjydske
Bog. Den er nærmest et Led i hans Biografi, en Episode
i Bevægelsen efter 1870.

Endnu i September havde Drachmann paa »Det nittende
Aarhundredes« sidste Blad skrevet Digtet »Den sidste
Skandse« og skildret den tapre lille Floks Tilbagetog
for Overmagten: de rive den gjennemhullede Fane fra
Stangen, trække sig, dulgte af Natten, ned gjennem
Dalen, gjemme Musketterne hen - »de veed nok at finde
de samme igjen« - og forklædte som sindige Landmænd
vandre de hver til Sit - »og Fjenden stormed. Hans
Laurbærkranse: en nøgen Stang og en øde Skandse«. For
»Morgenbladet« havde Drachmann været en værdifuld
Medarbejder. Let inspireret, som han var, behøvede
han kun en lille Tilskyndelse for at gribe Plektret og
slaa de gungrende Strenge for den gode Sag. Ikke faa
vare de agitatoriske Digte, han havde offentliggjort
i Bladets Spalter (bl. A. de to mere perfid vrængende
end satirisk rammende »Ballonbreve« i Anledning af
Kongebesøget paa Island 1874), saa det er let at
fatte Redaktionsstabens Harme over pludselig at se
ham gjøre forkert Front. Bladet lod ham høre spottende
Ord for hans Frafald, og Drachmann svarede i et Digt
fra Paris. »De Kranse, som danske Mænd har ham sendt,
Laurernes mørkegrønne Blade«, dem hænger han op »paa
sin nøgne Væg her i Pansernes Stad« og tager mod Tak 
baade fra Højre og Venstre - men »Overløber!« Er der 
Nogen, der tør nævne det Ord?

Man nævner det ikke, man ymter, man »troer«;
jeg stævner den hid for min Skrankes Bord, 
og I veed, jeg har Vaaben paa Bordet. 
Jeg blotter - saa kig dog engang - mit Bryst; 
der sidder dog Mærker fra Aarenes Dyst, 
som i Farten skal stoppe Jer Ordet.

Angaaende sin Opposition imod eller Tagen Afstand fra
de fordums Fæller forklarer Digteren, at det ikke
altid var saa lige en Sag at stride som Skjald ved
deres Side - »tidt Midlet var ringe, var Sagen end
stor, det faaer vel en Digter at vide« -

han hørte de bølgende Stemmers Staahej,
han stævnede med, han svigtede ej,
men det skurrede tidt i hans Øre.
Kanske var hans Øre, som Sanger, for fint,
kanske var han for musikalsk: han blev pint,
og saa søgte han bort inden Døre.

Han fremviser til Slutning Portraitbilledet af den
vrede Achilleus, der havde »seet sig gal paa Førernes
Kiv, Rivalernes Strid« og trukket sig tilbage i sit
Telt, uden at man dog derfor havde Ret til at kalde
ham Trojaner:

Om atter den golde, forbitrede Strid
ved Havets blaanende Belt,
Førernes Fejde, vil slukke sin Brand,
da træder han vel af sit Telt.
Om atter Achæernes mandige Slægt
vil kæmpe for, hvad der i Striden har Vægt, 
med Fanen højt over Hoben: 
da rækker Gudinden ved Havets Strand
- hans egen Moder - ham Vaaben; 
og da staaer hans Teltdør aaben.

Kun faa Uger efter »Derovre fra Grænsen« udsendte 
Drachmann »Sange ved Havet« (1877). »Sange ved 
Havet« er tillige Undertitel for en enkelt Del af 
Bogen; efter et »Intermezzo« følger den anden 
Hovedpart »Venezia« og derefter under Navn af 
»Epilog« fem Slutningsdigte. I den første Afdeling 
- skreven i Esrom-Egnen ligesom »Tannhäuser« -
fortsættes Selvbetragtningen og Selvforherligelsen
fra denne Bog. Digteren føler sig - som i
»Derovre fra Grænsen« - hævet over det tomme Nu og
dets Støj, som han hidtil havde taget Del i med
sine Fæller. Han er løbet dem langt forbi - »de
var formodenlig stoppet i Skoven og stod og taxered
Brænde« - og han lægger sig ned paa Strandbredden
for at følge Livet i Frastand (Digtet »I Ro«). Han
er den strandede Skibskapitain - »Skuden har været
med Søen i Krig, Søen var stærk, og Skuden var svag -
Skuden gik tabt, men Kaptainen han blev, Kaptainen,
det er en afgjort Sag, er det Vigtigste« (»Forgrunds
Studie«). Den Skibbrudne beder til Havet (»Bøn«):

Lær mig at blive en Mand, 
haardt prøvede Hav;

og han fortsætter, overraskende nok:

Lær mig at kæmpe, utrættet som Du - 
men ikke med altfor meget Bulder. 
Hvergang med opspilet Mund Du ruller 
og truer og raaber: nu kommer jeg, nu! 
saa trækker jeg taust paa min Skulder. 
Din evige Ungdom, din evige Styrke, 
den vil jeg hædre og den vil jeg dyrke; 
men Braget, hvormed Du i Striden bryder,
tillad mig, o Hav, som Svaghed jeg tyder.

Digteren seer sig selv som en Viking - en »skrællet«
Viking uden Brynje og med Hjelmen forvandlet til et
Blækhus, men alligevel -

han kom iland paa den gamle Kyst,
en Viking den Dag idag,
saa sandt som Intet i Verden
ændrer en afgjort Sag.
Han brød vel Broerne bag sig af,
men ej ved sin bedste Skudes Brand;
han giver det Bedste sit Folk og sit Land.
Gjør ham det efter - om I kan.

»Mit Folk« - »mit Land« - det bliver efter »Derovre
fra Grænsen« en Stund Yndlingsudtryk hos Drachmann,
der altid har havt Smag for det majestætiske
Imperativ og dets purpurne Skrud. Han tiltaler i
Digtet »Fugleperspektiv« sit Land fra oven nedad:
Jeg elsker Dig, Land, for dette dit Hav; 
bestandig Du drog mig tilbage, 
hvor langt jeg end maatte drage. 
Og fejded jeg end, vore Fædre lig, 
engang imellem paa dine Kyster, 
nuvel, jeg elsked, som Havet, Krig;
der er Stridssang i Bølgernes Røster. 
Jeg voved i ærlig Kamp min Krop; 
Du gav mig Slaget tilbage,
men det var i Ungdommens Dage; - 
jeg tænker, vort Regnskab gaaer op.

Thi har jeg end sagt Dig drøje Ting:
det var i dit eget Sprog.
Og Sprogets bløde, bølgende Klang
har jeg hamret og filet og passet i Sang,
slaaet i Sving og nittet i Ring,
til det toned af Bølgernes Malm.
Endt er nu Kiv og Kvalm.
Jeg kunde vel læspet mig lettere ind
i mangen et følsomt Hjerte
med fagre Ord og med Bønner:
jeg lærte min Sang hos den stærke Vind,
greb Bølgernes Glæder og Smerte; -
jeg elsker mit Land, jeg skriver mig ind
blandt dets gode, dets ægte Sønner.

En mindre personlig Bekjendelses- og Bebudelses-
Karakter have de andre Afsnit af »Sange ved Havet«. 
For Modsætningens Skyld bør to Digte særlig
fremhæves, det ene, »Den sidste Parade«, fordi det
netop kun er et Paradenummer med tom Romaneffekt,
det andet, »Ligprædiken« - »jeg hører, at Ole Pihl er
ej mere« - fordi det er saa inderlig ægte i Tonen og
saa vidunderlig virkningsfuldt i al sin stilfærdige
Beherskethed. Intermezzet indeholder det glimrende
Digt »Foraar i de euganeiske Bjerge«, og Afdelingen
Venezia er rig paa skjøn og fin Lyrik - højest staaer 
vel Digtet »Jeg hører i Natten den vuggende Lyd af 
Venezias Vand« med Strofe-Refrainet »Snehvide, 
Snehvide, Du døde!«, en zart Stemningskunst i Lighed
med Digtet om Sakuntala; ikke mindre bedaarende er
det melodiske Rythmefald i »Havestuen«: »Ak, gode
Kjære, sæt Dem hen og syng mig en Sang«. I Epilogens
Slutningsdigt bekjender Digteren, paa et bekymret
Spørgsmaal af den Elskede, sin Tro:

Vær uden Frygt, jeg skriver aldrig under 
hvad ny' Apostlers trætte Hjernespind 
har fundet ud som Maal for vore Rejser: - 
»En Sten, man kaster i den dybe Flod; 
hvad vil en Sten? hvad haaber den, hvad vinder
den ved at være? Plump! og den forsvinder.«
Nej, dybere i Livets Jord jeg bunder, 
end til at ruskes op med Trevl og Rod 
og kastes hen i Grøften ved et Lune.
Saalænge Hjertet banker, stolt jeg knejser 
som Vaabendrager ved det store Hof, 
hvor ingen bleg, trangbrystet Filosof 
dikterer Love, som min Fod skal lyde. 
Er jeg ej god, jeg er dog altfor god 
til Drivetømmer hen ad Livets Flod, 
som synker eller svømmer ovenpaa 
tilfældigt ved et rent paa Maa og Faa. 
Lad og ved Magt »Tilfældigheden« staa:
jeg vil nok synke, men først vil jeg flyde.

Bekjendelsen er ligesaa undvigende og omskrivende som
hos Forbilledet Faust, da han skal forklare Gretchen
sin Tro; men den er
given i smukke Ord og kan tilfredsstille en ikke
altfor dogmatisk befæstet Kvindesjæl - »denn eben wo
Begriffe fehlen, da stellt ein Wort zur rechten Zeit
sich ein.«

Drachmann var i denne Overgangstid (Aarsskiftet 
77-78) paa Højdepunktet af sin Selvbevidsthed. Det
var Napoleon, der - oprindelig Republikens Soldat, men 
nu den glorieomstraalede Kejser - havde underlagt sig 
en hidtil modstræbende Landsdel og stod i Positur til 
at modtage dens Hyldest. Fra Paris sendte Digteren i 
Februar 1878 til Ugebladet »Ude og Hjemme« sit »Rimbrev 
til Esrom Sø«. Det tager sit Udgangspunkt fra Chr. 
Winthers nys indtrufne Død; det store »Jeg« melder sig
som retmæssig Efterfølger og Arvtager:

Jeg stedte Dig til Jorden, det var i Paris
blandt Folket, som saa tidt har sunget til Gudens Pris,
til den samme Gud, som rørte dine Strenge.
- - - - - -
Nu kommer jeg, den Yngre, og tager Traaden op: 
som Dig(!) har jeg staaet paa Montmartres Kæmpetop og
spejdet efter Frihed hos de Franske.

Som forhen Baggesen lignede sig ved en Odysseus, der 
var hjemvendt for at pileramme alle Penelopes - det 
ædle danske Sprogs - uværdige Bejlere, saaledes 
paatager Drachmann sig her den græske Helts Skikkelse 
som den, der vender hjem »erfaren, prøvet, voxet 
moden frem«, og som kræver Esromsøen til Vidne paa, 
at han »varsler ind en ny Gjenfødningsstund, hvor ej
Odysseus mer skal Farten døje, hvor Lønnen kroner 
Rejsen og dens Møje.« Digteren »staaer ej mere for 
Drifterne en Boldt«, han kommer ikke tilbage formummet 
som en Tigger - nej, »i Adelskaaben stolt han træder 
frem med Buen i sin Haand«, og han stævner Ithakas 
Folk for sig for at høre dets Kæremaal. »Den Mand, som 
kommer der, han vil kun nyde!« hedder det fra de 
ithakianske Hjemmefødninger - eller »der er Fare ved,
hvad han kan skrive.« Den første Bekymring afviser 
Odysseus med et meget overlegent Argument:

Hvad mener I med dette Ord »at nyde«? 
Nød ikke Verdens Skaber selv sit Værk, 
da som en Kunstner han, bevidst og stærk, 
lod Haanden synke og lod Øjet fryde 
sig ved det Liv, som selv han havde skabt?
Og sidder han ej end den Dag idag 
til Højbords, i en stum Beundring tabt 
ved dette Værk, som vidner for hans Sag, 
at han har kunnet over Kræfter byde,
hvorfor vi bøje Knæ og sænke Flag?

Og mod den anden Bekymring stiller Digteren det
Spørgsmaal, om man da har til Hensigt at hemme hans
Sang; Ithakianerne svare: »Gudbevares, nej; din Sang
er altfor kjøn!« »Hvad vil I da?« spørger Skjalden:

Jeg raaber ikke med Jer et Hurra, 
hvergang en Taler rejser sig ved Bordet 
og for en Skaal for Værten æsker Ordet, 
for alt det Smaapluk i de gamle Gænger. 
Jeg kan ej være »Alvorsmand« paa Sligt. 
Er I »alvorlige«? Jeg skræmmes ej 
saa let ved Eders Alvor, Eders Lære,
naar I vil kaste Stene paa min Vej, 
hvad eller med Jert »Raad« mig vil beære. 
- I holder tidt et Raad for Eders Pligt. 
Jeg kan ej være »Alvorsmand« paa Sligt.

Rimbrevet til Esromsø faaer mod Slutningen en mere
privat Adresse - til En, »hvis Fodtrin muligvis dens
Vover følger«:

Til hende rækker jeg mit stolte Digt. 
Bær det paa Brystet, Du! det er din Pligt 
at gjemme der det Bedste, jeg kan give. 
Lad Andre komme da til deres Tro 
og Maadehold og Styrke her i Live 
ad andre Veje. Hvem vil Vejen raade? 
Min gik igjennem Kvindens dybe Gaade; 
nok, at jeg gik den, at jeg Maalet naaede.

Men den sidste Adresse er dog til Digterens Folk:

Tag Du mit Digt! Tag det, mit Folk, som nylig
har brudt den sidste Skranke for sin Tro
og Tillid til den unge, stolte Skjald,
hvis Veje var saa mange, og hvis Fald
de kloge Hoveder alt spaaede længe.
Nu dækker Hæderskransen mangen Flænge;
eet var hans Maal; og - med et Sømands-Ord -
»nu lystrer Skuden atter smukt sit Ror,
og Alt ombord
er atter paa sin Plads og godt i Gænge.«
Nuvel, en Indsø er en Tumleplads,
hvor man kan øve sig, mer end til Stads,
hvor Prinser lære kan Navigationen.
En Dag er Prinsens Hoved dækt med Kronen,
og Herrens Haand er Styrmand i hans Strid;
Flagdugen vajer; Røgen bølger hid;
den aabner sig: der staaer en Orlogskonge
og støtter ved Trefoldigheds-Kanonen!

Esrom-Digtet vakte stor Opmærksomhed, ikke mindst
blandt Digterens nye Venner; de maatte næsten
føle deres Anerkjendelse som medansvarlig for den
psykologiske Forvildelse eller næsten pathologiske
Uregelmæssighed, som Digtets Højhedsfornemmelse
aabenbarede. Ordførerskabet for den saa pathetisk
anraabte Sø paatog Vilh. Bergsøe sig i et »Svar 
fra Esrom Sø til Holger Drachmann«. Det hedder i 
dette Digt paa Søens Vegne:

Tilgiv, jeg smiler, kjære, unge Ven, 
og lader dine Rythmer vugges hen 
paa mine nys fra Isen løste Vover. 
Skjøndt Du en Winther har til Jorden stedt
og »stolt i Adelskaaben« selv Dig klædt, 
tilgiv! Jeg imponeres ej derover.

Jeg er for klar, for kølig og for dansk, 
jeg hader Blæst, især naar den er fransk, 
og jeg gjør aldrig for mig selv Reklame.
Jeg fordrer Sandhed i det mindste Digt, 
jeg kræver Alvor som en hellig Pligt 
saavel herhjemme som - fra Notre-Dame.

Men er Du ogsaa rigtig sund og sand? 
Har ikke »Heldet« sløret din Forstand, 
saa Du har glemt dets Forhold til Tendensen? 
Kort sagt, jeg synes, at dit Esrom-Brev, 
saavel i Længden som i hvad Du skrev,
gaaer ganske usædvanlig »over Grænsen«.

Næsten samtidig med Offentliggjøreisen af Esrom-
Digtet havde Kaalund skrevet »En aaben Hilsen til 
Holger Drachmann«; det var som han af Sangene ved 
Havet kunde forudføle, hvorlangt Selvforherligelsen 
vilde kunne føre Digteren. Kaalund skildrer i 
udmærkede Vers, hvorledes han selv har seet en ny 
Tid imøde, men han maalte taalmodig og agtpaagivende 
Fremskridtet Tomme for Tomme »og ventede, til 
Fremtidsprofeterne heldte Spyttet ud af Trompeterne«. 
Da lød med Et den unge Digters frejdige Røst:

Der var Noget i den, som mig næsten beruste, 
jeg fornam et Pust fra den anede Kyst! 
Den syntes ej løjet - den lød ikke lavet -
den smagte af Havet!
Den tog mig fangen - den rev mig hen! 
Men - nu er jeg atter mig selv igjen!
Skjøndt det første overvældende Indtryk saaledes har
faaet Tid til at sætte sig, yder den ældre Digter dog
endnu sin yngre Fælle den varmeste Hyldest for hans
Dybbøl-Syner, hans Sømandsbilleder, hans friske Kraft
og hans »store Vinger«; dog - hvor stærk han end er,
og hvor højt end hans Flugt gaaer -

mod Et nedlægger jeg her Protest: 
en Digter er ikke som Hav og Blæst! 
Du siger: dit Sind er som Vind og Bølge, 
som Lunet vexler, saa maa Du det følge. 
Men Vind og Bølge faaer sjelden Ro, 
de er lige troløse begge To - 
saadan idag - og saadan imorgen.

En Digter maa gaa for sig selv i Borgen: 
gjennem Jublen, Længslen, Armoden, Sorgen 
maa spores en Stræben, stor og hel 
efter mer end at flyde med Svømmeblære 
paa Overfladen af Verdens Ære - 
spores en brændende Menneskesjæl, 
der ej blot vil synes, men virkelig være.

Og Kaalund spørger:

Hvor fik Du, Ven, dine Skrammer fra ?
Stanley,  der gik gjennem Afrika
og baned sig Vej med en Vilje som Staal
de tusinde Mil i Kampen mod Vilde
og blev graa før Tiden, men naaede sit Maal -
ja, han kan sige: Jeg er en Mand!
»Gjør mig det efter, ifald I kan!«

Men han siger det ikke - han tier stille.
Hovmod klæder selv Stærke ilde!
Du har nydt din Ungdom i stærke Drag.
Du fortæller det selv: Du har fulgt dine Lyster,
har aldrig skjælvet, var ingen Kryster,
- men paa hvilken Valplads stod dine Slag?
hvor er Sejren, hvoraf Du Dig bryster?

»Den midtpunktsøgende Kraft i Livet som i Poesien« er 
en Egenskab, som Kaalund tillægger sin egen Personlighed 
og Digtning; den savner han hos Drachmann.

Imidlertid vedblev denne at udsende Bog paa Bog. 
1878 udkom »Paa Sømands Tro og Love« og »Prinsessen 
og det halve Kongerige«. Den første Titel har i sig 
ligesom Klangen af et fornyet Haandslag mellem 
Digteren og hans Folk, og Bogen blev da ogsaa 
modtagen med en Velvillie, som strax nødvendiggjorde 
et nyt Oplag. Den indeholder en Række Fisker- og 
Sømandshistorier, af hvilke de, der have »den store 
Bjørn« til Midtfigur, danne en Serie for sig: »Af 
Bjørneslægtens Familiehistorie«; især i Skildringen 
af Bjørn Sivertsens Brudefærd og Digtet om hans
sidste Time er der megen god og ægte Humor, hvilket
ogsaa kan siges om de udenfor denne Kreds staaende
Fortællinger om »Simon Sundeveds Englandsrejse« og 
om Strandvaskeren. At paa andre Punkter den folkelige 
Tone kan forekomme mindre troværdig og Handlingen 
stundom mere arrangeret, end den digteriske Komposition 
gjør det nødvendigt, er tidligere antydet; især er 
vistnok den noget ensidige Betoning af Sømandsnaturens 
overvejende Barnlighed utilstrækkelig til at give det 
fulde Billede af den sejge, udholdende og dristige 
Kystbefolkning. - »Prinsessen og det halve Kongerige« 
er »et gammelt Eventyr i Vers og Rim«, en romantisk 
Digtning, der minder om nytydsk Poesi i denne Genre 
(Scheffel, Baumbach) og ved sin hele frie Form maatte 
ligge godt for Drachmanns digteriske Vagant-Naturel. 
Digtet bæres ikke af nogen stor eller ny Tanke, men 
det er rigt paa oprindelig og lødig Poesi baade i de 
lyriske Enkeltheder og i den episke Skildring. Alene 
et saadant Billede som det, da Domkirkeporten smækker 
i efter Johan paa hans første Midnatsvagt ved 
Prinsessens Kiste, er Vidnesbyrd nok:

Og Porten smak drønende i. 
Domkirkens Port. Det løb med et Bulder 
frem og tilbage, som Tordnen, der ruller; 
Gjenlyden syntes en martret Fange,
der jager fra Vindve til Dør i sit Fængsel, 
og sætter sig stum i en Vraa, 
og rejser sig atter, og lytter og blir 
for sig selv og sin Ensomhed bange.

1879 udkom først Digtsamlingen »Ranker og Roser«. Man lægger 
her særlig Mærke til en lille Motto-Vignet om  Sangeren 
Walther von der Vogelweide; den slutter med Linierne:

Walther v. d. Vogelweide
bøded, med sig selv i Fejde,
for sin dyre Sangergave -
ellers var hans Sange glemt.

Mellem Samlingens første og sidste Afdeling bestaaer
der en lønlig Forbindelse; i den første gjenoptrykkes
de fleste og bedste af Sangene fra »Tannhäuser«, i den 
sidste finder man nye Digte om nyt Liv og ny Kjærlighed. 
Den indledes med det dejlige Digt »Hilsen«:

Se, nu er Vindene milde;
Vaaren har aandet paa Luften,
Luften har kysset hvert Blad og hver Blomst,
som staaer langs den rislende Kilde.
Elskede, føler Du Duften
her ved den svale Sø?
Livet har sikkerlig Vinter og Kulde,
men Livet kan aldrig dø.

O der er Vaar i dit Øje,
Evigheds Blaat i dets Vande;
Blomster og Blade, hvorhen Du end gaaer,
andægtigen Bægrene bøje.
Vaaren fra ukjendte Strande
lander hver Maj paa vor Kyst,
Du vil, hvor fjernt Du endogsaa kan færdes,
lande engang ved mit Bryst.
Da vil paa Foraairets Vinge,
baaren af Lyset og Luften,
født som to Bølger, der samles i een,
vi to gjennem Rummet os svinge.
Elskede, føler Du Duften
over den svale Sø!
Elskov har sikkerlig Vinter og Kulde,
men Elskov kan aldrig dø !

Ind imod Ophavets Rige!
lad da kun Døden os favne
midtvejs; hvad har vel den skinsyge Dødt
over Vaaren og Elskov at sige?
Lyt! Du vil høre to Navne
hviskes ved denne Kyst.
Det er vor evige Elskov, som aander
evig i Bølgernes Røst.

Mattere, ligesom med mere borgerlig Vederhæftighed,
klinger Tonen i »Simpel Sang«:

Naar trofast, varm og redelig 
jeg bejle vil til Dig,
da er det vel tilstædelig, 
Du gives hen til mig. 
Og alle Landets Piger smaa 
skal synge denne Sang; 
jeg tænkte den jo fordum - 
nu kom den først paa Gang.

Jeg tænkte den, da Søen slog 
sin Bølge mod mit Bryst,
saa tidt som jeg fra Øen drog 
mod mangen fremmed Kyst. 
Og Havets Bølger tumled mig, 
og Ebben faldt og steg. 
Jeg kom paa Grund med Floden -
det er en farlig Leg.

Digteren har vundet en ny og dyrekjøbt Erfaring: at
»den evige Palme beroer paa Sejren i Hjertet inde«
- at »Alting beroer paa Styrken i Hjertet inde«,
og han slutter:

Paa ædel Stok groer ædel Vin.
Det faaer de vel Sangeren lade,
at ikke man perser sig Neckar og Rhin
af Ukrudt og ormædte Blade.

Jeg skjænker min Vin. O guldgyldne Blod, 
giv Kraft mig igjen til at vinde! 
og Kransen for Sejren skal lægges for Fod 
af en ung og uskyldig Kvinde.

Samlingens øvrige Indhold dannes for en Del af de
bekjendte Dyveke-Viser. Overhovedet rummer »Ranker
og Roser« noget af Drachmanns allerypperste Lyrik;
han har her naaet en Højde, som Ingen har overgaaet,
og staaer i denne Digtart med et fuldtud personligt
Særpræg, der gjør ham let kjendelig blandt alle andre
danske Lyrikere.

Hans næste Bog var af episk Art: »Poul og Virginie 
under nordlig Bredde«, atter en Fortælling om
Sømandsliv ombord og iland. Emnet er romantisk
eller romanagtigt, Behandlingen stræber efter
realistisk Anskuelighed; i nogle store Strandings-
og Skibbrudsscener beundrer man Sagkundskaben og
Skildringens Fart, uden dog ret at se det Skildrede
for sine Øjne, maaske netop paa Grund af den megen
faglige Viden. Der er fortræffelige
Enkeltheder i Bogen, f. Ex. Billederne af den iltre, 
joviale og noget fugtige Kapitain Spang og af den 
mediterende Hund Preusser.

I Juli 1879, altsaa en Maaned efter Universitetets
Firehundredaarsfest, skrev Drachmann som »Kantate post 
festum«. Digtet eller Digtrækken »Ved Universitetsjubilæet. 
Den sorte Skole og Livets Skole«. Her have vi ham atter i 
hans Ungdomsvælde med de store Ord og de store Attituder. 
Den historiske Fortid arrangerer han, som det bedst passer 
med hans Tendens, og denne gaaer da i Korthed ud paa at
vise, at Universitetet i firehundrede Aar har været 
Danmarks store Fordummelsesanstalt og er det endnu den Dag 
idag, da det har »drevet den sidste Doktor til Spree-
Staden hen.«

For hver Gang en Højskole rejstes, hver Gang der blev Akademi, 
da var det med Aandernes Fribrev, de frie, de frelse, forbi;
i Doktorhabiten kan rummes
en grumme Hoben Forstand,
men ikke den brændende Ildsjæl
hos Gudernes haandgangne Mand -

med denne »Solo« begynder Kantatens anden Afdeling,
og senere udøse »blandede Soli og Kor« deres Vredes
Skaaler over den ulyksalige Højskole:

Visselig staaer Du ærværdig der,
Alma mater,
skuende over den store Hær 
af Aandens Soldater;
visselig vifter din Fane god 
gennem de trange Tider, 
Navne i Guld og Navne i Blod 
skrev Du paa Krønikens Sider, 
men i din inderste Hjerterod, 
Alma mater, et Saar Du lod 
aabent for seende Øjne 
i de sandhedssøgende Tider . . .

Kløgtig Du er, Du leder ej vild, 
Alvor med Laurerne køler Dig Panden; 
ikke Du er som den flammende Ild,
der driver i Kampen Manden; 
driver Du Nogen til Noget, nuvel, 
saa har det Sigte paa Borgerheld;
Højskolemythen fra Fortidens Nat 
vogter Du som en fortryllet Skat,
vejer hver præget Dukat paa din Finger, 
hører, hvor dumpt den i Kisten klinger, 
mens Du om Natten den tæller. 
Alma mater, der gjælder 
en nyere Kurs over Landet; 
ude, hvor Kampen har bævet, 
er Skatten forlængst bleven hævet.

Ej er Du længer det samlende Skjød, 
Arne for Aanden, den store Kaserne; 
Gaarden er øde, Skildvagten død,
spøgelseagtig hans Spøgelseskridt 
tabe sig langt i det Fjerne. 
Aanderne hente ej Ild fra din Esse,
hver i sin Smedie Vaabnene hvæsse. 
Ud over hele det virkende Land 
graver hver Gartner, smeder hver Mand;
Digteren skjænker sin egen Vin, 
tapper den ej af Horats's Latin.
Alma mater er Enke;
det skulde vor Moder betænke,
Om denne Kantate har en svensk Digter og Æsthetiker
(C.R. Nyblom) udtalt, at »ingen dansk Skribent burde 
have tilladt sig at tænke eller nedskrive og 
allermindst at udgive den.«

I et Digt til Bjørnson fra Novbr. 78 siger Drachmann
om sig selv, at han har været »syg« og en Tidlang
trukket sig tilbage i sin Skal; Aaret efter minder
Drachmann i et andet Digt til samme Adressat om det
Tidspunkt, da han skrev »de engelske Socialister«
og sine andre revolutionaire Poesier; han taler
om de Slukningsforsøg, Pressen og den offentlige
Mening gjorde for at dæmpe denne farlige Brand,
og fortsætter:

De fik dog ej slukt mig saa helt endda, 
der maatte min egen Svaghed til Sprøjten; 
da lo de først ret, da jeg »sakkede a'« 
i Længden saavelsom i Drøjden. 
Men nu er jeg atter, hvad jeg var først; 
og Feberkosten, jeg tæred saa længe, 
har givet min Sjæl en naturlig Tørst 
efter atter at stemme de gamle Strenge.
- - - - - - - - -
Satte jeg Flugten i Noget for højt: 
Saxen har stækket den svulmende Vinge. 
Fejled jeg stundom, saa bøded jeg drøjt: 
saaret jeg blev ved min egen Klinge. 
Eet har jeg gjort; det var værst dog af Alt, 
da var i Flugten jeg nærmest ved Jord, 
da var Du højest og videst dit Spor - 
det var dengang, da, saaret og syg, 
med mig selv jeg søgte at tinge.

Dog, jeg er atter, hvad jeg var først. 
Modet med Lykken er kommet tilhuse, 
Vingerne strække sig, Sangen skal bruse 
stolt med sit Ungdoms Drapa mod Sky!

Det er i Tilegnelsen til »Ungdom i Digt og Sang« 
(1879), at denne nye Bekjendelse og Bebudelse 
forekommer. Samlingens Indhold falder i forskjellige 
Grupper. Under Overskriften »I Panser og Plade« 
indordnes ældre og nyere polemiske Digte, som for en 
Del ere omtalte i det Foregaaende. Det er aabenmundede, 
bredtalende Expektorationer, i hvilke Billeder, Rythmer 
og Rim næsten tage Magten fra Digteren og rive ham med 
paa den skummende Fossefart, saa han selv taber 
Overblikket. Betegnende er det i saa
Henseende for Exempel, at i Digtet »Plimsoll«
Førsteministeren Disraeli haanes som »Feuilletonist«
og »Romanforfatter«, medens han kort efter, i et Digt 
om Berlinerkongressen, lovprises for sit stolte Sprog 
og sit lynende Blik, som han har erhvervet sig, fordi 
han »har levet i Digternes Lag« snmmen med Byron og 
Shelley. I Digtet »Et Sendebrev« i Anledning af 
Paludan-Müllers og Chr. Winthers samtidige Død faaer 
deres og deres Tidsalders Digtning en betinget Hyldest; 
det maa beklages, at

der var i den hele Kunst 
et Drag af Salonernes Røgelsedunst,
af mythologiske Taageskygger
og Blink af rhetoriske Brystnaalesmykker -

»der var i den hele Klang lidt mindre af Livet,
end vi begjærer« -

Ustraffet kryber man ikke op
og sidder bestandig paa Helikons Top
og spiller fornemt for dannede Ører
og slynger fint og tilspidset Lynet.
Blandt Folket sig Noget rører;
bag Vadmelsfrakken, bag Skjødskindets Læ'r,
bag Fiskertrøjen fornemmes et Værd,
der former sig ud i et stort Begjær
og raaber til Digteren: Tiden er nær,
hvor Lyren maa skifte Strenge!
Spild ej paa kvidrende Triller dit Vejr,
syng os en Sang, som vi selv kan faae kjær,
vi, Jordens fribaarne Drenge! Jvnf. i 
Poul Møllers Digt »Kunstneren mellem Oprørerne« 
Udtrykket »to frisindede Drenge og en lam 
Redakteur«, samt den Situation, i hvilken det
forekommer.</footnote.

Digtsamlingens næste Afsnit kaldes »Tidsbilleder og 
Karakteristiker« ; hér findes Skildringer som »I
Circus maximus« og »Androkles og Løven«, Mindedigte
bl. A. om Harald Jerichau og Kr. Mantzius, »Den syge
Mand« med en rent traditionel Andenhaandsopfattelse
af tyrkisk Statskunst og Rigsstyre, »Stormagter« med 
chauvinistisk Rabalder:

Og langer os Briten en Næve iland 
og dækker med Jern vore Flanker, 
saa skal vi nok slaa som en Dannemand
og smøre de russiske Skanker.

Med Sømænd vi synger dog bedst i Kor, 
især naar vi ikke kan Andet; 
og er der en blegnæbet Rad ombord,
saa hiver vi ham i Vandet!

Afdelingen »Musik og Texter« har en stilfærdigere Karakter; 
som Titlen bebuder, er Vægten her nærmest lagt paa Stemningen og
dens rythmiske Udformning. Fint og lødigt viser
denne Kunst sit Værd i Digte som »Ved Smeltehytten«,
»Den store Serenade i Venezia«, »Foraars-Symfoni«;
i Slutningsdigtet »Efteraar« forekommer, varieret
i fem Strofer ligesom for at give Forsikringen
femdobbelt Vægt, Refrainet »Du veed, jeg er stærk«,
og Forventningen om, at man om femhundred Aar
(! Shakspeares Ry er endnu kun trehundred Aar
gammelt!) vil skrive et Værk om Digteren og »tage hans
Liv i de store Træk« - saa vil »Brødrene« nok synge
Amen. »Akvareller undervejs« og »Døgnets Psalmer«
hedder Bogens sidste Afsnit; det ene har endda flere
Underafdelinger. En af dem hedder Sange til »en
Søster« og synes nærmest at have et privat Opgjør
til Maal, skjøndt Skylden for antydede Lidelser,
Skuffelser og Tab ofte skrives paa mere offentlig
Regning. Noget klart Facit er det vanskeligt at
komme til, men der er megen Klynken og Klagen i
dette Afsnit som i det næste »Af Rejsepostillen«. Her
findes desuden (Digtet Nr. 3 »Hun var for ringe til at
fatte«) en Utilbørlighed, der er en i »Adelskaaben«
svøbt Digter lidet værdig, og overfor hvilken -
som overfor adskillig af den øvrige Lamenteren - man
føler Lyst til at tilraabe Digteren hans egne Ord:

Fordi man strander med en Pæreskude, 
man skal ej raabe op: Til Hjælp, Gevalt!

Med »Nye Sange ved Havet« (Sommeren 1879) slutter
endelig denne volumineuse Digtsamling; her svulmer
Digterens Selvfølelse heldigvis paany, og han lægger
ud igjen med fuld Kraft. Pragtfuldt skildrer han
Havet i Linier som disse:

Du travende Hest med din flagrende Manke, 
Du vældige Kjedel, som Stormhamre banke, 
Du bølgende Mark, som af Bygerne mejes, 
Du vippende Vægt, hvor Fregatskibe vejes.

Vær hilset, Du Hav, med din gudfødte Styrke, 
vær hilset, Du Gud, som de Modige dyrke, 
vær hilset, Du Brudgom til smægtende Strande, 
Du Ophav til Øer, til Næs og til Lande.

Han beder Havet om dets dybe Ro, dets stærke Had,
han overgiver til dets Behandling de Rifpirater,
som have kastet Stinkpotter efter ham og kaldt hans
Digtning for Døgnværk - »disse Sinker!« han drømmer
sig til Gjæst hos selve Neptun, der tager imod ham
som kjær gammel Kjending og skaffer ham Hævn over
hans Fjender; han frabeder sig til allersidst det
Kjølvandsfølge, der sjasker bag efter Baaden med et
glad, gemytligt Kor, voxer med dens Fart og kan blive
hemmende og truende for Sejladsen:

Det stiger der bagved med raslende Brag, 
det bliver en »Slæbesø« bred, 
og jo mer Du forstærker dit ilende Jag, 
desto mer vil det løfte og taarne sig bag,
til det krummer mod Roret sig ned - 
da maa lynsnar ved Styret Du være bered, 
dreje af for den entrende Bølge:
Vogt Dig for Braadsø mod Bougen;
men mest dog for Kjølvandets Følge!

»Ungdom i Digt og Sang« er en af Drachmans
betydeligste Digtsamlinger - repræsentativ, om man
saa vil, fordi den i saamange afgjørende Retninger
giver det sande Billede af sin Forfatter, baade naar
han pansret og pladeklædt farer i Leding og naar
han slutter sig inde i Miskjendelsens Martyrium,
baade naar han nyder sig selv og imponerer Andre som
Poseur og naar hans dybeste og reneste Stemningsliv
risler frem i stille Sange af uforlignelig musikalsk
Skjønhed.

Endnu en Bog saae Lyset i 1879, henimod Aarets Slutning: 
»Lars Kruse, en Skildring fra Virkelighedens og - Sandets 
Regioner«. Den minder i ydre Udstyrelse meget om »Derovre 
fra Grænsen« og er vel ogsaa ment som et Slags Sidestykke 
til dette Skrift: en Blanding af Vers og Prosa, af nøgternt
Referat og digterisk Arrangement. Skagensfiskeren Lars
Kruses Livsgjerning og Skjæbne skildres paa Grundlag
af hans egne Optegnelser, og som Modbillede til denne
Kæmpeskikkelse opstilles en i dette Forhold ganske
sagesløs Mand, Politikeren C. St. A. Bille, ligefrem
trukken ind ved Haarene og placeret i Skagensmilieuet
som kjøbenhavnsk Karikatur. Dette Overfald forargede
Mange, men applauderedes naturligvis i samme Grad af
Forfatterens Venner. Bestandig Politik og Litteratur
i øm Forening.

Sophus Christian Frederik Schandorph (S. 471-73) kom 
ikke strax ved den nye Bevægelses Frembrud med i dens
Rækker. I en Alder af otteogtredive Aar tog han 1874
den filosofiske Doktorgrad med en Afhandling om de
italienske Dramatikere Goldoni og
Gozzi. Aaret efter udgav han »Nogle Digte«, i hvilke 
der ikke er megen Opposition. Det allerførste,
»Serenaden paa Graven«, begynder med et Par Linier,
der ikke varsle godt for Samlingens formelle
Fuldkommenhed:

Der holdtes Gilde udi Soer 
og det af Herrer lærde -
da styred Danmarks Riges Roer 
Kong Kristian den Fjerde;

det bør dog strax med det Samme bemærkes, at
Verskunsten i de følgende Digte er upaaklagelig
og, som i Schandorphs senere Digte, røber en klar
Bestræbelse efter at komme udenfor Rythme- og særlig
Rim-Trivialiteter. Tanken eller Aanden i nogle af
Digtene viser Forfatteren endnu som en konservativt
docerende, mod moderne Overskridelser advarende og af
litterair Klassicisme besjælet Betragter. Saaledes
de to Sonnetter »til en yngre Ven« (hvis Navn neppe
er ugjætteligt):

For Maalets, Grænsens Lov Du vil Dig spare:
det sandsesløst Bersærkerske, Balstyriske, 
det kalder Du det folkelige Lyriske, 
og hint en græsk, en importeret Vare.

Lidt lavere endnu, min Ven! Bliv bare 
hin Hersker lig - den babylonsk-assyriske -
der sank til det Umiddelbare-Dyriske, 
brøl op - og tusind Oxer vil Dig svare.

Hvi skal for Mennesket en Stud da vige? 
Aristokraten kun slig Forskjel ænser, 
vi bør til de Umælende nedstige!

Ja, vedgaa kjæk din Stræbens Konsekvenser: 
at Mennesker og Dyr skal vorde lige: 
de har jo fælles bæstiske Tendenser.

»Nej - jeg af Folkets egen Aand vil sjunge!« 
Godt, Ven! Den kjendes bedst hos Folkets Store,
der ad de høje Aanders Baner fore, 
hvis fagre Røster end i Luften runge.

Du skuer Folkeaanden i den unge 
livsglade Færd, som ædle Længsler spore; 
men vil, en Muldvarp lig, Du ned Dig bore, 
Du finder kun det Sejge, Dvaske, Tunge.

Slaa Dobbeltgreb i Harpen! Lad den klinge, 
at ned til dybest Muld de Toner gaa, 
saa Lydens Bølger det i Sitring bringe!

Hvis Du med dem kan dybe Revner slaa 
i Jorden og i Dybet Lyset tvinge, 
da skal Du Folkesanger-Navnet faae.

Der er i Samlingen mere blød Stemning end bidsk
Polemik - det kjønne Mindedigt om Ungdomsvennen
Vilh. Werner og det paafølgende til hans efterladte
Hustru kunne her nævnes som Exempler. I Digtet »Jo
længere jeg lever, jo mere er jeg glad« raader en
ret veltilfreds Qvietisme, og Satiren er ikke af
den ondartede Slags; ud af en lignende Trang til
kontemplativ Livsnydelse udspringer Digtet »Hør lad
os danne en lille Klynge«. Et andet og maaske
dybere Indblik i Schandorphs Sind under denne
Brydning mellem Trangen til at bruge de poetiske
Evner og Tvivlen om deres Tilstrækkelighed yder Digtet
»Disjecta membra poetæ«:

Ja, hvis Du var en Hest af Geni, 
saa vilde Du slaa til Skaglerne, 
at ud af den gamle knagende Vogn,
Boltene fløj og Naglerne.

Nu chikanerer Du Kudsken lidt, 
som sidder paa Bukken og dvasker, 
naar ved geniale Sidespræt 
hans Slummer Du overrasker.

Du trækker ellers ærligt dit Læs, 
som Fragtmandens andre Krikker, 
Du trænger jo haardt til den Skofte Brød, 
som Staldkarlen til Dig stikker.

Om Aftenen først, naar Du kommer i Stald, 
begynder Geniet at rase, 
da føler Du Dig som Kvartblodshest,
da vil Du Spilbommen mase.

Da sparker Du ud af Hjertenslyst 
saavel efter Kirken som Staten, 
og vilde saa gjerne bide og slaa 
hele Filister-Etaten.

Ak, det var just det Fjerdedelsblod, 
der Dig dine Kvaler beredte; 
det er usaligt at eje kun 
»disjecta membra poetæ.«

Det af Digtene, som mest ligner den senere Schandorph,
er »Etatsraaden gaaer i Byen«. Fr. Pal.-Müller læste 
det i »Nyt dansk Maanedsskrift« og udtalte sig
anerkjendende om det til Forfatteren; han fandt,
at der var Personlighed i det, og opfordrede til
Fortsættelse i denne Retning.

1876 samlede Schandorph fem tidligere skrevne
Fortællinger og Skizzer under Fællestitlen »Fra 
Provinsen«. Han var selv  Provinsbarn - Ringstedianer 
- og havde ligeledes under Sommeropholdene hos sin 
Ven Redakteur Chr. Jørgensen i Nykjøbing p. F. og hos 
Godsforvalteren paa Giesegaard havt Lejlighed til at 
studere Kjøbstadsbefolkningen, Landalmuen og 
Herregaardslivet. Fortællingerne ere af ulige Værd. 
»Mit sidste Skoleaar« bærer endnu stærke Spor af 
Forfatterens tidligere Arbejden i den romantiske 
Digtnings Tjeneste; til Gjengjæld er »Et Oprør« en 
Studie i hollandsk Maneer med burleske Fremstillinger 
af Spidsborgere og alskens forkrøblede Existenser, 
lavkomiske Gadebilleder, som Forfatteren vist har 
havt mere Morskab af at skrive, end hans Publikum har 
af at læse dem. Ud mod et Forfatterskab af større 
Betydning pege de to Fortællinger »En exileret 
Students Hændelser« og »En Enkestand«, den første med 
sin rousseauske Anbefaling af Landlivets Naturlighed 
og Sundhed som Redning ud af Kulturlivets Misere, den 
anden med den psykologiske Uddybning af
Hovedpersonerne: den religieust-erotisk betagende Præst,
den klare, paa anden Vis myndigt virkende Landmand og
den mellem disse Paavirkninger ængsteligt svingende
unge Enke.

I Aaret 1877 blev det Anckerske Rejselegat tildelt Schandorph 
(af Ploug og Molbech), og sammenmed sin Hustru brød Digteren 
op til Italien: Venedig, Firenze, et halvt Aar i Rom og hjem
over Paris. I Rom udarbejdedes det meste af Fortællingen 
»Uden Midtpunkt«, udkommen 1878. Den begavede Persons
ethiske Holdningsløshed, Modsætningen mellem
Intelligens og Karakter, satirisk tugtet i »Adam
Homo« og senere fremstillet i Turgenjews Rudin-Type,
kom i denne politiske og litteraire Overgangstid med
dens stærkt udviklede rhetoriske Fraseologi paa Moden
igjen. Bogens Hovedfigur, Huslæreren cand. phil. Karl
Albrecht, hører til denne Kategori. Under sit Ophold
hos Grev Egernskjold, hvor han er Informator for
Stamherren, foraarsager han adskillig Ravage ved sine
Talenter og sine Meninger, henriver baade Grevinden
og den unge Komtesse ved sine Digte, sin Sang, sit
kjække Frisind og sin titaniske Trods, saa de begge
betages erotisk af hans blændende Personlighed,
indtil det i rette Øjeblik gaaer op for dem, at
den ogsaa kun er Blændværk, attrapmæssig Hulhed
og Tomhed. Blandt de mandlige Omgivelser vækker
Kandidatens Optræden nærmest Indignation. De adelige
Personer ere for Størstedelen stillede under en altfor
grel Komiks Belysning, og det gejstlige Element,
Pastor Jespersen, hensættes overvejende i burleske
Farcesituationer. Bedst gjengiven, fordi den komiske
Beherskelse her er større, er Karlekamrets Befolkning,
Poul Kudsk og Staldkarlen Rasmus. - Fortællingen
var anlagt paa at skildre æsthetisk Overfladiskhed i
Halvtredserne; den er ved sine sneversynede Billeder
af Adel og Embedsstand uforvarende kommen til at
belyse æsthetisk Bornerthed i Halvfjerdserne.

Nogle tidligere trykte Ting samlede Schandorph 1879
under Titlen »Fem Fortællinger«. Den største er 
»Kagepigen«, i hvilken enkelte romantiske Rudimenter 
endnu minde om Forfatterens poetiske Fortid, medens 
realistiske Udmalinger ved deres Styrke og Klarhed 
røbe hans Fremskridt paa den nybetraadte Vej. Paa 
Bondeskildringens Omraade befinde vi os i 
Fortællingerne »Hvordan han fik hende« og »Et 
Levnetsløb, fortalt paa Kirkegaarden«; deres
Paalidelighed maa betragtes som litterairt acceptabel,
skjøndt Et og Andet forekommer konstrueret; har 
tidligere Tiders Idealisme fjernet sig fra 
Virkeligheden i een Retning - opad (Chr. Winthers
Træsnit f. Ex.), saa fjerner Realismen i den nye Tid
sig fra den i en anden Retning - nedad. Fortællingen
»En fattig Drengs Ungdomseventyr« følger næsten Skridt
for Skridt Redakteur Chr. Jørgensens (»Loll.-Falsters
Stiftstidende«) Livsløb, saaledes som hans yngre Ven
Schandorph har fortalt det i sine
»Oplevelser«; Linierne ere et virkeligt Livs,
Arabeskerne Forfatterens - det Hele let læst og
naturligt tiltalende.

Ligeledes i 1879, mod Slutningen af Aaret, udkom »Unge
Dage, Fortælling paa Vers« i fireogtyve Sange. Den
staaer ikke højt i Schandorphs Produktion og har nu
nærmest kun Interesse som Vidnesbyrd om Naiveteten i
den Modsætning, den radikale Poesi dengang opstillede
mellem sit ideale Mandfolk og det Samfund, han skulde
rejse sig imod. Helten, den unge Krage, er

en lang og kluntet Dolk 
med Dinglekrop og store løse Lemmer, 
der gloede distrait paa alle Folk, 
og sine Ting i Skolen tungt han nemmer.

Indvortes er han ikke mindre holdningsløs, men er
desuagtet ikke ment af Forfatteren som komisk Figur;
tvertimod, han skal tages højtideligt som Billede paa
den opponerende Ungdom, der i ubestemt Længsel efter
»noget Andet« lever i en Tilstand af perennerende
Revolte mod det Bestaaende; han protesterer ganske in
abstracto og paa ganske pueril Maade. Efter en uvorn
Optræden i sin Faders Hus forlader han dette og dumper
tilfældigvis ned i en stille Familie paa Landet. Dens
Hoved, en pensioneret Overlærer, har Blik for, at den 
kluntede Dolk med Dinglekroppen har en Pande, paa
hvilken Vorherre har sat »et Stempel, der betegner en
Udkaaren«, og han raader ham derfor fra at fortsætte
det begyndte Kjærlighedsforhold til den ældste Datter,
thi »den, der bærer Aandens Adelsmærke« og ejer »denne
trodsig-stolte Higen med ildfuldt Blod og muskelstærk
Natur«, maa ikke »tæmmes i sin Opadstigen og stænges
ind i et idyllisk Bur«. Den trodsig-stolte Higen
og det ildfulde Blod falder øjeblikkelig tilføje
for dette Raisonnement og forlader uden Spor af
Indvending den Elskede. Strax efter kaster han sig i
Armene paa en Sangerinde i en Landsbykro, efterat han
først har vundet hende i Slagsmaal med en Slagter,
hvem han banker af, dog ikke uden at han selv faaer
nogle slemme Buler i den Pande, paa hvilken Vorherre
har sat det omtalte Stempel. Hende bliver han dog
snart kjed af, vender hjem, begynder at studere til
Skuespiller, debuterer, men gjør Fiasco. Saa udbryder
Krigen 64, og nu faaer denne som en moderne Uffe hin
Spage tænkte Helt omsider Brug for sine Kræfter som
en dygtig
Soldat. Men efter Krigen venter der ham en ny Fiasco,
da han vil optræde som Folkedigter i de radikale og 
socialistiske Lag, han søger Omgang med. Han vender 
da Fædrelandet Ryggen og drager i Selskab med nogle 
forsorne og halvtforlorne Existenser samt sin
Ungdomselskede, der imidlertid er bleven Mejerske,
til Sydamerika, for at grundlægge et republikansk
Utopien, hvorfra Danmark i Tidens Løb skal forsynes
med nye Kræfter og ungt Blod. Digtningens hele
Tankegang er ligesaa umoden, som dens Samfundspolemik
er overfladisk; dertil kommer, at Handlingsgangen
medfører en bøllemæssig Jargon, som man hurtig
trættes ved gjennem Udtryk som »han havde gjerne
slaaet ham i Synet«, »man trænger til i Bordet Slag
at slaa«, »jeg slog min Tyran paa Kassen«, »Du skriver
Viser, der er rigtig Slag i«, »det Slag franeden af -
det sla'er De godt«, »men hvorfor sla'er De inte hvad
jeg kalder et rigtig Slag og la'er det klinge ud i
hele Publikum med et Rabalder« o. s. v.

Aaret 1879 blev et Kampaar i vor Litteratur. Janus-Templet 
stod paa vid Gab, og Guden med de to Ansigter skuede 
betænksomt tilbage mod Fortiden og ud i Fremtiden.

Arenaen for den første Kamp-Episode var Ugebladet 
»Nær og Fjern«, i hvilket H.V. Kaalund den 9. Marts 
offentliggjorde sit Digt »Brændende Spørgsmaal«. 
Det er Indignationen, der her - som saa ofte før - 
har skabt Vers, og tilmed ypperlige Vers, der strax 
i første Strofe sikkert anslaa den Stemning, ud af 
hvilken Digteren taler:

Lakker det mod Nedgang? Ganger det paa Hæld?
Er der Sværdtid og Ulvtid ivente?
Eller sprudler nu iblandt os de livsfriske Væld,
hvorfra vi skal Foryngelsen hente?
I Dybet under Muldet skal jo Kilderne gaa
i mægtige Aarer, som endnu Ingen saae.
Er man stødt paa en slig under Lagene?
Eller venter man det først - en af Dagene?

Digteren kaster Blikket ud over Tiden, seer den
Raahed, hvormed den Stærkeres Magt træder Retten
under Fødder, hører den lidende Menneskeheds Suk
gjennem Larmen, aner det optrækkende Uvejr
og undres da dobbelt over den mærkelige »Friskhed« i 
Digternes Syn - »de er alle blevne pludselig saa sunde!«

De snakke, som om Verden var bleven til igaar,
som om Ingen før de havde kjendt den 
og prøvet dens Kampe og undersøgt dens Saar
- det er dem, som har vejet og vendt den! 
Virkeligheden er vort nye Ideal!
Vi Digtere maa ikke have anden Moral 
end den, som der ligger os i Blodet
-  især naar det stiger os til Ho'det . . .

Virkeligheden, som saa skammeligt før 
stod i Strid med Ideerne og Drømmene, 
og som Faa kun forstod at tage med Humeur,
naar de rigtig saae den efter i Sømmene, 
den serveres nu i Kunsten: vi skal sluge den raa,
der er virkelig dem, som forsøger derpaa - 
naa! - det er nu deres Fornøjelse, 
de maa have en vidunderlig Fordøjelse! . ..

Valget af Stoffet gjør Ingen til Poet, 
men Livssynet - Pulsslaget - Tonen - 
hvordan han har hørt - hvordan han har seet -
og bag Ordene: Mennesket, Personen! 
Er selv han i Stykker, men fiffig og fin 
vil gjælde for en ægte Kremoneserviolin, 
det kjendes dog fra Kvinten indtil Bassen, 
at der er noget Braadent ved Kassen!


Og se nu denne Mylr paa vort danske Parnas.
Ingen Djævel kan Tilløbet stoppe! 
Mine Damer og Herrer - bevares! Tag Plads!
Men vælt blot ikke Tronerne deroppe! 
- Vort Land ligger saaret, i Folket er Kiv, 
dog aldrig har her været et saa digterisk Liv. 
Men hvordan staaer det til med Poesien? 
Jeg er bange, »der gaaer Levende i'en«.

Det hagler med Noveller, det fyger med Vers.
Hvordan skal denne Herlighed ende! 
Du forbarmende Gud, hvilken broget Kommers!
Hvor er Gratierne og Muserne henne? 
Sproget er fordigtet - nu slaaer de det plat, 
bytter det i Skillemønt og sliber det glat. 
Men Guldet, som ej Rust kan fortære, 
det ægte - det skal de lade være! . . .

Deres nye Renaissance, deres svulmende Kraft,
deres Sands for det utilslørte Nøgne, 
disse vintermodne Druer, som sprænges af Saft,
og alle disse livskaade Øjne - 
hvor har de det fra? har vor Tid skiftet Ham? 
Mig smager det forcert - af et lavet Program
efter Kraften, vi forlængst har beundret 
i Shakspears og Rubens' Aarhundred  . . .

Det er Troen, der savnes i Kunst som i Liv ! 
Men Savnet - det minder - det maner! 
Det lyder nu som Suk gjennem visnede Siv, 
som Sangen af døende Svaner. 
Men Stjernerne funkle jo deroppe som før, 
og seer jeg dem straale, faaer jeg atter Humeur
og tænker: Maaske er Idealerne 
kun flygtet for en Tidsfrist - som Svalerne.
Den tilkastede Handske blev optagen af Schandorph, der
allerede i det næste Numer af Ugebladet mødte med Digtet 
»Til min gamle Ven H.V. Kaalund.« Som en af dem, Angrebet 
har været rettet imod, melder han sig »med aaben Bringe«, 
for at tage til Gjenmæle, men først yder han sin 
Modstander en varm Hyldest baade som Digter og som 
Menneske: »Som dunhaget Knøs har jeg elsket din Sang, 
jeg hylder Dig som Mester i den rythmiske Klang« - 
»Hvor elsker jeg Dig, Kjære, naar, saa ung og saa sund, 
Du lader sprudle ud af dit ædle Hjertes Grund dine 
Vaarsanges dirrende Triller«, og - »om muligt endnu mer 
end din skjønne Poesi har jeg elsket Dig selv.« Men 
hvad Schandorph ikke kan bifalde hos sin Ven, det er 
hans Filosofi - »oprigtig talt, den stemmer mig for 
Brystet«, og han imødegaaer i velformede Vers 
adskillige af Kaalunds polemiske Paastande:

Du seer Dig vred paa Tiden. I Fugleperspektiv
med nogle Streger ridser Du dens Stræben og Liv
og dømmer kategorisk og fyndigt. 
Har Du gransket dette Liv, hvor dets Kilder vælde frem, 
i de store Verdenssprog, i Kulturens Fødehjem, 
da Du taler saa stærkt og saa myndigt? . . .

Paa Kaos og Titaner er Du vred i din Sang. 
Mon ikke ud fra dem dine Kosmosguder sprang?
Men naar disse blive »Ordensbanditer«, 
saa stiger der nye fra det store Moderskjød, 
hvor tusind Spirer længes mod Livssolens Glød, 
thi Livet dyrker ikke Abderiter . . .

Vi mangle Tro - saa siger Du. Hvad troer Du da paa?
Mon ej, min gamle Ven! Du snart gik istaa, 
hvis man prøved Dig rigtig kateketisk? 
Du har sagt, Du er Hedning, »men rigtignok en from«, 
Gud veed - der er vistnok de Dogmer, hvorom 
din Mening vil befindes hæretisk.

Og vil Du citere din egen Poesi
og erklære: »Jeg aner en evig Harmoni
fra Støvet til de yderste Sole« -
ja, saa har jeg den samme, lidt ubestemte Tro,
saa blive vi jo enige, saa høre vi To 
til den samme theologiske Skole.

Jeg troer paa Naturens uendelige Kraft, 
paa Livstræets evige, spiresvangre Saft, 
hvorfra der vælder Former frem i Trængsel. 
Slægter fødes og dø; men jeg veed,med hver ny 
voxer Helte frem, som kæmpe for Aandens Adelsry
mod Bornerthedens Raab paa Bolt og Fængsel.

Hvad enten nu de svinger et Plekter af Guld, 
tyde Stjerner paa Himlen eller Lag under Muld,
granske Tankens eller Jordklodens Zoner, 
er de alle Soldater i Befrielsens Kor, 
der svinger Lysets Fakkel saa højt over Jord,
trods Bismarck og hans kruppske Kanoner.
Inden Kaalund naaede at faae denne Henvendelse
besvaret, kom der fra »de Konservatives Lejr« et
Intermedium af Ernst v. d. Recke, betitlet »Den nye 
Tid«. I statelige Ottave-Stanzer opfordrer Digteren 
den nye Aandsretning og den unge Slægt - til hvilken 
han efter Aartal roligt kunde henregne sig (født 1848) 
- til dog engang at paavise, hvad det egentlig er, 
der skal forstaaes ved »den nye Tid«:

Ja, viis os Tiden. - Er den noget Trykt?
Noget, man har i Spiritus paa Flasker?
Er den i »Morgenbladet« skjult med Kløgt
blandt alt det »linge sale« Hr. - Nok sagt - vasker?
Den snoer sig ud af hvert et Fanggarns Masker;
hvert Sprog, hver Bog, hver Krog er gjennemsøgt,
i Rendestenen har man draget Nettet;
- skulde den være krøben under Brædtet?

Ja, viis os Tiden. Viismænd, I som mægter 
at læse, hvad bag Nutidssløret boer, 
viis os den Blomst i Eders rige Flor, 
som skal velsigne alle Fremtidsslægter. 
Viis os det Træ, hvis gyldne Frugt fornægter 
den Rod, hvoraf det næres under Jord! 
Viis os den Flod, I fandt ved Eders Snille, 
den Flod, der ikke kjendes ved sin Kilde!

Efter denne Udæskning, der forstærkes ved Paastanden
om, at »den »nye Tid« ikke er Andet end en Modens Tid
- »en Mode blot Jer Tid med Herskerkravet, den Tid,
der varsles som en Storm fra Havet«, gaaer Digteren
over til at skildre, hvorledes den sande, indre,
af Modekrav uberørte Udvikling fuldender sit Værk
uden Brask og Bram, lydende al Udfoldelses organisk
lovbundne Gang. Den nye Tid vil komme, naar Tidens
Fylde er der, naar den naturbestemte Modenhed har
indfundet sig, den, der ikke kan fremkaldes af
Paaberaabelser og hidsende Opfordringer:

Der saaes et Frø,  som fordrer Sol og Regn, 
som langsomt groer og langsomt breder Løvet, 
som ikke bærer Modens Kjendetegn 
at kunne sætte Blomster ufortøvet, 
som fordrer en Passat, der bringer Støvet,
og ikke Storm fra hver en Himmelegn, 
men som vil bære herlig Frugt en Sommer; 
saaledes er det, Tidens Fylde kommer ....
Den komme vil - med Højhed om sin Pande,
den nye Tid, som Sol i Foraarspragt,
der ikke bryder Vintrens Baand med Magt,
men smelter Lænken for de bundne Vande.
Og den vil strække Spiret vidt om Lande,
og den vil kaare Kæmper til sin Vagt,
men ikke lønne Mænd i sine Haller,
hvis Maal er Skygger og hvis Vaaben Skvalder.

Medens den konservative Ungdom roligt afventende
imødeseer denne indenfra frembrydende Fornyelse, har
den ingen Grund til at svare paa udfordrende Tilraab
fra Modpartens Side - hvis den vil fordre Svar, saa
faaer den bie - »thi vort Prærogativ, det er at tie«.

Kaalunds Replik kom den 30. Marts i Form af et »Foreløbigt 
Gjensvar til min Ven Digteren  S. Schandorph«. Det begynder 
med Tak og Komplimenteren:

Fyndigt, men kjærligt har Du svaret mig, Ven;
stærke Strenge i mit Indre har Du bragt til at dirre! 
Haandtrykket giver jeg varmt Dig igjen!
- Dig kunde altsaa min Barskhed ej tirre; 
sjelden sidder Hjertet saa højt nu hos Mænd! 
Tak for hvert dygtigt Ord, Du har mig sagt - 
for dit Haab: at aldrig min Fortid jeg svigter -
- mest dog for den Hyldest, Du har Mennesket bragt!
- jeg er Menneske mer end jeg er Digter!

Fortsættelsen og Slutningen er holdt i samme Tone. Ved
sit Kampraab har Kaalund nærmest havt til Hensigt at
opmande og advare sine »kjære unge Venner«, »tømre
dem til Fremtidens Mænd« og »vare for Beruselsens
Fare«. Det er ham ligegyldigt, hvem der tager ham
til Indtægt, enten det er dem, der gaa i Spidsen,
eller dem, »der sjokker efter« (dette Udtryk havde
Schandorph brugt om det konservative Parti):

Jeg forbliver mig selv! Sætter Intet paa Spil -
tænker om de Sidste: maaske deres Kræfter
vil ikke slaa til -
mulig deres Fødder af Vandringen er ømme - 
mulig har de ondt ved at nøjes med Drømme - 
fordrer her i Livet noget Andet og Mer
end abstrakte Ideer:
- Kraft til at bære deres Kors, for Exempel - 
slæbe dog som vi, skjøndt Du ikke det seer, 
deres fattige Skjærv til Fremtidens Tempel.
Arbejdet er saa forunderligt fordelt. 
Oversaa vi Livet fra Højderne helt, 
da fandt vel hver Enkelt sit Modlod i Vægten 
til Held for Balancen i Menneskeslægten.

Er jeg dit Modlod og vipper jeg op, 
saa haaber jeg, vi Begge og Sandheden vinder.
Ingen af os stod paa hin svimlende Top - 
vi maa nøjes med de Smaakorn, vi finder!

Hil Dig, min Broder! vi mødes i Strid, 
haardt har jeg sat alt dit Venskab paa Prøve - 
prægtigt Du bestod den - Du stred som en Løve!
Sligt kan vi behøve 
nu i denne tunge, ufordragelige Tid!

Efter det foreløbige Gjensvar til Vennen Schandorph
var Kaalund forholdsvis længe om at faae den endelige
Opgjørelse udformet og afleveret. Først den 18. Maj
kunde »Nær og Fjern« bringe hans sammenfattende og - 
indtil videre - afsluttende Replik, Digtet »Idealitet 
og Realitet, Redegjørelse og slutteligt Gjensvar til 
Digteren Dr. phil. S. Schandorph«. Havde Svaret ladet
længe vente paa sig, saa bragte det til Gjengjæld
Afventningens og Overvejelsens Resultat i en saa
kategorisk skarp og klar Udtalelse, at der ikke
kunde tages fejl af, i hvilken Lejr Kaalund, trods
Kjendskab og Venskab, befandt sig, naar Valget stod
mellem de to Aandsretninger, som Digtets Overskrift
stillede ved Siden af eller imod hinanden. Det ogsaa 
i formel Henseende ypperlige Digt kræver et udførligt 
Referat. Det begynder, med en Hentydning til
Forfatterens Stilling som Fængselslærer, saaledes:

Har jeg tøvet forlænge? Kommer jeg forsiide?
Troede man mig vaklende - muligvis slagen?
Husk: jeg er Andet end Stridsmand for Smagen,
har ej mit Stade just ved Skjønhedens Kilde;
derimod saa god en Lejlighed som Faa
til at sætte mig ind i »det Forlorne og Raa«.
Man kan gjerne - jeg siger det uden Ironi -
gjøre mig strax til Professor deri:
jeg studerer det daglig - næsten mikroskopisk.
- Det noteres kun her, for at Alle kan forstaa,
at mit Livssyn er ikke utopisk.
Digteren hævder, at den Kamp, han har rejst om »den
ældgamle Sag: Idealet contra Realiteten« er noget
Andet og Mere end en Strid om spidsfindige Ord:

Den slynger sig ind i, hvad vi tænker og troer,
omfatter Smagen - Livssynet - Bunden - 
peger op imod Himlen og ned imod Jord. 
Ikke sandt? Vi maa tage den fra Grunden!

»Hvad forstaaer Du nu først ved Realitet?« spørger
han sin Modstander og minder om den saa ofte citerede 
Sætning, at det Sete beroer paa Øjnene, der se. 
Naturligvis, Tingen er Tingen, men er desuagtet
underkastet den Forandring, som Standpunktet, Smagen,
Stemningen, Kunsten betinger, og som medfører, at 
samme Fænomen tager sig forskjelligt ud for de
Forskjellige.

Alt hvad Du sandser, er jo Led kun og Dele: 
Brøker, som skal stemme i din Sjæl med et Hele! 
Samler dit Aandsspejl? - eller viser det spredt? 
Faaer det os Andre maaske til at skele? 
Eller giver det kun, almindeligt fladt, 
en sjælløs Reflex som Spejlet i din Stue 
af Alt, hvad der kommer tilfældigt tilskue
og ligesaa tydelig kan sees af en Kat, 
ja bedre maaske af en mangeøjet Flue?
Da sætter jeg paa Hovedet haanligt min Hat, 
thi da kan hver Vandpyt, hver Mudderpøl det Samme:
- Pokker da staa i al Fantasi! 
Vi kan hjælpe os herligt med Fotografi! 
Hvad skal vi med Naturen malet og i Ramme, 
naar Virkeligheden som den ægte Poesi
gjør Kunst og Geni 
og hvad Herligt de har frembragt, tilskamme.

Nej, Kaalund veed nok, at saaledes er ikke hans Vens
og Modkæmpers Mening; Schandorph føler Gjæringen i 
Tiden, han vil med i Kampen og suge Næring af Livet 
paa selvstændig Vis. Det Samme vil Kaalund - »spræng 
kun Graniten, men pas paa, hvad i Farten der sprænges.«

»Vejen til det Nye gaaer gjennem det Raa«!  -
Ja, saadan kom de store Tider tillive!
Nuvel - men behøver vi det først at forskrive?
Ulykken er, saavidt jeg kan forstaa,
vi er alt Andet nu end naive.
Denne Digternes Trampen med Vandstøvler paa, 
denne vældige Trumfen i Bordet med Knoerne, 
hvorved nu man hævder sin stærke Person -
- Du siger: »for at drille blot den fine Portion« - 
synes mig at smage af lidt Affektation.
- Jeg beundrer ej Afmagtsheroerne!

»Skal Digteren da kvidre som en Stillids i Bur?«
Ak nej! Du kjender mit, Du har jo seet dets Mur.
Bag dets smedede Gitter 
ligger der en mærkelig Verden paa Lur. 
Jeg kan ogsaa tale med om Menneskenatur,
om »Ordens«- og - Uordensbanditter.

Denne stille Henvisning til et Aar for Aar fortsat,
Dag for Dag jevnt - »paa det Jevne« - fremskridende
Arbejde med den ganske simple og sikre og sørgelige
Realitet indenfor Vridsløselille-Fængslets Mure vejer 
adskilligt mere i Vægskaalen, hvad ægte Samfunds-
Psykologi angaaer, end de unge Skribenters litterairt 
konstruerede Realitet eller Realisme. Denne Gjerning 
har givet Kaalund hans store og kjærlige Overblik. 
Mere end de Fleste har han - ikke blot i sin sidste 
Stilling som Lærer for Straffefangerne, men i hele sit 
foregaaende Liv - været i Kast og Kamp med »Realiteten«, 
men bestandig har han seet og følt det Ydre belyst og 
bestemt af det Indre. Han hævder ogsaa i dette sit Digt, 
at der er to Magter, som begge maa høres: »Verden, den 
ydre, og den i vort Sind«.

Den ydre er stærkest, mod den er vi smaa, 
den er til uden os - det føle vi Alle; 
dog holde vi paa den, som skulde den falde; 
det er den, som de Fleste forløfte sig paa! 
Nogle bli'er Krøblinge - Andre bli'er trætte - 
Peer bli'er Filister og Povel Fantast.
Finde det Rette,
det Standpunkt i Sjælen, hvor Foden staaer fast,
det synes saa simpelt, især for de Lette, 
dem, som har Dommen parat i en Hast.
Jeg tilstaaer det ærlig:
jeg har gledet og snublet, mig var Kampen besværlig;
færdig blev jeg aldrig, jeg higer endnu 
fremad mod Lyset med brændende Hu, 
lige beredt til at vare og vække.
Men aldrig vil jeg trække
for Modens Triumfvogn eller spænde som Du 
mig som Stanghest for det, de kalder Fremtidspoesien, 
før jeg veed, hvilken Aand der er i'en!
»Hvor Livet er, er Retten«, har Schandorph sagt i sit
Digt. Denne Paastand vil Kaalund ikke lade gjælde; den
er et Forsvar for enhver Voldsgjerning, Historien kan
melde om - »hvor Livet er, er Retten! hvor tordnedes
det vægtigt ved Sveaborg, Sadowa, ved Dybbøl og Als!« 
Kulturens Gang er ingenlunde »et fortsat Sejerstog 
stadig op ad Bakke mod Frihed og Lykke«; paa sin 
Fremmarsch som under sin Tilbagegang har den krævet 
Tusinder af enkelte Existenser til Offre: »Har Du 
aldrig selv følt Skoen at trykke? Regn ej med 
Mennesker, som de var Tal! Det er »Menneskers dyre 
Liv«, det just gjælder!«

Mit Haab om Lysets Sejr er ej mindre end dit. 
Om Maalet, jeg troer, er vi enige i Grunden; 
- om Midlerne? Nej! Jeg siger det frit: 
I sætte Basunerne for ofte til Munden. 
Ouverturen selv til Faust kan man høre for tidt!

Ogsaa i æsthetisk Henseende er der Uoverensstemmelse
mellem de to Venner:

Du har Aand, Du har Lune, din Pen kan være fin;
skjemt Du kun dristig, selv til Grænsen af det Grove! 
Kraften skal ej stækkes! - For at vinde maa man vove; 
men Kunstens Verden, Ven, har og sin Disciplin - 
man synder ej med Forsæt mod dens Love!

Hvad jeg fordrer af Dig, er Festivitas blot.
Selv Holberg den hævded, hvor drøjt han end skjemted;
hvor straaler den ej høj bag Aristofanes' Spot!
- Nu savned jeg den stundom; - det var derfor, jeg klemted
og vendte mig vred mod »det, jeg fandt raat.«

Men større - og størst - er dog Uoverensstemmelsen,
ja Uforligeligheden i det centrale Livssyn, og her
tager Kaalund med frejdig Overbevisning Bladet fra
Munden og bekjender sin Tro:

Du troer »paa Naturens uendelige Kraft«!
- som de gamle Ægyptere troede paa Nilen! 
(De tilbad jo ogsaa engang Krokodillen.) 
Nej, kjæreste Ven, paa det Kosteskaft
vil jeg ikke ride med! - Jeg gaaer til Kilden!

Aldrig har jeg gjort Naturen til min Gud. 
Jeg har drømt, jeg har anet en højere Orden,
- men fattet den? nej! Hver Orm, som paa Jorden
krymped sig i Smerte, mig minded om dens Brud!
- Den moderlige Isis med de tusinde Bryster 
og den yppige Lotusblomst i sin Haand
har Forraadnelsen til Søster,
giver ej vor Aand 
det Svar, som frelser og trøster! 
Skarabæen, der ruller mellem sine Ben
Solkuglen - ja selv den store Osiris: 
Solguden selv er saa kold som en Sten. 
Kun han, der har givet vort Øje en Iris, 
der trækker sig sammen for altformeget Lys,
kan løse os Gaaden og frelse fra det Gys,
der gaaer gjennem Livet 
og sukker gjennem os, som gjennem Sivet.

Du spørger, hvad jeg troer paa? Nuvel, det maa ud:
paa Frihedens Sejr, men gjennem Personen - 
paa den største, som vandtes igjennem Tornekronen -
paa de ti Mosebud - 
og paa ham, som kun kan læge denne Verdens dybe Brud:
Den almægtige Gud, 
som hverken Prometheus, Dr. Faust eller Fanden,
endsige nogen Anden 
ved Hjælp af den Praas, man kalder Menneskeforstanden,
har stødt eller støder fra Tronen!

Ugedagen efter at dette Kaalunds omfangsrige Digt
havde seet Lyset mødte Schandorph frem med sit Svar:
»Livets Ret, Gjenmæle til Digteren H.V. Kaalund.« 
I lette og kvikke Vers fremsætter Schandorph sin ars 
poetica. Dens første Artikel er: Emancipation fra de 
gamle Former; den anden synes at gjøre Valget af 
Emner til det egenlige Skjelnemærke mellem Idealitet 
og Realitet:

- Jeg fordrer kun et Billed, 
som er sundt og ærligt seet; 
Billedets Realitet
er kun det, som jeg har villet. 
Jeg har kun bekæmpet dette 
Skolevrøvl, der vil befale 
Digterne at se og male 
efter en dogmatisk Regel, 
enten den som Etikette
bærer »Heiberg« eller »Hegel«. 
Derfor har jeg ærlig stræbt
- ofte uden Held, desværre! - 
efter rent at udespærre
Mindet om enhver Recept, 
hvorpaa mit Studenterho'de
for en Snes Aar siden tro'de. 
Jeg har raabt: Ud i Terrainet! 
Sluk Studerelampens Lue! 
ud i Mosen, ud i Vænget! 
Greve- og Grossererstue, 
Huggehus og Karlekammer, 
Heste-, Kostald, Lade, Lo, 
Table d'hôte og Bondekro - 
det er ligemeget, hvor 
Staffeliet op Du slaaer, 
naar der blot et Livslys flammer.
- Hvis med Aand, Talent Du møder, 
frygt ej for det »Simple, Raa«;
kun det Billed vil bestaa, 
der i Sandhedslyset gløder. 
Jeg med Andagt kan beskue 
mangen gammel Florentiner 
med den gamle Baggrunds Lue, 
hvori Holdning og i Miner 
Bønnen og Extasen aander,
men af Lede jeg mig vaander, 
naar en Tid med anden Tro 
prøver Sligt at efterligne, 
og jeg siger: Gud velsigne 
Jer, Godtfolk! men tusind Gange 
heller saa et Faar, en So!
- Ligervis hvis nu i Sange 
man vil høj-romantisk sværme
for Balkonens Maanskinsdamer, 
naar man os serverer Dramer, 
hvor en Fyr med Puf paa Ærmer, 
Fløjlsbaret og lange Hoser 
spanker som en Stork i Moser, 
uhistorisk, unaturlig, 
og agerer troubadourlig, 
deklamerende paa Kraft 
Vers, der bær Fabrikens Mærke 
fra vort gamle Vimmelskaft - 
ak, min Ven, saa faaer jeg stærke
Anfald af en Satyrlatter, 
og saa maa jeg raabe atter:
Kom dog med Finansbaroner, 
Humbugsmænd fra Børs og Presse, 
Folk fra Stald og Mark og Esse, 
nationale Dydsdragoner!

Megen Klarhed kaster dette Foredrag ikke over
Stridsspørgsmaalet. Visse »dogmatiske Regler« vil
dog selv Schandorph maatte respektere; det vil aldrig
falde ham ind at levere en Sonnet paa femten Linier,
og i sine Theaterstykker f. Ex. har han fulgt det
hævdvundne Skema. Naar han gjør det til Vilkaar
for Virkelighedsdigtningen, at der skal flamme et
Livslys i den, saa er det jo netop det Samme, som
Idealisterne - Kaalund ikke mindst - forlange, og naar
han advarer mod at være bange for det »Simple, Raa«,
saa behøver dette hellerikke at volde nogen Splid,
saafremt det blot indrømmes, at Livet ogsaa har
andre Farver paa sin Palet end det Raa og Simple og
at disse Kategorier ingenlunde ere de eneste sande,
ikke engang de mest sande. En Troubadour-Poesi som
den med Maaneskinsdamer og falsk Deklamation vil
vel enhver nogenlunde udviklet Smag frabede sig, og
Slaget rammer her kun den tomme Luft, hvis Meningen
da ikke er den, at Kunstneren overhovedet kun maa
og kan fremstille det for ham selv Nærværende. Der
blev virkelig i den litteraire Kampstrid udstedt
et Dekret om, at historisk Kunst og Digtning var en
Forsyndelse mod Sandhed og Virkelighed, men det blev
snart stiltiende taget tilbage igjen. Det vilde da
ogsaa havt farlige Konsekvenser. Zahrtmanns Leonora
Christine-Billeder og H.N. Hansens Sigbrit-Motiv (som 
Schandorph selv har skrevet Text til) maatte udvises 
af Malerkunsten, og ikke mindre vilde det være gaaet 
ud over Renaissancens Stormester Shakspeare, der jo 
ikke alene har skrevet sine
Kongedramer, men ogsaa har gjæstet Oldtidens
Rom (»Julius Cæsar« m. m.), ja endog Fantasiens
luftigste Skypaladser (»Skjærsommernatsdrømmen«
m. m.). - Rimbrevets øvrige Indhold maa nærmest
betegnes som Paastand mod Paastand i en saadan
abstrakt Almindelighed, at Modsætningsforholdet saa
temmelig forflygtiges. Overfor Kaalunds demonstrative
Troesbekjendelse er Schandorph en lille - men ogsaa
kun en ganske lille Smule spydig, ellers sejrer det
gode Venskab over al Uoverensstemmelse:

Tilgiv, at jeg ikke vidste, 
da jeg skikkede mit sidste 
Rimbrev til min gamle Ven, 
at hans Fartøjs Bougspryd rettet 
stod mod Kirkehavnen hen. 
Nu har Du dit Hjerte lettet 
ved at gi' Naturen Titel 
haanlig af et »Kosteskaft«. 
Har Du ej i det Kapitel 
før en anden Mening havt? 
Kan Du fra dit høje Stade 
ikke se, det samme Skaft 
atter skyder unge Blade 
svulmende af Saft og Kraft? 
Jeg skal ej til Gjengjæld vende 
mig med Spot imod din Tro; 
jeg er ingen Billedfjende,
og jeg stoler paa, vi To
hver paa sin Vis Sandhed søger. 
Ej om Troen Strid jeg ypper, 
spørger kun: Mon det forøger 
vor Fortjeneste hos Gud, 
naar vi ret med fede Typer 
som i gamle Messebøger 
løfter ham fra Texten ud?

Nu til Afsked vil kun jeg 
ønske Dig, min elskte Digter! 
Lys og Fred paa hver din Vej. 
Gid de tunge Livets Pligter 
ej dit glade Sind maa tvinge, 
gid Du mange Aar maa svinge 
Dig i Livets Blomsterhave 
med den skjønne Psykevinge, 
som Du fik i Vuggegave!

Selv Folk, der ellers ynde en vis Grad af Urbanitet i
litterair Polemik, fandt stundom, at de to Kæmpende
havde staaet lidt for meget paa Komplimentfod med
hinanden og at Kampresultatet maaske som en Følge
deraf var blevet noget magert. Til Gjengjæld gav
Aarets andre polemiske Episoder ikke Spor af Grund
til Klage over for vidt dreven Hensynsfuldhed, om
end Udbyttet her heller ikke blev stort andet end en
gavnlig Udladning af opsparede Stemninger.

Centralfiguren i den første af disse Fejder var 
Chr. K. F. Molbech. Hans som det syntes næsten
uudtømmelige Ambrosius-Succes var en stadig pirrende
Torn i Øjet paa det litteraire Venstre (S. 505-6),
og da han aldrig, hverken i sin Digtning eller sin
Kritik, lagde Skjul paa, at han som Epigon af den
romantiske Tidsalder holdt dens Digtning højt i Ære
og betragtede det som sin
Opgave at forsvare den mod Realismens Anfald, kom han
i den yngre Slægts Øjne til at staa som den, der i sin 
Egenskab af Theatercensor holdt Nationalscenen lukket 
for al nyere Paavirkning. En Begivenhed af ganske 
ejendommelig Art æggede til det Yderste de iforvejen 
stærkt ophidsede Sind.

Under 1. April 1879 afgav Censor til Theaterchefen
sin Er-klæring over Bjørnstjerne Bjørnsons Skuespil 
»Leonarda«. Paa fire tætskrevne Kvartsider gjennemgik 
han Stykkets Handling Akt for Akt paa en noget 
raillerende Maade, der viste, at han hverken 
sympathiserede med dets Ide eller med dens Udførelse,
og han endte sin Censur med den Erklæring, at han »for
sin Del ikke kunde anbefale »Leonarda« til Antagelse«,
dog uden at nedlægge sit Censor-Veto mod denne, altsaa
uden at appellere til Kultusministeriet som sidste
Instans i en saadan Divergens. I Analysen af anden Akt 
refereres Scenegangen: Leonarda, den i Smaabyen
missliebige Dame, besøger Bispen, hvis Brodersøn
Hagbart har forlovet sig med Leonardas Søsterdatter
Aagaat. Bispen har accepteret Forlovelsen, men i et 
Brev underrettet Fru Leonarda om, at der ikke derved 
kunde etableres nogen Omgang mellem hende og
Bispegaarden. Dette fornærmende Brev har i Mellemtiden
Aagaat uforvarende faaet at læse og stormer indigneret
op til Bispen, hvis Samtale med Leonarda hendes
lidenskabelige Mellemkomst afbryder. Herom hedder det
saa videre i Molbechs Censur: »Hun vil ikke »sælge sin
Plejemoder for at komme ind i Familien«, og da Hagbart
i det Samme kommer tilbage fra sin Tour og ikke synes
hende at tage ivrigt nok Parti for den Forurettede,
saa udbryder hun: »Hans Opførsel er til større Skam
end min; thi det er ikke mig, han elsker!« Efter denne
for Vedkommende ikke mindre end for Tilskuerne højst
overraskende Oplysning forlader Bispen og Hagbart
Scenen, og Aagaat vender sig grædende til Tanten med
følgende Tilbud: »Ved Gud, Tante, elsker Du ham, saa
tag ham!« - Bum! siger man uvilkaarlig ved sig selv
efter denne dramatiske Vending, der kommer ligesaa
uventet som et pludseligt Kanonskud!«

Et halvt Aar efter denne Censurs Afgivelse befalede
Kultusminister Fischer Theaterchefen at offentliggjøre
den i »Berlingske Tidende« (3. Oktbr. 79) - en højst
usædvanlig Fremgangsmaade, et enestaaende Brud paa det
Tillidsforhold, der maa forudsættes at bestaa mellem
Theaterbestyrelse og Censor, hvis denne skal kunne
afgive sit Skjøn i Tryghed og uden at paavirkes
af Bihensyn. Til et saadant Forræderi maatte der
foreligge vægtige Grunde, og disse kjendtes da
ogsaa af de Indviede saa fuldstændigt, at de endog
fandt Vej til Pressen. En kvindelig Forfatter, som
glædede sig ved Kultusministerens særlige Protektion,
havde gjentagne Gange faaet sine umulige Skuespil
refuseret af Theatret; et af dem, »Helene, Skuespil
i fire Handlinger af M. v. Lund« (o: ifølge »Dansk
Bogfortegnelse« Fru M. Thomsen), udgav hun paa eget
Forlag, indledet med en Fortale, der beskyldte Molbech
for at have benyttet sit Kjendskab til Manuskriptet
ti) deraf at stjæle Repliker og Situationer til Brug
for »Ambrosius«. Censor anlagde paa Embedsvegne Sag 
mod den begrebsforvirrede Forfatterinde og vandt den 
selvfølgelig - men tabte for bestandig sin Ministers 
Bevaagenhed. Da nu Bjørnson (dengang; thi Forholdet var 
ikke uden Omskiftelighed baade til venstre og højre Side) 
var det litteraire Venstres enfant gâté - det var ved en 
Fest til hans Ære at den politiske Alliance grundlagdes 
- og da Fischer i flere Henseender havde gjort Partiets 
Sag til sin, blev »Leonardas« Censor Ofret for disse 
sælsomt kombinerede Omstændigheder. Et Indignationens 
Raab hævede sig mod hans Kritik, dens »Bum!« gjentoges 
saa hyppigt og saa højt, at det lød som en hel Kanonade, 
og det paatænktes et Øjeblik at lade den offentlige Mening
manifestere sig ved en Udpibning af »Ambrosius«. I
Kristiania kom denne Plan til Udførelse: Bjørnsons
Landsmænd hævnede den ham tilføjede Forsmædelse ved et 
eklatant Theaterspektakel imod Molbechs Stykke. I
Kjøbenhavn oppebiede man en snart forestaaende bekvem
Lejlighed, nemlig Førsteopførelsen af »Faraos Ring«,
den 25. Oktober. Under Spillet blev der talt med og
leet højt fra den organiserede Oppositions Side, i 
Mellemakterne kæmpedes der imellem Hyssere og
Klappere, og efter Stykkets Slutning opførtes en
veldirigeret Pibekoncert, der først standsedes af
Gongongens advarende Drøn. Koncerten fornyedes de
følgende Opførelsesaftener, Huset udsolgtes til
dobbelte Priser - og Forfatteren tjente fyldige
Procenter.

Faa Dage efter, den 1. Novbr., fejredes Carl Plougs
5Oaarige Studenterjubilæum med stor Højtidelighed. 
Der var stiftet et Legat, som skulde bære hans Navn, 
i Studenterforeningen blev hans Buste afsløret og 
bekransedes af en Deputation fra Lund, og efter 
Festmaaltidet paa Skydebanen bragte Studenterne 
Jubilaren et
Fakkeltog. Det var en rig og varm Hyldest, men under
de givne Forhold kunde Mislyd selvfølgelig ikke
undgaaes, og navnlig fremhævede Oppositionspressen
hoverende, at de islandske Studenter havde holdt sig
tilbage fra Deltagelse i Festlighederne. Ploug var
vel den Mand, der var Gjenstand for det litteraire
Venstres hidsigste Had, og ikke uden Grund. Han
kjendte jo ikke til Forbehold, naar han tog Bladet
fra Munden, og hans Kritik udtalte sig i absolute
Kategorier. Men med denne Myndighed forenedes ikke en
tilsvarende Kyndighed. Han var ikke meget bevandret
i fremmed Digtning og Litteraturhistorie, manglede
derfor Overblikket og den Relativitet i Dommen, som
det afføder. Af Selvsyn kjendte han intet til det
Europa, der ligger udenfor Skandinavien. I Sverige og
Norge var han bevandret ud og ind, men Syd og Vest
for Danmark havde han aldrig sat sin Fod. Det var
derfor begribeligt, at hans autoritaire Optræden imod
europæisk Paavirkning ganske særlig maatte irritere
den yngre Slægt og ophidse den til i ham kun at
se den sneversynede, forfølgelseslystne Tyran, med
Forglemmelse af den Frihedskamp, han i vanskelige
Tider og under farefulde Forhold frygtløst havde
været Fører for.

I December 1879 skrev Ploug i »Fædrelandet« et Par 
Anmeldelser af den nye Skoles seneste Arbejder. 
Den første, som har Schandorphs »Unge Dage« til 
Gjenstand, indledes med nogle almindelige 
Bemærkninger om Realisme og Romantik. Ploug gjør 
opmærksom paa, at Realismen ikke er noget nyt 
Fænomen i vor Litteratur, og nævner Heiberg og Hertz, 
Hostrup og Bøgh, Blicher og Goldschmidt som Forfattere, 
der have hentet deres Emner fra Virkelighedens og 
Samtidens Liv. Men om denne ældre Realisme gjælder det, 
at det var den poetiske Sandhed i Virkeligheden, den 
søgte. »Den har ingenlunde blot søgt eller seet det 
absolut Skjønne og Gode, det Ædle og Ophøjede, det 
Lykkelige og Glade, det Rene og Uskyldige, det Fine og 
Fornemme; den har ogsaa havt Øje for det Hæslige og Onde,
det Egennyttige og det Lave, for Ulykke og Svaghed, for 
Last og Brøde, for Fattigdom og Usselhed; men den har 
betragtet det Altsammen fra det samme Synspunkt, nemlig 
fra Troen paa, at Menneskets Bestemmelse er at skride 
frem mod et Fuldkommenhedens Maal, som det her paa Jorden 
ikke kan naa, men som det i et Liv efter dette skal 
skride videre frem imod. Fra dette Maal, som man kalder 
Idealet, har den
ældre Skole seet Afstandene og Forskjellene imellem 
de menneskelige Tilstande og Idealer«. Dens Forfattere 
kunne have havt et lysere eller mørkere Blik paa 
Virkeligheden, de kunne i større eller mindre Grad 
have været troende Kristne - »men paa Kristendommens 
Kulturgrund have de alle staaet, om dens Nødvendighed 
have de alle været overbeviste, og Fremskridt udenfor 
eller udover den have de ikke betragtet som mulige. 
Den nye Skole derimod er begyndt med at fornægte 
Kristendommen; en attenhundredaarig Sandhed er for dem 
ingen Virkelighed. Man tager ganske vist Nutidens 
Kulturs Hjælpekilder og Virkemidler til Indtægt som 
noget Givet; men man tilkjender ligesaa lidt 
Kristendommen nogen Andel i Kulturens Tilblivelse, som 
man anseer dens Bevaring for nødvendig til Kulturens 
videre Udvikling. Man betragter altsaa de givne 
Tilstande som et Produkt af Menneskene selv, og 
Tilstandenes Brøst og Mangler, deres Forkertheder og 
Urimeligheder bilder man sig ind have deres Oprindelse 
derfra, at Menneskenes Tænkning har været hildet i 
Overtro og Fordomme - af hvilke den kristne Tro er en 
af de absurdeste og skadeligste - og at deres Handling 
og Virken har været indskrænket og hæmmet af forældede 
Love og Vedtægter. De betragte Mennesket paa eengang 
som en Gud og som et Dyr; det raader selv over sin 
Skjæbne, og dets Maal er at nyde Livet saa godt som 
muligt og derpaa at raadne op i Jorden for at gøde 
denne til kommende Slægters Ernæring og Nydelse. Denne
Livsanskuelse, som man plejer at kalde materialistisk,
kan naturligvis intet andet Ideal have end timelig
Lykke; det Individ, som er istand til at skaffe sig 
mest deraf, staaer Idealet nærmest, og de, der ikke 
kunne skaffe sig denne, fordi de savne Evne og Midler 
dertil, lide en Uret, som Samfundet er Skyld i, fordi 
det er slet indrettet. Det er klart, at med denne 
Livsanskuelse kan der ikke være Tale om at finde nogen 
poetisk Sandhed i Virkeligheden.« Hvad de danske 
Forfattere angaaer, mener Ploug dog, at paa det 
Tidspunkt han skrev sin Artikel havde de endnu ikke 
truffet deres uigjenkaldelige Valg, men bevægede sig 
»paa Grænsen imellem den gamle, om man vil idealistiske 
Realisme og den nye materialistiske Realisme, af og til 
strejfende ind i denne, men hyppigst dog holdende sig i 
Yderkanten af den anden. Det være nu, at de ikke anse 
Øjeblikket til Bruddet for kommet og Publikum for 
tilstrækkelig forberedt, eller at den gamle Retnings 
Glands og
rodfæstede Magt dog fængler deres naturlige
Skjønhedssands og Følelse. Men man kan aldeles ikke
stole paa, at de ville kunne holde denne balancerende
Stilling; thi Anmelderne af deres egen Retning friste
dem stadig videre ved at lovprise som Mesterværker
meget middelmaadige Produkter.« - Efter disse
Betragtninger følger saa en forholdsvis kortfattet
Omtale af »Unge Dage«, hvilket Digt betegnes som
»utilfredsstillende, umodent og tildels ganske
forfejlet.«

Et Par Uger senere kom den anden Artikel med
Overskrift »Holger Drachmann i Panser og Plade«. Den
indledes med en Parallel mellem Kultusminister Fischer
og Holger Drachmann: ligesom Ministeren er kommen paa
en fejl Hylde ved paa Embedsvegne at skulle forsvare
Kirke, Universitet og Skole imod den fritænkerske
Materialisme, som han dog hemmelig føler sig i Slægt
med, saa at netop Fornemmelsen af dette Blodsbaand
»for Tiden gjør den materialistiske Retning saa
haabfuld og saa kjæphøj« - saaledes har ogsaa Digteren
anbragt sig selv paa et urigtigt Stade, thi »der kan
ikke næres nogen Tvivl om, at han, den altid færdige
Improvisator, den baade fantasirige og fantastiske
Lyriker, der, gyngende paa Stemningernes vexlende
Strøm, griber i Flugten Syn og Syner, Billeder og
Lignelser, Ord og Rim og kaster dem omkring sig med
en uvorn Ynglings Kaadhed og Flothed, at han Intet
har at gjøre i Materialismens Lejr, fordi han er
født Idealist og aldrig kan blive Andet, saa at han
er Offer for en fuldstændig Misvisning, det være nu
at Trang til materiel »Nydelse« eller til kritikløst
Bifald nærmest har bevirket den. Forklaringen er,
at begge Dhrr. ere betydelige Talenter, den ene et
parlamentarisk, den anden et poetisk, men derimod
besidde mindre end til Husbehov af Karakter og ikke
Skygge af virkelig, alvorlig og fast Overbevisning.«
- Den paafølgende Kritik af »Ungdom i Digt og Sang«
bryder Staven over en stor Del af Samlingens Indhold,
men fremhæver ogsaa Adskilligt som ægte og rig Poesi.

De angrebne Forfattere rustede sig til at berede deres 
Modstander en glad Jul. Den 23. Decbr. stod Drachmanns 
Digt »Paradehesten Parmo« at læse i Spidsen af 
»Morgenbladet.« Det syder af Haan. Digteren fingerer,
at han tilfældigvis falder ind i en Cirkus, og efterat 
have fulgt Præstationernes Gang uden stor
Interesse pirres han  paa eengang op ved at se en
velkjendt gammel Traver føres ind og gjøre sine
Kunster:

Ak ja, der løb den gamle Hest
dernede, strammet op til Fest,
en Levning kun, en falmet Rest  -
men Barrierens Borgermænd
med høje Bravo! hilste den;
og hvergang Skillevæggens Brædt,
naar »Parmo« tog forkert et Sæt,
hult gjennem Cirkus dundred',
Slag-Kraften de beundred'.
De lo, naar Hestens Baghov smed
i Luften Snavset op - de lo
og applaudered' fyndigt
den Heste-Vittighed.

Dybt greben af dette sørgelige Skue, mindes Betragteren de 
svundne Tider, da »Parmo« var en ung og kaad Hest, der slog 
bagud og applauderedes af en ung Tilskuerplads, og han 
falder i Tanker over Tidernes underlige Omskiftelighed:

Der sad, som sagt, i Tanker, 
i dybe Drømme sænket, jeg 
og saae paa »Parmos« Skanker 
og tænkte paa den lange Vej: 
den lange Vej af Aar paa Aar, 
Paradehestens Rundt og Rundt -
paa Hesten, som vi selv forstaaer 
hvor bovlam den nu traver hen - 
og paa de brave Borgermænd, 
somstedse applauderer den; - 
paa Alt i denne Verden,
som bag ad Dansen gaaer.

Dagen efter - 24. Decbr. - mødte Schandorph frem med
sin Ripost: »Tak for sidst til Hr. Dr. C. Ploug.« 
Ogsaa hans polemiske Tankegang gaaer ad hippologiske 
Baner; han maner ingen Cirkusforestilling frem, men 
et Billede af den gamle Postbefordring ad Landevejene, 
og han undres over at hele dette gamle Postyr endnu 
kan have nogen Betydning for Nogen:

Den rumler endnu, den gamle Kærre 
fra Julirevolutionens Tid; 
paa Bukken troner en gammel Herre, 
trakterer det bulede Horn med Flid.

I sin Tid, mener Digteren, har Kudskepidsken knaldet
lystigt - med Smeld paa - om Godtfolks Øren, men nu
ere de Dage forbi, og nu er Ingen bange for Tugten
mere. Dog spørger han:

Naar Pidsken ikke os ramme kan, 
hvorfor kan dog ej vi den gamle Mand 
i Fred og Ro lade age 
de Aar, han kan have tilbage?
Nej - udraaber han, og nu forlades den agende Posts
Billede for at gjøre Plads for den direkte Attaque -

Nej! Før han døer, skal det siges forsand:
Saalænge han stod i sin Velmagts Dage,
han var en haard, ubarmhjertig Tyran.
Frihed i Sindet og Højhed i Aanden
hos denne »Frihedsmand« aldrig man fandt;
naar han blev modsagt, løfted han Haanden
til Slag som en grov Sergeant.
Og da han først havde opnaaet Alt,
hvad han og hans Venner brugte,
han grynted og bed som en arrig Galt
ad hver, som vilde til Truget lugte.

Disse Vers ere mindre Poesi, end de ere rimet
Journalistik, og Imødegaaelsen af dem egner sig
ogsaa nærmest for en journalistisk Paavisning af, at
Ploug egenlig ikke kan beskyldes for at have stræbt
efter eller naaet at komme »til Truget«; han vedblev
omtrent til sit Livs Ende at være stridende Publicist
- stridende ikke mindst mod gamle politiske Venner og
Fæller. Imidlertid - som der staaer i Bibelhistorien
- naar en ny Farao kommer til Roret, glemmes let
Josephs Fortjenester af Ægypti Land, og Schandorph
kunde derfor ikke uden en vis historisk Berettigelse
paastaa, at den unge Slægt følte Had og Foragt,
hvergang Plougs Navn blev nævnet -

Foragt for en Tid, der magelig, ussel, 
gav sig til saadan en Fører hen, 
Had mod Tyrannen, der uden Blusel 
hudfletted ærlige danske Mænd;
de Mænd, der søgte Sandhedens Kilde 
ad Veje, paa hvilke De aldrig kom, 
De voved at dømme med Deres lille 
og halvstuderede Røverdom.

Dette er Betragtningen af Ploug som Kritiker; den er
forstaaelig, efter hvad der ovenfor er udtalt om hans
Kompetence som litterair Dommer; naar Schandorph i
sin polemiske Fart gaaer videre og vil reducere ogsaa
Plougs Digtning in absurdum, er han ude over alt Maal
og Grænse:

Vi sværmer ej mer for de lovpriste Sange 
med Ordbramsvævet paa Tvers og Kryds, 
vi gaber over de sejge, lange 
og tørre Romancer som den om »et Kys«; 
vi seer, Deres lille forlorne Karen 
aldrig har baaret Bondehætten, 
men hører til Figurantindeskaren,
der hopper omkring i Balletten.
Og rent hen i Vejret, langt forbi Skiven, flyver hans
Pil, naar han - Quis tulerit Gracchos de seditione
quærentes? - stempler Plougs ungdommeligt usnerpede,
overgivne Studenterforenings-Atellaner (S. 321) som en 
højst forargelig, sædeligt oprørende Digtning:

Juletræsvers - saadan rigtig gemene - 
og Farcer for unge Studenters Scene, 
hvor Liderligheden, Kynismen er drevet 
til yderste Spidse - forsikrer jeg paa -
har ingensinde jeg skrevet. 
Saa kan De gjerne kalde mig raa.

Digtet slutter med en Apostrofe til de unge Studenter,
vel at mærke dog kun dem, der dyrke de frie Studier,
ikke dem, der følge de almindelige Universitetskursus:

Saa flok Jer i Fylking, I unge Folk,
som suger af dygtige Studier Kræfter,
til Kamp mod den sejge, gamle Tyran,
Obskurantismens haandgangne Mand,
som nu kun er den Slags Studenters Tolk,
der tygger Kollegiehefter;
hvæs Spotten til Lanse, smed Harmen til Sværd
- mod ham hvert Vaaben I vende -
det gjælder saa lystig en Ledingsfærd
mod Ungdommens, Fremskridtets Fjende.

Strax efter Helligdagene saae Plougs Svar Lyset i 
»Fædrelandet«. Det gaaer med taus Ringeagt forbi
Drachmanns Angreb og henvender sig udelukkende »Til
Hr. Dr. phil. S. Schandorph«. Digtet er skrevet til en
bellmansk Melodi og besvarer Modstanderens Pathos med
godt Humeur, hvorimod det i metrisk Henseende lider
endel af den urigtige Stavelsebetoning, som ikke
saa sjeldent forekommer i Plougs Visedigtning. Han
accepterer det Billede, Schandorph har brugt om ham:

De kalder mig »Kusk paa en Kærre« - 
Saamænd! Jeg la'r staa Deres Ord; 
man kunde jo faae meget værre
Kolleger end Thespis og Thor. 
Den hele Epistel, De digted, 
beviser: Et har jeg dog lært: 
at bruge min Pidsk; thi dens Snert 
traf der, hvor jeg sigted. - -

Desværre, af Harme betagen, 
jeg stundom forsyndet mig har; 
men Heden i Blodet gjaldt Sagen, 
hvis Vagt og hvis Værge jeg var. 
Jeg skreg, som en arrig Madamme,
ej op for hver Rift i mit Skind 
og slog aldrig Vinduer ind 
til Hævn for en Skramme.
For Slagsmaal med Negle og Næver 
jeg be'er De mig undskylde vil; 
den Færdighed, Haandværket kræver,
har De, ikke jeg lagt mig til. 
De løs paa Personen kan kile, 
jeg finder mig rolig i Vold 
og løfter end ikke mit Skjold 
mod fjerløse Pile.

Men naar De Dem melder som Têten 
af Lysets og Fremskridtets Hær, 
saa viid, De er vild paa Karethen 
og lider, Hr. Doktor, af Stær. 
Det Lys eren Tande, som oser 
og kun gi'er en kvælende Stank,
og Fremskridtet blev, at vi sank 
i Hængedynds Moser.

De og Deres fribaarne Følge 
i Fedtlær's, Lakerte og Tran, 
De er kun en skummende Bølge 
af Tidens urolige Vand; 
paa Højden et Dejgtrug den bærer 
og glimter i Solen en Stund, 
men synker og bliver da kun 
til svømmende Blærer. -  -

Tilvisse, jeg skal ikke male
mit Slægtled ophøjet og stort;
for meget af Sang og af Tale,
for lidt der af Handling blev gjort.
Men om ingen Stordaad det aarked,
at haanes det har ej fortjent
af dem, der i Svøbet laa spændt,
og Bønder, som snorked.

Vi vaaged, da Vægterne svigted; 
vi klemted, saasnart vi saae Ild; 
og ret imod Maalet vi sigted, 
og retvis var Vejen dertil. 
At Overmagt Arbejdet spildte 
og Rænkespil satte os Beet, 
kun I har endnu ikke seet,
I fremskredne Pilte!

Men Et kan I dog ikke nægte: 
den Luft, I hver Dag suge ind, 
den Grund, hvorpaa I staa og fægte 
og skabe Jer og gjøre Vind - 
den skylder I Slægten, I bander, 
dens Villie er Grundlovens Ord. 
Ej sandt? Derfor raaber Jert Kor 
paa disse - »Tyranner«!

Nej, det var vor Svaghed at 
stole paa Friheden som Pædagog; 
og Slægterne, der gik i Skole, 
med Alvor vi neppe opdrog. 
Derfor er vor Frihed i Vaade 
og Kampen saa sejg og saa spredt 
og Skjæbnen, som er os beredt,
endnu kun en Gaade.

Og derfor jeg kan Dem ej tjene 
med alt at gaa af fra min Post, 
selv om jeg skal staa ganske ene 
og nøjes med Fattigmandskost, 
Jeg er ej »Despot«, men en Villie 
jeg har til at slaa for min Sag 
og slaaer, til man gjemmer mig bag 
ved Dannemarks Tillie.

Nytaarsdag 1880 bragte »Morgenbladet« Schandorphs 
Duplik: »Opgjørelse med Hr. Dr. C. Ploug.« Hans 
Forargelse har sin Grund i, at Ploug har haanet den 
Humanitetens Fane, som »rejstes her af Ungdommens 
Mand mod gamle, ufrugtbare Drømme«, medens Plougs 
eget Banner, »Ejderdanismens slattede Klud, var 
Humbugs-arbejd og blakket.«

Som ung Student jeg havde alt 
til ensom Granskning mig viet. 
Snart jeg saae, at Jer Stræben gjaldt 
ej Sandhed, men kun Partiet,
der planted - forstaaer sig - Frihedens Træ, 
hvorom det i Festjubel dansed, 
og med hvis Blade det trygt i Læ 
sin egen Pande bekransed.

Det bebrejdes Ploug, at han ikke gik frivillig med
i Krigen 1848, men blev siddende hjemme i »et lunt
Kabinet« og skrev krigerske Sange. Schandorph mener,
at havde han itide sluttet sig til den herskende
Retning, kunde han ogsaa nu havt sine gode Dage:

Havde jeg istemt Modens Skraal, 
jeg kunde som mangen Flynder 
vel slaaet mig op ved Giftermaal
og sovet paa Udstyrets Hynder,

Men til Sligt har han ikke villet nedlade sig, ligesaa
lidt som han nogensinde vil fornægte Frisindets Sag
eller forsone sig med dens Modstandere. Han ender
med paa egne og Tilhængeres Vegne at tilraabe Ploug
det uigjenkaldelige Ultimatum:

For os Deres Ord har ingen Vægt, 
trods al Deres Sliden og Hiven. 
Imellem Dem og den yngre Slægt 
bliver der Krig paa Kniven.

Paa Plougs Side deltog Mich. Rosing og Nic. Bøgh i
Verskampen, og i »Morgenbladet« optraadte en anonym
Digter bl. A. med den remarkable Paastand, at der fra
Plougs Studenterfarcer »stiger en Duft af Bordeller.«
Men ogsaa Indlæg paa Prosa fremkaldte Striden. En
Artikel bragte en ganske pudsig Fortegnelse over
de polemiske Invektiver, Ploug i en Aarrække havde
brugt om sine politiske Modstandere, en anden gjorde 
paa Islændernes Vegne Indsigelse mod hans journalistiske 
Færd, en tredie bragte en Protest imod ham fra 
nordslesvigsk Side, og i en fjerde rettede Dr. V. Pingel 
et stærkt Angreb imod ham som den rette Ophavsmand til 
Ulykken i 1864: »Blandt alle Nulevende falder Ansvaret 
for det danske Slesvigs Tab tungest paa Carl Ploug«, er 
den Konklusion, hans Præmisser føre til. Dette og de 
andre Angreb besvarede Ploug i to Artikler (»Fædrel.« 
11. og 12. Jan. 1880) og hermed kan Fejden nærmest 
betragtes som udkæmpet for hans Vedkommende. Den tog en 
ny Vending, da Kaalund den 11.
Januar rykkede ind paa Arenaen med sit Nytaarsaften
skrevne Digt »Til den yngre Slægt«:

Hvad er det, jeg hører?  Der lyder jo Raab
som med  »Levende Rejer!« 
Er det Foraar? Nej! det er »Danmarks Haab«,
som forkynder sin Sejer. 
Er den vunden? - Nej! den er tagen paa Borg,
det er Tilløb bare. 
Vi drukner i Blæk og Spektakel vor Sorg.
- Det Andet vil nok sig klare.

Ja, Pennene sprutte, saa det er en Lyst.
Guds Død og Plage! 
Det er jo en formelig Væddeløbsdyst.
- Vi var kommen tilbage.
Hej!Hop! Vi maa mærke, vort Sind er ungt!
Ja, De troer, jeg spøger? - 
Ak nej! mit Hjerte er inderligt tungt;
det er Fremtidens Mænd, jeg søger.

Han tvivler paa, at det vil falde let at finde disse
Mænd i en Tid, »da der raabes paa Sandhed og paa
Natur, naar de mest er i Dalen«, da »de Gode sørger,
de Kaade leer« og »der er Nok, som kan sprede og
splitte ad, men saa Faa - saa Faa, der vil samle.«

Disse Rejsegilder, før Huset er rejst,
disse støjende, vilde 
Hurraraab, før Kransen er hejst,
klæder Danske ilde. 
Mit kjære, arme, prisgivne Land,
det gjælder din Ære: 
naar et Folk staaer splidagtigt, Mand mod Mand,
det forspilder sin Ret til at være!

Ja - siger han - der vil nu »blive Dyrtid paa Mænd,
hvis Fødder har Fæste«, og han tilraaber »de Unge,
der rives af Farten hen«, et bekymret advarende »Vogt
Jer - for Skridtet - det næste!«

Kaalunds Digt inspirerede Vilh. Bergsøe til en 
Hilsen, som han kaldte »Fangernes Nattergal« og 
offentliggjorde Ottendedagen efter. Digtets 
Tankegang er tydeligt nok udtrykt i dets Titel. 
Det bringer Kaalund en varm Tak for hans Sang 
og hans manende Ord -

Men troer Du, det hjælper? - Jeg kender en Lov,
den gjælder Stjernen, Ormen i Skov, 
Lavinen i Nordens Vintre.
Den kaldes for »Faldets Hastighed«, 
fordobles momentvis, som Du veed, 
og ender med Alt at splintre.

Digteren slipper dog brat denne sin Mistrøstighed
og hengiver sig mod Slutningen af Digtet til en
Optimisme, der ikke synes at have anden Motivering
end et spontant Omslag i hans Sindsstemning:

Ja, hørte vor Fremtid Ungdommen til!
Jeg mener, den Ungdom, som nu er paa Spil,
hvergang at Noget skal laves -
ja, saa var der Fare, saa var der Nød;
men Den, som af Angst for den er død -
Du veed, hvor han skal begraves.

Nej,tro mig! Jeg kjender den simple Mands
grundærlige Syn og praktiske Sands
for hvad han fordrer af Livet,
hans sindige Tænken, beskedne Ro,
og endelig hans fuldlødige Tro
paa det Hele som ovenfra givet.

Schandorph besvarede i Februar Kaalunds advarende Ord 
med Digtet »Kampens Ret«, et af de bedste, han har skrevet, 
varmt og ærligt i Følelsen, smukt og ædelt i Udtrykket og
af en egen velgjørende Stilfærdighed i Stemningen:

Hvergang din Stemme løfter sig til Sang, 
da strømmer mod mig hen en Hjerteklang, 
der smelter, hvad jeg har af Haardt i Sindet; 
og vil jeg ruste mig mod Dig til Strid, 
strax Tanken paa vort Venskabs lange Tid 
med milde Billeder befolker Mindet.

Jeg siger til de Unge: Denne Mand
er blandt de bedste Gamle i vort Land;
højt er hans Sind, hans Tanke adelsbaaren!
Og hvis til Kamp med ham I føler Lyst,
saa skal I klæde Jer til Ridderdyst,
Jert Hoved blotte, hilse ham med Kaarden.

Min Ven! Jeg vil ej kæmpe med Dig her,
Jeg sætter mig hos Dig i Aftenskjær
og taler med Dig som i gamle Dage.
Siig, hvad Du vil! Siig os kun haarde Ting!
Dit bløde Tonefald i Rythmens Sving
kan hver en Bitterhed fra Sjælen jage.
Ej sandt? Du kjender mig jo ud og ind; 
Du veed, jeg har et let bevæget Sind, 
at jeg er snar til Latter som til Taarer, 
at kun jeg blusser op og svinger Skjold,
naar det, jeg troer er Sandhed, lider Vold, 
og naardet Bedste hos mig selv man saarer.

Nye Synsmaader komme, som rimeligt er, ikke frem
i dette Digt, ligesaalidt som der afviges fra de
engang indtagne Standpunkter. Men Melodien er sat
om i en anden Toneart - Disharmonien er bleven til
Velklang. Kaalund skrev om dette Digt til en Ven: »Hvad
Schandorph i sin Hidsighed mulig havde forspildt ved
Maaden, hvorpaa han angreb Ploug, har han efter min
Mening paa den skjønneste og bedste Maade oprettet
igjen i dette sit Svar til mig. Jeg tænker ikke paa
den Ros, han har tildelt mig Stakkel. Nej! kun paa
den Tjeneste, han har gjort Sagen - og sig selv:
den første ved at løfte den op over den personlige
Hadskhed, hvori al dygtig Forhandling truede med
at drukne - det sidste ved at lægge sit varme, ædle
Hjerte saa aabent til Skue, at Enhver, der ikke er
aldeles blind af Vrede, maa kunne se tilbunds deri
og føle, at han er en brav Mand. Himlen ske Tak for,
at det blev mig forundt at slaa denne gode Gnist ud
af ham!«

Som en Slags Afslutning - men ganske vist ikke
som noget Overblik - udkom i Begyndelsen af 1880
et Debutarbejde af en otteogtyveaarig Digter:
»Det sociallitteraire Nytaarsslag« af Alfred
Ipsen. Den unge Forfatter staaer naturligvis paa 
de Unges Side. Han gjør afgjort gjældende, at 
hvad Striden til Syvende og sidst har drejet sig 
om, var 

en brændemærket Mand, 
som Intelligensen har sat i Ban, 
fordi han forkyndte for alle Vinde 
den graanende Afmagt, hvormed den sad inde.

Hvad Ploug angaaer, lukker Forfatteren ikke Øjet for,
at hans Ungdomsgjerning har havt nogen Betydning:

Ja vist har vi elsket den unge Mand, 
da han kæmped i Frihedssolens Brand.

Han har løftet os højt paa susende Sang; 
vi lytted - thi der var Malm i dens Klang.

Og der var Marv i hans  bidhvasse Tale, 
den vakte Mangt af Aarhundreders Dvale.

Gud Thor havde laant ham Torden og Lynild, 
og hans Valkyrie var kjæk som Brynild.
Og dengang ramte hans Kølleslag,
fordi han havde et Maal, en Sag . . .

Men skulde derfor vi hylde Manden,
nu han har gjort sig om til en Anden.

Nu Tiden er løbet og Vejret har skiftet
og Regnen har skyllet og Vinden har viftet

og »Gjenbyrdslivet« er svundet som Drøm,
som blinkende Bobler paa Tidernes Strøm.

Ej med vort Minde blev Valhals Vogter
skabt om til en tør og vrissende Doktor,

en gammel, misanthropisk Monark,
der ganger at fange Fisk i sin Park o. s. v.

I Modsætning til de gamle Idealer, som den nye Slægt 
er i Begreb med at vende Ryggen, fremsætter Forfatteren 
Ungdommens Credo, dels negativt: hvad den ikke troer 
paa, dels positivt, men just ikke synderlig rationelt 
bestemt, hvad den vil sætte istedet:

Vi troer ej længer, hvad Hegel fortæller, 
vi har tilbagelagt Enten-eller, 
vi klæder vor Aand i solidere Stoffer, 
vi er Alle praktiske Filosofer.

Det første Punkt og den sidste Grænse 
er Slagord, vi ikke længere ænse; 
de metafysiske Spekulationer
skjænke vi Fagmænd og Grædekoner.

Vi troer paa det Sande, det Skjønne, det Gode 
som evige Lovbud for Hjerte og Ho'de. 
Vi har vendt Døden og Djævelen Ryggen 
for at søge Friheden, Fremskridtet, Lykken.

Under Bulder og Brag var Overgangen fra Halvfjerdserne
til Firserne saaledes gaaet for sig. Imidlertid havde 
Georg Brandes fra Berlin været en flittig Brevskriver til 
Morgenbladet og skildret tydske Forhold i Korrespondancer, 
der senere sammenarbejdedes og omformedes i Bogen »Berlin 
som tydsk Rigshovedstad, Erindringer fra et femaarigt 
Ophold« (1884-85). Ligeledes under Udlændigheden udkom 
hans Karakterbilleder af Esaias Tegnér (1878),
Benjamin Disraeli og Lassalle (begge 1881), samt
femte Bind af »Hovedstrømningerne«, behandlende »Den
romantiske Skole i Frankrig« (1882). Omtrent paa dette 
Tidspunkt satte en Kreds af hans Venner sig i Bevægelse 
for at faae ham til atter at forlægge sit Domicil til 
Kjøbenhavn, idet de ved en fleraarig Subskription 
sikrede ham en Aarsindtægt, der omtrent kunde
svare til en Professorlønnings Størrelse. Han kom
da tilbage 1883 og udgav samme Aar de to Skrifter
»Mennesker og Værker i nyere europæisk Litteratur«
og »Det moderne Gjennembruds Mænd, en Række
Portraiter«. I dette sidste Skrift har det efter
Forfatterens Ord i Fortalen været hans Hensigt »at
karakterisere en større Gruppe af de Mænd, som her i
Norden have hidført og fremmet den moderne litteraire
Bevægelse, saaledes at hverken mit personlige Forhold
til Begivenhederne eller mit personlige Kjendskab til
Forfatterne virkede forstyrrende paa Fremstillingens
Objektivitet. Jeg har bestræbt mig for at se paa
Mændene og deres Værker saa uhildet, som tilhørte de
et fremmed Folk.« Efter Skildringer af Bjørnson og
Ibsen følge Portraittegninger af fem danske 
Gjennembrudsmænd, nemlig - foruden Drachmann og 
Schandorph - J.P. Jacobsen, Edv. Brandes og Erik
Skram. Dette af Høvdingen selv givne Fingerpeg bør
ikke lades upaaagtet, naar vi nu gaa over til at
fortsætte Forfatterrækken efter Halvfjerds.

Jens Peter Jacobsen blev født den 7. April 1847 i
Thisted, gjennemgik Byens Realskole, kom 1863 til 
Kjøbenhavn og tog efter privat Forberedelse 
Studenterexamen i en Alder af enogtyve Aar. Fra 
Jylland havde han medbragt megen Interesse for 
naturvidenskabelige, ganske særlig botaniske
Undersøgelser, og paa Udflugter fra Hovedstaden
studerede han med ikke mindre Iver den sjællandske
Skovflora, rejste for botanisk Forening 1870 til
Anholt og Læsø for at optage Fortegnelse over
Øernes Planteverden. En Afhandling om Mosevandenes
Smaaorganismer skaffede ham 1872 Universitetets
Guldmedaille. Af Darwins Lære blev han stærkt
paavirket, han behandlede den populairt i flere
Tidsskriftsartikler og oversatte  et Par af Mesterens
Hovedværker. Sin engang nærede Plan om at tage en 
naturvidenskabelig Magisterkonferens nødtes han dog 
til at opgive: en snigende Lungetæring, som han 
paadrog sig under et Ophold i Norditalien 1873, 
undergravede ustandselig hans Legemskraft, saa at man 
maa undres over, at han ikke selvopgivende saae Døden 
i Møde med stump Resignation, men tvertimod langsomt 
og sejgt og afbrudt af store Mellemrum arbejdede paa 
et Livsværk, der reddede hans Navn fra Forglemmelsen.

Digtekunsten havde ikke mindre end Naturvidenskaben
optaget Jacobsen alt fra de tidlige Dage, og i hans
Personlighed var Trangen til exakt Detailundersøgelse
og klar Redegjørelse mærkelig forenet med Evnen til
samlet Billedanskuelse og Billeddannelse. Han prøvede
tidlig Kræfter med Sproget for at tvinge det til at
føje sine Former efter de særlige Krav, hans 
Opfattelse af indre og ydre Fænomener stillede, og i 
denne Brydekamp kunde han taget Patriarken Jacobs Ord 
til Devise: »Jeg slipper Dig ikke, før Du velsigner mig.« 
1872 offentliggjordes hans første Fortælling »Mogens«, og 
allerede her finde vi en ejendommelig Fremstillingsform, 
der, hvorledes den nu end falder i Ens Smag, er Jacobsens 
egen - og bør vedblive at være hans alene. Den møder os 
allerede paa Bogens allerførste Blad i den berømte 
Skildring af Skylregnen, der begynder som en lille rund, 
mørk Plet paa den soltørre Jordtues lysegraa Muld. Denne
enkelte Iagttagelse er af mægtig malerisk Virkning,
men - mærkeligt nok! jo flere lignende der slutte sig
til den, des mere spredt bliver Billedets Kraft. Den
samme Erfaring gjør man længere fremme i »Mogens«
ved Skildringen af Ildebranden; den er tilvejebragt
ved Sammenhobning af et Mylder af enkelte, hvert for
sig rigtigt gjengivne Træk - men Mængden overvælder
Læseren og gjør ham det vanskeligt at faae Brandens
Fremskriden og Redningsforsøgets Stadier til at samle
sig i et klart overskueligt Billede. I Modsætning til
denne Udførlighed i Beskrivelsen er der noget Knapt
og Brat i Karaktertegningen, hvorved Hovedpersonens
Psykologi holdes i en vis uklar Fjernhed fra Læseren. 
Ligeligere komponeret og fyldigere motiveret er den 
følgende mindre Fortælling »Et Skud i Taagen« (1875).

Jacobsens første større Arbejde er »Fru Marie Grubbe, 
Interieur fra det syttende Aarhundrede«. Romanen blev 
paabegyndt allerede i Begyndelsen af 1873, men først 
lige mod Slutningen af 1876 udkom den; Sygdom standsede 
Arbejdet fra Tid til Tid, og bærer overhovedet, sammen 
med Jacobsens kontemplative Langsomhed og omhyggelige 
Detail-Iagttagelse, Skylden for, at hans Produkton blev
saa lidet omfattende; den tvang ham til gjentagne Ophold 
i Syden - Schweiz, Frankrig og Italien - og mod 
Slutningen af hans Liv drev den ham bort fra Hovedstaden 
og dens Impulser til det stille omhegnede Liv i 
Fødehjemmets lille By.

»Marie Grubbe« er en udmærket historisk Roman til Trods 
for at selve dens Hovedperson er en ganske anden end den 
Marie Grubbe, som Historiens nøgterne Dokumenter melde om. 
Hendes sandseligt raa og letfærdige Renaissanceskikkelse 
er under Digterens psykologiske Udredning af Temperament
og Livspaavirkninger bleven væsenlig formildet og gjort 
poetisk tiltalende - et yderligere Bevis for at Kravet til 
den ramme Virkelighed som Digtningens Maal ikke lader sig 
gjennemføre saa let, som det lader sig opstille. Man kan 
tvertimod sige, at hvor Digteren mest har bøjet sig for 
det, har det mest hæmmet hans Fremstilling, saaledes 
henimod Romanens Slutning, hvor han lader sin Fortællings 
Gang lede af de annalistiske Data og de historiske 
Aktstykker og derfor delvis maa bøje Livsbilledets 
oprindelige Linie ind paa nye Baner. Derimod have 
»Interieurerne«, der paa selve Titelbladet fremhæves som 
det Medium, Forfatteren benytter til Fremstilling af sin
Hovedpersons Livsskjæbne, en høj Grad af historisk
Interesse - og af kunstnerisk tillige. De skiftende
Billeder af Hofliv og Krigsliv, af Adelsfærd og
Borgerdont, af Præstetale og Bondetanke, af pastoral
Stilisering og plump Vagabondnaturlighed have til
Grundlag et nøjagtigt Kjendskab til den skildrede
Tids Kulturlevninger, baade officielle og private
Skriftstykker, baade Bygnings- og Havestil, baade det
daglige Livs Redskaber og de store Højtiders festlige
Udstyr. Og hvad der saaledes møjsommelig er indsamlet,
er gjenfremstillet og indordnet i Fortællingens Gang 
med stor kunstnerisk Reproduktionskraft og en til det 
Yderste dreven Omhu for at stille Alt i det rette Lys 
med de rette Ord. I sin Stil er Jacobsen her den store 
Vrager og Vejer. Han udskiller af sit Sprog Alt, hvad 
der er blevet trivielt ved Gjentagelse, slidt ved 
haardhændet Brug, svækket ved tankeløs Anvendelse. 
Hvad der bliver tilbage, underkaster han en omhyggelig 
Prøve med Hensyn til Vægt og Lødighed, sætter en Unze 
til eller tager et Gran fra, indtil Vægtskaalens Tunge 
peger lige mod den Tanke, han vil have udtrykt. Hans 
Stil faaer derved - ikke just en særlig Friskhed, thi 
undertiden mærkes Arbejdet, men en særegen rammende 
Kraft og sikker Farve, hvis Valeur forstærkes ved 
Brugen af udsøgte Dialektord og selvvovede 
Ordforbindelser (der jo ikke saa sjeldent kunne falde 
i det Sære, som at f. Ex. En bliver »rødmende rød«, 
eller at der konstrueres en Farve, som er »blaablaa«). 
Beskrivelsen af Personers og Lokaliteters Udvortes kan 
ved disse Midler faae en skarp Anskuelighed, men kan
ogsaa, hvor de anvendes til Overflod, blive noget
udvisket, fordi det ene Billede jager og fælder det 
andet. Man læse f. Ex. Skildringen af en Stue paa 
Aggershus. Den er paradigmatisk for Jakobsens malende 
Evne, skjøndt Maneren er laant fra fremmed - fransk - 
Romandigtning. Mange ville beundre den for de opsamlede 
Iagttagelsers Mangfoldighed og Styrken i deres 
Gjenfrembringelse, Andre ville til Beundringen knytte 
den Reservation, at der er givet Formeget og derfor 
ikke Nok - »weniger wäre mehr«, som Tydsken siger. 
Først anvendes en halv Side til at skildre, hvorledes 
Birkeveddet brænder i Kaminen, og ved Lyset af denne 
Kaminild skildres saa Stuen:

»Rød og lun og lysende strømmede den lystige Ilds
Aande ud i den lille Stue. I en flimrende Lysvifte
spillede den hen over det tavlede Gulv og jog det
fredsommelige Skumringsmørke foran sig, saa det bange
gjemte sig som zittrende Skygger
tilhøjre og tilvenstre bag de snirklede Stoleben,
eller trykked sig ind i Krogene, gjorde sig langt og
tyndt i Skjul bag fremspringende Lister eller lagde
sig plat ned under den store Dragkiste. - Saa med Et
ligesom sugede Kaminen Lyset og Varmen buldrende til
sig igjen, og Mørket bredte sig freidigt over hele
Gulvet, paa hver en Tavle og hvert et Brædt, helt
henimod Ilden, men saa kom Ildskjæret jagende henover
Gulvet igjen, saa Skumringsmulmet fløj til alle Sider,
og Skjæret efter det, opad Vægge og opad Døre, helt
op over den blanke Messingklinke, - ingensteds var
det sikkert, ja, der sad Mørket og klemte sig ind til
Mure og Loft som en Kat i et Træ, og Skjæret sprang
omkring dernede, hen og frem, hoppende og jagende som
Hunden ved Træets Rod. Ikke engang mellem Glas og
Pokaler højt oppe paa Dragkistens Tag kunde Mørket
være i Fred, for de røde Rubinglas, de blaa Pokaler
og grønne Rømere, alle saa tændte de brogede Fyr og
hjalp Skjæret at finde det frem.«

Sin fineste Sprogkunst udfolder Jacobsen, hvor den
stilles i den psykologiske Forklarings Tjeneste. Han
er overhovedet en Mester i at iagttage de dulgte
Sindsrørelser, de pludselige Stemningsomslag, de
bratte Tankespring - »det Ubevidstes Psykologi«
er hans fornemste Videnskab. Man mærker, at han
paa andre Omraader tidlig er bleven vant til at
bruge Mikroskopet, til at efterfølge de fineste
Nuancer og Overgange. En Kunst, der har saa fine
Traadforbindelser til Gjenstand, kan kun virke med de
zarteste Sprogmidler, og her behersker Jacobsen dem
til Fuldkommenhed som Udtryk for sit Sinds lydhøre
Lytten, dets sympathifulde Anen. Denne Stilkunst
stiller ham Side om Side med Goldschmidt, skjøndt de
to Forfattere arbejde hver paa sin Maade. Det ligger
i Sagens Natur, at denne Ordenes nænsomme Brug ikke
lader sig tydeliggjøre ved enkeltstaaende Udklip,
thi de faae en rigelig Del af deres Virkning netop
ved Sammenhængen med Forudstemning og Efterklang. Hvor
der vælges et Billede som det med Anskueliggjørelsen
bedst stemmende Middel, kan Exemplet lettere
fremdrages. Saaledes nogle faa Linier (i »Niels
Lyhne«) om Manglen paa Beslutningsdygtighed i
Modsætning til den raske Handlekraft hos den selvsikre
Ubesindighed: »De Folk, der var saadan, de kom ham
for som Centaurer, Mand og Hest een Støbning, Tanke
og Spring i Et, eet Eneste, medens han var delt i
Rytter og Hest, Tanke Et, Spring noget ganske Andet.«
Bedre og kortere kan denne Karakterforskjel ikke
udtrykkes end i denne livagtige Lignelse.

»Niels Lyhne« er J.P. Jacobsens anden store Bog, langt 
betydeligere end hans første meget opsigtvækkende og mere 
omtalte. Den er bleven til foran skiftende Horizonter. Han havde 
skrevet Begyndelsen til den i Kjøbenhavn, medens han endnu
arbejdede paa »Marie Grubbe«; saa skrev han videre
paa den i Thisted og Mbntreux og Rom og atter i
»Fjordbyen«. Den udkom i December 1880. Brandes
anfører (i »Gjbr. Mænd«) en Samtaleytring af Jacobsen:
at han »havde Lyst til at skrive en Bog om daarlige
Fritænkere - med Marie Grubbe bliver det dog det
bare Perlestikkeri.« Paa Spørgsmaalet om, hvad han
mente med daarlige Fritænkere, forklarede Jacobsen,
at han derved tænkte paa dem, »som ikke kan holde ud
at leve uden nu og da at indgive Ansøgninger om højere
Assistance. Dette Allerførste, at folde Hænderne og
se i Vejret - det er det Hele, deri ligger eller
deraf følger alt det Andet, den hele Theologi, og
det er dette, som de, naar det kniber, ikke kan lade
være med.« Forresten skulde Fortællingen handle om
»den Generation, der var saa gammel, som vi nu er,
dengang vi blev født - De er med? jeg udtrykker mig
klart, ikke sandt?« Løsningen af denne Regneopgave
giver til Facit, at Jacobsen havde sat sig til
Hensigt, indenfor den nærmere Opgave, at skildre
dansk Samfundsliv saadan omtrent i Fyrrerne og
Halvtredserne. Begge disse Programpunkter ere dog
blevne fravegne under Udarbejdelsen af Bogen. Det
svigtende Fritænkeri er ikke blevet dens Hovedemne;
først henimod Slutningen kommer denne Tanke til
Gjennembrud, og Fænomenet fremstilles endog i
skjøn Objektivitet, ikke som Gjenstand for vred
Polemik. Og hvad Tidsfarven angaaer, er den holdt
meget vagt; hvor den fremtræder med nogen sikrere
Farve, minder den mest om Forfatterens egen Samtid
og dens Bevægelser. Hvorledes skal man kunne undgaa
at se J.P. Jacobsen og hans Kampfæller bag Niels
Lyhne i hans lykkelige Tid, da han følte sig i Pagt
med »Udviklingens mægtige Svingkraft«, der fører hen
over de døde Punkter?

»Mens han saaledes bares frem af nye Kræfter og nye
Tanker til større Modenhed og videre Syn, saa blev han
ogsaa mere ene, idet den ene af hans Omgangsvenner
og Partifæller gled bagud efter den anden og blev
borte, efterhaanden som han ikke længer kunde bevare
Interessen for dem, fordi det Dag for Dag blev ham
vanskeligere at se nogen synderlig Forskjel paa disse
Oppositionens Mænd og paa den Majoritet, de opponerede
imod. Det gik Altsammen i Et for ham til een stor,
fjendtlig Masse af Kjedsommelighed. Hvad var det,
de skrev, naar de sang op til Angreb? Pessimistiske
Digte om at Hundene vare mere trofaste end Menneskene,
og Tugthusfangerne tidt ærligere end de, der gik
frit omkring, veltalende Oder om den grønne Skov og
den brune Hedes Fortrin fremfor de støvede Byer,
Fortællinger om Bondedyd og Rigmandslast, om Naturens
Blod og Civilisationens Blegsot,
Komedier om Alderdommens Uforstand og Ungdommens højere
Ret. Hvor de var nøjsomme naar de skrev! Saa var de
dog bedre, naar de talte indenfor fire sikre Vægge.«

Overhovedet er »Niels Lyhne« en personlig Bog, trods
det at Forfatteren holder Fortællingen i fornem
Afstand fra sig; han taler ikke med selv, blander
ikke sit eget Raisonnement ind i Begivenhedernes
Gang, men som i ethvert Værk, der er strømmet ud af
et stærkt, om end i Stilhed bevæget Indre, kan man
mellem Linierne lære Udspringet at kjende. Et Stykke
Selverkjendelse og Selvbekjendelse er saaledes nedlagt
i følgende Linier om et Tidsrum i Niels Lyhnes Liv:

»Han er stadig i sine Studier, men de er mere planløse, 
og Tanken om at blive færdig til at træde frem og tage 
fat har kun et usikkert, flakkende Liv. Han lever meget 
mellem Folk, men han lever ikke med dem, de interesserer 
ham nok, men han bryder sig ikke det Mindste om, at de 
skal have nogen Interesse for ham, og svagere og svagere, 
mærker han, bliver den Magt i ham, som skulde drevet ham 
frem til at gjøre Sit, med de Andre eller imod dem. Han 
kan vente, siger han, selv om han skal vente, til det 
bliver for silde. Den, som troer, haver ingen Hast, det 
er hans Undskyldning. For han har Tro nok, føler han,
naar han endelig skal gaa til Bunds i sig selv, Tro nok 
til at flytte Bjerge, men han kan ikke overkomme at faae 
Ryggen sat til. Engang imellem vælder det op i ham med 
Trang til at skabe, med Længsel efter at se en Part af 
sig selv gjort fri i et Arbejde af hans, og i hele Dage 
kan hans Væsen være spændt af glade, titaniske 
Anstrengelser med at age Leret sammen til hans Adam; men 
han faaer ham aldrig dannet til i sit Billeds Lignelse; 
den Selvkoncentrering, som dertil udfordres, har han 
ikke Udholdenhed nok til at holde vedlige. Han er Uger 
om at opgive Arbejdet, men han opgiver det dog, og 
spørger irritabel sig selv, hvorfor han skulde blive ved: 
hvad har han mere at vinde? han har nydt Undfangelsens 
Lykke, Opfostringens Møde er tilbage, at hæge, nære og 
bære det fuldt - hvorfor? for hvem? han er ingen Pelikan,
siger han . . . .«

»Niels Lyhne« er paa mange Punkter eller maaske snarere 
i sin hele Stemning en dødsmærket Mands Opgjør med 
Verden. Deraf dens pindariske Højhed i Følelsen og dens 
Udtryk. Den er baaret af en Aand, der som en Svane med 
brede, langsomme Vingeslag hæver sig opad - opad, 
indtil den forsvinder for Øjet. En vemodig Bog, et 
stilfærdigt Farvel til Livet og al dets Skjønhed, en 
taus Gliden ned ad Flodens skyggedækkede Vande mod dens 
Munding, mod »Døden, den vanskelige Død« - de Ord, 
hvormed Fortællingen ender. Niels Lyhnes Atheisme 
knækkes ikke, men den blødgjøres og bøjer sig i de 
alvorlige Timer helt ned mod Troen, enten i 
Kjærlighed, som da han henter Præsten
til sin Hustru i hendes Dødsstund, eller i fortvivlet
Underkastelse, som da han ved sin lille Søns Dødsleje
beder til Gud om Skaansel. Selv vil han »dø staaende«
og afviser den Præstehjælp, som hans Ven og Læge,
den modne Fritænker Hjerrild, tilbyder ham i hans
sidste Time:

>Et Ord i Alvor, Lyhne,« sagde Hjerrild, »vil De
se en Præst?«

»Jeg har ikke mer med Præster at gjøre end De,«
hviskede Niels forbitret.

»Der er ikke Tale om mig, jeg lever og er rask, lig
ikke og pin Dem med Deres Anskuelser, Folk, der skal
dø, har ingen Anskuelser, og det er ogsaa lige meget
med dem, de har, Anskuelser er kun til at leve paa;
i Livet der gjør de deres Nytte. Kan det hjælpe et
eneste Menneske, at de døer i een Anskuelse eller en
anden? Tro De mig, vi har jo allesammen lyse, bløde
Minder fra vor Barndom, jeg har seet saamange Snese
dø, det trøster altid at faae de Minder frem. Lad
os være ærlige, vi kan være, hvad vi kalde det,
vi kan dog aldrig faae den Gud helt ud af Himlen,
vor Hjerne har for mange Gange tænkt sig ham deroppe,
det er ringet ind i den og det er sunget ind i den,
fra vi var ganske smaa.«

Niels nikkede.

Hjerrild bøjede sig ned mod ham for at høre, om han
vilde sige Noget.

»De mener det godt,« hviskede Niels, »men,« og han
rystede bestemt paa Hovedet.

- - - - - - - - - -

Hjerrild gik; da han kom ind paa sin Stue, stod han
længe ved Vinduet og saae op imod Stjernerne. »Dersom
jeg var Gud,« mumlede han, og i Tankerne fortsatte
han, »vilde jeg da langt hellere gjøre Den salig,
der ikke omvender sig paa det Sidste.«

Dette er oplevet, gjennemlevet, med den nære Udgang
for Øje. Det har noget mere Vægt end den selvsikre
Efterplapring af Fritænkeriets Dogmer, som saa ofte
kom tilorde i »Gjennembrudstiden.«

1882 udkom et Bind Noveller, tildels tidligere trykte
(»Mogens«, »Et Skud i Taagen«). Vil man have slaaende
Paradigmer paa Jacobsens Stil i dens Fuldkommenhed
som i dens Udartning, er denne lille Samling
tilstrækkelig. Her findes den nobleste, mandigst
beherskede Prosa som i Fortællingen »Fru Fønns«
med det uforlignelig gribende Slutningsindtryk af
Moderens stille, faste, følelsesmættede Afskedsbrev
til Børnene, og her findes det vilde, næsten kaotiske
Sprog- og Farvekarneval med den affekterte Titel:
»Der burde have været Roser« - en Stil, som parodierer
sig selv, og som G. Brandes til Overflod har gjort til
Gjenstand for den morsomme Parodi i »Gjbr. Mænd«, hvor
han omtaler »Niels Lyhne«: »O Du snart rosengyldne,
snart dybtgyldne, snart
vingyldne, stundom lysgnistrende, oftest matgyldne,
kun sjeldent gyldenmatte Bog!« o. s. v. Efterlignet
er Jacobsens Stil bleven over al Maade og uden stor
Evne af de yngre og yngste Forfattere. Nemmest ere
de slupne til det, som simpelthen annektere hans
Jydske Verbums- Imperfekta ved at udelade det e,
som Jyden ikke udtaler: de flænged, han trued, jeg
mangled. Lidt mere Hovedbrud og navnlig et stort 
Ordforraad skal der til for at følge ham paa hans 
Overlæsselsers Vej, men langt sværere er det at 
eftergjøre den kydske, rene Stillinie, som f. Ex. 
i »Fru Fønss«. Her have da ogsaa Hurtigskriverne 
saa nogenlunde ladet ham i Fred.

Jacobsens metriske Arbejder ere forholdsvis faa.
De tidligste af dem ere, som rimeligt, ældre end 
hans Prosadigtning, blandt dem en større Cyklus 
»Gurresange«. Mest bekjendte ere Digte som »Løft de 
klingre Glaspokaler -«, »Irmelin Rose«, »Pagen højt
paå Taarnet sad«, »Det bødes der for -« med Omkvædet 
»Der rinder Sorg, rinder Harm af Roser røde«.

Den 30. April 1885 døde J.P. Jacobsen i Fødebyen
Thisted, paa hvis gamle Kirkegaard han ligger
begravet. 1886 udgaves et Bind »Digte og Udkast«
og 1888 de »Samlede Skrifter« i to Bind, udkomne i
tre Udgaver. Ligeledes foreligger der et Bind »Breve
fra J.P. Jacobsen«, udg. af Edv. Brandes. Paa Svensk,
Tydsk, Engelsk, Fransk, Hollandsk ere de vigtigste
af Jacobsens Arbejder oversatte.

Georg Brandes' yngste Broder CARL EDVARD COHN BRANDES,
født den 21. Oktober 1847, blev 18 Aar gammel Student, 
tog 1872 Magisterkonferensen i østerlandske Sprog med 
Sanskrit som Hovedfag og syv Aar senere Doktorgraden 
for en Afhandling om »Ushas og Ushashymnerne i Rigveda«. 
Han havde imidlertid fordansket de to indiske Skuespil 
»Lervognen« og »Kongen og Danserinden«. I den af 
G. Brandes rejste Bevægelse var Edv. Brandes, som 
rimeligt er, med fra dens første Begyndelse. Han 
overtog efter Broderen Theateranmeldelserne i »Ill. 
Tidende« (under Mærket Spectator) og var sammen med ham 
Udgiver af »Det nittende Aarhundrede«. Ogsaa i 
»Morgenbladet« og Ugeskriftet »Ude og hjemme« skrev han 
litterair og dramatisk Kritik og havde overhovedet en 
saa levende Interesse for Theater og Theatervæsen, at 
Tanken om en Optræden som Skuespiller en Tid i hans 
Ungdom ikke laa ham fjern. Af denne hans Forkjærlighed 
ere to større Samlinger fremgaaede: »Dansk Skuespilkunst«
(1880) og »Fremmed Skuespilkunst« (1881), og det er den, 
der bestemte hans første Skridt paa Digtningens Vej. 1880 
udkom og spilledes (paa det kgl. Theater) det treakts 
Skuespil »Lægemidler«; det blev ikke nogen Succes og 
fortjente ejheller at blive det. Dets Emne - Homøopathi 
contra Allopathi eller omvendt - formaaer ikke at vække 
nogen almindelig Deltagelse, og forsaavidt denne Konflikt 
skal opfattes allegorisk og Angrebet paa Homøopathien 
egenlig være et Angreb paa Theologien som en irrationel,
paa Overtro og Humbug grundet Videnskab, saa er denne
Tanke i den Grad overskygget af eller forputtet bag
Billedet, at man ikke kan undres over Publikums Mangel
paa Forstaaelse. Et langt vægtigere Arbejde er det
følgende Skuespil »Gyngende Grund« (4 Akter, 1882).
Her er Symboliken
forladt og Stoffet grebet ud af Dagens aktuelle Liv: 
den politiske Kamp mellem Venstre og Højre. Dette 
bliver i Forfatterens Fremstilling naturligvis til 
en Kamp mellem Fremskridt og Tilbagegang, mellem 
Frisind  og  Sneversyn, men der spores desuagtet en 
Bestræbelse efter at faae Modsætningen saaledes paa 
Afstand,  at den betingede Ret kan faae, hvad der 
tilkommer den, og Personerne fremtræde i deres 
menneskelige Mangfoldighed, ikke som politiske 
Schemata. Hvorvel Forfatteren ikke har kunnet nægte 
sig at opkalde Højrejournalisten efter Massemorderen 
Tropmann, har han dog paa den anden Side ikke været 
blind for sit eget Partis journalistiske Skavanker 
og ikke uden Finhed antydet, at man ogsaa i 
Demokratiets Lejr kjendte den Akkordens Aand, der 
kunde være villig til at slaa af paa det ideelle 
Krav, naar det praktiske Maal derved rykkedes 
nærmere. Hvad der gjør Stykket noget banalt, er den
traditionelle Kjærlighedskonflikt, som danner 
Isletten i den politiske Rending. - Samme Aar som 
»Gyngende Grund« udkom »Et Besøg«, Skuespil i to
Akter. Det kgl. Theater, eller maaske rettere
sagt de Skuespillere, hvem Stykkets tre Roller vare
tildelte, nægtede at spille det, og fragaaes kan det 
jo ejheller, at Emnet er noget skabreust. Dette er 
maaske endda Stykkets mindre Fejl; betænkeligere,
ialfald i kunstnerisk Henseende, er den Flothed,
hvormed Forfatteren disponerer over den mindre
agtværdige dramatiske Faktor, som kaldes Tilfældet. 
Det spiller her den samme hjælpsomme Rolle, som naar 
det skulde skaffe sin Yndling en god Gevinst i det 
gamle Klasselotteri: først maatte det se at faae det 
rigtige Bagtal ud, til det maatte det saa knytte det 
rette Fortal og endelig for det Tredie lade 
Lykkehjulet føje en klækkelig Gevinst til denne
Talkombination. Men da Forfatteren selv staaer for
Trækningen,
lader dette sig uden Vanskelighed praktisere. 
Fuldmægtig Repholt træffer paa en Rejse tilfældigvis 
den ham ganske ubekjendte Frøken Florizel og forfører 
hende strax, da den ellers ulastelige unge Pige 
tilfældigvis netop den Dag er oplagt til det 
Eventyrlige. Aar og Dag efter kommer han i det
Tilfælde at besøge sin Ven Godsejer Neergaard, og
da Samtalen tilfældigvis drejer ind paa de erotiske
Erfaringers Spor, fortæller han denne sit pikante
Rejseeventyr uden at ane, at Neergaard netop - man
fristes næsten til ogsaa her at sige: tilfældigvis
- er gift med Florizel. Efter at Tilfældigheden
saaledes med megen Travlhed har lagt Alt tilrette
paa bedste Maade, kan den unde sig Ro og i stille
Væxt udfolde den skjønne Blomst, som kaldes den
dramatiske Nødvendighed: Florizels Afvisning af den
frække Forførers nye Tilnærmelse og den ved hans
Aabenmundethed præparerede Neergaards Opdagelse af
Sammenhængen. Det bevægede Opgjør skyder nu naturligt
frem og former sig endog til et moralsk Problem, der
sætter Mandens Fordring om Kvindens uplettede Fortid
under Debat. Det Hele er gjort med stor Behændighed,
Optrinene forberede hinanden med god scenisk Virkning
fra de første Sceners trygge Ubekymrethed til den
stormfulde Slutning; Replikerne falde som dannede
Menneskers lette og naturlige Tale, et Fortrin, der
forøvrigt udmærker Édv. Brandes' hele dramatiske
Produktion, hvorimod det skorter ham paa det mere
individuelt karakteriserende i Taleformen. Særlig
i den komiske Karakteristik har han sin Svaghed;
han kan være vittig og skarp, men den ægte danske
Egenskab med det tydske Navn - Gemyt, Gemytlighed -
er han ikke stærkt udrustet med. Som Noureddin lider
han nok en »hvæsset Vittighed, som træffer bittert paa
sit rette Sted«, men hvad den overgivent glade Humor
angaaer - den er han led ved, »som Manden væmmes ved
Sukker i en saglet Barnemund.«

Edv. Brandes' Skuespildigtning fortsættes med »Garman 
og Worse«, skrevet i Samarbejde med Alex. Kjelland og 
opført paa det kgl. Theater 1883 (tretten Gange), »En 
Forlovelse« 1884, »Et Brud« 1885, »Kjærlighed«, opført 
1887 (otte Gange), »Overmagt« 1888, »Under Loven« 1891. 
I disse som i de foregaaende Komedier er det Nutidens 
Samfundsforhold, mest i de højere og mellemste 
Bourgeoisiekredse, som udgjøre Milieu'et for Handlingen, og 
dennes Tendens er Kamp og Protest mod det Stagnerende som
Fremskridtets Fjende, mod den overleverede Magt, 
hvad enten den har faaet Lovens faste Form eller 
Traditionens, den almindelige Menings, den
gjældende Morals mere flydende Grænser. Som Følge
af sin skeptiske Natur og polemiske Stilling er
Forfatteren tilbøjelig til at holde for Hykleri,
hvad Andre betragte som Pietet, og til at ville
omstyrte Skranker, der af Samfundsudviklingen i
Tidernes Løb ere blevne oprejste som Indhegning om
fredede Enemærker. Resignation og Pligtopfyldelse
staa for ham som Skygger, der falde over Livets
klare Glæde og gjøre Tilværelsen skummel, hvor den
burde og kunde være solbelyst, og hvad der for Mange
er Tanke- og Følelseslivets dyreste Eje, tager sig
for hans Kritik ud som Rudimenter af en barbarisk,
livstjendtlig religieus Tro, fra hvis Herredømme
det gjælder om at emancipere Menneskeheden. Han
har ved sin Samfundspolemik ægget og saaret — hvad
han jo ogsaa havde til Hensigt; men ganske imod hans
Hensigt er Følgen samtidig bleven den, at hans moderne
Digtning er bleven uden nævneværdig Indflydelse paa
Litteratur, Kunst og offentlig Mening.

I en mindre Gruppe af Skuespil fjerner Edv. Brandes
sig i Emnet fra sin egen Tidsalder og anlægger en
historisk Kolorit. I »Daarernes Formynder«, 1894,
stiliseres det attende Aarhundredes franske Form, i
»Asgerd« og »Muhamed« (begge 1895) er en strengere
historisk Farve anvendt paa Billeder fra det kolde
Nord paa Kristendoms-Indførelsens Tid og det varme
Østen ved den nye Religions Frembrud. Herhen hører
ogsaa det mindre Skuespil »Hos Sigbrit«, 1897.

Ogsaa som Novellist har Edv. Brandes forsøgt sig. »En
Politiker«, 1889, vakte kun efemer Interesse som 
satirisk-polemisk Skildring af Partiforhold paa et 
givet Punkt af den politiske Kamp. »Lykkens Blændværk«, 
1898, tager mere alment Sigte paa Livet og naaer dybere 
med sin Lære om vanitas vanitatum. »Det unge Blod«, 
1899, gav Anledning til Sagsanlæg for utugtig 
Fremstilling; Forfatteren idømtes en Bøde.

Større Betydning end ved sit dramatiske og episke
Forfatterskab  har Edv. Brandes havt for sit Parti 
og den fælles Sag som Organisator. Naar det i Broderens
Essay om ham (»Gjbr. Mænd«) hedder, at hans Indignation 
over  den Modstand, der rejstes mod Brandesianismen ved 
dens første Fremstaaen, gav hans Tro til


Menneskene dens »første store Knæk«, og at han fra
dette Tidspunkt af var »blandt de Ivrigste for at
organisere Modstanden mod hint Parti«, saa ligger
der i disse Ord sikkert en Anerkjendelse af, at han
roligt og sikkert som en ung Bonaparte paatog sig at
føre det litteraire Venstre over Alperne, og at Hæren
sluttede sig til hans Førerskab og lystrede hans
Ordrer. Han saae klart, at var der nok, ja altfor
meget af Deklamation, saa var der til Gjengjæld
en sørgelig Mangel paa praktisk Haandelag, og han
følte sig kaldet til at afhjælpe denne Brøst. Det
var paa hans Initiativ, at den litteraire Bevægelse
sluttede Alliance med den politiske. »Det forenede
Venstre« var i Foraaret 1878 blevet sprængt i to
Grupper, den ene med Bojsen og Holstein, den anden
med Berg og Hørup som Førere. Disse sidste og
flere af deres Meningsfæller deltog i Festen for
Bjørnson samme Efteraar (S. 608), og her var det
Edv. Brandes, der sagde det forløsende Ord, idet han
bebrejdede de radikale Politikere deres Mangel paa
Interesse for Litteraturen og det litteraire Venstres
Forfattere. Fra nu af sluttede Litteratur og Politik
Fostbroderskab. Efter den store Folkehøvdings Ordre
valgtes Brandes 1880 paa Langeland til Medlem af
Folkethinget, og fra Nytaar 1881 var han sammen med
Berg og Hørup Udgiver af »Morgenbladet«. Imidlertid
kom den politiske Partigruppering paany ind under 
Forvandlingens Lov, og mod Slutningen af 1883 
udsondrede Berg sine to Medarbejdere af Redaktionen. 
Dette gav Anledning til et nyt Bladforetagende som 
Organ særlig for Hørups politiske Stade og i litterair 
Henseende for den »europæiske« Radikalisme: Dagbladet 
»Politiken« stiftedes i Efteraaret 1884. Her har Edv. 
Brandes i en Aarrække - afbrudt af enkelte 
Rekreationspauser - brugt sin kritiske Pen som Theater- 
og Litteraturanmelder, og brugt den med Fynd. Parolen 
har været med eller imod! - ingen Mellemstandpunkter. 
Er Du med os, skal hele den med det nye Blad 
inaugurerede moderne Journalistik være til Støtte med 
alle sine Midler: stadige Smaanotitser, som kunne holde 
Publikum i Aande, opmuntrende Vink til de muligt Vaklende 
eller endnu Forsagte og - efter fuldbragt litterair Daad,
lad den ogsaa endnu kun være dilettantisk - stor, uden
Betingelse stor og ved sin Ubetingethed imponerende
Anerkjendelse, som nok skal gjøre sin Virkning og
krone sit Værk ved den idelige Gjentagelses hemmeligt
fuldbyrdende Gjerning. Er Du imod os, da skal ogsaa
Gjentagelsens Ihærdighed
i Tidens Løb fuldende Nedbrydelsens Værk. Om Du
var stærk som en Kampesten - naar der Dag for Dag
falder Dryp paa Dryp: gutta cavat lapidem. Eller
Du elimineres af Tilværelsen, Du existerer ikke,
Du er Luft for os. Efter Drachmanns Frafald fra
Brødrene Brandes (hvorom nedenfor) blev hans Navn i
en Aarrække - trods hans livlige Produktion - ikke
nævnet i »Politikens« Spalter. Han var udslettet af
Tilværelsen, og Bladet satte en journalistisk Rekord
ved at anmelde Opførelsen af »Der var engang« uden at
nævne Forfatterens Navn. Han skulde svidende mærke,
at han var belagt med paveligt Interdikt - og omsider
blev han da ogsaa saa mør, at han gik til Canossa.

Denne Strategi ledede Edv. Brandes som en klog og
ubøjelig Fører. I sine æsthetiske Bøger kan han
give sig lidenskabeligt fremkaldte Blottelser - som
»organisateur de la victoire« ledes han kun af kold
Fanatisme. Og den skal efter Sigende være den værste.

Som den sidste Gjennembrudsmand nævner G. Brandes
ERIK SKRAM, født 10. Marts 1847. Biografen bruger om 
hans forhistoriske Tid den snurrige Vending, at han 
»voxede op som en stærk, ærekjær Dreng, der tidligt 
forsømte Pligterne i Skolen for at styrte sig over 
Romanlæsning«. Ærekjærheden og Romantrangen fik et 
dygtigere Udslag, da han forlod Metropolitanskolens
næstøverste Klasse for - endnu ikke sytten Aar gammel
- at gaa ind under Krigsførelsens Disciplin. Ved
Indtagelsen af Als blev han haardt saaret, kom fra
Lazarethet tilbage til Kjøbenhavn og tog Artium 1866. 
Den faa Aar efter indtrædende litteraire Bevægelse 
sluttede han sig strax til med sin Naturs fulde 
Frejdighed og har siden været dens fuldtro, om end 
ikke meget ydende Tilhænger.

Under Pseudonymet »Henrik Herholdt« udgav Skram
1877 Fortællingen »Herregaardsbilleder«. Bag denne
Bog - men nær op til den i Tiden - laa Goldschmidts
Smaafortællinger, hans »Kjærlighedshistorier fra
mange Lande« og hans to Romaner, og Paavirkningen
er let kjendelig i Emne som i Stil - kjendelig
som en Stræben, der maa standse langt foran
Maalet. Terrainbillederne have Selvsynets Anskuelighed, 
men Portraiterne ere ikke fuldt ægte i Trækkene og 
Personernes Sammenstilling i Situation noget konstrueret. 
1879 udkom »Novellen« »Gertrude Coldbjørnsen« (andet 
Oplag 1898), Skrams store litteraire Bedrift og i mange Aar 
for en utaalmodigt ventende Samtid hans eneste. 
Enkelte Cruditeter forargede ved dens Fremkomst, 
og endnu er der som overflødig Tydeliggjørelse 
af Handlingens Hoved- og Vendepunkt nogle Sider, 
der vilde vinde ved en Revision. Men Bogens 
Grundtanke, rettet imod erotisk Ulighed eller
Uoverensstemmelse i Ægteskabet, er baade fin og
fyndig, og »das ewig Weibliche« er i de kvindelige
Hovedfigurer givet med zarte Linier og nænsomme
Farver, om der end kan raade en stille Tvivl om,
hvorvidt Gertrudes barnlige Uskyld og Ukyndighed
ikke har et lille Stænk af koket Bevidsthed. Megen
opmærksom Iagttagelse, megen forstaaende Opfattelse
og diskret Gjengivelse er nedlagt i denne Bog, der i
Aarenes Løb har overvundet den Modvillie, som først
rejstes imod den, og nu staaer i Litteraturen som et
Værk af Betydning og absolut som det bedste i Skrams
ikke meget omfattende Digtning. De senere Fortællinger
»Agnes Vittrup«, 1897, og »Hellen Vige«, 1898, have
ikke vakt stor Opmærksomhed, ligesaa lidt som det 1895
skrevne »Kjærlighedsspil i tre Akter« »Ungt Bal«. Ved
Stilens mandige Skjønhed og Fremstillingens fangende
Evne staaer Skildringen af sønderjydske Forhold i
»Hinsides Grænsen«, 1887, højt i dansk Prosa.

Mod Slutningen af »det moderne Gjennembruds Mænd«
anstiller G. Brandes nogle Betragtninger angaaende 
Retninger og Sondringer indenfor den nyere Litteratur. 
Han mener, at de altfor hyppigt brugte og misforstaaede 
Stikord Idealisme og Realisme ikke have nogen Anvendelse 
paa den moderne nordiske Digtning; alle vore Digtere ere 
- i deres Egenskab af Moralister - Realister og 
Idealister paa eengang. Han foretrækker den mere 
omfattende Betegnelse Naturalisme, et Ord, der »rummer 
Alt fra det aandigste Sværmeri til den Virkelighed, der 
staaer lavest paa Stigen, i Poesien Alt fra den zarteste 
Alfemelodi hos Shelley til Ostesymfonien hos Zola, et 
Ord, som kun udtrykker den Begrænsning, at Grundlaget er 
Naturhengivelse eller Naturstudium, at Standpunktet er 
taget indenfor Alnaturen og ikke i det dogmatisk 
Overnaturlige.« Dette sidste Element existerer 
overhovedet ikke længer som Udgangspunkt eller 
Samlingspunkt for nogen moderne Litteratur. Det 
Overnaturliges Parti »raader ikke mere i Europas 
skjønne Litteratur
over en eneste Pen, om det end skriver en hel Del i
Aviser« - »det klerikale Parti er i vore Dage ikke
mere noget litterairt Parti, men et rent politisk« 
I en Efterskrift fra 1899 (»Samlede Skrifter«)
tilføjer Forfatteren: »Det kunde synes, som om de
europæiske Litteraturers Udvikling, siden dette
sidste Afsnit blev nedskrevet, havde gjort de
deri udtalte Ord til Skamme. Ikke blot er den mere
ligefremme Virkelighedsgjengivelse i de to sidste
Tiaar bleven trængt tilbage og hyppigst erstattet af
en aandigere, mere sindbilledlig Fremstillingsmaade;
men den katholske Kirkes sejrrige Fremrykken i
protestantiske Lande har fremkaldt mere eller mindre
fuldstændige litteraire Omvendelser og har bragt
enkelte fremragende Talenter (som Verlaine i Frankrig,
Strindberg i Sverig) til at hylde overnaturlige
Magter, de tidligere havde fornægtet.« Brandes mener
dog med fuld Sikkerhed at kunne paastaa, at denne
Strømning i Sindene »for de udviklede Menneskers
Vedkommende« kun er en Døgnbevægelse, en Modesygdom,
som vil gaa over af sig selv under Paavirkning
af det moderne Liv. »Den litteraire Klerikalismes
Frembrud hist og her paa spredte Punkter er kun den
sidste Opblussen af en Ild, der savner Næring.« -
Qui vivra verra! Men faaer den Næring, saa turde
det være Naturalismens ufordragelige Ensidighed,
der har været den største Leverandeur.

For ret at indprente Stagnationens Bedrøvelighed i
Sammenligning med Fremskridtets Livsglæde bruger
Forfatteren et Billede, der fremgaaer af en meget 
almindelig Erfaring: den optiske Illusion, at naar 
et Jernbanetog i fuld Fart stryger forbi et andet 
stillestaaende Tog, have Passagererne i dette sidste 
den Fornemmelse, at det er dem, der kjøre - et 
Indtryk, der først ophører i det Nu, da det 
forbifarende Togs sidste Vogn er passeret forbi 
Koupévinduet. Nuvel - Anvendelsen af Billedet er 
følgende: »Det store klerikale Parti i Europa, der 
er en saa betydelig og respektindgydende politisk 
Magt, er, hvad dets litteraire Stilling angaaer, 
mageligt placeret i lutter første og anden Klasses 
Vogne og seer nu fra sit bekvemme Stade et
ildsprudende Lokomotiv med sit Følge, det 
Jernbanetog, som er Fremskridtet, fare sig imøde. 
Ved den lange Karavanes ustandselige Bevægelse 
opstaaer da hos de Stillesiddende den Illusion, at 
de ogsaa selv er i Fart, at ogsaa de udgjøre et 
Bevægelsesparti, kun i modsat Retning. Ja lidt 
efter lidt gaaer denne Illusion over til den endnu 
stærkere, at det er det andet Tog, som ikke kommer 
af Stedet, medens de selv befinde sig i uafbrudt 
Fremgang.« Og denne Illusion holder aldrig op for 
de beklagelsesværdige Passagerer af første og anden 
Klasse, thi det muntre Iltog faaer ingen Ende, »det 
er ikke et endeligt Tog, men et uhyre, aldrig 
rastende endeløst Tog«, og Følgen heraf er, at
det stillestaaende Togs Befolkning til evig Tid
gladelig troer sig paa Rejse uden at lægge Mærke
til, at »Lokomotivet for længe siden er spændt fra,
at dets Damp er gaaet af det og dets Ild er slukt.«

Billedet kan være godt nok, men et Billede er nu
engang ikke noget Bevis - det er et Postulat blandt
mange andre. Dets Indhold kan dog føres videre ad den
Vej, det har angivet. Det er jo nemligt hændt - ikke
een, men flere Gange - at en af Fremskridtstogets
Passagerer er bleven noget nerveus ved dets »aldrig 
rastende« Fart forbi alle Stationer og i sin 
Befippelse har taget et kraftigt Tag i Koupéens
Nødbremse-Greb, standset Toget, stukket Hovedet ud af
Vinduet og raabt: »Heida, Kondukteur! Det er her! Lad
mig komme ud - jeg vil ud!«

Det var dette, Holger Drachmann gjorde, da han strax
efter Udgivelsen af »Gjennembruddets Mænd« lod »Dagbladet« 
for 11. Decbr. 1883 offentliggjøre »En Replik«, med 
Kongefølelse dateret »Palæet, Roeskilde« og rettet mod den 
af G. Brandes forklarede Oprindelse til »Derovre fra 
Grænsen« som bestilt Arbejde (S. 573). Han stempler denne 
Forklaring som »en Taktløshed blandt de mange af Hr. G. B. 
& Co.'s: det er en Anmasselse, det er, for at tale Dansk,
frækt!« Og han fortsætter med uforbeholdne Ord: »Jeg 
ønsker i høj Grad at oplyse dette Punkt, et af de mange, 
der viser den naturnødvendige Kløft, som er bleven mellem 
mig og de Herrer. En Digression er nødvendig, men blot 
dette slaaer jeg fast med det Samme: De Herrer 
»Evolutionsmænd« ere blevne staaende, forstokket, blindt, 
fanatisk, fast paa Stedet, hvor de stod i Begyndelsen af 
Halvfjerdserne« [Hvilket Korrektiv til Jernbanebilledet!] 
»De kunne ikke se det; men Mange - heldigvis Mange kunne 
se med mig, hos hvem »Udviklingen« er foregaaet.«

Saa følger den bebudede Digression. Dens Tone forbauser 
unægtelig, naar man tænker fire Aar tilbage og husker 
»Paradehesten Parmo« (S. 611). Dens Ordlyd er nemlig 
følgende: »Hr. Dr. Ploug vil ikke tage mig det helt ilde 
op, naar jeg gjør opmærksom paa, at hvormeget der end har 
skilt ham og mig og stadig skiller os, saa har vi havt 
een Skjæbne tilfælles - ligesom det er vitterligt, at vi 
har dybereliggende Jordbundsrødder tilfælles, som en
virkelig redegjørende Litteraturhistoriker nok skal kunne 
paapege, naar det litteraire Regnskab engang opgjøres for 
60-70-80. Han har som
modnere Mand, jeg som langt yngre, ifølge noget
fælles Usammensat, Ureflekteret, gjennem en
længere og kortere Række af Arbejdsaar staaet i
et litterairt-personligt Forhold til nogenledes
den samme Natur: en spredt kundskabsrig, pointeret
virtuosmæssig, paa samme Tid tør og klam litterair
Dresseur, der imponerede ved at snakke Sort.«

Den gode Villie til at ramme Modstanderen - eller
Modstanderne - med Ulivssaar er umiskjendelig i disse
Ord. De »dybereliggende Jordbundsrødder«, som Ploug
og Drachmann skulle have tilfælles, er et velberegnet
Kaardestik, sigtende mod Hjertet, og Sammenstillingen
af G. Brandes med »Fædrelandets« uheldige Kritiker
Cl. Petersen er ikke mindre velment. Ydermere slipper
Drachmann Kaarden og griber det sønderlemmende
Slagsværd, naar han fortsætter: »Dette skal engang
siges D'Hrr., og siges med Eftertryk, at hvilke
personlige og litteraire Tjenester en eller nogle af
»det moderne Gjennembruds Mænd« har modtaget fra deres
private eller offentlige Kontor - Maanedsskrift-
eller Dagbladskontor - saa skrives hverken den
danske eller noget Lands bedre Litteratur under
nogensomhelst Betingelse, fra nogetsomhelst Synspunkt,
paa den Bestillingsmaade, der smager af Boutiken,
af Grossistlageret, hvortil man kunde antage at
D'Hrr. med deres underjordiske Rødder er knyttet. -
Dette skal derimod siges dem, at saalænge de i
deres Kritiker og Essays - endogsaa de indbyrdes -
tager Litteraturen, Essensen af en Periodes fineste
og dybeste aandelige Rørelser, paa en saa letfærdig
Maade, som de gjør - saa længe ville D'Hrrs. nerveuse,
krampagtige Forsøg paa at kue og tvinge Litteraturen
være ligesaa afmægtige overfor de »Yngre«, som deres
blinde Raseri mod alle de »Ældre« har viist sig at
være virkningsløst, skjæbnesvangert for dem selv og - 
hvad der vel bliver det Værste for dem selv - ikke 
engang længere underholdende.«

G. Brandes besvarede den følgende Dag Drachmanns
»Replik« i en kortfattet Artikel med den malende
Overskrift »Flyvesand«. Han indskrænkede sig nærmest
til ved Brevcitater at vise, at den store Digter
indtil det Sidste havde bevidnet den indflydelsesrige
Kritiker sin ubrødelige Hengivenhed og varme Tak for
velvillig ydet Vejledning og god Støtte.
I Forordet til »Det moderne Gjennembruds Mænd«
betegnes Bogen som en første Række af litteraire
Portraiter, og dens Fortsættelse bebudes. At denne
ikke har seet Lyset, maa meget beklages. Det vilde
have havt sin store Interesse at læse G. Brandes'
Karakteristik af flere af Tidrummets andre Forfattere,
ikke mindst af en fuldt ud saa moderne Skribent som 
Vilh. Topsøe, der som politisk Personlighed stod i 
skarp Opposition til Venstrepartiet.

VILHELM TOPSØE (S. 464) overtog 1872 Redaktionen af
»Dagbladet« og bragte det frem til en større Udbredelse,
end det nogensinde tidligere havde havt. Uden Ansvar
for Bladets Holdning før og efter 64 (Krigen -
Forfatningsrevisionen) stod Topsøe som den yngre
Tids Mand forholdsvis frit overfor den Opgave, som
det var hans Tanke at gjennemføre (vistnok i fuld
Overensstemmelse med Billes Ønske), nemlig at give
det ansete og indflydelsesrige Organs Konservatisme
en Retning henimod en forstandig begrænset og for
praktiske Reformer virksom Liberalisme efter den nye
Tids Krav. Han saae frit og uhildet paa adskillige
Samfundsproblemer, der ventede paa en Løsning i den
frisindede Aand, som han var bleven paavirket af
under sine Ophold i Amerika, i Schweiz og - under
Krigen 1870 - i Frankrig. Men Reformernes Æra lod
endnu vente paa sig, den politiske Strid vedblev
haardnakket at dreje sig om Grundlovsbestemmelsers
Fortolkning eller Forstaaelse, og paa dette Punkt 
maatte »Dagbladet« uvægerlig staa som den konservative 
Opfattelses Værge og Værn. Denne Marsch paa Stedet 
gjorde Topsøe utaalmodig og forstærkede den sarkastiske 
Skepticisme, der prægede f. Ex. de vittige Artikelserier 
»Fra Tilhørerpladsen« og Brevene fra »en Mand uden 
Mening«. Den førstnævnte blev udgiven 1878 i et tildels 
væsenlig omarbejdet Udvalg under Titel »Politiske 
Portraitstudier« og fremtræder paa eengang som et finere, 
mere udpenslet Sidestykke til Forfatterens Debutarbejde,
Familieportraiterne i »Skizzer af Xox«, og - ved sin
langt mere skarptskuende Psykologi og sin langt dybere
Verdenserfaring - som en Bebudelse af den følgende
novellistiske Digtning.

1875 udkom under en i nogen Tid velbevaret Anonymitet
Fortællingen »Jason med det gyldne Skind«. Det første
Indtryk, man modtog af denne Bog, var det, at man i
dens Forfatter ikke havde med en Hjemmefødning at
gjøre; der gik igjennem den et Pust fra den store
Verden udenfor, af europæisk og oversøisk
Bevandrethed, der medførte et videre Blik paa
Forholdene og en Inddragning af andre Emner end 
i den dagligdags danske Novelleproduktion, som 
jo navnlig i »Gjennembrudstiden« indtil 
Kjedsommelighed af haspede det idelige Thema: 
Modsætningen mellem Gammelt og Nyt, uden at man 
fik noget Indtryk af at Forfatterne kunde se ud 
over deres egen kjøbenhavnske Næsetip. I »Jason« 
røbede endvidere Verdensmandens og den 
iagttagende Betragters Erfaringsudbytte sig i 
Raisonnementernes vide Syn og pikante Form - 
Noget i Slægt med Victor Cherbuliez (med hvem 
Topsøe havde havt fortrolig Omgang i Genf, og 
hvis Fremstillingskunst han aabenbart stræber at 
nærme sig). Gjennem denne diskrete Elegance 
bryder stundom den urkraftige Humor fra 
»Skizzerne« frem, som i de ægte komiske 
Skildringer af den kjøbenhavnske Grosserermiddag 
og den store Fest hos den jydske Kammerjunker og 
Godsejer. Men gjennemgaaende er Fremstillingen 
reserveret ironisk, og selve Bogens Hovedtanke 
bunder i overlegen Livsironi, idet Handlingen  
bestemmes  af det Elskovens Gjækkeri, der fanger 
Menneskens Børn i sit usynlige Spind og leder dem 
ad ukjendte Veje til et uanet Maal. Om den 
kvindelige Hovedperson, den unge Fru Ida, hedder 
det, at hun i sit Ægteskab med et ret banalt 
Hverdagsmenneske »var ikke utilfreds, men hun var 
heller ikke tilfreds, skjøndt hun egenlig ikke 
savnede Noget. Hun havde kun en vis Oplagthed til 
at nyde mere Erotik; ingen fortærende Sugen i 
Hjertet; ingen længselsfuld Lytten efter uhørlige 
Toner, men hun lod sig saare villig lokke til at 
lege med Erotik paa en egen fin Maade, som der ikke 
er nogen Betegnelse for, og som Ordet Koketteri 
forgjæves søger at fastholde i sit plumpe Tag.

Denne Leg leges overalt. Der strækker sig over 
den udviklede Kjærligheds beboede Verden et 
Territorium saa legemløst, usandselig fint, at 
Skærsommernatsdrømmens Feverden sammenlignet med
det er haandfast og tung. Det er et Skyrige, vævet 
af ufødt Begjær, af ikke tilbleven Længsel, af 
Muligheder uden Virkelighedsbetingelser. I dette 
lette Rige indgaaes luende Forbindelser, som vare 
Minuter, der stiftes aarelange trofaste Forbindelser, 
som vilde gyse tilbage ikke blot for legemlig 
Virkeliggjørelse, men ogsaa for tydelig udtalte Ord. 
De vove sig højst, og det vel sjelden, kun ud i løse 
Antydningers Dæmring eller ligegyldige Ords skjulte 
Dobbeltklang.

Saadanne Forelskelser og Kjærlighedsforbindelser og
Venskabsforhold mellem Mand og Kvinde svæve omkring
overalt.

Der er Naturer, som ere ubeskrivelig graadige efter
disse Forlystelser, disse Hengivelser og disse Triumfer. 
De Fleste kjende dem eller have dog følt deres fine
Henrykkelse, selv de, der føle sig mindst begunstigede
af Kjærlighedslykke i den virkelige Verden, have dog i 
denne ulegemlige, lad det være i en Triumf, der er født 
og død i et Sekund, følt Bemægtigelsestagelsens Fryd 
ligeoverfor en anden Sjæl.

Ingen Laas og ingen Slaa holder igjen fra Udflugter til 
disse Egne. De, der nægte dette, vide kun ikke, at de 
have været der, have ikke forstaaet den Vej, de have 
betraadt. Ingen Hustru, ingen Ægtemand føle sig derfor 
sikker! En Hustru kan forsvinde i et Øjeblik af Mandens 
Favntag, uden at han aner det, og selv den mest trofaste 
Ægtemand er sin Hustu utro, lad Utroskaben vare et Sekund 
og være ham selv en evig Hemmelighed.

For Nogle ere disse Følelser en uklaret Hemmelighed,
Andre løfte Sløret og forstaa dem, om de end ikke
gjøre sig dem helt bevidste, thi deres lette Natur
tillader i høj Grad den Enkeltes Sjæl at tilsløre dem
for sig selv. Erotikens evige, uafladelige Jesuitisme
er maaske stærkest i denne Del af dens Verden.«

Det erotiske Moments Indflydelse paa Personernes
Livsskjæbne er den bevægende Kraft i »Jason«. I
et enkelt løsrevet Nu vækkes af den unge franske
Pige ombord paa Postdamperen Hastings i Aaringer
uvirksomme Erotik. De skilles i næste Nu for aldrig
mere at gjense hinanden; men Stemningen bliver
siddende og overføres ad indviklet snoede Veje paa
Ungdomsveninden Ida og vækker hos hende det slumrende
Frø til Liv og Væxt, men i Udfoldelsens yderste
Øjeblik - »zwischen Lipp' und Kelchesrand« - fødes
af en gjenvakt Erindring en Modstrøm, der for evig
bortskyller hin Følelse. Dette er naturligvis ikke
hensat som vilkaarligt konstruerede Kjendsgjerninger,
men motiveret gjennem Fortællingens Gang. Denne
Motivering er just Forfatterens Kunst.

»Jason« vakte ved sin Fremkomst megen Opmærksomhed og
ikke liden Forventning om en følgende Bog fra samme
Pen. Den kom 1878: »Nutidsbilleder af Forf. til »Jason 
med det gyldne Skind««, en Fortælling, hvis Værdi i 
næsten alle Henseender overgaaer Forgængerens. Den er 
ikke saa subtil i Tanken som hin, men til Gjengjæld 
mere nærværende og konkret for Læseren; den er ikke 
mindre fin i sin Psykologi, men denne er anvendt paa 
saa at sige mere levende Mennesker, mere kjendte Typer; 
her er den samme diskrete Satire, men den gjennemsyrer
mere den hele Fremstilling, og da Figurgaleriet her er 
talrigere, faaer den flere Gjenstande at tumle med og 
større Raaderum at bevæge sig paa. Thi »Nutidsbilleder« 
er fra een Side seet en social Roman, nærmere bestemt 
en politisk; den ironiserende Tilskuers Iagttagelser 
fra »Portraitstudierne« ere her fortsatte med skarpt 
Blik og stort Kjendskab til de virkelige Forhold. Med 
rolig Haand skræller Forfatteren
Lag paa Lag  bort  af de  oratoriske Fraser og den
som Almenvel forklædte Egoisme og viser os det
politiske Livs Machinationer og Transaktioner in 
puris naturalibus - men uden Bitterhed, kun med et 
skeptisk Smil om Læben, der synes at sige: 
»Saaledes er Virkeligheden, og saaledes have I 
selv lavet den - og saaledes ville I jo helst have 
den, saa der er ingen Grund til at gjøre stort 
Postyr af den Ting.« Skildringen af Forhandlingerne 
i og  udenfor Rigsdagen angaaende Lillelavby-Banen 
og Færgeprivilegiet ikke mindre end Middagsselskabet 
hos den mægtige Bankdirekteur ere Perler af politisk 
Satire. Med saadanne Skildringer er saa sammenknyttet
Figurtegninger som den højtstræbende Digter, der aldrig 
naaer sit drømte Ideal, og den praktiske Maler, der 
ikke søger sin Inspiration i Skyerne, men ved jevnt 
dagligt Arbejde driver det til at blive en dygtig 
Kunstner - ikke at tale om den hele Række af fine, 
fornemme Personligheder fra Rangens øverste Klasser.

Topsøes bag Ironiens Slør dulgte Foragt for de 
graadige Fremadstræbere, de plumpe Parvenuer, har sit
Komplement i hans Sympathi for de stille tilbagetrukne
Beskuere af Livets Færd, de fine Naturer, der helst
holde sig borte fra Kampens Støj og Smuds. Er denne
aandelige Fornemhed nu tilmed parret med Fødselens
eller Stillingens Fornemhed, saa er Alt, som det
skal være - saa er Topsøe, hvor han helst vil dvæle,
i Selskab med stolte, kloge, fintmærkende Kvinder
som Frøken Rønnov (i »Jason«) og Helene

(i »Portrbl.«), med den gjennemnoble Greve (i »Jason«), 
den veltjente, dygtige Gehejmeraad fra Enevældens 
Embedsverden og hans Søn Flemming, »Portraitbilledernes« 
skeptiske, men højsindede og ædelttænkende Helt. 
Aristokratiske Interieurer og diplomatiske Milieuer ere 
kjærkomne for Topsøes Pen, og han glemmer ikke saadanne 
illustrerende Smaatræk som at Grevens nylig modtagne 
fine spanske Dekoration medfører »ærefulde Privilegier i 
Retning af at kunne beholde Hatten paa og faae Kanonskud,
naar den opdages af Fæstnings- og Skibskommandanter«,
eller at det hvide Johanniterkors paa den tydske
Legationssekretairs sorte Kjole er et »usvigeligt
Vidnesbyrd om højfornem Byrd«. Han kjendte sin
Gothakalender, og usandsynligt er det ikke, at han -
som Nogle vilde mene - aspirerede til en diplomatisk
Ansættelse som Afløsning af Journalistiken. Et
Præcedens forelaa jo.

Aaret efter »Nutidsbilleder« udkom »Fra Studiebogen«, 
hvis Indhold (»En første Kjærlighed«, »I September«, 
»Stillleben«, »Daphne«) dog er af ældre Datum, 
skrevet og tildels offentliggjort før hin Bog. Men 
just som man med Rette ventede sig nye Frugter af 
dette under saa usædvanlig løfterige Auspicier 
begyndte Forfatterskab faldt Topsøe under sit 
Landophold i Juli 1881 som Offer for en hærgende 
Difteritis-Epidemi, kun lidt over fyrretyve Aar 
gammel. Om Efteraaret opførte det kgl. Theater det 
blandt hans Papirer forefundne Skuespil »Umyndige 
i Kjærlighed«. som blev godt modtaget, og Aaret efter
offentliggjordes i »Ill. Tidende« det efterladte 
Novellefragment »Slagne Folk«. Dette viste noksom, 
hvad man havde tabt ved Forfatterens tidlige Bortgang. 
Ogsaa dette Arbejde aabenbarer Topsøes dybe Sympathi 
med de stille Existenser, men her har han opsøgt dem 
paa Livets Skyggeside, blandt de Smaa og Svage, de 
Forurettede og Tilsideskubbede, og det er en hos ham 
ellers ret usædvanlig Varme, som gennemstrømmer denne 
Skildring, i hvilken Naturbillederne fra det 
kristianshavnske Terrain ikke ere de mindst 
tiltrækkende. - 1891 udkom Topsøes »Samlede 
Fortællinger« i tre Bind.

KARL ADOLPH GJELLERUP er født den 2. Juni 1857 
i Roholte Præstegaard ved Faxe; Moderen var en 
Fibiger, Søster til Ilia og Mathilde (S. 535), og 
efter sin Faders Død kom han i Huset hos hendes Fætter 
Johannes Fibiger (S. 533), der dengang var Kapellan
ved Garnisonskirken i Kjøbenhavn. Karl Gjellerup blev
sat i Haderslev Læreres Skole, tog 1874 Artium og
fire Aar efter theologisk Embedsexamen. Men allerede
da var han kommen langt bort fra Theologiens Aand. 
Han havde levet et stille, afsondret Studenterliv og 
derved faaet Tid til en udstrakt Læsning af græsk, 
engelsk og især tydsk klassisk Litteratur. Først og 
fremmest var Schiller hans Yndling, næsten hans Afgud; 
ved Siden af ham stod Heine som
den mest beundrede. Den Førstes Hellenisme og den
Sidstes Skepticisme undergravede stilfærdigt, men 
sikkert den Livsanskuelse, det theologiske Fakultet 
søgte at indpode ham, og da der til den stadige 
Læsning af disse Digtere (og Shelley) sluttede sig 
Studiet af Tübingerskolens Bibelkritik, fuldendtes 
den pur unge Theologs Overgang til Fritænkeriet 
omtrent paa samme Tid som - eller endog noget 
tidligere end - han tog sin Universitetsexamen. 
Saasnart han havde denne bag sig, begyndte han en 
æsthetisk Produktion, der skulde gjøre Propaganda 
for hans Ideer. Under Pseudonymet Epigonos udgav 
han 1878 Novellen - eller, som han selv benævner 
den, »Skildringen« - »En Idealist«, et lidet 
betydeligt Arbejde uden synderligt Præg af 
Originalitet eller Forfatterpersonlighed; hvad man 
mest lægger Mærke til er, at Fortællingen er 
formelig overdrysset med Citater af Heine, dernæst 
at Forfatteren er en Elsker af Musik, thi 
musikalske Situationer fremstilles idelig og
idelig, samt endelig naturligvis, at han er en
hvidglødende Hader af Theologien, hvis Intethed
bevises gjennem Disputer mellem en borneret Præst og
Bogens fritænkeriske Helt, hvis Navn Max jevnlig giver
Anledning til at apostrofere den unge Piccolomini i
Schillers Tragedie. Under sit Navn udgav Gjellerup
1879 Fortællingen »Det unge Danmark«, i hvilken man 
gjenfinder omtrent de samme Ledemotiver, som i 
Debutarbejdet, medens den dog røber en mere udviklet 
Fremstillingsevne og større Underholdningsgave end 
dette. De theologiske Syndebukke ere her 
Fritænkerhelten Knud Vinges Fader, der dog behandles 
med nogen Egard, fordi hans Standpunkt hviler i den 
efter Hegel og Schleiermacher raadende Kritik, og 
den orthodoxe Pietist Branner, der selvfølgelig 
fremstilles som en baade aandelig og legemlig 
Karikatur af nedrig Art. Paa hans Navn som paa andre 
Ord laves der nogle ulyksalige Brandere, som 
unægtelig skæmme Stilen. Heiniserende Digte 
gjennemsyre Fortællingen og vække lidet 
tilfredsstillende Erindringer om Forbilledets
kaustiske Vid og fuldendte Form. Gjellerup er
overhovedet ikke nogen smidig Versifikator, og i 
hans Form mærkes for ofte den Stønnen og det Slid, 
Arbejdet volder; des større Grund er der til at 
fremhæve et enkelt udmærket Digt som »det unge 
Danmarks« sidste  metriske Indskud »Rul frem de 
mørke Bølgers Rad«. En Slags musikhistorisk 
Interesse har Bogen ved en flygtig Skizze af N.W. 
Gade paa Musikforeningens Dirigentplads. - 1880
udkom »Antigonos, en Fortælling fra det andet
Aarhundrede« - »tilegnet Dr. Edv. Brandes af hans 
Ven Forfatteren«. Den fjerntliggende Handling er 
fortalt med objektiv Tilbageholdenhed - ud fra det 
valgte Betragtningspunkt, om hvilket allerede Bogens 
Begyndelsesord give Underretning: »Det var i
Kristendommens Ungdoms- og Heltedage. Intolerancens
Religion var bleven modtaget med Intolerance. Den
hedenske Fromhed brød nu og da ud i dyriske Overfald
paa de galilæiske Atheister« o. s. v. Emnet er den 
kristne Kirkes Kamp med Grækeraanden og Romervælden 
saavelsom de indbyrdes Stridigheder mellem 
Menighederne, og Forfatteren lægger megen Belæsthed 
for Dagen i Skildringen af Gnosticismen, som Gjellerup 
overhovedet er udrustet med saare mange Kundskaber og 
kun har den Fejl, at han hyppigt fører Raamaterialet 
ind i sine digteriske Arbejder uden at smelte det 
organisk ind i Fremstillingen.

Trods deres Mangler vakte disse Skrifter ikke liden
Opsigt paa Grund af deres uforsagte Polemik, og
Gjellerup vandt hurtigt Navn som en af den radikale
Bevægelses talentfuldeste og slagfærdigste unge
Kræfter. Var der endnu nogen Bro til Fortiden at
bryde af, saa foretog han dette Brud eklatant med
Digtsamlingen »Rødtjørn« (i881). Den er tilegnet
Dr. Brandes, og ham gjælder den begejstrede, ja 
ligefrem forelskede Hyldest i et af Bogens største
Digte, det firedelte »Ave«, der begynder som Skildring
og ender som Hymne. Digteren sidder paany i det
»forhadte, savnløst forladte« theologiske Auditorium,
hvor han »barnagtig trodsig« havde ridset blasfemiske
Vers med sin Pennekniv i de nylakerede Borde, og paa
Kathedrets stygge Skafot synes han endnu at se »den
beskikkede Profos«, o: Professoren, »beredt til i en
Haandevending at statuere et Exempel, os til Skræk og 
Varsel, hvis paa disse Bænke en Yngling af den Sygdom 
led: at tænke.« Dog - dette er heldigvis en grim Drøm:

Jeg vaagned; - pludselig hver Mund blev stum; 
en Knirken lød; - man rejste sig ved Døren; 
og rundtom rejste sig den hele Vrimmel. 
Jeg selv stod hurtig op, og næsten førend 
Tankeprofossen med sin Ryg saa krum,
som bar han - Atlas lig - en vældig Himmel 
af Overtro, var af mit Syn forsvunden, 
stod Du deroppe ung og rank og kjæk. -
Hins brede, hjemmegjorte Hvergarnstræk 
med det usikre, vamle Smil om Munden 
forsvandt med Et for dit Fysiognomi, 
udpræget, sjeldent, fint og stærkt som Silke 
fra Orientens Væverstol, hvori 
man tydelig kan se hver Isletstraad, 
som her jeg skued Fibrene, til hvilke 
Naturhusholdningen endnu fik Raad, 
dengang den væved Slægtens Adelstammer. 
Din spinkle Rankhed bøjede sig let 
og smidig som en sleben, fin Fleuret,
der vippende i Tidens sikre Haand 
den blege Overtro i Hjertet rammer 
og gjennemskjærer Tankens møre Baand
og staaer i Dæk mod hele Sværmerhadet. 
Mørkladen, fremmed, syntes jeg Du bar 
Budskab til Nordens Havgus fra en klar, 
solhed, i evig Skjønhed ungdomsbadet
farverig Sydegn, af hvis Ild i Arv 
Du modtog den vulkanske Lavamarv,
hvoraf saa mangt sin Flammenæring fik:
de iltre Fagter og det hurtige Blik,
det lyse Smil, de dybe Jordskjælvstanker,
de Ildsprudsord, hvis Gnistregn gjennemfløj
den side Fordoms Mosetaages Banker,
truende, pragtfuld, ødsel, farverig.
Og da Du med et Kast tilbage strøg
det stæreblanke Haars nedfaldne Flig,
saae vi, der med Beundring kjendte Dig,
med Skjønhedslinien Dømmekraften blande
sit Stempelmærke paa din brede Pande,
som Vindens Bølgekrusning blander sig
paa Havets Plan med Strømmens Hvirvelvej.

Kjærlighedserklæringen gaaer, som det saa hyppigt
hænder, senere over til Helgendyrkelse, hvor Digteren
paakalder sit Idol som »vor Helligaandsridder! vor
Sanct Georg!«

Samlingen er naturligvis fuld af Polemik: Digtene
»De Lunkne«, »Til Reaktionen«, »Morgenstemning«,
»Ode til den hvide Kritik«, »Lejrscene« (med en
ubehjælpsom Efterligning af Kapucinerharanguen i
»Wallensteins Lejr«) o. fl. Alle Partiets Stikord
tilegner Gjellerup sig og skruer dem endnu et Par
Omgange højere tilvejrs. Han beder Skjæbnen om som
»Livets Skat« at forunde ham »et Navn, forhadt af
deres Had, som hade« hans Afgud G. Brandes, han
nedsabler »Zeloternes Bande og Rigets Magnater
og Pressens Hunde og Renegater«, sluttende sig med
Selvopofrelsens Begejstring til det litteraire
Venstre, som vel kun er »en Haandfuld Mænd - men 
Folk, der alle blev i Aandens Ilddaab døbt.«
Ogsaa Skolens vistnok nærmest af en Slags barnlig
Trods fremgaaede Forkjærlighed for det Hæslige
og raat Stødende er Gjellerups i Bunden fine,
i visse Henseender kvindelig zarte Natur med paa;
Digtet »Tubal-Kain« er et fulminant Exempel paa denne
Udskejelse, og det berømte Billede af den opgaaende
Maane, der viser sig for ham »som en Kæmpebille,
luerød som en Mandrille-Hans haarløse Bag«, er endda
ikke den værste Cynisme i dette monstreuse Digt. Man
har træffende kaldt Gjellerup paa dette Stadium af
hans Forfatterskab for det litteraire Venstres enfant
terrible. Om det saa var Drachmann, søgte han i Sagens
Interesse at slaa Vand i det spilkogende Blod ved i
et Rimbrev at tilskrive ham:

Og derfor, unge, tapre Ven, byt om 
din Trommestik med en Spaserestok! 
tag Handsker paa, thi tro mig, det er nok 
- med dine Evner, din Indignation,
dit Mod, som jo blev prøvet før idag - 
at vise Uniform og tone Flag 
blot ved at stille stadig sin Person
paa Hjørnet hen, hvor Godtfolk giver Møde,
og hilse dem: Højstærede Afdøde!

Men Gjellerup er ikke til at styre. Han svarer
Vennen, at skulde han nøjes med en Stok, saa maatte
det ialfald være en af samme drøje Kaliber som den,
Drachmann selv plejer at bruge. Billedet af den
lille, spinkle Gjellerup, væbnet med Drachmanns
Egespir, er ikke uden Komik. - »Rødtjørns« øvrige
Indhold er af meget forskjellig Art og ikke
mindre forskjelligt Værd. I ikke faa af Digtene
er Paavirkningen af Swinburnes Reflexionslyrik at
spore, og i dem kan Reflexionen være dyb nok, men
Lyriken langtfra klar nok. Finest bliver Udtryk og
Melodi, hvor Digteren ikke vil forcere sig op til
de store Højder, saaledes i et fordringsløst lille
Digt som »Siskensang« med saa letflydende Vers som
f. Ex. dette:

Ak, gjerne jeg vilde 
kun friste en lille 
og ubekjendt Spillemands Kaar, 
hvis vi maatte bygge
vor Rede saa trygge 
i bladhegnet Lykke,
som Stormen ej naaer, 
og kun af dit skjønneste 
Smil maatte lønnes de
dugklare Toner, som Du kun forstaaer.

Gjellerup var ved Studiet af nyere engelsk Litteratur bleven en 
ivrig Tilhænger af Darwin og de samfundsfilosofiske Forfattere.
Denne nye Kundskabserhvervelse gav sig Udslag i en
Afhandling om »Arvelighed og Moral«, der belønnedes 
med Universitetets Guldmedaille i Foraaret 1881 og 
udkom samme Efteraar, men i en saa omarbejdet og - 
især ved nogle Betragtninger over Selvmord - 
udvidet Skikkelse, at Fakultetet ikke kunde
vedkjende sig den som det prisbelønnede Arbejde. Dette
gav Anledning til et kultusministerielt Paabud om,
at præmierede Prisafhandlinger fremtidig skulde
opbevares i Universitetes Arkiv, for at man kunde
»kontrollere eventuelle Misbrug i lignende Retning«.

1882 udgav Gjellerup »Germanernes Lærling, et Livsafsnit 
fra vore Dage«. Fortællingen er i Udkast og Gjennemførelse 
en fuldstændig Parallel til Schandorphs Aaret forinden 
udkomne »Thomas Friis's Historie«; i begge Bøger 
fremstilles et Almuebarns Udvikling fra det bestaaende 
Samfundslivs Paavirkning gjennem Kamp og Anfægtelse til 
Brud med det Gamle og Tilslutning til religieus 
Emancipation og radikal Politik - de ende endog begge med 
samme Pointe: Heltens Valg til Rigsdagen som Forkæmper for 
de nye Tanker. Her er ingenlunde Tale om, at den ældre
Forfatter har paavirket den yngre til Efterfølgelse eller 
endog Efterligning; Parallelismen viser blot, til hvilken 
Grad af skablonmæssig Uniformitet den nye Skoles Forfattere 
vare blevne dresserede - med eller mod deres Vidende - i 
deres Betragtning af deres Tids Samfundsliv. Endnu een 
Egenskab have de to Bøger tilfælles: en saa trættende 
Bredde, at deres Gjennemlæsning bliver en Taalmodighedsprøve, 
som sent forvindes. Hos Gjellerup foraarsages denne Bredde
dels af de endeløse theologiske Redegjørejser og Disputer, 
dels af hans Mani for - efter de dagjældende franske 
Forbilleders Methode - at trække sine Læsere gjennem en 
Uendelighed af ordrige Naturskildringer og Interieurer, 
hvis vidtløftige Udmaling af Enkeltheder er mere 
forvirrende end oplysende; han kan end ikke traktere et 
Par af sine Personer med en kvart And i Hotel d'Angleterre, 
uden at benytte Lejligheden til at fortælle, hvorlunde de 
»gjennem den store Aabning saae ud i Gaardens Mørkhed og 
dunkle Gjenskin af Salslyset. Udenfor Randen af Vinduet 
tegnede sig skarpt den hvide Sokkel og Piedestal af en 
Søjle; længere tilbage anede man en Kolonnade paatvers,
medens foran den en mat, fugtig Blinken i tættere Mørke 
antydede Laurbærtræerne. Men den gulige Bagmur med de 
levende og opefter malede Vedbendranker
havde, saa langt Synet naaede, Udseendet af et fint 
kniplingshullet Træskjærerarbejde, paa hvilket 
Glaskuplerne fæstede en Række svagt lysende Pletter 
med Kugleglans af store Dugdraaber, medens
Jernopstanderne skimtedes under dem som Vandstraaler
- uformede dunkle Farver, som Øjet kun samlede til
et Legeme ved Modellen af den Kandelaber, der fra
Rækværket rejste sig lige udenfor Vinduesaabningen«
o. s. v. - Bag Hovedfiguren, den unge Sønderjyde
Niels Hjorths Udvikling skimtes Forfatterens egen:
han paavirkes tidligt af germansk Klassicisme, hvis
rationalistiske Aand lidt efter lidt - især efter
Læsningen af »Nathan der Weise« - underminerer hans
Tro og vanskeliggjør ham hans theologiske Studium,
indtil det orthodoxe Fakultet tilsidst forbyder
Hæretikeren at gaa op til Examen. Han forelsker sig
saa i en ung germansk Dame, der ligesom han kan sin
Heine udenad, og lægger Grunden til sin Fremtid
ved at lade sig vælge til Folkethingsmand. Et
baade i kunstnerisk og moralsk Henseende stødende
Træk i »Germanernes Lærling« er det, at samtidig
med at Brøchner og Rasmus Nielsen nævnes ved Navn
og fremføres som historiske Existenser, formummer
Forfatteren sit hvasse Angreb paa en tredie Professor,
den af ham særlig hadede Theolog, fremstillet under
et fingeret Navn, men ved Skildring af det Ydre og ved
Benyttelse af hans private Liv tegnet saa tydeligt, at
Ingen kan tage fejl af Originalen trods den Karikeren,
hvormed han præsenteres som en latterlig Person -
værgeløs mod dette Snigløb, der forøvrigt var et i
den nye Litteratur hyppigt anvendt Kampmiddel (se
Kr. Arentzens Ytring herom S. 528).

Gjellerup var endnu kun femogtyve Aar gammel,
da han allerede havde taget saa livlig Del i
Frembrudskampen. Han fik nu det varmt nærede Ønske
om en Udenlandsrejse opfyldt. Ligesom sin Helt
i »Germanernes Lærling« havde han »mod Weimar
en Længsel som en Mohamedaner mod Mekka«. Hvad
Under da at han begyndte sin Rejse med at betræde
Thüringens klassiske Jordbund - Jena, Weimar og
Wartburg - ligesom han mod dens Afslutning gjæstede
Oldtidens klassiske Hjem Grækenland; forøvrigt
besøgte han Schweiz, Italien, Tyrkiet og Rusland. To
Bøger skrev han undervejs: Novellen »Romulus« og
»Kammer-Novellen« »G-Dur«, begge udkomne 1883. Her 
er Vildmandshammen strøgen af; man har en hel ny 
Gjellerup for sig. Rejsen har bragt ham paa
Afstand fra de hjemlige Trakasserier, det oprindeligt
Fine og zart Modtagelige i hans Natur bryder sejrende
frem, og det viser sig, at hans Yderlighed i Kampen
havde været en loyal Karakters Troskabsfølelse
mod det eengang adopterede Standpunkt, efter at
han, i Splid med mange af sine mest naturbestemte
Forudsætninger, »med Ungdommens Absoluthed var
gaaet over Stag«, som han senere har sagt, »og
havde givet sig hen i det Ny«, paa en Tid, da
han »endnu langtfra var moden nok til at magte og
sammenarbejde Modsætningerne eller at finde den for
ham naturlige Midte.« Endnu kan han ikke ganske slippe
den theologiske Debat, og sin politiske Radikalisme
fornægter han ejheller; men Stoffet er nu objektiveret
og den lyriske Stemning holdt i Tømme. »Romulus« er
en nobel Bog om noble Mennesker, godt fortalt og med
klar Karaktertegning. Mindre betydelig er »G-Dur«,
hvis egenlige Thema lader vente noget længe paa sig
og end yderligere afsluttes saa brat, at man lidt
skuffet staaer ved Slutningen, hvor man endnu ventede
en fortsat Behandling. Med sin musikalske Viden faaer
Forfatteren her Lejlighed til at brillere og afslører
sig ogsaa her som en ægte Germanernes Lærling i sin
Forkjærlighed for tydsk Musik; han er en ubetinget
Wagnerianer.

Tragedien »Brynhild« udkom  1884. Den er dediceret 
»til Eugenia«, Navnet paa hans tilkommende Hustru, en
tydsk Dame, Datter af en Gymnasiallærer i Dresden og
tidligere gift med en Fætter til Brødrene Brandes -
et Ægteskab, der aabenbart har været af afgjørende
Betydning for Gjellerups senere Forfatterskab og hele
Stilling i Litteraturen. Med »Brynhild« kan intet af
hans tidligere Arbejder maale sig i poetisk Skjønhed
og Kraftfylde. Her møder Litteraturen endelig engang
igjen den store Poesi, om hvilken Paul Heyse i en
Samtale med Karl Gjellerup har sagt, at »selv naar
den skildrer uhyggelige og frygtelige Karakterer, gjør
den det paa en saadan Maade, at de stærke Kræfter, som
man seer i Virksomhed, vækker ens egen Energi, saa at
man gaaer styrket og ikke nedslaaet fra Skuespillet.«
Det er netop denne Virkning, Digtet efterlader, naar
man er naaet til Slutningskorets skjønne og mægtige
Ord om Sigurds og Brynhilds Skjæbne:

Ej Skjændsel der var
eller syntes at være,
ej æsked de Skjæbnen ved Brøde.
Saa elsked i Ære
det Ædlingepar,
saa kydsk var de Kaarnes Møde.
Ej vexled der Valg i Valkyriens Bryst; 
der hused hos Helten ej Letsinds Lyst; 
skjøndt svegne de sveg ej,
fra Retten de veg ej,
men dem lagde Nornerne øde.
End saa's i Verden ej Troskab saa stor,
ej Elskovskvider saa tunge. 
Thi skal deres Navne ej ældes i Nord
eller tabes fra Tydsklands Tunge.

De sidste Ord ere betegnende. Sagnet om Vølsunger
og Gjukunger, om Sigurd Fafnersbane og Valkyrien
Sigdrive er Fællesejendom for det skandinaviske
Norden og Germanien og har tiltalt Gjellerup end
yderligere, fordi dets kunstneriske Behandling i
nyere Tid er bleven knyttet til Rich. Wagners Navn
som Kulminationen af hans Kunst. Ved at behandle
Emnet i den græske Tragedies Form - dog noget frit
i Valg af Metrum - har Gjellerup lagt Stoffet end
mere tilrette for sin klassiske Smag og saaledes
stillet sig en Opgave, som fra alle Sider berørte
hans dybeste Sympathier. Er Kunstværdien afhængig af
Emnets og Udarbejdelsens Værdi for Kunstneren, saa
forklares herved denne Digtnings særlig fremragende
Plads i Gjellerups Produktion. Han har her arbejdet
sin Pathos op til dens Højdepunkt og ladet sin ideale
Livsbetragtning vælde ud i brede Strømme, lad saa
ogsaa være, at Formen et og andet Sted klikker eller
Udtrykket i sin Højstemthed kan savne den strax
gjennemsigtige Klarhed. Man læse som en Prøve paa
Stil og Tone Korsangene om Nornerne og Freja:

Første Halvkor. 
Fra urfjern Tid er det sagt, 
fra Fædre til Sønnerne bragt, 
at Thursekvinder trende 
har Skjæbnens Traade ihænde. 
Over Urda-Kilden den rene
sidde de Spindersker tre 
beskygged' af Ygdrasils Grene, 
spindende Lyst og Ve, 
vindende Liv og Død 
af aldrig hvilende Tene 
for hver, som paa Jord blev fød. 
Over dem Susen fra Krone 
og Bølgemumien om Fod -
deres hvidmos-hyndede Trone 
er Askens knudrede Rod. 
Ej se de hinanden, og ej 
de mæle; læned' mod Stammen
sidde de tause sammen, 
stirrende hver sin Vej.
Urd lader den hvirvelvante 
Guldten drejende svirre;
med Læber, hvor Uldfnug dirre, 
væder og glatter Verdande 
den Traad, som Søsteren gav; 
men Skuld klipper Traaden af. 
Ej rører dem selv, hvad de spinde,
de huse ej Medynk i Sinde, 
Øjnene stirre sig blinde,
Munden er lukt som en Grav.

Andet Halvkor. 
Dog endnu en Norne vi kjende
og frygte og ære med Gru, 
alene mer end de trende
hun virker med gaadefuld Hu, 
Fruen fra Folkvang-Salen
med Brisingemen over Bryst; 
som saaer det Halve af Valen
og deler med Ygg dens Høst; -
Freja den fagre Gudinde
for Elskovs Smerte og Lyst, 
hun sætter sig hen at spinde
højt ved den himmelske Rok,
og Hør er Asynjens Lok, 
og Stjerner er blinkende Tene. 
Ved Arbejdet sidder hun ene,
den lyse Skærsommernat,
naar Ildfluer tindre i Krat, 
naar Kornmod skjælvende lyner
langs Himmelranden, lig Tog 
af gjækkende gyldne Syner
under dirrende Øjenlaag. 
Hun spinder med Hulken og Sange
og tvinder med Latter og Graad, 
saa smidig myg som en Slange,
saa fin som Spindelvævs Traad - 
forgyldt af Taarer, der drysse
fra Øjet som Blomstens Dug - 
ved evige Læbers Kysse
glattet for Ruhed og Fnug -
som en Svøbesnor, der er vaad, 
saa sejg og saa bidende haard - 
saa lind som en Jomfrus Haar - 
saa ren som Regnen i Skyen, 
saa smudsig som Vandet i Byen -
saa skør som Glar og saa fast
som Fangetaarns Baand og Bast - 
til blødende Saar at forbinde,
til at pidske og spænde i Aag, 
til at flagre for alle Vinde,
til at lede i Vildgangens Krog, 
til at fange og holde i Snare,
til at bære, hvor Afgrund er brat 
som et Bjergmands-Tov - til at vare
et Liv eller holde en Nat: - 
saa virker den fagre Gudinde,
glad som et legende Barn 
og streng som en uløst Gaade, 
fuld af Rædsel og Grumhed og Naade, 
Elskovens Vidundertraade
til Skjæbnens vildsomme Garn.

Om sin Rejse fortalte Gjellerup i »En klassisk Maaned«, 
1884, og »Vandreaaret«, 1885. Den sidste Bog er mærkelig 
ved sin Undsigelse til Brandesianismen eller Opsigelse 
af det tidligere Lensforhold. Allerede i de første 
Skildringer fra det klassiske Tydskland stikker 
Opsætsigheden Hovedet frem. Forfatteren sidder ved 
Schillers Havebord i Jena og tænker paa »Mestersangernes« 
Opførelse den foregaaende Aften, paa Ordene »Herr Walther 
von der Vogelweid, der ist mein Meister gewesen« - og ved 
Ideassociation kommer han til at tænke paa Forholdene 
derhjemme. »Der mener de vel alle at vide paa en Prik, 
ved hvilket Laug jeg er indskrevet, og der sidder vel 
ogsaa en eller anden Mester, som roser sig at at have 
banket mig Reglerne ind, og som er beredt til at stikke 
sit Hoved ud af Mærkerstolen og hvæse sit »versungen und 
verthan!« naar han har smurt sin Tavle fuld af mine Synder 
mod Skolens Tabulatur. Saa gjælder det, om Stemmen kan 
lyde ud over den lille Kreds af smaa Mestre og af 
veloptugtede Læredrenge og give Gjenlyd i Folket. Saaledes 
tænkte jeg dengang, og nu, da jeg skriver dette, er min 
Anelse allerede gaaet i Opfyldelse. Hr. Beckmesser har 
holdt sin Mærketavle i Vejret og truet de Par Fugle, der 
begyndte at synge højt med eget Næb; -
de skulde afklædes de glimrende Fjer, som er laant 
Gods og Mesterens ufortabelige Ejendom. Saa sagte, 
I Herrer Mestre! Har I laant os, saa har I trukket 
Eders rigelige Renter, og det er ikke saa sikkert, 
hvorledes det egenlig staaer sig, naar Regnskabet 
bliver opgjort. Litteraire Dilettanter og
Forfattersnobber, dem kan I rose Jer af at have skabt
en Hoben af, men Digterne faaer I lade Naturen om.« -
I Weimar kommer Forfatteren til at tænke paa Goethes
og Schillers Brevvexling med dens høje Kunstideal,
og hans Tanker gaa videre til den fade Dilettantisme,
der præger den nye danske Litteratur med dens Horde
af tomme Eftersnakkere. »Fra den kritiske Banebryder
have disse Efterfølgere taget Alt hvad der fandtes
af deres, det overfladisk AfYejende, det letfærdig
Postu-lerende, og de kunde saameget lettere slaa om
sig dermed uden Skrupler, som de ikke vare plagede
af nogen Art videnskabelig Ballast. Stikord, som
vare sendte ud i Kampens Hede med Bevidstheden om,
at deres Sandhed kun er forholdsvis og øjeblikkelig
(en Bevidsthed, som Ophavsmanden rigtignok klogelig
havde fortiet), de blev tagne for det ramme Alvor
og traadte flade et Decennium igjennem til den ene
saliggjørende Vej.« Og saa det Reklamevæsen, der
toges i Brug! »Ikke til alle Tider har den huleste
Dilettantisme, sminket med spredt Kundskab og lidt
Talent, formaaet at faae endogsaa alvorligere Folk til
at tale om sig og at erhverve en vis Anseelse, og det
er et betænkeligt Tegn, naar mindre end Dilettantisme
uden Kundskab, uden Gnist af Kunstsands, uden Talent,
ja endogsaa uden Skrivedygtighed, kan tiltrodse sig
en vis Rolle og raabe højt som Oplysningens Talsmænd,
uden at generes af, at den, de roser, skjærer Grimacer
af Ærgrelse, og at deres fornemmere Forbundsfæller
aldrig indbyrdes omtaler dem uden med den inderligste
Foragt.«

I Afsnittet »Hjemkomst« bliver Polemiken mere personlig. 
Gjellerup gjør en formel Visit hos G. Brandes og 
modtages køligt; selv bevarer han ogsaa en vis Afstand. 
Her er ikke længer Tale om Knæfald for nogen »Helligaands-
Ridder«, og rent forbløffende virker det paa ham, da hans 
»Sanct Georg« spørger ham, om han har læst Bergs Tale i 
Vemmeløv, og bebrejder ham hans Mangel paa politisk 
Interesse (S. 561), ja endog antyder, at der ligger lav 
Beregning til Grund for Gjellerups Frafald - »som han 
overhovedet ikke havde noget andet Syn paa dem, der ikke 
med Hud og Haar
forskrev sig til ham, end at de »vilde paa
Finansloven«. Jeg svarede koldt, at jeg ikke var
uvidende om, at jeg havde tabt Sympathi i »de
radikale Kredse« i samme Forhold, som jeg holdt op
med at være negativ polemisk og udformede mit eget
Indhold i ren Poesi - trods det at mine Bøger vare
blevne bedre, men det var jo heller ikke det, som det
kom de Folk an paa; - at jeg forudsaa, at jeg snart
vilde faae nye Vidnesbyrd om dette Forhold, der ikke
tydede paa noget videre inderligt Slægtskab imellem
os; - og at det var en noget latterlig Fordring, at
jeg kun skulde sætte Pris paa deres Bifald, der ikke
stemmede overens med mig i synderlig Andet end ikke
at tro paa en personlig Gud; - at den, der kunde være
Digter for et Folk, ikke lod sig gjøre til Forfatter
for en Klikke. - Denne Samtale synes for bestandig
at have afsluttet alt baade litterairt og personligt
Forhold mellem Brandesianerne og mig.«

Nogle positive Enkeltheder havde fremskyndet denne
af Gemytsbunden fremspirede Frastødning, først at
G. Brandes i »Gjbr. Mænd« havde anstillet et »Forsøg
paa at gjøre Broderen til dansk Digter«, dernæst
nogle Ytringer af ham i en Artikel om Arne Garborg,
i hvilke det om det konventionelle Kydskhedskrav
til Kvinden hedder: »Askesen, som den for Øjeblikket
øves af det store Flertal blandt de højere Stænders
ugifte Kvinder, er en Ulykke, en naturstridig Ting,
et Offer, som mange Gange bringes en værdiløs
Fordom. Driftlivet er og bliver Jordbunden for
Fantasiens og Skjønhedens Blomst ikke mindre end
for giftige og stinkende Vædsker. Kjøbes aandelige
Fortrin stundom for dyrt med et Offer af Renhed og
Uskyld, saa kan den virkelige Renhed ikke mindre end
den blot tilsyneladende ogsaa kjøbes altfor dyrt,
naar den medfører tærende Savn og al Goldhedens og
de kvalte Længslers Bornerthed.« Mod dette erotiske
laisser-aller protesterer Gjellerup. Det forekommer
ham at have den samme Mangel paa det moralske Omraade,
som det nævnte Princip har paa det økonomiske: det
opofrer den Svage for den Stærke - »og den Svage vil
her ofte sige den Bedste. Det opofrer det dybtfølte og
trofaste Individ for den letsindige og brutale Natur; og 
indenfor den enkelte Personlighed ofrer det de fine og 
dybe  Følelser for de grove og overfladiske. Man mærker paa 
saadanne Steder«, hedder det videre, »at Æsthetikeren ikke 
forstaaer det Folk, han vil reformere. For
de germanske Folk har Alvor og Inderlighed i
Kjærlighedsforholdet altid staaet som et Ideal,
hvis Fyldestgjørelse mer eller mindre betinger
Efterlevelsen af de andre Livsidealer. Man kan
naturligvis betragte dette som en Race-Dumhed, men man
maa ikke i sit Raisonnement overse, at en Forsyndelse
mod en saa indgroet »værdiløs Fordom« hævner sig mer
eller mindre haardt hos den Enkelte - ikke blot fra
Samfundets Side, men fra selve Personlighedens, hvor
hint Ideal har sine dybe Rødder.« Denne Indsigelse
udmunder saa i et skarpt Udfald mod dem af den nye
Retnings Folk, »der altid finde et kynisk Smil og
et foragteligt Adjektiv til Ledsager for visse gode
gamle Ord, der hidtil have havt Krav paa Ærefrygt -
disse udsøgte Penne, der aldrig prostituere sig ved
at skrive »Dyd« uden at tilføje »fladbrystet«, som
finde Fiskeblod i al Kydskhed og kun seer Idealet i
Gaaseøjne«.

Efter at Gjellerup i »Vandreaaret« havde klaret
sit Standpunkt og sagt sig løs fra Partitugten,
fortsatte han energisk sin Forfattervirksomhed i
den idealistisk stræbende Retning, som var hans
Temperaments egenlige og oprindelige. Af den lange
Række maa enkelte Skrifter nøjes med kun at nævnes:
1886 det historiske Sørgespil »St. Just«, 1887 »En
arkadisk Legende« og det dramatiske Digt »Thamyris«
(delt i to Dele: »Kampen med Muserne« og »Helikon«),
1888 »Hagbard og Signe« og »Bryllupsgaven«. De sidste
to, i et og samme Aar udkomne Digtninge stamme
fra modsatte Verdenshjørner i Poesien. »Hagbard
og Signe, en erotisk Tragedie i fem Handlinger«, 
udformer det gamle nordiske Sagn overensstemmende med 
Folkevisen, hvis Strofer nu og da ordret indføres, og 
den dramatiske Behandling viger ikke tilbage for at 
fremstille ung Hagbard i Kvindedragt mellem de andre 
Terner og hans Samvær med Signe i hendes Jomfrubur; 
hvorledes disse den fortællende Vises Situationer 
vilde have taget sig ud i scenisk Haandgribelighed, 
blev ikke godtgjort, da Theatret havde Betænkelighed 
ved at antage Stykket til Opførelse. Fra et helt andet 
Jordsmon er Emnet til »Bryllupsgaven« hentet - »en 
Rococo-Komedie fra det galante Sachsen, i fem 
Handlinger«, med en ret vittigt satiriserende 
Slutningsakt, men ikke ganske istand til at vække 
Sympathi for det unge Elskerpar, der danner 
Centralfigurerne. Atter i Aaret 1889 saae to Bøger 
af Gjellerup Lyset, og det endda to af hans bedste. 
Romanen »Minna«, en Nutidshistorie med hans
Minna, kjære Dfesden og det sachsiske Schweiz til 
Scene, er sikkerlig hans indtil da modneste Arbejde, 
interessant ved Skildringen af Titelpersonens
sammensatte Psykologi; livligt ved en kvik og utvungen
Vexling af skarpt tegnede Scener og Situationer, rigt 
paa Stemningsbilleder fra Menneskesjælen og Naturen og 
fortalt i et friskt, let og naturligt Sprog, der viser 
et overraskende Fremskridt fra hans tidligere 
Fortælleform. Den store Bog trætter ikke noget Øjeblik, 
og man lægger den fra sig med Tak for en fin og ædel 
Nydelse. Digtsamlingen »Min Kjærligheds Bog« angiver 
sit Indhold tyde-ligt nok i Titlen og trækker i et Par
Begyndelsesstrofer de nærmere begrænsende Linier:

Et Janus-Hoved bærer Du, Boglille! 
To Kvinde-Aasyn smile fra Dig ud: 
min første Længsels drømmeblege Brud og hun, 
der aabned ret mit Hjertes Kilde.

En skuer frem mod Maalets Evighed, 
En mod en flygtet Foraarstid tilbage; 
tilsammen har de alle mine Dage:
hvad Sjælen jubled, hulked, bad og stred.

Om deres Pander Amoriner sværme; 
Kritikens Dæmon jage de paa Flugt 
med Rosen-Byger, medens nogle smukt
bekranse Dig, min Elskovs Dobbelt-Herme.

Side om Side med adskillige akademisk-kølige Poesier
af mere eller mindre tankebilledligt Indhold findes
der i denne Bog Digte af ægte lyrisk Udspring,
varme i Udtryk og klare af Form; især maa nævnes den
Cyklus, som kaldes »Fjord-Sange« og blandt dem atter
særlig de skjønne Digte »Brevet«, »En Fugl synger«,
»Kysset«; fremdeles »Beslutning«, »Amors Løveridt«
og »Rekonvalescent-Epistel.« »Min Kjærligheds Bog«
burde være mere kjendt, end den vistnok er; den
indeholder Lyrik, som stiller sig ved Siden af vor
bedste - af den stilfærdige Art.

De to dramatiske Arbejder »Herman Vandel, Sørgespil i
tre Handlinger«, 1891, og »Wuthhorn, Sørgespil i fem
Handlinger«, 1893, behandle dristigt opfundne Emner,
tildels af en noget extravagant Karakter, og vise i
Dialogen Tilslutning til Schillers voldsomme Pathos
i hans tidligste Skuespil, nærmest »Die Räuber«. Man
læse f. Ex. en Replik som Hermans i førstnævnte
Stykke: »Jeg skal ægte hin Kvinde, ikke tiltrods for 
at jeg elsker en Anden - elsker et Andet - - nej - 
djævelske Logik fra en Engels Læber! - fordi jeg elsker 
en Anden . . . Har nogensinde en saadan Tanke  stirret 
en Menneske-Forstand ubegribelig imøde og truet den med 
Vanvid?« Eller Oskars Monolog i det andet Stykke:

»Hvor er Du, Wuthhorn? mit Øje finder Dig ikke længere
i Rummet, kun Himlens Stjerne-Mangel røber din uhyre
Skygge; men det er mig, som var din Aand mig nærmere,
ganske nær - som var den faret i mig selv: din Tindes
ragende Trods, dine Afgrundes rugende Rædsel, din
Klippehaardhed, din Iskulde, hele din Jette-Natur
føler jeg i mig. Og jeg frygter Dig ikke! Vil Du have
mit Blod til at risle i dine blaa Gletscheraarer,
mit Kjød til at mætte dine Ørne, mine Knogler til
at bleges paa din Snemark - - begjærer Du min Aande,
at den kan kredse i din Hvirvel som en fangen Komet,
ønsker dine Ekkonymfer mit Dødsskrig for legende
at kaste det til hinanden som en Bold - - Tag
mig! . . . Eller tag ham! ryst dette Samfundskryb,
dette naturløse Menneske-Utøj i Vrede af Dig! Giv ham
i min Vold! Lad dine Stene rulle under hans Fødder,
gjør din Is som Diamant mod hans Øjne, send dine
Stejldybs ræddelige Svimmel-Skjønhed op imod ham,
lad den stirre gjennem hans lukkede Øjenlaag, til
han synker i dens vigende Favn! - Hør mig, i dens
Vold befaler jeg os begge.«

»Torden af en nær Gletscher-Lavine« akkompagnerer
Monologens Slutningsord. Paa Scenen maa det jo
naturligvis blive Theatertorden, og det synes
overhovedet - for danske Øren - at der er mere
Theaterpathos end ægte Følelse i saa højstemt en
Diktion som denne. Men forøvrigt maa det tilføjes,
at begge de hvert paa sin Vis interessante Skuespil
ved deres Opførelse (paa Dagmartheatret) have viist
sig i Besiddelse af megen scenisk Virkning. Helt
udenfor Gjellerups Evner ligger derimod det
rimede Konversationsstykkes lette, legende Kunst;
Femaktskomedien »Gift og Modgift (1898) vidner herom,
ikke mindst ved sin ufuldkomne Versifikation.

Et mærkeligt Arbejde er Romanen »Møllen«, udkommen
1896. Hvor vidtforskjellig den i Evne og Aand end
er fra den foregaaende store Roman »Minna«, er dens
Fortællekunst ikke ringere end hins, ja betegner
vel endog ved sine strengere Linier og ensartet
rolige Holdning endnu et Skridt opad. Selve den
Bredde, hvormed den jevnt fremadskridende og i sine
Hovedtræk ingenlunde usædvanlige Handling er fortalt,
stemmer her paa en understøttende Maade overens med
de optrædende Personers Karakter og de skildrede
Forholds Natur. Man haster ikke igjennem
denne Bog, man følger roligt nydende Forfatteren
paa hans dvælende Gang; og dog betages man mægtigt
af dette Livsdrama, hvor man strax fra første
Færd skimter den taust virkende Skjæbnegudinde og
med stedse stigende Deltagelss seer Maske knyttet
til Maske i det Net, som lidt efter lidt hilder
Hovedpersonen og tilsidst lukkes om ham. I samme Grad
som Forfatteren er roligt iagttagende og objektivt
skildrende, i samme Grad gjør han sig til Herre over
sine Læseres Stemning og drager dem med sikker Kunst
hen til det Forstaaelsens og Medfølelsens Stade,
hvorfra Blikket sendes tilbage over det Menneskeliv,
der er Fortællingens Emne. Men ikke alene Gjellerups
Kunst bøjer man sig her for; Tilbageblikket faaer en
ny Gjenstand ved at udvides til hans egen Udvikling
som Forfatter og maaler ikke uden Undren Afstanden
mellem den unge Fritænkers rasende Forfølgelse af
alt theologisk Væsen og den modne Mands forstaaende
Dom selv over en ham saa fjerntstaaende kirkelig
Retning som den indre Mission. Skildringen af
den stille Skovfoged og hans fromme Søster hører
til Bogens bedste og giver ved sin Afstand fra al
Partifordømmelse den nye Skoles Adepter et lærerigt
Exempel.

Jevnaldrende med Gjellerup og ligesom han en Præstesøn 
er HERMAN JOACHIM BANG, født den 20. April 1857 i
Adserballe paa Als. Den bangske Slægt regner sine Aner
tilbage til Hvidernes Kæmpeæt, og denne Nedstamning
spiller en stor Rolle i Herman Bangs Skrifter, hvor
forskjellige end Helteskikkelser som Skjalm Hvide,
Asger Ryg og Axel ere fra den moderne Dekadents
Ydre og Temperament. I Indledningen til »Tine«,
tilegnet hans Moder (1889), siger Herm. Bang: »Min
Slægt i mig skrev vel i min Ungdom meget - meget. Men
ogsaa Du, Mo'er, skrev dit« - og han mener, at man
i hele hans Forfatterskab vil kunne spore Striden
mellem den gamle Slægt og det nye Blod, hans Moder
bragte ind i den. »Du bar dens Navn med begejstret
Hengivenhed,« fortsætter han. »Du elskede den som
jeg. I eet Hundredaar havde den fostret Statsmænd,
Landet ikke vil glemme, berømte Læger, som Generation
efter Generation var de største og folkekjæreste i
Norden. Men siden blev dens Sønner Præster, fordi de
besvimede ved at se Blod, og uvirksomme Ørkesløse,
hvis tomme Hjerner maatte kunstig ildnes.«
Senere fik Faderen Kald først i Horsens, derpaa i
Tersløse ved Sorø, og til disse Egne knyttede sig
Bangs i hans Skrifter ofte gjenfortalte Barndoms-
og tidlige Ungdomserindringer. Han blev Student
fra Akademiet 1875, og Familieønsket var, at han
skulde studere Jura. Men den rabies dramatica,
der saa ofte forkludrer dansk Ungdom, havde tidlig
faaet et forsvarligt Tag i ham, og ved et Besøg af
Phister i Sorø kom den til et Udbrud, som ikke mere
lod sig standse. Som Student aflagde han Prøve paa
et kjøbenhavnsk Theater, men baade denne og hans
senere offentlige Optræden godtgjorde til Evidens
hans Umulighed som Skuespiller. Afskaaren fra denne
de Danskes Vej til Ros betraadte han Forfatterbanen
som dramatisk Bagateldigter (»Hverdagskampe«,
»Graavejr«, »Inden fire Vægge«) og slog sig samtidig
paa Journalistiken med dramaturgisk og litterair
Kritik, først i det dødfødte Bladforetagende
»Morgentelegrafen«, senere, da Topsøe blev opmærksom
paa hans ubestridelige Talent, i »Dagbladets«
fornemme Spalter. Han har udgivet tre Bind Kritik:
1879 »Realisme og Realister«, 1880 »Kritiske Studier
og Udkast«, 1881 »Herhjemme og derude«. Han er i disse
Bøger en vildt begejstret Tilhænger af Naturalismen,
og da den tyveaarige Kritikers »Studier« neppe rakte
videre end til den nyere (Balzac, Dumas den Yngre)
og nyeste (Flaubert, Zola) franske Litteratur og
dens danske Efterdigtning, kunde hans Ensidighed
ikke modtage noget Korrektiv fra virkelig Indsigt og
sammenfattende Oversigt. G. Brandes har altid forholdt
sig køligt til denne kritiske Fremtoning og højest
indrømmet ham »almindelig god Fruentimmerforstand«,
hvilket dog ikke har svækket Bangs rørende trofaste
Hengivenhed for Mesteren.

Som Fortæller optraadte Herm. Bang første Gang 1880 med
Samlingen »Tunge Melodier«, i Taknemmelighed tilegnet 
Forfatteren af »Jason«. Den udfolder den Bangske 
Ejendommelighed i flere af dens Ytringsformer: den 
klynkende Sentimentalitet, det hypernerveuse 
Følelsesliv, den paa eengang graadige og raffinerede 
Erotik og den indtil Unatur maniererede Stil. 
Allerede Indledningsordene, der skulle anslaa
Stemningen, falde i det Vammelt-Affekterte:
»Hvorfor beder De mig, Frue, om at nedskrive
disse Fortællinger? De bleve fortalte, veed De,
mens De sad hos mig foran Ilden, i Efteraarets
Skumring, ledsagede af Lindenes Suk, der bevægedes
af Efteraarets Pust. Saaledes fandt De dem smukke,
thi sørgmodige Børn, som de var af Skumringens
vemodsfulde Tungsind, blev de et bævende Udtryk for
en flygtig Stemning hos os begge« o. s. v. Bogens
enkelte Fortællinger - eller »Studier«, som Forf. 
kalder dem - ere mest kun Situationsbilleder uden 
synderlig Motivering og uden Efterspil. Det
pludseligt Frembrydende og uimodstaaeligt Betagende er
Forfatterens Yndlingseffekt. Et ungt Menneske, endnu
næsten Barn, læser højt for en moden Kvinde. Han er 
meget betagen. »Mens hans læser, hører han ængstet sit 
Hjerte banke uens, og hans Strube snøres sammen. 
Efterhaanden bliver hans Stemme mere dæmpet, Rødmen 
paa hans Kind vexler rned Bleghed. Øjnenes Glans 
bliver fugtig og svømmende . . .« Senere Stadium: 
»Hans Kinder brænder og hans Læber er tørre, Aarerne i 
hans Pande svulmer. Aa, hvor hans Læber tørster.« 
Tredie Stadium: »Hvor han dog fryser, og hele Tiden er 
det ham, som om han skulde kvæles, og som en grusom 
Haand trykkede hans Strube sammen med lange Fingre 
...« Katastrofe: »Saa bryder han ud i et Skrig, 
styrter frem over Gulvet, kaster sig ned paa 
Pantherskindet og brister ud i Graad, ustandselig 
Graad. Og hans Skrig lyder som et Skrig om Naade.« - 
Eller den unge Oskar er forelsket i den skjønne 
Camilla. Han har engang for nogle Aar siden frelst en 
brændende Kunstberiderske ved at rulle hende rundt 
paa Arenaens Sand og har derefter været hendes Elsker. 
Nu er han som sagt forelsket i Camilla, »og han havde 
egenlig kun een Tanke, det Ønske, at hun maatte styrte 
ned af en Hest ligesom Signora Cechetti, og at der 
vilde gaa Ild i hendes Klæder, saa at han kunde rulle 
hende rundt i Græsset - især dette at rulle hende 
rundt i Græsset.« Pludselig, paa en Spadseretour, 
frier han til hende. Dette gaaer saaledes til: »Saa 
kastede han sig pludseligt paa
Knæ foran hende og slyngede Armene om hendes Liv -
han stammede uden at kunne tale, hans Bryst arbejdede
med en klagende Hvinen, og hun følte hans sitrende
Fingre famle om Rosen ved hendes Bryst.« Man maa tænke
paa den Definition, der i en af Skizzerne gives af
Kjærligheden: »At elske er at nyde gjennem Smerter;
paa samme Tid at føle en svidende Lyst og et kvælende
Begjær, bestandig at ønske paany, en Jagt efter det
Dybe, Vidunderlige« - og man mindes uvilkaarlig,
at en af den unge Skoles Kunsttheoretikere har
karakteriseret ogsaa Kunsten som en Nydelse, der skal
tilegnes gjennem Lidelse: jo mere Lidelse, des bedre
Kunst. Stilen eller Maneren i disse Fortællinger er
af en uhildet og mildt dømmende Kritiker betegnet med
træffende Ord. Som den selv er en Efterligning, er den
ogsaa let nok at efterligne: »Man undgaa fremfor Alt
alle Bisætninger - højest en eller to paa hver Side;
man lade hver Sætning danne et Punktum for sig eller
sideordne eller sammenkjæde dem til lange, snorlige
Geledder; man bruge saa mange elliptiske Vendinger
som muligt og lade Subjekt eller Verbum eller begge
Dele være underforstaaet, endogsaa fra Punktum
til Punktum, ja fra Afsnit til Afsnit; man begynde
hvert Øjeblik med ny Linie, ikke for paa gammeldags
Maade at betegne, at der nu følger en ny Tankerække,
men netop for at adskille det Sammenhørende og paa
den Maade bringe Afvexling og dog et Skin af Rigdom
tilveje. Og vil man saa behandle Tankerne, som man har
behandlet Ordene, undgaa alle Mellemled og Overgange
og stadig bevæge sig i pathetiske Sving, saa er det
hele Kunsten. Selvfølgelig har denne Stil, anvendt
med Maal og Maade, sin Berettigelse, og man træffer
den ofte hos store Aander, der have mere Indhold end
Form, hos en Lavater eller Rahel, naar et Højtryk
af Tanker tvinger dem til at henkaste hver enkelt
for sig i en løsreven Sætning, men anvendt overalt,
selv hvor man har det Ubetydeligste at sige, bliver
den baade hul og opstyltet, affekteret barnlig og
monoton. Desto værre behersker den Alt, hvad Herman
Bang senere har skrevet, og vender stereotypt tilbage
i alle hans Feuilletoner, og her, hvor han ikke kan
lade Nogen tage en Hat paa eller gaa over Gulvet,
uden at jage Ordene afsted med Feberhast eller rulle
dem ud med tung Højtidelighed, her, hvor han ikke kan
beskrive et Meublement uden at udstønne Gulvtæpperne
og fremhulke Spejlene, her er det ikke nok at sige,
at han lider
af Maneer, man maa sige, at han frivilligt parodierer sig selv,
uafbrudt og af Hjertens Lyst.« (H. S. Vodskov: »Spredte
Studier« 1884).

Samme Aar som de »Tunge Melodier« udkom den store
Roman »Haabløse Slægter«. Karakteristiken af den 
foregaaende Bog passer ogsaa paa denne, kun at 
Affektationen her er dreven endnu videre. Dertil 
kommer, at man har en uhyggelig Følelse af at staa 
overfor et Familiebillede, der til Underholdning 
for Læseren krænker den naturligste Pietet, og 
overfor en Selvskildring af en mere pathologisk end 
psykologisk Natur. Det ynkelige Individ, for hvis 
Skjæbne Fortællingen kræver Læserens Deltagelse, 
slæber sig klynkende og flæbende gjennem Bogen, 
indtil han træder ud af den som en udlevet, 
kraftesløs Olding paa femogtyve, lige usund hvad 
enten han med pathetiske Gestus klager højlydt over 
sin Skjæbne eller han sidder hen i stille Rugen, 
»suttende paa Knoerne« -- altid usand, fordi hver 
Pose er studeret foran Spejlet med en moderne 
Narcissus' Selvbehagelighed. Den Verdensbegivenhed, 
at William Høeg ikke kan faae opfyldt sit brændende 
Ønske om at blive Skuespiller, behandles i vid og 
bred Uendelighed og trætter ikke mindre end den 
idelige Appel til Slægtsstorheden. De erotiske 
Partier, der hovedsagelig fremstille den neuropathiske 
Cherubino væltende sig for ældre Koketters Fødder, 
gjennemtrænges af en kvalm Boudoirparfume med pervers 
Elektricitet i den lumre Luft. Mod disse Skildringer 
skred Øvrigheden ind med Sagsanlæg, der førte til 
Konfiskation af det forhaandenværende Restoplag. En 
revideret Udgave fremkom fire Aar efter, men havde da
ikke nogen stor Interesse. -- 1883 udkom »Præster« og 
Fortællingen »Fædra«, den første en Samling skizzerede 
Tegninger ikke blot af Præsteskikkelser, men ogsaa af 
Kvindefigurer og et Par løst sammenstillede Situationer, 
den anden en bred Forhistorie om en adelig Slægts 
Dekadence og en mere energisk koncentreret Beretning om 
den sidste kvindelige Descendents, Grevinde Urnes
Forelskelse i sin unge Stivsøn, hvilket giver Lejlighed 
til Udmaling af det erotiske Forholds Opstaaen og Væxt 
saavelsom til en Skildring af Grevindens aandelige 
Forfald formedelst Stimulation med Brændevin og Morfin. 
En dramatisk Omskrivning af denne Historie udgaves 1885 
under Titlen »Ellen Urne«, Skuespil i fire Akter.«

Samme Aar udkom »Excentriske Noveller« og Aaret

efter »Stille Existenser«, to af Bangs bedre
Bøger. Den første Excentriske vil tegne typiske
Billeder af tre Kaster, hvis Liv er lidet kjendt,
Noveller og Forfatteren forsikrer, at han ved
Udarbejdelsen af disse Skildringer har været
»saa samvittighedsfuld overfor Sandheden som nogen
Rejsende, der efterat have gjennemstrejfet i aarevis
paa Kryds og Tvers et fremmed Land, nedskriver
sine Iagttagelser med det ene Maal for Øje at øge
Kjendskabet til den Jord, vi alle beboer.« Ikke
des mindre vil en saadan Rejsende have ondt ved at
tro paa Sandheden af den sentimentalt-pathetiske
Kellner-Skikkelse, som den første af Bogens
Skildringer tegner, og Forfatteren maatte ogsaa - i
Fortalen til sin næste Bog - indrømme, at »som Billede
af en Kaste stod denne psykologiske Studie neppe til
at redde.« I Cirkusbilledet »Fratelli Bedini« er der
derimod adskillige godt opfattede og gjengivne typiske
Træk, og Virtuostypen »Charlot Dupont« er aabenbart
tegnet ad vivum og paa Grundlag af egne Oplevelser;
der er nogen ægte Humor i denne Fortælling, hvis
Tragik er vederheftig nok, medens Komiken bliver
noget tyndslidt ved den overdrevne Brug af det
væsenligste Virkemiddel - den uendelige Gjentagelse
af det pompeuse Navn »Hr. Emmanuelo de las Foresas.«
I »Stille Existenser« gjælder en lignende Indvending
Fremstillingen af det fjerde Kastebillede »Hendes 
Højhed«. Bogen indeholder desuden de to mindre
Livsbilleder »Min gamle Kammerat« og »Enkens Søn«
samt den ret omfangsrige (234 S.) Fortælling »Ved
Vejen«, absolut Bangs bedste novellistiske Arbejde,
især tiltalende ved den nænsomt-fine Skildring af
den stilfærdige lille Fru Bai med hendes fromme
Dagmar-Sjæl; ogsaa mange af de andre Figurer
staa skarpt og klart, hvilket navnlig gjælder om
Ægtemanden, den flotte Stationsforstander, en dansk
Skikkelse af typisk Karakter. Overhovedet er Aanden i
»Stille Existenser« vidtforskjellig fra de tidligere
Bøgers exotiske Drivhushede; Forfatteren er aabenbart,
let paavirkelig og smidigt adopterende som han er,
kommen ind under en anden Indflydelse - nærmest maaske
af Topsøes Forfatterskab.

I »Romanen »Stuk«  (1887)  males der et Billede af
kjøbenhavnsk Liv i den økonomiske Opgangs- og 
Nybygningsperiode i Halvfjerdserne og den paafølgende 
Nedgangsreaktion. Der bruges hede Farver, og man har 
ikke altid let ved at gjenkjende sin gode Hovedstad i 
de chargerede Skildringer, men væsenlig ere
Fænomenerne rigtig sete og Dommen over dem - især hvor
den rammer Periodens energiløse, enerverede Ungdom
- træffende nok. Midtpladsen i Billedet indtager
det store Varieté-, Hotel- og Theaterkomplex, som
svindledes frem ligeoverfor Jernbaneterrainet, og at
det atter her er Theatret, som bliver det centrale
Punkt, er ikke Andet, end hvad der kunde ventes hos
Herman Bang. Hans Hovedfigur, Journalisten Herluf
Berg (man bemærke Navnets Begyndelsesbogstaver og
Bogstavantal) realiserer de bangske Drømmes evige
Længsel: at blive Theaterdirekteur, men det Hele
ender jo meget trist for ham som for de Andre. Et
Indskud om Heltens Barndom fører os atter tilbage til
de tidligere fortalte Minder om Opbruddet fra Als,
om Krigen 64 og om Forfatterens Slægt. Ud af dette
Intermezzo har Bang taget nogle enkelte Figurer
og behandlet deres indbyrdes Forhold i sin følgende 
Bog, Fortællingen »Tine« (1889). Den hører til det 
Bedste og Naturligste, han har skrevet, hvorvel 
Hensigtsmæssigheden af Fortælleformen kan omtvistes. 
Forfatteren udvikler i et Forord sin ejendommelige 
Theori desangaaende. Man kan ikke, siger han, skildre 
den Skole, hvori Degnedatteren Tine boer, naar man 
river den ud af dens Naboskab. »Naboernes Stemmer 
trænger ind ad dens Vinduer, gjennem dens Døre. Deres 
Liv blander sig med Skolens Liv. Som en Sten, der 
kastes i Vand, sender Skolens Skjæbner Dønninger frem 
over Pladsen baade til Kroen og til Smedien, og deres 
Begivenheder atter Dønninger tilbage, saa for at 
forstaa Skolens Liv maa Kroens og Smediens vel med. 
Selv derude over Markerne, hvor Horizonten lukker sig, 
selv der maa vi vide, at Livet fortsættes og at der 
leves - en rullende Vogn, en Hund, der gjøer, en Sang, 
der høres fjernt, maa fortælle det og minde os derom. 
Vi maa, for at denne Skole kan illudere som Liv, føle 
Egnen, hvor den ligger: vi maa befolke Øen Als. Har 
Skolens Korsvej ikke Vejfarende - kjører ikke de 
hundrede Vogne den forbi til hundrede Hjem og hundrede 
Liv? Nu vel - vi maa føle disse Vejfarende. Deres 
Kommen, Gaaen, Spørgsmaal, Hilsner, Svar, - ogsaa de 
er Del af Skolens Tilværelse og maa med« o. s. v. 
Som man seer, en ret vidtløftig Fortællemaade, der 
nødvendiggjør - i »Tine« som i »Stuk« - en overstadig 
Trængsel af Personer, saa at Læseren har ondt ved at 
huske det Ene for det Andet. Som en Fonograf optager 
Forfatteren i sig enhver Bilyd og Mislyd, der 
tilfældigt omgiver Hovedstemmen
i det Øjeblik, den skal fastholdes, og Resultatet
bliver Utydelighed og Forvirring. Og eet Sted maa han
dog vilkaarligt sætte en Grænse for denne Udflydning
til alle Sider, thi Begrænsning er en Hovedlov i
Kunsten; den kan og skal aldrig blive Andet end et
Udsnit af Livet.

Af Bangs senere Produktion kan nævnes Novellesamlingen 
»Under Aaget«, 1890, og to saakaldte Sørgespil, 1891, 
de ganske korte Enaktere »Brødre« og »Naar Kjærligheden 
døer«. Ogsaa et Bind »Digte« har han udgivet (1889), 
underlige Skabninger, som hverken ere Fugl eller Fisk, 
hverken Vers eller Prosa. Maaske af samme Grund som
Skrædderen, der ikke kunde sy Knaphuller og derfor 
spurgte sin Kunde: »Hvad synes Herren om Hægter?« har 
Bang udeladt al Rimklang og indskrænket sin metriske 
Kunst til en endda ikke meget melodisk Rythmebevægelse. 
Et Par Citater ville bedst anskueliggjøre disse »Digtes« 
aparte Art:

I. Blege, svindsottige Kvinder lig, drager mig
Dagene forbi. Stirrer paa mig med triste Øjne
stivt — til de synker i Tusindmørkets Grav.
De veed ikke Raad, gaaer mig forbi med slappe
Hænder, forsøger at smile tungt og kan det ej.

II. Alting slukkes og døer: Dagen og dens Sol,
de synker i Skumring og Mørke, Menneskelivet, det
glider ud i Taushed. Sommeren døer i Høstens de
lange Aftner; Blomsterne døer stille Blad for
Blad. Ungdommen døer, saa langsomt, vi veed
det ikke, Illusionerne med, lydløst og en
efter en. En Dag ligger selv vor Kjærlighed
død i sit Kammer. Den Dag døde vort Haab. Den Dag
sluktes vort Liv.

III. Der vaagnede den Morgen et Lig, og det
væmmedes selv ved at Liget spiste, at det stod op
og gik om, og at Liget talte. Det vilde sove
igjen, som et Lig sig sømmer — og det lagde sig hen.
Men Søvnen kom ej: Liget vaager.

Med en for Herman Bang usædvanlig Friskhed, ja endog 
med en vis Grad af godt Humeur har han i »Ti Aar, 
Erindringer og Hændelser« (1891) fortalt om sit Liv 
— om sine Rejser som forulykket Skuespiller og som 
Foredragsholder, om sin Udvisning af Tydskland, sine 
»Enaktere« paa Scenen m. m.

Den mest afgjørende Modsætning til et Forfatterskab som 
det ovenfor skildrede finde vi hos Henrik Pontoppidan, 
ligesom Gjellerup og Bang fra 1857 og ligesom de Præstesøn. 
Istedenfor den indegjemte Moskusduft af rigelig udgydte 
Parfumer og Essenser hos Bang stiger der os fra Pontoppidans
Skildringer en

skarp og frisk Lugt af Muldjord og Strandtang
imøde; hans Skueplads er ikke det drømmende
halvmørke Boudoir med de polstrede Hynder og den
sandsepirrende Udsmykning, men det frie, aabne Land:
Mark og Skov, Hede og Strand, Udsigten over Fjord
og Hav. Pontoppidan er den mandlig stærke, nøjsomme
og sanddru Spartaner, hvor Bang er den kvindeligt
sygnende, raffineret nydende og fantastisk udskejende
Lydier. Ligesaa efterhængende Bang er efter det
Forbillede, der sidst har gjort Indtryk paa ham,
ligesaa personligt energisk stræber Pontoppidan
efter at gjøre sig fri for al Paavirkning, og han
lægger heri en af sin Slægts mest iøjnefaldende
Karaktermærker for Dagen: dens stærkt fremtrædende
Selvstændighedstrang. Thi ogsaa Henrik Pontoppidan
tilhører en berømt gammel Æt - men han koketterer
ikke dermed. Halvtrediehundrede Aar naaer det
pontoppidanske litteraire Ry tilbage i Tiden,
og lige op i vore Dage har Slægten fortsat disse
Traditioner, ikke alene hos den Forfatter, der her
paakalder vor Opmærksomhed, men ogsaa hos hans
Brødre: Dermatologen Erik P., Højskolemanden og
Præsten Morten P. og Psykiateren Knud P., der alle
have lagt en fint udviklet Fremstillingskunst for
Dagen i de forskjelligartede Emner, de have taget
under Behandling.         

Faderen, Dines Pontoppidan, der som theologisk
Forfatter advarede mod den pietistiske Ensidighed
og formanede til ikke at tabe det Menneskelige af
Syne, var Sognepræst i Fredericia, da den yngre Søn
Henrik kom til Verden den 24. Juli 1857. Nogle Aar
efter blev Dines P. Præst ved St. Mortens Kirke i
Randers, og til denne By er den vordende Forfatters
Barndomsliv knyttet; i sin smukke Bog »Minder« (1893) 
har han anskueligt skildret det gamle Randers med 
dets Omegns ejendommelige Natur og gjennem Skildringen 
draget en vemodig Barndomserindring om en af de 
kvindelige Skjønheder, der i Forening med de bløde 
Handsker og de velsmagende Lax dengang skabte Byens Ry. 
Fra dens lærde Skole tog han 1873 Realafgangsexamen, 
og Aaret efter fik han - ligesom »Lykke-Per« i hans 
store Fortælling - Adgang til den polytekniske 
Læreanstalt, ved hvilken han 1877 tog Ingenieurexamens 
første Del; men da han tre Aar senere indstillede sig 
til dens anden Del, forlod han Examen. Denne 
Gjenvordighed kom til at danne Skjellet i Pontoppidans 
Ungdomsliv. Den Bane, han havde udkastet for sin 
Kaldsvirksomhed, bøjedes brat af, og Vejen førte
til helt andre Omraader - ned mod Almuelagene, som han
kom i Berøring med, da han blev Lærer i Naturfag og
Landmaaling ved sin Broders Højskole i Hjørlunde ved
Frederiksborg. Senere flyttede han til Østby i Horns
Herred, hvor hans Hustru havde hjemme, derfra efter et
Par Aars Forløb til Havreholm ved Hornbæk. Med Hensyn
til Domicil er Pontoppidan overhovedet noget af en
Vagant; han har rejst endel i Udlandet - Tydskland,
Schweiz, Tyrol, Italien, Sverige - og hjemme flytter
han hyppigt fra Sted til Sted, fra Hovedstaden til
Landet og tilbage igjen. Kun de hjemlige Forhold har
han behandlet i sine Skrifter. Han kan ikke fare hen
over sit Stof med Jernbanefart og er derfor ingen
Rejsebeskriver; han maa kjende det af lang Erfaring
og studere det i Dybden; deraf hans Paalidelighed
som Fremstiller af Almuelivet.

Pontoppidans første trykte Arbejde var Bondehistorien
»Et Endeligt«, offentliggjort i »Ude og Hjemme« 1881 - 
en vemodig lille Skildring af et fattigt, men hyggeligt 
og lykkeligt Hjems Opløsning ved den alderstegne 
Husfaders Død, Konens Anbringelse i Fattighuset, 
Datterdatterens Afrejse til Kjøbenhavn for at tage 
Tjeneste og »Stjernes«, den gamle udslidte Hests 
Auktionsoverdragelse til Hesteslagteren - Alt fortalt 
paa en jevn, stilfærdig Maade, der sanddru rammer 
Billedets triste Farvetone. Et Par Aar ældre end denne 
Skizze var dog den senere trykte større Fortælling 
»Kirkeskuden«. Her møde vi den første af de 
Præsteskikkelser, som danne et helt Konvent i 
Pontoppidans Bøger: den milde, sagtmodige og
rettænkende, men karaktersvage og i praktiske Forhold
lidet bevandrede Pastor Østrup til Søby og Sorvad. I
hans ufriske barnløse Hjem med den tungsindige, af
den hvasse Svigerinde underkuede Husmoder indlemmes
Fattighusbarnet Ove, Søn af »lange Ane«, som sidder i
Tugthuset, fordi hun har dræbt sin Forfører, Barnets
Fader, den fra vilde Farter hjemvendte »Amerikaner«
Søren. Om Brydningerne mellem Drengens medfødte
Friluftsnatur og den lovbundne Tugt i hans nye Hjem,
ligeledes om Bølgegangen i hans Sjæl mellem Pligt og 
Lyst, Hengivenhed og Trods, og om den af hans
Nærværelse skærpede Modsætning mellem Præstefolkene
indbyrdes handler denne Fortælling, der har faaet
sit Navn af et i Søby Kirke ophængt Skib, som Ove
hemmeligt sætter sig i Besiddelse af for at lade det
faae Vand under Kjølen ude paa Havet. Sammen med »Et
Endeligt« og et Par
lidet betydelige kjøbenhavnske Selskabs-Skizzer udkom 
»Kirkeskuden« 1881 i et Bind med Titlen »Stækkede Vinger«. 

To Aar senere udgav Pontoppidan Fortællingen »Sandinge 
Menighed«. Hans Højskolegjerning havde ikke just fyldt 
ham med Begejstring for det grundtvigianske Livssyns 
Herlighed og folkeopdragende Evne. Den »folkelige 
Friskole« med dens evigvarende Sang »om Lys og Lykke 
og Verdens livsalige Glæde« - »vi Fugle vi er fri og 
glade vi, vi, vi!« - synes ham saa væsensforskjellig 
fra Virkelighedens tunge, trælsomme, i dyb Armod 
nedsunkne Almueliv, at der ikke let vil kunne bygges 
en holdbar Bro mellem de to Verdener, og da 
Fattighusbarnet for en Stund kommer under den 
folkeforkælende Behandling og klappes af bløde Hænder 
som et interessant Exemplar af almueagtig Skjønhed og 
Umiddelbarhed, ender det med dybere Ulykke for hende 
end den, hun kjendte i den trange og smudsige 
Husmandshytte. Overhovedet er den pontoppidanske 
Selvstændighed ikke saa lidet kjættersk overfor 
adskillige af Demokratiets og den nye litterair-
reformatoriske Retnings Dogmer. Han driver Skjemt med 
en nylig stedfunden storartet Fest - »en sand Triumf 
for Demokratiet. Byens stolteste Sal; rige 
Flagdekorationer; en udsøgt Menu og glimrende 
Dametoiletter - og Alt i et straalende Lyshav af 
hundrede Lampetter. Arbejdernes Skaal blev med 
Begejstring drukket i Champagne, Hurra og Fanfare. 
Og en Bonde oppe fra Rigsdagen blev under endeløs 
Jubel baaren Salen rundt i Guldstol af Studenter.« 
Feststemningen afføder en Adresse »fra danske 
Studenter til den danske Bonde«. »Med Tak for 
Fortiden - saaledes begynder den - og med Haab om 
fremtidig stærk og inderlig Tilknytning til
Fremskridtets Sag række vi Eder broderlig Haanden i
den Forvisning o. s. v. o. s. v.« Kvindebevægelsen
seer Pontoppidan ogsaa mest fra den humoristiske 
Side, at dømme efter Skildringen af Præstekonen i 
»Mimoser« - Sprutbakkelsen eller Krudtkjællingen 
kaldet paa Grund af sin ustyrlige Iver for Livssagen:

»For denne Sag havde hun kastet sig i Skranken med en 
Løvindes Mod, en hjertegreben Kvindes Lidenskab. 
Navnlig følte hun det som sin Mission af al sin Evne 
at prædike mod den Kvindernes ydmygende Eftergivenhed 
overfor Mændenes dyriske Udskejelser, der i hendes 
Øjne var Ondets egenlige Rod. Ligegyldig for Spot som 
for den aabenbare Forargelse kastede hun sig over sine 
Ofre uden Persons Anseelse. Hun overøste Folk med Haan 
og Foragt, hun fyrede i en Debat med det groveste 
Skyts og kjørte ved enhver Lejlighed et saadant 
Arsenal af Bevismateriel i
Marken, at hun tog Vejret fra sine Modstandere. Hun
paaberaabte sig Biblen, ja endog Koranen og Talmud. 
Hun citerede berømte Forfattere, refererede Noveller, 
juridiske Afhandlinger, lægevidenskabelige
Specialskrifter. Hun kjendte i dette Forhold ingen
Blu, ingen Grænser. Bønderkoner, der kom i Ærinde
til Præstegaarden, lokkede hun ind i sin Stue og
underkastede dem et formeligt Forhør. Hun opsøgte
ethvert Sted, hvor en Kone var bleven forurettet,
en Pige forført. Hun søgte at hidse dem til Opstand,
at rejse deres Æresfølelse; og inde i Byen havde hun
med sine faa, men trofaste Apostle dannet en Forening
- »den store Krudtsammensværgelse«, som Birkedommeren
kaldte den - til Sagens kraftigste Fremme«.

I samme Fortælling gjør en ung Frue, der i flere
Aar har været borte fra Danmark, en Bemærkning om
det Norskeri, der i Mellemtiden er kommet paa Mode i
visse Kredse. »Det har været mig paafaldende - siger
hun - hvor Alting er bleven norsk herhjemme. Overalt
træffer jeg kun norske Bøger, norske Kunstnere,
norsk Musik . . . selv i Selskabstonen er der kommet
noget underligt . . . hedder det ikke fjeldtungt
eller fjeldtrangt? - jeg veed ikke . . . i alle
Fald Noget, der smager af evig Is og Sne.« Ogsaa for
Latterligheden i den moderne Novellistiks Efterligning
af fransk Detailskildring har Pontoppidan Øje. Han
eftergjør (i »Sandinge Menighed«) med Virtuositet
denne Maneer, idet han giver et Uddrag af »den fine
Stilist Solbergs« sidste Fortælling, en Travesti,
der - hvadenten Gjellerups Aaret iforvejen udkomne
»Germanernes Lærling« har været det direkte Forbillede
eller ej - ligger saa nær op ad den S. 650 anførte
Stilprøve, at de synes som skrevne med samme Pen:

»Ind ad det ene store, imod Gaden vendende Vindue
strømmede det hvide Sommersollys skraat ind og dannede
som en regnbuespillende Støvvæg langt ind i Stuen. 
Paa sin Vandring fra de vinrøde foldetunge Gardiners
lysmættede Blonderand sneg det sig i sagte glidende
Spil henover Flygelets blanke Flade, brødes barokt
i det guldflammede Træskjærerarbejde paa en Stol i
Ludvig XVI.s Stil, som stod ved Døren, blegede det i
Kanterne noget slidte cochenillefarvede Fløjlsbetræk
paa en lav fauteuil, lagde en Smule fugtig Glans
over den hvide Porcellainsovn, fremhævede de fine
Guldlinier i det storblommede Tapet, kastede sig
op paa Loftets Gibs, hvis blanke Hvidhed tog en
grønlig Tinte fra en nedrullet Persienne for det
andet Vindu, blinkede i den gyldenkjædede Hængelampe
og de blanke Skilderirammer, spillede paa Bogskabet,
det nipsopfyldte Skrivebord, det store Pillespejl og
de antikt farvede Lervaser i klare Sølvreflexer og
døde tilsidst hen bag det store Chatolskab.«

Idet Pontoppidan saaledes viger af fra Moderetninger
og tager Afstand fra Modemeninger, slaaer han ind
paa de mere stille og afsides Veje paa det landlige
Territorium, hvor han er kjendt Mand.
Hvad han her iagttager, strider ikke sjeldent mod den 
vedtagne Formular. Saaledes i hans ligesaa ædruelige 
som troværdige Bog »Landsbybilleder« (1883). Den første 
af Fortællingerne »En Kjærlighedshistorie« beretter om 
den kjønne Hegnsmandsdatter Grethe, der er Veninde med
den jevnaldrende Præstegaardsfrøken, tildels opdragen
sammen med hende og meddelagtig i hendes romantiske
Fremtidsdrømme og poetiske Livsbetragtning, men endda
af sin dygtige og myndige Moder drives eller tvinges
til Ægteskab med den lille hjulbenede Husmand Morten
Pers. Stor Fortvivlelse mellem Veninderne. Efter Aars
Forløb gjensees de. Ellen-Lisbeth, Præstedatteren,
er i Mellemtiden bleven gift med sit sværmende
Hjertes Idealbillede, men gjør ved Gjensynet et noget
havareret Indtryk og udtaler sig kun med Forbehold
om sin Lykke, medens Grethe, som er bleven bred og
buttet og har et Barn ved Brystet og et Par kravlende
paa Gulvet, frejdig vedgaaer, at hun er tilfreds med
Livet. Moralen udtales af hendes brave Moder: »Seer
De, gode Frue! Der var engang, De var vred paa mig -
jeg veed det nok; men da var De saa ung og kjendte
ingen Ting. Men nu har De jo seet lidt af Verden og
vel ogsaa prøvet Deres, kan jeg forstaa - og se, vi
gammeldags Bønder, vi har det nu saadan paa en anden
Maneer; for naar den ene er Karl og den anden er Pige
og de ellers er skikkelige og ordenlige og vil være
gode ved hinanden, saa er der jo dog, hvad der skal
til; og senere kommer jo Børnene, og saa saadan et Liv
sammen i Arbejde og Beskjæftigelse, tro De mig, lille
Frue! det er noget Andet end denne her Forfjamskelse,
som de kalder Kjærlighed!« - I »En Fiskerrede«
opstilles to tilsyneladende vidtforskjellige
Billeder: en Stranding for Aarhundreder siden, da
den halvvilde Kystbefolkning ledte Skibene ind paa
Revlerne med forræderske Blus, dræbte de Ilanddrevne
og bemægtigede sig Ladningen - og i vore Dage, da
Bjergningen foregaaer i lovformeligste Orden med
Strandingskommissionair og skriftlig Kontrakt og
det Hele. Skildringerne ligne to ganske objektive
Referater, men just derved virker Sammenstillingens
Satire dobbelt kaustisk. - Med kraftige Linier, der
ere bundforskjellige fra den bløde Ynde i wintherske
»Træsnit«, tegnes i »Bonde-Idyl« og »Arv« Billeder af
Almuelivet i dets daglige træge Gang og i en enkelt
stærkt bevæget Situation - Overfladen og Dybderne af
en Tilværelse, som Digtningen ofte har givet vrange
Forestillinger
om, og som de Fleste kun kjende gjennem en saadan
flatterende Fremstilling.

En lille Række »smaa Romaner« ere noget mere
»komponerede« end de ovenfor omtalte Folkelivsbilleder; 
hvor deres Handling bevæger sig paa Almuelivets Grund, 
er dette ikke Skildringens Maal, men Staffage for 
Begivenheder af mere eller mindre romanagtig Art. 
Der er »Ung Elskov« (1885) med Fortællingen om lille 
Marthas besynderlige Barndomshjem, Samlingsstedet for 
et originalt Selskab af Menneskevrag, om hendes 
Forelskelse i den letsindige unge Student og hendes 
ynkelige Død i Mølledammen. Der er »Mimoser, et 
Familieliv« (1886), som fortæller om to Søstres 
Undergang paa Grund af deres fine og stolte Naturs 
Krænkelse ved Mandens Utroskab og — overraskende nok 
— viser Pontoppidan som Adept af den eneste 
gammelromantiske Theori, som den moderne Skole har 
tilegnet sig og udstyret med sin mest pikante 
sensuelle Ornamentering: Læren om Kjærligheden som 
en Art Besættelse, hvis Vælde ingen Villie kan 
modstaa, en Afgrund, som selv den mest skarptskuende 
Henrik Pontopidan.
Intelligens blindt maa styrte sig i, en Forførelse, 
der i et Nu rammer selv den under gode Forhold 
styrkede moralske Kraft. »Isbjørnen« (1887), med 
Billedet af den groteske grønlandske Præste-Cyklops 
Kamp mod de mere civiliserede Forholds 
Smaatskaarenhed, »Spøgelser, en Historie« (1888),
og »Natur« (»Vildt«, »En Bonde«, 1890) høre endnu
til denne Serie. Imidlertid havde Pontoppidan 1887
udgivet en ny Samling Landsbybilleder under Titlen
»Fra Hytterne«. I denne lille Bog naaer han meget 
højt som Fortæller, og hans Stil aabenbarer fuldt 
og fast Personligheden: hans Lune er af den 
mørktfarvede, faamælte Art; han holder sig som
Videnskabsmanden til det korrekte Referat og skyer 
al lyrisk Udsmykning; han er barsk, som Lægen synes 
at være det just naar han vil dække over sin 
Medfølelse; hvad der paa Tydsk kaldes »herb«, er 
hans Stils og

Forfattervæsens Kjendemærke, noget strammende Bittert,
noget blodrensende Skarpt. Den første lille Fortælling
»Knokkelmanden« kan man gjerne kalde rørende - den er 
det i dybeste Forstand - men man maa blot ikke med 
Ordet forbinde det fjerneste Bibegreb af noget 
Sentimentalt. Roligt og behersket fortælles om de to 
Boelsfolk Simon og Ane, der efter et Liv i Savn og 
Forsagelse og myreflittigt Slid omsider naa, hvad der i 
deres nøjsomme Tanker er Lykke og Selvstændighed, for da 
næsten i samme Stund at faae Vished om, at den uafvendelige 
Død om nogle Maaneder vil bryde dette  trofaste Samliv. 
Medfølelsen er tilstede paa hvert Punkt af Fortællingen, 
men den er stum, betvungen af  selve Stoffet og dets knappe 
Referat. - I »Naadsensbrød« skildres paa ti smaa Sider den 
Landsbybegivenhed, at Stine Bødkers »kommer paa Kassen«, 
o: i Fattighuset - og ud fra denne ene Situation falder der 
Lys over Hundreder, Tusinder udslidte fattige Menneskers 
lysforladte Alderdomsaar. - »Ane-Mette«, den fordrukne 
Fiskers halvsløve Enke, der tager sine bedste Klæder paa og
gaaer ud paa Kirkegaarden for at se sin lille Piges Knogler 
blive gravede op, da der skal gjøres Plads for Gaardmandens 
smaa Kjesten, samler de skjøre Levninger sammen, gjemmer 
dem i et Hjørne af Kirkegaardsjorden og opbygges ved Tanken 
om, at hendes Fattigbarn paa denne Maade ogsaa ligesom 
faaer Del i Præstetalen og Klokkeklangen ved den rige 
Begravelse. Væverfamilien (»Et Grundskud«), hvis timelige 
Velfærd for en meget væsenlig Del beroer paa, at den paa 
det aarlige Kyndelmissemarked indkjøbte Gris ved 
Mortensdagstide er voxet til et vægtigt Slagtesvin, og 
som derfor nedsænkes i trøstesløs Fortvivlelse, da det et 
Aar viser sig, at Familiekjæledæggens tilsyneladende saa
lovende Trivsel skyldes en Pestsyge, der medfører Selvdød: 
»Det var saa forfærdeligt, at det løb rundt for Væverens 
Tanker. Det var deres hele Velfærd, deres eneste Formue. 
Han syntes, det var umuligt, at Vorherre kunde nænne det. 
Saa maatte det dog hellere - naar ondt skulde ske - have 
været et af Børnene. Men hvad skulde de gribe til, naar 
dette gik tabt? Hvoraf skulde de leve? . . .« Det er 
Skikkelser og Situationer, som bide sig fast i 
Erindringen. Den sidste af Skizzerne, »Vandreren«, 
kalder Forfatteren »en Epilog« - og med Rette: den siger 
det afsluttende Ord, kaster Blikket tilbage og forklarer 
den Aand, hvor-udaf det Hele er skrevet. Vandringsmanden 
skrider en Vinterdag
hen over de store Hovmarker og mindes al den
Elendighed, de i fordums Dage have været Skuepladsen
for, Trældommen under Ladefogdens Stokkeslag, det
skaanselløse Herremandsvælde, Fortvivlelsens Selvtægt
fra de Undertvungnes Side - og det synes ham en sælsom
Tanke, at al denne Umenneskelighed har fundet Sted
saa nær op imod hans eget - Frihedens, Fremskridtets,
Humanitetens - Aarhundrede. Saa vandrer han videre og
træffer udenfor Hovmarksgrænsen paa et enligtliggende,
med det store Stengjærde sammenbygget faldefærdigt
gammelt Hus. Og i dets stinkende Stue finder han,
liggende i en ussel Seng, en udtæret Mumie, en
fireogfirsindstyveaarig Kone, som i otte samfulde Aar
har henlevet sin Alderdom paa dette uhumske Leje,
Dag og Nat i Kamp med de nærgaaende Rotter, medens
ethvert Fodtrin udenfor er hende en Bebudelse af den
livagtige Vorherre, som hun saa langelig venter paa,
plejet efter fattig Lejlighed af en Nabokone med en
tre-fireaars Dreng ved Brystet. Tung i Sindet vender
Vandringsmanden sig bort fra denne Elendighed, og

- da han en Timestid senere stod oppe paa
Fjordbakkernes fede Lerjorder, gik just Solen ned i
Vest over en smal Stribe af Gyldengult, der strakte
sig langs Horizonten under det mørke, tunge Skytag.

Dernede for hans Fødder laa den lille By mellem
Bakkerne med sit runde, svagt kobberfarvede Gadekjær
og sine otte nye Bøndergaarde, fra hvilke Plejlenes
taktfaste Arbejden lød herop som et roligt, sundt
Hjerteslag. Majestætisk - som smaa Herresæder -
løftede disse deres Tage over de usle, klinede
Lerhytter, der klumpede sig sammen nede i Sølen. Hist
og her kom en træt Arbejder slentrende ud af en Port
med Madkassen i en Snor over Skuldrene og drev bort
over Markerne - eller dukkede ind i et af de smaa
mørke, fugtige Rum, hvor disse arme Folk sidder ved
deres Kartoffelmad og Brændevin, bøjet af Værk, gnavet
af Utøj, frygtsomt ventende den Dag i Alderdommen,
da Bonden kaster dem ud af deres Huler og »Sognet«
tager dem i sin naaderige Varetægt . . .

Og langsomt og eftertænksomt gjentog han for sig
selv:

»Frihedens - Fremskridtets - Humanitetens
Aarhundrede!«

Pontoppidan kan forstaa den forkuede Hovbondes 
Opstand mod Herremanden; han vilde ogsaa kunne 
forstaa og billige det trøstesløst elendige 
Landproletariats Rejsning mod den fedt besiddende 
Bondestand - Parallelen er dragen i hans »Epilog«. 
Men hvad han kun har Haan og Foragt tilovers for, 
er de Palliativmidler, hvormed man i vore Dage vil 
bødepaa den sociale (eller politiske) Modsætnings
Kræftskade. Et Komplement til Epilogen er Prologen
til Fortællingen »Ilum Galgebakke« i hans Bog fra
1890 »Skyer, Skildringer fra Provisoriernes Dage«. 
Han seer fra Bakkens skaldede Top det hele Herred 
ligge milevidt udbredt for sine Øjne, »til de tre 
Sider omgivet af Landets gamle Vogter, det 
gendarmblaa Hav, hvis Bølger skimtes i det Fjerne.« 
Over det kjønne, frodige, tæt befolkede Landskab 
hviler der en inderlig Enfold. Dets tunge, fede 
Muldbølger bærer fredelige Skove, Landsbyer, Kirker 
og Møller eller reder trygge Lejer for sindigt 
flydende Bække og spejlblanke Aaer; naar den synkende
Sol lægger et Skær som af smeltet Smør over Vandpytter
og Grøfter, naar Kirkerne begynde at kagle som hvide
Høns og Moserne brygge og Engene spinde, kan man tro
sig hensat til et Vidunderland, hvor Alt aander Fred
og Lykke. Bag Ilum By strækker sig en lang Allee af
ærværdige Ege helt hen til Herregaarden, Byens gamle
Arvefjende, der ligesom med ond Samvittighed skjuler
sig i en tæt Lund af Bøg og Gran. I Aarhundreder har 
Bondeby og Herregaard kriget med hinanden, og braadne 
Pander er der vanket, Baal og Bøddel har fulgt 
Nederlaget og Sejren i Hælene. To Gange sved Bønderne 
Ilumgaarden af og trak Herremanden op paa Galgebakken. 
»Her klædte de ham først nøgen, rev saa Tungen ud af 
Halsen paa ham, sprættede derpaa Maven op, saa de 
rygende Indvolde hang ham ned over Knæene, og klyngede 
sluttelig under vilde Jubelraab hans højadelige Krop 
op i Galgens højeste Top til Føde for de sultne Ravne.

Men de Tider er forlængst - forlængst forbi!

Nu holder de Ilum Bønder sig udelukkende til Jorden,
og Kampen for deres Selvstændighed har antaget mere
civiliserede Former.

Nu bygger de Forsamlingshuse, opretter Skoler,
stifter Foreninger, danner uafhængige Laanekasser,
Brandkasser og endnu flere Kasser - alt til
Frihedens Bevarelse. Men først og sidst afholder de
Møder. Overalt og til alle Tider holder de Taler. I
store Skarer drager de i bevægede Tider herop paa
den minderige Galgebakke og rejser her det moderne
Skafot, Talerstolen, hvorfra deres Ordførere under
Forsamlingens Jubelraab først klæder Fjenderne nøgne
for ethvert Argument, derpaa hudfletter dem med
Sprogets hvasseste Ord, lemlæster deres Fortolkninger
og sluttelig giver deres Navne og Ære til Pris for 
sultne Bladreferenter.

Og er da saaledes Hævntørsten stillet, opløfter Lærer
Zachariesen sin almægtige Haand - og fra begejstrede Struber 
runger Tonerne af det gamle Bjarkemaal ned over Dalen:

Vaagner, vaagner, danske Helte! 
Springer op og spænder Belte!»

Den bedske Satire i denne Prolog angiver Tonearten, i hvilken 
»Skyer« fortæller om Personer og Begivenheder i de politiske
Kampaar: om gammelt Ungdomsvenskab Mand og Mand
imellem, der maa brydes paa Grund af Anskuelsernes
Uforligelighed (»To Venner«); om den løjerlige lange
Bogbindersvend, der troskyldigt rejser til Kjøbenhavn,
opsøger den stormægtige liberale Folkefører og
tilbyder ham sin Arm og sin Kniv, hvis han vil have en
Minister eller maaske en endnu højere stillet Person
ryddet afvejen, men af den bestyrtede Partihøvding
faaer det Svar, at han maa have misforstaaet det
Hele, at Vejen er en helt anden: Meld Dem ind i vor
Vælgerforening, støt vore Blade, stil flittig til
Møderne, giv Deres - om end nok saa ringe - Skjærv
til vore Fonds ... . og De skal se: Sejren bliver
dog eengang vor! (»To Gange mødt«); om den første
Gendarm, hvem de krigerske Bønder i Lillelunde love
en extra varm Modtagelse, som dog indskrænker sig
til en spottende Latter, da den stejlende Hest,
foruroliget at en bjæffende Hund, smider sin Rytter
i Landevejsgrøften - »men i Lillelund kunde man
nu hovere; takket være Skrædderens Mops havde man
holdt sit Løfte: den første Gendarm, der viste sig
i Byen, var ikke kommen helskindet igjennem den«;
eller om gamle Peder Brusgaard (i »Tro til Døden«),
der dødssyg lader sig kjøre ind til Kjøbstaden for
at afgive sin Stemme ved Folkethingsvalget og maa se
Forræderiet i Venstres egen Lejr skaffe Højre Sejren.

Samme Aar som »Skyer« udkom et lille Bind »Krøniker«,
tolv Smaafortællinger, Eventyr eller Anekdoter, der 
et Par Steder benytte Træk af gamle danske Folkesagn 
og gjennemgaaende ere holdte i disses naivt drastiske 
Stil. I enkelte af Smaastykkerne brydes denne Tone 
(f. Ex. i »Digterliv), men det lune Vid og den 
rammende Satire bliver derfor ikke mindre.

1891 udkom »Muld, et Tidsbillede«, der med sine
Fortsættelser »Det forjættede Land«, 1892, og 
»Dommens Dag«, 1895, danner en sammenhængende 
Trebinds-Roman, som i anden gjennemsete Udgave 
1898 bærer Hovedtitlen »Det forjættede Land«. 
Den er Forfatterens Hovedværk og i sig selv et 
interessant og betydeligt Arbejde. Til den
Række Præstetyper, Pontoppidan tidligere har 
tegnet, slutter sig her to meget udførte Skikkelser 
(foruden en kvik Skizze af Monrads Bispepersonlighed). 
Den ene er Sognepræst til Vejlby og Skibberup Provst 
Tønnesen, en af Højkirkens Værger og Værnere, en 
myndig Mand af et smukt, kæmpebygget Ydre, med et 
mægtigt formet Hoved, snehvidt, kortstudset
Haar, et Par mørkegraa Øjne under endnu ganske sorte
Bryn, fyldige Læber og skjægløst Ansigt. En elegant
soigneret Paaklædning fuldender hans altid korrekte
Fremtræden og passer godt til de Omgivelser, hvorunder
han som Enkemand lever med sin smukke Datter, i en
stor og stilfuld Præstegaard med en prægtig Have -
begge stammende fra hans hovedrige, adeligt gifte
og adeligt anlagte Forgænger i Embedet. Han er en 
rettænkende Mand, med en udviklet Selvfølelse og 
afgjort Hang til det udadtil Imponerende og
velbehageligt Docerende. I en saadan Situation
træffes han strax i Begyndelsen af Bogen ligeoverfor
dens anden Præstefigur, Romanens Hovedperson, den 
sexogtyveaarige Kapellan Emanuel Hansted, hvem han 
lige efter hans Ankomst til Præstegaarden vejleder 
angaaende Sogneforholdene i Særdeleshed og kirkelige 
Spørgsmaal samt »praktisk Theologi« i Almindelighed. 
Den unge Pastor Hansted er af fin kjøbenhavnsk Familie, 
har en Etatsraad til Fader, en Gardelieutenant til 
Broder og en Konsulinde til Søster, men selv er han 
falden ud af Arten; han slægter sin religieust bevægede, 
noget sygeligt, overspændte afdøde Moder paa, og det er 
efter hendes Ønske han har studeret Theologi og valgt
Præstegjerningen til Livskald.

Hele Romanen er nu egenlig Emanuel Hansteds
Udviklingshistorie, men saaledes som denne former 
sig gjennem Sving og Brud, med Kamp og Anfægtelse 
og under stadig Berøring med og Opgaaen i den 
brede Befolknings Liv og Trang, oprulles der et 
Billede af Firsernes Liv i Danmark, det sociale 
og det politiske med Modsætningen mellem
Gaardmandsvelstand og Landproletariat, Højre- og
Venstresyn, Kjøbstad og Land, Højskoledannelse og
Bykultur, saavelsom det kirkelige med dets 
stridende Strømninger: den grundtvigianske som den 
pietistiske Folkelighed, Kirkens Autoritet og 
Lægprædikanternes Opløsningsværk. Stoffet er varmt 
følt og dog nøgternt seet, Fortællemaaden forener 
dybt Lune med klar Skarphed, og Begivenhedsrækken 
taber ingensinde, trods det brede Anlæg, sin 
fængslende Magt. Usvækket følger Interessen den 
mere og mere fantastisk sværmende Emanuel Hansted, 
til han som en hallucineret Asket ender paa 
Sindssygeanstalten og Dommen over hans Liv og hans 
Tid udtales af en af Bogens Personer:

»Fejlen er vel overhovedet den, at man har opfattet
ham altfor alvorligt. Dersom man fra allerførste Færd
havde betragtet ham fra den humoristiske Side, var
Ulykken sandsynligvis aldrig skeet. Men det er nu
engang Nutidsmenneskenes maaske allerværste Skavank,
at de saa totalt mangler komisk Sands. Det er den
Mangel, der er Skyld i, at Fænomener som Emanuel
Hansted overhovedet kan opstaa. Rimeligvis vil der i
disse Dage blive talt mange bevægede og dybtfølte Ord
om hans Aands høje Flugt mod Idealet, om den tunge
Strid mellem Menneskets Higen og Evne, dets Villen
og Kunnen o. s. v. Og dog har - ret betragtet -
al Emanuel Hansteds Stræben kun været til at le af,
hele hans Liv er en Række komiske Scener. Naar han
engang døer - og det vil sandsynligvis ske snart,
og man maa da heller ikke ønske Andet for ham -
burde der skrives paa hans Gravsten: Herunder hviler
Don Quixotes Gjenganger, Emanuel Hansted ved Navn,
som var født til at være en skikkelig Kapellan, men
troede sig at være en Profet og Helgen; som derfor
klædte sig udi en Kvæghyrdes Dragt og ansaa enhver
Indskydelse for en speciel Kaldelse fra Himlen; som
forfuskede Alt, hvad han fik mellem Hænder, forlod sin
Kone og vanrøgtede sine Børn, men som ikke desmindre
indtil det Sidste betragtede sig som den af Forsynet
Udvalgte, der skulde berede Tusindaarsrigets Komme
og forkynde Guds Dom over Menneskeslægten.«

Endnu før Roman-Trilogiens sidste Led havde seet Lyset, 
udgav Pontoppidan to Bøger, begge i 1894. I »Nattevagt« 
er Hovedfiguren den unge radikale Maler Jørgen Hallager, 
almindelig kaldet den »røde« Hallager, dels formedelst 
Haarets og Skjæggets Farve, dels fordi han betragtedes 
som Fører for den saakaldte »Klump«, en Kreds af 
Kunstnere, der i den sidste halve Snes Aar havde vakt 
Røre i Publikum ved en udæskende Virkelighedskunst. 
»Radikal« er egenlig ikke den rette Betegnelse for den 
røde Malers Livs- og Kunstanskuelse; han er allerede
langt inde paa det Revolutionaire og føres med stigende 
Hast helt ind i Anarkismen. Et Standpunkt som dette kan 
Pontoppidan godt nok forstaa; han er Mellembestemmelsernes 
Modstander og har f. Ex. i »Skyer« ladet sin demokratiske 
Kobold haane de saakaldte »nye Tider«, der indvarsles 
saadan omtrent ved hvert Kvartalskifte, og stille 
Fordringen om et »splinternyt Folk«, der skal udspringe af
Bærmen, af »Krapylet, som dog er Frihedens egenlige 
Livvagt, Retfærdighedens Udkaarne Adelsgarde, den
altid beredte, selvopofrende Hær, som ved et Vink,
et eneste tændende Ord kan manes frem til Død over
Undertrykkerne.« Ogsaa den hallagerske Forkyndelses
Udspring og Udtryksmaade er han fuldt fortrolig med. 
Der er en vældig Urkraft i de Deklamationer, som 
Agitatoren udslynger mod det raadne Samfund - men at 
disse Oprørstaler for en stor Del ogsaa kun ere 
Deklamationer, har Forfatteren et skarpt Øje for, og 
at væsenlige Sider af Menneskenaturen maa forsømmes
og ligge brak, for at det bistre Kamptemperament kan
trives des kraftigere,
det viser den hele Karaktertegning af den næsten
indtil Sindsforvirring brutale, hensynsløse og
selvgode Verdensomvælter, der da ogsaa, med ironisk
Belysning over sig, ender med at synke ned imod
Krapylet og, selv en halvforkommen Existens, leve
for at indskærpe en Stamkreds af andre forkomne
Personer det Hensigtsmæssige i stadig, for alle
Eventualiteters Skyld, at »holde Galden flydende«. 
Af nogen litteraturhistorisk Interesse, som Udtryk
for modsatte Opfattelser hos Firsernes Ungdom, er
Debatten mellem Jørgen Hallager og den mere besindige
Kunstner Thorkild Drehling angaaende Digteren
Sahlmanns skiftende Standpunkter. Jørgen dømmer ham
med vildt Had. »Med alle sine byronske Bravader har
han dog aldrig været Andet end et tre Alen langt
Pattebarn«, siger han. »Og saadan er de mere eller
mindre allesammen derhjemme. Det er vor Ulykke! Ikke
Spor af Rygrad; bare Brusk og rhetorisk Sprællen og
lyrisk Savl .... Et nyt Ideal hver Uge. Man skifter
Anskuelser ligesom man skifter Skjorte. En Digter, en
Kunstner er en Gøgler, en Charlatan, en Badutspringer,
der vender Vrangen ud paa sig selv til et højstæret
Publikums Forlystelse.« Thorkild seer Sagen fra
en anden Side: »Det er netop i mine Øjne Sahlmanns
store Fortjeneste, det bedste Bevis paa hans Geni,
at han før nogen Anden derhjemme sagde sig løs fra
alt Principrytteri og lod sin Pegasus tumle sig frit,
hvor den selv lystede, istedenfor at binde den som
Trældyr for Tidens sociale, politiske eller moralske
Omnibus.«

Samme Aar som »Nattevagt« udkom »Den gamle Adam,
Skildring fra Alfarvej«, en i Dagbogsform holdt vittig
Historie om de Puds, den slemme Fantasi kan spille et
velmenende Menneske. En anden Skildring fra Alfarvej,
ligesom den foregaaende en Jeg-Fortælling, »Højsang«, 
udkom 1896 i lækker Miniatur-Udstyrelse med 
Illustrationer og Forfatterportrait. I Forordet
anslaaes en skjemtefuld ironiserende Tone: »Jeg har
i den senere Tid ofte tænkt paa, om ikke ogsaa jeg
skylder Læseverdenen en tilforladelig og aabenhjertig
Redegjørelse for mit indvortes Menneske. I vore Dage,
da Litteraturen mere og mere udvikler sig til et
offentligt Skriftemaal, en Slags frivillig Gabestok
for Forfatteren og hans Livs Skjæbne, bør en Skribent,
hvem Publikums Dom ikke er ligegyldig, sikkert opgive
al gammeldags Forbeholdenhed og tilstede Læserne et
ugenert Indblik i sit Hjertes Lønkammer. Naar
Øjeblikkets Digtermode udtrykkelig fordrer et blottet
Adamsæble og en dybt udringet Vest, der tillader
Digterbrystet at svulme frit og mandigt, gjør man
kun en latterlig Figur i tilknappet Diplomatfrakke
og stive Fadermordere. Det er jo ikke alene en Modes
første, men ogsaa dens sidste Offer, der er dens Nar.«
Forordets Tone er dog ikke Fortællingens; denne faaer,
efterhaanden som den skrider frem, en helt romanagtig
Karakter, og kun glimtvis bryder Ironien igjennem,
saaledes i det kostelige Referat af den dramatiske
Eventyrdigtning »Kong Dag og Dronning Nat«; der er
en egen Charme ved at høre den tørre Jyde transponere
det højromantiske Digts Karpe- eller Harpetoner.

1898 begyndte Udgivelsen af Romanen »Lykke-Per«, af
hvilken der er udkommet fire Bind (»hans Ungdom«, han 
»finder Skatten«, »hans Kjærlighed«, L.-P. »i det 
Fremmede«), medens der bebudes endnu tre eller fire. 
Hovedpersonen, Præstesønnen Per Sidenius, synes at 
være ment som et Exemplar af the coming race, der 
endnu er ifærd med at vikle sig ud af Slægtarvens
og de gamle Samfundsbaands Puppehylster. Men her maa
man have Lov til at sige, som der staaer i »Peder
Paars« (der ligeledes udgaves heftevis): »vi venter
paa mer Oplysning og paa flere Dokumenter.«

Drachmanns (S. 564-89) Produktion i Firserne var 
frodig, mangfoldig og - hvad det næsten er overflødigt 
at tilføje - af meget forskjellig Lødighed; ikke altid 
har han Taalmodighed nok til at lade Ideen udfolde hele
sit Indhold og samtidig begrænse denne Udfoldelse
kunstnerisk, og han  er derfor vedvarende større
Digter i det Punktuelle end i Beherskelsen af den
større Helhed. Manglen paa kunstnerisk Enhed spores
saaledes i hans første Digtning fra 1880, Eventyrdigtet 
»Østen for Sol og Vesten for Maane«, men Enkeltheder i 
det høre til det Sublimeste, Drachmann nogensinde har 
digtet. Emnet er den gamle Fabel, som fra Apuleius' 
»Amor og Psyche« skyder frem i germansk Folkedigtning 
og tager Farve efter de forandrede Naturomgivelser. Det 
er behandlet i otte Sange - vexlende Versemaal, 
skiftende Tone: snart fortroligt fortællende paa 
Eventyrets naive Vis, snart plastisk formende en kjæk
Situation, snart med dybe Farver gjengivende
den erotiske Betagelses Glød og Glans som i de 
uforlignelige Digte »Brudehymne«, »Hinden«,
»Nattergalen«, der fuldt hævde sig en Plads ved Siden
af Oehlenschlägers Erotik i »Aladdin«, ja vel endog
overgaa den i Stemningens Sarthed og Dybde. Men mod
Slutningen falder Digtet af, Eventyrstilen brydes
og den nøgterne Allegori stikker Hovedet frem. Den
mærkes allerede saa smaat i den forøvrigt saa
prægtige Skildring af Bjørnebrudens Ophold paa den
gamle Kvindes Fædrenegaard; Digtningens Anvendelse paa
Livet, dens »Moral«, udtales med ufornøden Tydelighed,
og det Stykke Kulturhistorie i kortfattet Oversigt,
der slutter denne syvende Sang, kommer unægtelig noget
forbløffende, især hvor Eventyrpigen stilles vis-à-vis
Nutidens stærkt udviklede Jernbanetrafik. Efter dette 
tager man resigneret mod ottende Sangs ligesaa 
haartrukne som matte Allegorisering af Videnskabens
Dødbideri som Modsætning til det levende Livs og
Kjærlighedens Fylde - og lukker saa Bogen med en Tak
for al den store og ægte Poesi, den indeholder. -
En lignende Trang fremkaldes ikke ved Læsningen
af »Peder Tordenskjold, et nationalt Digt i sytten 
Sange«, ligeledes 1880. Naturligvis fornægter Løvens 
Klo sig heller ikke her i det Enkelte, men det samlede 
Indtryk er dog mere Støj end Styrke. Nogen almenkjendt 
Nationaldigtning er Bogen ejheller bleven, og naar den 
særlig er tilegnet »den danske og norske Sømand«, 
kommer man let til at tænke paa den enfoldige gamle 
Folkevise om »Tordenskjold, der var polisk, gik 
omkring og solgte Fisk«, hvis Tone fuldt saa godt har 
truffet Sømandens Behov.

Aarstallet 1881 betegner tre Bøger af Drachmann. 
Først Samlingen »Vildt og Tæmmet, Fortællinger
og Naturstudier«, en Række tildels tidligere
trykte Skildringer i Prosa, dels med Motiver fra
de østsjællandske Fiskerlejer (»Skraaplaner«, »De
85 Snese Torsk og den store Kirkeklokke«) eller
fra Søkjøbstæderne (»Kjærlighed og Depesche«,
»Kutteren Vildanden«), dels Referater af 
forskjellige Oplevelser, saaledes Beskrivelsen af
Stormflodens Rasen i Novbr. 1872 (»Efter Orkanen«)
og af en Istransport fra Sprogø til Fyen (»Dreven
af!«). Under den noget søgte Titel »Byron i Vadmel«
fremstilles et fantasibegavet Almuesbarns forkvaklede
Udvikling, og i »Syndflodssagn« tegnes med kjække
Træk et Billede af en vild Fortids Liv i Marskegnene,
anskuet i kraftig Virkelighed og som det senere
fortoner sig bag Sagnets Slør. Drachmanns
Prosastil i disse Fortællinger er klar og sund, uden
anstrengte Billeder eller lyrisk Udflydning — behersket 
og i sin rolige Rythme ægte dansk. Den gjenfindes med 

Holger Drachmann.

alle sine gode Egenskaber i den større Fortælling 
»Vandenes Datter« og bidrager væsenligt til det Vandenes 
Behag, hvormed man læser dette Arbejde, hvor man atter 
møder det ene fortræffelige Enkeltparti efter det andet, 
medens baade det uensartede Tankeindhold og det ikke 
fuldt gjennemklarede Grundsyn røber Forfatterens 
svigtende Kraft, hvor det gjælder om, uanfægtet

af fjernere Ideers og Motivers Tilstrømning, at kjøre 
Fortællingens Spand med faste Tøjler ad den lige Vej. 
Her træffes ganske moderne Tanker midt i Interieurer 
af ægte historisk Kolorit, i den romanagtige Beretning 
spiller Mythen og Eventyret ind, og dette Eventyrlige 
skal atter afspejle et dybsindigt Filosofem med symbolsk 
Anvendelse paa Nutidslivets Brydninger - en Komposition, 
der er paa Nippet til ganske at løsnes i Fugerne, men 
rig paa henrivende Enkeltheder. - Digtsamlingen »Gamle
Guder og nye« udkom ved Juletid 81 under Forfatternavnet 
Svend Trøst og paa et andet Forlag end Drachmanns 
sædvanlige, men der blev neppe lagt stor Vægt paa 
Pseudonymitetens Overholdelse. Ialfald vakte Bogen 
Opmærksomhed nærmest derved, at man fra første Færd af 
forudsatte Svend Trøsts Identitet med Drachmann og i 
dens Vers fandt en pointeret og direkte Udtalelse af 
Ideer, der mere tilslørede havde været tilstede i 
»Vandenes Datter«. I denne Periode af sit Liv, da 
Drachmann havde isoleret sig fra sin kjøbenhavnske 
Omgangskreds, vendte han sig med Lede bort fra det 
polemiske Nedbrydningsarbejde og søgte at samle sine 
Tanker om opbyggende, for ikke at sige opbyggelige 
Gjenfødelsesplaner, som skulde iværksættes mere ad 
den indvortes Opdragelses end ad den ydre Revoltes 
Vej. Noget klart Program for den nye Tid og dens Værk 
vil man vanskeligt finde i Digterens Forkyndelser fra 
disse Damaskus-Dage, men Stemningen er ikke til at 
tage fejl af, naar det f. Ex. i en af »Morgen-
Psalmerne« hedder:

Ej Frelsen kommer ved en Psalmebog, 
ved Mikroskopet kommer den ejheller; - 
der boer en Frelsens Kraft i Hjertets Sprog: 
det er Tilegnelsen heraf det gjælder.

At dette »Hjertets Sprog« kan have næsten ganske samme Tonefald 
som Kristendommens, lægger Digtet »Ret saa!« ikke Skjul paa:

Ret saa, mine Venner, fortæl, fortæl
om den Gjæld,
som til Videnskaben vi staaer i; 
jeg seer for mit Øje, hvor Hjernerne pines, 
hvor Byerne tæt paa hverandre klines, 
hvor Blodets Flodmaal i Aarerne synker, 
hvor Ungdommen klynker 
af Tvivlen fortært: - 
er dette det Kanaans Land, vi har lært? 
det er jo en Ørken, vi gaaer i.
I Sandhed, jeg led ej den sorte Flok;
fra Ryggen alene var Synet mig nok,
om Ansigtet vil jeg ej tale.
Men husk, den har bygget paa Hjerternes Grund,
og mellem det Mundsvejr, der gaaer af dens Mund,
blandes de lifligste Syner,
som kan Menneskesjælene svale!

Livsværdierne have skiftet Skikkelse og Indhold for Digteren - 
han er bleven syg af at se paa »Tidens Masker« -

selv mine Venner havde disse Miner,
fortrukne, trætte, sørgeligt nedstemte,
spodsk smilende, med Smertens Braad derinde -
det var en dødsdømt Slægt, som med et Opbud
af Villie spilled rask paa Scenens Brædder
og med Bravour det rakte Bæger tømte ...

Hvor skal Livsfylden komme fra? Ja - eet Samlingspunkt er 
Digteren foreløbig naaet til: Familielivets faste Borg:

Intet vi øjner. Et Krimskrams saa synes os Livet,
gaadefuldt, trist,
grusomt, naragtigt, en Byrde; - men Et er os givet:
Kjærlighed, Kvindens og Barnets; den bliver til sidst.

Denne Opdagelse inspirerer ham til det vidunderlig
skjønne Digt »Det tabte Paradis«. I Solnedgangens
Stund stirrer Adam ind i den vestlige Himmels Glød
og tænker paa den Paradishave, hvor han engang var
hjemme og levede og elskede i Uskyldighed; og Eva -
ældet og skæmmet - ogsaa hun tænker paa Haven og
dens lyse Lykke, og med tunge Fjed vandre de hjemad,
medens Aftenrøden dækkes af en Sky, »som om Haabets
hensmeltende Rest forsvandt nu og slugtes af Døden.»

Da springer dem Barnet imøde. Det jubler,
det danser imod dem med legende Hop,
det udstrækker Hænderne, iler og snubler,
og falder og rejser sig leende op;
af Tvivl ikke tynget, af Sorg ikke bøjet,
det giver dem Navne - de bedste paa Jord -;
et Paradis spejler sig gyldent i Øjet
med Adgang for begge: for Fa'r og for Mo'r.

Og Adam han slipper sin Skovl og sin Hakke, 
og Eva hun glemmer i Barnet sig selv,
til Hest sidder Barnet paa Faderens Nakke
og klemmer sin Fod mod hans Brystmuskels Hvælv;
og Moderens Blik imod Rytteren seer -
hvor er det nu Alt, som har knugec og smertet?

Vidt over Heden tre Mennesker leer; 
velsignet den Latter fra Hjertet!

Overhovedet findes i Samlingen »Gamle Guder og nye«
enkelte af Drachmanns ypperste Digte Side om Side med
andre, der lide under en hos ham ellers meget sjelden
didaktisk Nøgternhed (»Afguder« f. Ex.). I »Vor Moders
Saga« er Anlægget et lignende som i Baggesens »Jordens
Kjærlighedshistorie«, men Udførelsen naturligvis
en fuldstændig forskjellig. Bogens sidste Afsnit
»Folkets Sange« staaer under de foregaaende; denne
folkelige Forkjælelses Lyrik er formeget bygget paa
den politiske Presses Stikoro^ til at kunne kaldes
fri Poesi.

Omvendelsen - eller lad os hellere sige Omslaget
hos Drachmann paa dette Tidspunkt gav sig tilkjende
ogsaa i de nærmest følgende Aar. Han er led og
kjed af den subtile Spidsfindighed, af den kolde
Undersøgelseskunst, af den golde Polemik. Han længes
efter mere Bredde, større Dybde, efter Raaderum
for Livets elementaire Ytringer og Ørenlyd for
den hjertevarme Tale, og han vil arbejde hen til,
at Forstaaelse og Forsonlighed skal bygge Bro over
Kløften i Folket. Ved Bjørnsons Digterjubilæum i
August 1882 sendte han en Hilsen, hvori det hedder:

Man er maaske geraadet lidt for langt
i Fordring mod, hvad Kampens Skjald skal gjøre:
der sidder fjernt og nær endnu saa mangt
et Hjerte, der vil Hjertets Lovsang høre.
- - - - - - -
Naturens Børn bag Plov, paa Baadens Toft 
vil endnu længe lytte til Idyller: 
din »Konge« sover trygt paa Hegels Loft, 
mens det er »Synnøve«, som Kassen fylder.

I Folkekomedien »Strandby Folk«, der blev opført i 
April 83, efter at det lidet betydelige Skuespil 
»Puppe og Sommerfugl« i Begyndelsen af Saisonen 
havde introduceret Drachmann paa Scenen, drejer 
Modsætningen mellem de to Halvbrødre Zoologen
Henrik og Maleren Kai Farsund sig om det Samme,
og Slutningssangen giver
Moralen: »Kjærlighed - helt op til Skagen - det er 
jo dog Hovedsagen!«

Fra et Vinterophold i Holland og Belgien stamme
nogle af de »Rejsebilleder«, som udkom 1882. Bogens 
første Halvdel bestaaer af ældre Aviskorrespondancer, 
men de senere Afsnit have de friske Rejseindtryk til 
Emne. Her maa især »Brevet om Jan Steen« fremhæves; 
med al Overfladiskhed og alle Overdrivelser i den 
dragne Parallel mellem Jan Steen og Marstrand samt 
deres Tidsaldre er her mangen rammende eller æggende 
Dom udtalt, og der er i Stiltonen en Fart og Friskhed, 
et sprudlende Livsmod og en ubekymret Feststemning, 
som maa rive selv den trægeste Læser med i den flyvende
Flugt. En anden Frugt af Opholdet udenlands var
»Skyggebilleder fra Rejser i Indland og Udland«,
udkommen 1883. Bogen falder i to Afdelinger. Den 
første, »Maaneskin«, er en kjønt fortalt vemodig 
Fortælling om en ensom, drømmende Mand, der lønnes ilde 
for sin velmente Indgriben i den virkelige Verdens 
haardhændede Liv. Den anden har til Titel »Ostende-
Brügge«, og det er det litteraire Opgjør i denne 
Skizze eller Afhandling, der vakte saamegen 
Opmærksomhed for »Skyggebillederne«, at et nyt Oplag 
strax maatte foranstaltes. Opgjøret giver sig paa sine 
Steder Luft i direkte Udtalelser af Anklage eller 
Fortrydelse, paa andre Steder er det skjult tilstede i 
Skildringen af Personer og Hændelser, ligesom selve 
Dobbelt-Titlen, de to Bynavne, skal betegne et 
Modsætningsforhold mellem noget fremmedagtig Importeret, 
som ikke organisk kan optages af Folkekarakteren, og 
selve dennes nationale, autochthone Natur.

Den Rejsende ankommer til Ostende og er stemt til,
»hvad Folk paa Landet vilde kalde opbyggelige
Betragtninger«, da han fra Jernbanestationen gaaer
ned ad den lange Gade, som udmunder i Promenadepladsen
ved Havet.

»Alligevel: jeg skulde trods min Stemning med
Glæde have truffet de gamle Venner fra de gamle
Dage derhjemme, hvor vi drak megen Vin uden at faae
Hovedpine og nød Solskin, Skov og Strandluft, smukke
Ansigter og en god Bog - der gjerne kunde være af
gammel Dato - uden at ærgre os over, at vi spildte
vor Tid, uden at sætte »Problemerne« under Debat,
uden at lade Følelser og Handlinger, Tider og Personer
springe over Kritikens hvasse Klinge. Hvor vi vare
glade dengang, tiltrods for at vi slet ikke havde det
saa grumme godt, tiltrods for at vi omtrent laa i
Strid med hele Samfundet og hverken sparede os selv
eller Samfundet! Vi laa ikke i Strid med os selv.
Nej; det var et fremragende Talent, som begyndte;
et stort Hjerte, store Evner, stor Forfængelighed;
og derefter fulgte mindre Talenter lige ned til
Karikaturerne. Der blev boret og filet og ætset og
bejset; Tænkernes Tanker og Digternes Følelser bleve
tagne fra hinanden som de smaa Hjul i et Uhrværk,
og der blev smurt med Olie og pillet og pudset,
og naar En kom med det gamle kaade Paafund at
»spytte i Værket« som Bevis paa, at Uhret rettelig
tilhørte ham, saa blev Vedkommende alvorligen sat
i Rette: Ingen Børnestreger, om vi maa be'! Vi er
Banebrydere, Alvorsmænd, Vredens Mænd, Irritationens
Mænd, Sensibilitetens, Nerveusitetens, Hadets,
Hævnens, Straffens, Dommens, Strikke, Hjul, Galge,
Stejles, Fehmgerichtens haandgangne Mænd - blot ingen
Narrestreger, der kunde faae vore Fjender til at tro,
at vi ere saa unge, som vi virkelig ere.

Der blev boret og filet osv. Og medens vi rask væk
grov Løbegrave og Miner ind under den Fæstning, vi
skulde indtage, saa skred Jorden umærkelig sammen
under vore Fødder og truede med levende at begrave
os. Ganske godvillig lader Aarhundreder Grund -
den moderlige Jord - sig ikke underminere til Fordel
for.... . ja for hvad? Herpaa kommer det an. Og da
den gamle Moder derhjemme, Stat, Kirke, Litteratur,
Vaner, Overleveringens uhyre sammensatte Grund,
mente at have nogen Ret til at spørge, og da Svaret
muligen ikke var helt tilfredsstillende, saa var
det, at Jorden begyndte at trykke Mineurerne fra
alle Sider. En og Anden lod sig advare i Tide,
gjorde Strike og nedlagde Arbejdet. Thi han kunde
ikke tilfredsstillende klare sig dette Spørgsmaal:
for hvad? Resten sidder endnu, med Hovederne akkurat
over Jorden, og medens de krampagtig river i Grunden
og medens Ansigterne tyder paa alt Andet end Sejrens
stolte Ro, Mildhed og Skaansel, saa gjentager de i Kor
deres Førers Ord: Fremtiden tilhører os; Fæstningen
maa falde; ve da de Overvundne - og ve Overløberne!

Ja, ve Overløberen - ifald han virkelig løber over,
ifald han dagtinger om sit stakkels Liv med de
Fjender, der evig og altid maa være Fremskridtets,
Sundhedens og Sandhedens svorne Forfølgere. Hans
Liv bliver kummerligt nok; Ingen behøver at raabe
efter ham. Men Held den Mand, der føler, at hans Sjæl
bliver syg i et Kompagni, hvor selv det fremragende
Talent ikke formaaer at dække over Kombattanternes
Brist og Svaghed: skuffet Ærgjerrighed, krænket
Forfængelighed, Racehad, Trøstesløshed, Bitterhed,
Tvivl og Trods, altsammen kastet i Bunke med redelig
Sandhedstrang og Sandhedssøgen - Held ham, at han
endnu har Kommando over sig selv og kan vælge sig
sin egen Vej: ligegyldigt hvorledes den betegnes!

Held ham! han vil vinde. Man vinder først sit Slag for
Livet, naar man har overstaaet visse Børnesygdomme;
og blandt Børnesygdommene er der een - en Børneleg: at
klumpe sig sammen, en hel Bunke, op mod en stærk Mur,
og saa pludselig løbe fra hinanden med et hoverende
Skrig: »Muren falder!«

Ikke sandt? Muren (Kirke-, Slots- eller Skolemuren)
faldt ikke, fordi vi klumpede os sammen, Duxebænk og
Fuxebænk og hele Middelmaadigheden med i Legen? . . .

Badestedet Ostende med dets mondaine Liv, dets Kur
og Kurmageri, bliver for den Rejsende Symbolet paa
en frivol Aand af fremmed Art, der vil gyde sin
Gift ind i det flamske Folkelegeme og tilføje det
en dødbringende Kræftskade. En Maler, som han gjør
Bekjendtskab med, kan tale med herom - kan fortælle om
en ung Kvinde, der fik sit Liv undergravet af den
moderne Fornægtelse. Nogle af de »yderste« blandt
Vennerne forsynede hende med den hele Litteratur, og
Manden - radikal Journalist og Forfatter - glædede sig
over, at hans Kone nu endelig begyndte at følge med.

»Og hun fulgte med. Uden Spor af de Overgange,
som betegner Mandens Liv, hans Udvikling paa det
faktiske Grundlag, hans Kjendskab til Skyggesiderne
i den reelle Existens og hans delvise Forstaaelse
af deres delvise Ret, uden hans afstumpede Følelser,
den Skruestik, som Existenskampen selv hos den Heldige
lægger om hans altfor vibrerende Hjerte - uden selv
at kunne korrigere, afdæmpe, undskylde, slog hun
sig med Kvindens Falkebegjærlighed ned over disse
Lam, Ulve, Hyæner, Bjørne, Krokodiller, Abekatte,
Snoge og Skrubtudser, der danner Naturalismens
menneskelige Menageri .... Fruen indsugede al denne
Sandhed som Sandhed. Saaledes altsaa lugtede alle
disse Forstædernes Baggaarde, saaledes gik det til
i enhver Drikkeknejpe, saaledes i de offentlige
Huse. Saa umuligt var det for Manden at rejse sig,
for Kvinden at rense sig. Saamange Skjøger fandtes
der - næsten en i hvert Hus. Saa stor var Ægteskabets
Misere - en Jeremiade over næsten ethvert Hjem. Men
naar alt dette var Sandheden, saa var jo George Sand
og Musset Løgn, Illusion, Barnemad. Og Barnesnak
blev Talen om Menneskenes fri Villie, Vrøvl blev
Forherligelsen af Tidernes store Mænd og Kvinder:
- i Rendestenen havde de alle været; i Rendestenen
med dem! Vælt, vælt, vælt et uhyre opdynget Læs
af »Dokumenter« ud over Digterens - nej, Snak -
Videnskabsmandens Bord, og vi ville faae at se,
hvorledes Padder og Øgler, Midder, Lus, Skorpedyr,
al Ækelhedens krybende, slimede, lyssky Organismer
opføre en vrængende Abekattedans omkring Templer,
Søjler og Triumfbuer. O Gud, o Gud! Det er Tidens
lyseste Hoveder, flittigste Arbejdere, der skrive
dette og lade det trykke, altsaa skrive Sandheden -
og saaledes seer Sandheden ud! <

Med febrilsk Iver og Hast tilegner den unge Frue sig
Omstyrtnings-Ideerne. »Vi arbejder hen imod det store
Revolutionsværk!« siger hun. »Vi forbereder Vejen!«
Maleren skildrer for hende i korte Træk, hvorledes en
saadan Revolution i Virkeligheden seer ud. Saalænge
Revolutionsværket foregaaer »i hyggelige Værelser,
paa Restauranter og ved Badesteder, paa en Sofa med
en fransk Roman i Haanden«, kan det tage sig meget
tiltalende ud. Men naar Folket staaer derudenfor og
kalder, naar Lazaronerne mylrer frem og Bærmen koger
over Randen, saa faaer Piben en anden, en højst
uhyggelig Lyd. En Mand skubber sig frem gjennem
Mængden, »en Arbejder, med Arbejdets baade hærdende
og hærgende Spor i det intelligente Ansigt.

Han seer med et besynderligt haardt Smil fra Deres 
Mand og hans Venner hen paa Dem selv. Saa siger han: 
Kammerater! Folkens! Vi har hørt, hvad de Herrer 
talte. Der var ikke meget for os at tygge paa. 
Vi skal ikke blive fedederaf.
Men der er een Ting, som vi skylder de Herrer
Tak for. De har været i Virksomhed for hos. De
kjender alle de Rævestreger i det Samfund, som de
selv tilhører. De har kritiseret og heglet alle de
»Autoriteter« igjennem, som vi gjerne ville være
af med. De har ikke levnet hinanden Ære for to
Skilling. (Hurra. Hør ham!) Vi veed nu, at der
hverken findes Religion, eller Ægteskab, eller
Fædrelandskjærlighed, eller Dyd, eller Samvittighed,
eller alt saadan noget Plukkemad mellem dem selv
indbyrdes. De siger nok, at det er for vores Skyld,
at de har taget Bladet saadan fra Muaden. Men de
skal ha' Tak, skal de ha': saa dumme er vi ikke,
at vi troer paa det.«

Da vor Rejsende skal forlade Ostende, undsiger og
forbander han Byen: »Aldrig skal Du slaa Klo i mig,
aldrig skal jeg blive din Mand, aldrig slutter jeg
Fred med Dig, saalænge der er Livs Aande i mig. Kald
mig saa Frafalden, eller Forræder, eller Poltron,
eller hvad Du vil. Den største Frygt er netop at
tjene Dig. Den største Pligt er at søge Dig paa dine
Enemærker, tage dit Billed, vise Dig frem som Du
er. Og hvis Du er Sandheden, saa er Solen og Dagen og
Lyset, Eddaerne, Homer og Testamenterne Løgnen. Men
det skal Du først bevise!«

Med sin nye Bekjendt, den belgiske Maler, tager han
til Brügge. Maleren tilhører Noget, som kaldes »den
flamske Bevægelse«, og forklarer det saaledes, at der
ved denne Bevægelse forstaaes det flamske Sprogs Ret
imod det franske i Belgien - »men ikke blot Sprogets:
det er Folkets Ejendommelighed mod det Nivellerende,
det Usammensatte og Djærve imod det Forfinede, det
Naive imod det Pikante, det varme Hjerte imod den
kolde Tvivl, Flamsk mod Fransk, vor Arne mod Paris'
Boulevarder.« Malerens Søster, en elskværdig ung Enke,
der synes at have et endog meget dybtgaaende Kjendskab
til dansk Litteratur, udtaler sig nærmere herom og
om den Jevnførelse, der efter hendes (og formodenlig
ogsaa Forfatterens) Mening kan drages mellem Belgien
og Danmark:

»Vi, som har Fransk til vort andet - vel at mærke vort
andet - Modersmaal, vi har lidt ondt ved at forstaa
den Begejstring, hvormed idetmindste en Del, og vel
ikke de Ringeste, af Jer oppe i Norden griber disse
Bøger af den nyere, videnskabelige, materialistiske
Skole. Naar vi læser jeres klassiske Litteratur,
jeres middelalderlige Lyrik, ja helt tilbage til
jer Eddadigtning, saa kan vi endnu mindre forstaa
det. Seet hernede fra forekommer I os som et saa
gemytsrigt, lidenskabeligt drømmende Folk, hvis bløde
Grund nu og da aabner sig for et kjækt, ureflekteret
Udbrud af Trang til Daad, af patriotisk Begejstring,
af højsindet Kraft - og stundom af en vis, lidt spids,
eller lidt plat Satire. Hvorfra kommer nu denne
Tilbøjelighed til at skrue Jer ind i et afklaret,
køligt, fornemt reserveret Tankesæt, der absolut
maa være Jer fremmed? Er det os ubekjendte, ydre
eller indre politiske Forhold, der gjør, at I
bryder saa akavet overtvers med Traditionen? Det
forekommer os næsten selvmorderisk; undertiden blot
barnligt. Jeg har læst noget om, at I mener, de
gamle Baner ere saa uddybede, at der maa brydes nye
Veje og Stier. Nuvel! saa bryd dem over jeres Heder,
gjennem jeres Skove, men bryd dem gjennem jer egen
Jord! Forøvrigt troer vi Flamlændere aldeles ikke,
at jeres Baner ere saa uddybede, som I siger. Vi
virker dog under nogenlunde samme Forhold og Vilkaar;
og vi opdager stedse, at de gamle Baner hos os endnu
tillader en Færdsel, som Folket ikke fortryder
paa, og som de Lærde og Kunstnerne hos os finder
deres gode Regning - den aandelige - ved at gjøre
idelige Strejftog ad. Hvis det er fremmede Aander,
Skjøndt med Borgerret i jeres Sprog og jeres Sæder,
der fører an hos jer, saa bør de virkelige hjemlige
Aander hos Jer - bortseet fra mange politiske og
sociale Uoverensstemmelser - samle sig i en lignende
»Bevægelse« som hos os.«

Med denne Anvisning er Modsætningen mellem Ostende og
Brügge, mellem Fransk og Flamsk, Fremmed og Hjemligt
ført direkte over paa danske Forhold, som den jo ogsaa
hele Tiden væsenligst har havt for Øje. Noget klart
Program for den nationale Bevægelse er her jo ikke
givet og kan vel ogsaa vanskeligt forlanges, hvor der
mere tales ud af en bevæget Digterstemning end af en
rolig flersidig Overvejelse. Men imod hvem Stemningen
er rettet, er ikke til at tage fejl af og blev endnu
indtil Overflod tydeligt af den Protest, Drachmann
omtrent samtidig rettede mod »Gjen-nembruddets Mænd«
(S. 638-39).

Folket og Arnen, Hjemmet i udvidet og snevreste
Forstand, danne Grundtonen i de »Dybe Strenge, Digte 
og Sange«, som udkom 1884 - et af Samlingens Afsnit 
bærer endog Programtitlen »Dansk Bevægelse«. I Digtet 
»Leon Gambetta (og vi selv)« manes »det brede 
Borgerskab« frem til Modstand mod »Herrerne deroppe« 
og »Herrerne dernede fra Gadens Smuds«, og der raabes 
Ve over King Mob, hvis han vil bruge sin Nævemagt - 
»det brede Borgerskab staaer paa hans Lig og jorder 
Mobben under Gadens Stene.« Samfundet trænger til Ro 
og kan kræve den som sin Ret, og Følelsen af 
Solidaritet og Samvirken mellem dets gode Bestanddele 
maa gjennemtrænge det:

Med Vaaben faaer vi aldrig Tingen klaret, 
dertil er vi for jevne danske Mænd; 
saa maa vi række Haand mod Haanden hen: 
Forsoning maa vi ville - det er Svaret.

Hvem skal begynde?  Spørger vi derom, 
saa skeer det aldrig. Har Du Hjerte, kom!
og elsker Du dit Land: vær ikke bange. 
Er Du af Adel, da kom tvende Gange, 
og er Du Bonde, Landets Muld og Kjærne, 
da søg Dig selv mod den Beskyldning værne:
Du klæber altfor meget ved dit Muld.

Men holder Adel og Bonde sig tilbage - nu, som sagt, saa 
maa det »brede Lag« danne den frelsende Patriotliga, og

da vil vi sige til den unge Slægt: 
vort Land er lidet: elsk det desto mere; 
vort Land er udsat: læg paa Værnet Vægt; 
af Faa vil Mod og Mandstugt danne Flere; 
øv Jer i Vaaben, Sligt gjør Slægten sund, 
drøm ej om Krig, men frygt den endnu mindre:
vi staaer paa Danmarks, paa vor Moders Grund: 
ve os, kan ej vort Blik ved hendes tindre!

En Gruppe af Digtene er indordnet under Fællestitlen
»Ved Arnen« og dateret Vintren 1882-83. Digteren, der
betragtes som Deserteur af de tidligere Kampfæller,
fordi han ikke vilde bøje sig efter »det franske Snit,
som er vor Korpsaand«, har fjernt fra Kaserne og
Barakke bygget sig et Hus, omhvælvet af gamle Træer
og med fri Udsigt over Fjord og Bælt; over Døren har
han sat den Indskrift:

Den, som Du søger, her i Huset boer;
er Du hans Ven, Du vil som Ven ham finde; 
men hvis paa Arnens Guder ej Du troer:
gak bort - der er ej Bænk for Dig derinde!

Her føler han sig lykkelig hos Hustru og Børn:

Ved Morgen og Aften i Børnenes Kammer
jeg sørger for stedse at staa: 
jeg hører den Lille, som lallende stammer, 
de To, som kan pludre og gaa.

De beder en Bøn. Hvem lærte dem den?
og hvordan fik Stemmen den Klang? 
De Spørgsmaal, de kommer bestandig igjen - 
hvo lærte vel Fuglen sin Sang?

Og en varm Tak henvender han til hende,

som var sin Ven en øm og tro Veninde, 
mildt dømmende de store Fejl, hun saae, 
og aldrig søgende de Fejl at finde, 
som blot hun aned og som kun var smaa -
til Hende som trods Alt, hvad Tiden røver 
af Kraft og Storsyn hendes Ideal, 
tro mod hans Fane, selv naar den engang 
blir henslængt støvet paa Depot'ets Sal,
Forglemmelses-Exilet med ham prøver -

ja saa forandret er hans Dom over Tilværelsens Værdier
ble ven, at han (i Digtet »Det Abnorme - det Normale«)
erklærer:

Jeg giver hundred Nætters Elskovsrus 
for een Dag tilbragt ved et køligt Krus 
fra Kilden, som bag Havegjærdet risler.

Han kræver Kydskhed i Livet som i Kunsten. 
Skjønhedsgudinden kan skues nøgen - Naturen og Antiken 
forarger Ingen; men det Halvafklædte er frivolt:

End staaer hun i vor Phidias' Mausolee, 
end tør ej Nogen raabe Ak og Ve, 
naar Helge kryster Bølgens Havfru-Skulder, 
- men bort med denne franske Kanapee,
hvor i en Peignoir man faaer at se 
Fru Flane, som har lært sig til at le, 
mens Fruens Fingre rosenrøde Breve 
sødt smilende til Papillotter ruller.

Og mod Naturalismens Litteratur slynger han sit
advarende Anathema:

Kast disse Bøger, Dreng, paa Ilden flux,
og svar mig ej, at de blev anbefalet
af Mænd, som just ej selv har skrevet Jux!
Jeg giver Dig, drakonisk, den Instrux:
Brænd dem, før selv din unge Sjæl de brænder.

Man kalder den nye Retning for en »Skole«! Nuvel,
tilsigtes der en Skoleopdragelse, saa gaa hellere lige
til Kilden, før Ungdommen ud paa Hospitalet, ind paa
Sindssygeanstalten og lad den se med egne Øjne -

se Drukkenskab, Skjørlevned, Hysteri 
og hemmelige Synders Brændemærker 
som Ophav til og Grund og Aarsag i 
»Dokumenteringen« i Skolens Værker! - 
Saa slaaer en Streg vi over Poesi, 
saa er det Factums triste, bitre Sprog, 
der ryster Hjertet i hver Kammerkrog 
og kalder Pædagoger fjernt og nær
til Opbud under nye,  strenge Faner .  .  .
men rør ej dette sammen i en Bog
og sæt det over »Stilens« Glød i Kog
og byd vor Ungdom det som dens Romaner.

Skolens Lærere og Adepter giver han det velmente Raad
at søge sig et andet Opholdssted, siden Alt herhjemme
forekommer dem saa usselt og smaatskaarent:

Sejl bort, min Ven, 
ifald Du fryser her; 
søg bedre Zoners bedre Lyst
at lægge mere nær! Dog nej, saa mangled Du just det,
som gjør Dig denne stakkels Plet
forønsket fremfor alle -
den Vrantnes Lyst og delvis' Ret
til at slaa ud sin Galde.

Endnu udgav Drachmann 1884 et lille Bind »Smaa
Fortællinger, ældre og nye«, elskværdige og gemytlige
Bagateller, mest fra Fiskerlejet og Fiskerlivet;
ligeledes opførtes, men med ringe Sceneheld, det lille
Skuespil »Lykken i Arenzano«. 1885 udkom »Fjeldsange
og Æventyr«, skrevne i Kärntens Bjergnatur, i den 
lille By Tarvis, hvor Digteren med Familie havde taget 
Ophold i længere Tid. Der er ogsaa meget af 
Bjergluftens Friskhed i disse Poesier, Glæde ved Livet 
sammen med Hustru og Børn (Digtet »Til Jens« o. fl.), 
en Ligevægt i Sindet, der kan forsone selv de skarpe 
Modsætninger (se det smukke Mindedigt over de to 
Universitetslærere Heegaard og Schiødte). Hovedstykket 
i Samlingen er Eventyrkomedien »Der var engang -«, der 
ved sin Opførelse paa det kgl. Theater har vundet
Navnkundighed som det indenfor et givet Tidsrum
hyppigst spillede danske Skuespil (i mindre end 15
Aar omtrent 150 Gange). De haardhændede sceniske Krav
have medført Beskjæring af Digtningens fine Poesi og 
bortvejret noget af dens Duft, men til Gjengjæld har 
Theatret levendegjort den i god Udførelse og smykket 
den med skjøn Musik (af P.E. Lange-Müller), rigt 
vexlende Udstyr, Dans og Sang; Resten gjorde saa den 
fædrelandske Tone f. Ex. i Prinsens Skildring af
hans Hjemstavn og i Midsommervisen »Vi elsker vort
Land«, hvis Rythme og Stemning allerede er anslaaet i
Nytaarsdigtet »Danmark« (»Dybe Strenge«): »Vi aander
en Luft; - den er vor, den er vor«, men
her er udfoldet stærkere og fuldere, saa at den af 
nyere Poesi har været nærmest ved at blive Nationalsang.

Paa anden Vis  blev der appelleret til Patriotismen
i »Danmark leve! Blade fra en Rejse paa begge Sider 
af Grænsen« (1885), men dette Pendant til »Derovre 
fra Grænsen« bekræftede kun den gamle Erfaring, at 
Historien ikke gjentager sig; disse Variationer over 
det gamle Thema besad ikke dettes Kraft og havde ondt 
ved at vække Stemning. Heller ikke det tragiske Drama 
»Alkibiades eller Grækere i Forfald« (1886) vakte 
synderlig Opmærksomhed; streng dramatisk Bygning 
havde aldrig været Drachmanns Sag, Emnet udelukkede 
den lyriske Expansion, som var hans Styrke, den 
vidtløftige Handling var ikke fængslende i sig selv 
og dens Anvendelse paa hjemlige Nutidsforhold ikke 
prægnant nok. 1887 udkom »Med den brede Pensel«. En
»Kunstner-Roman« kalder Forfatteren den, men med Roman-
Kompositionen staaer det kun tarveligt til. Ark for Ark 
maa Fortællingens Gang vige Pladsen for kunsthistoriske 
Redegjørelser, journalistisk formede Betragtninger og 
belærende Foredrag; kun ved et nu og da indskudt 
»tænkte Christensen« eller »sagde Christensen« 
(Hovedpersonens Navn) søger Forfatteren at faae sin 
Læser til at huske paa, at det er en Roman og ikke en 
Afhandling, han har for sig. Mod Modernismen i Kunst 
og Litteratur er endel af Bogens Polemik rettet. 
Christensen iagttager opmærksomt den nye æsthetiske 
Bevægelse. »Han havde anet, at den maatte komme, og 
han følte dens Nødvendighed og dens Berettigelse. 
Men Formen, Maaden, Midlerne, og Personerne? Nej, 
han kunde ikke være med! Saasnart han var begyndt at 
beundre en og anden af de unge »Kræfter«, saa skete 
det regelmæssigt, at vedkommende Kraft selv slog ham 
Bogen ud af Haanden. Her var Surdejg, Salt, Talent - 
javist ja! Men saa var her Uro, Famlen, Mangel paa 
Klarhed, paa det endelige positive Noget, der skulde 
samle, værne, beskytte - paa samme Tid, som det 
skulde angribe, trænge frem, overvinde. Her var 
Ungdommelighed mere end Ungdom - Skænderi mere end 
Strid - Hastværk, Hidsighed, Forfængelighed - en 
Bunke Forfængelighed! .... syntes Christensen.« - 
Varigst Værd i denne store Bog har en godt opfattet, 
med kraftige Linier sympathetisk tegnet 
Portraitskizze af Vilh. Marstrands ejendommelige
Karakterhovede.

Efter disse svagere Arbejder fulgte 1888 »To
dramatiske Digte«: »Tyrkisk Rococo« (opført under
den forandrede Titel »Ved Bosporos«) og »Esther«. 
Især dette sidste betegner atter et kraftigt 
Opsving. Sujettet er et lignende som i 
»Syndflodssagn« og »Vandenes Datter«, og Handlingen 
støtter sig til en Fortælling af Rud. Baumbach. 
Hovedfigurerne ere Kurt, Stenhugger og Bygmester, 
og hans Kammerat Gotfred Springforbi, begge 
indkaldte af Borgerne i en gammel Kystby for at 
restaurere dens Domkirke. De ere typiske Udtryk for 
to Poler i Kunstnernaturen: den ene, der stadig vil 
uddybe og forædle »Kunstens Højhed, Renhed, 
Symbolik«, den anden, der ligeglad »sætter stadig 
Huen, som den vil.« Digteren har her, som baade 
tidligere og senere, spaltet sin Personlighed for 
at faae dens sammensatte Art fuldt udtrykt; det
gaaer ham som den elleskudte Junker Oluf: »det er,
som mit Hjerte var
delt i to« - men Forventningen om, at »det voxer vel
sammen med Tiden« synes stadig at være langt fra sin 
Opfyldelse. Esther, som har givet Digtningen Navn, 
hører hjemme i den gamle Stad paa Havsens Bund; fra 
denne anelsesfulde, drømmerige Verden hæver hun sig 
op og trolover sig med Kunstneren, Idealets 
Forbindelse med Livet, men svinder atter hen i 
Taagen, naar han svigter hende. I den videre
Udførelse af dette Forhold er der noget Vilkaarligt
og Uklart, men et Symbol skal jo ejheller frembyde
Allegoriens strengt kongruente Linier, det skal
mere vække Stemning i modtagelige Sind, som selv
digte videre. Og stem-ningsvækkende er »Esther« i
rigt Maal baade ved sin varme, dybtfarvede Lyrik,
ved Farten i Gotfred Springforbis Viser og ved 
Lunet i Skildringen af Borgerfolkets Færd og Tale.

1889 fremkom en lille Novellesamling »Kunstnere«, det
dramatiske Digt »Tusind og een Nat« og Digtsamlingen
»Sangenes Bog«. I Indledningsdigtet hedder det om

disse friske Sange, 
som nu blandt Folk skal gaa -
o Gud, hvad har de mig kostet, 
og hvor de har gjort mig graa.

Det er altsaa forbi med den harmoniske Ligevægt fra de 
»dybe Strenge« for fem Aar siden og med Familie-Idyllen 
i Kärnten. Slutningsrepliken i »Tyrkisk Rococo« kan 
maaske give et Vink; den unge Ali har i nogen Tid levet 
Asketens Liv og under alvorlige Studier vendt sig bort 
fra Kjødets Lyst og Verdens Forfængelighed, men besejres 
dog tilsidst af sin Kjærlighed til den skjønne Glædespige
Scheitan og styrter sig i Bosporus med hende, medens
Mollahen udtaler Dommen over ham: »Han var ej moden for 
Profetens Værk.« Ogsaa i Digtsamlingen er der et Afsnit 
med østerlandsk Kolorit: »Digte fra Levanten« - om ikke 
just den geografisk bestemte Landstrækning, saa dog et 
»forjættet Østerland«, hvor der er »Farver og Friluft og 
stærke Følelsers Ild« og hvor Digteren kan yde sin Suleima 
Hyldest og Tilbedelse. Først fra det Øjeblik han har seet 
hende, føler han sig i Sandhed som Digter og Menneske - 
en ny Gjenfødelse; hun »sletter hans Ungdoms-Regnskab ud«, 
hun skjænker ham den fuldkomne Lykke, og han besynger 
hende tilGjengjæld som sin nye Muse.
Med stadig lige forbausende Arbejdsdygtighed fuldendte
Drachmann i Aaret 1890 den store Roman »Forskrevet -« 
(2 Bind, c. 850 Sider). Den er ikke nogen Jeg-Fortælling, 
men hører dog langt mere end Størsteparten af disse ind 
under Begrebet »confessions« - Erindringer og Bekjendelser,
bag hvis Tilsløring man med - som oftest altfor stor - 
Lethed gjenkjender baade Bifigurer (som f. Ex. »Skyggen«, 
Nørager, Theaterchefen m. fl.) og selve Hovedskikkelsen, 
der atter her fremtræder som et Dobbeltbillede: Ulf 
Brynjulfsen + Henrik Gerhard, Forfatteren og Maleren, i 
deres enge Forbindelse, nære Venskab og indbyrdes 
Beundring et gjennem Stereoskopets to Glas plastisk 
fremtrædende Billede af den livagtige Holger Drachmann. 
Fortællingen giver paa eengang et ret fyldigt Udsnit af 
den saakaldte Gjennembrudstids Historie og et mere end
overfladisk Blik ind i Sammenhængen med og Motiverne til 
Forfatterens sidste Omlægning af Roret. I denne
Henseende er det den kvindelige Hovedperson, hos hvem
Forklaringen er at finde - Edith (Suleima i dansk
Version), den vildeste Romanfigur, nogen livlig
Digterfantasi har udklækket, en Varietesangerinde fra 
Alleegade, for hvem Spencer og Stuart Mill er
underholdende Læsning og som, naar man blot lukker
Øjet i for hendes Forhold til en rig Grosserer, er det 
ideale Indbegreb af Kydskhed og Renhed i al sin Færd. 
Trods en vis Modenhed i Alder og Livserfaring ere baade 
Ulf og Henrik forelskede i hende indtil Vanvid, og hun 
er dem begge en øm og trofast Veninde, indtil hun 
omsider belønner den Sidstnævnte med sin Kjærlighed og 
itide opdager, at hun er den Førstnævntes kjødelige 
Søster. Paa dette Punkt ere vi inde paa den rene 
Romanfabrikations Omraade med hengjemte Breve, 
forbyttede Børn og lignende Ingredienser, men dette 
mindre heldige Slutningsindtryk forvinder man let, 
naar man sender Tanken tilbage over Fortællingens 
foregaaende Indhold og samler sit Indtryk af den. 
Den er - naar Alt kommer til Alt, trods al den Kritik 
over gjenstandsløs Samfundspolemik, den berettiget 
kan vække, trods al den nærliggende Skepsis, som dens 
Ide og Tendens nødvendigvis maa fremkalde hos en 
ædruelig Læser - alligevel en af de mærkeligste 
Tidsskildringer, vor Litteratur besidder, og der 
banker i dens fint fornernmende og vel afvejede Stil 
et stærkt bevæget Hjerte. Heines Prosa i hans bedste 
Ungdomsarbejder maatte have faaet denne Klangfarve, 
hvis han havde været dansk Forfatter.
1891 udkom »Tarvis, Fortællinger fra Kärntner-Alperne«, 
et Intermedium af liden Betydning for Drachmanns 
Forfatterskab«, 1892 »Unge Viser« under Svend Trøsts 
Pseudonym, en Programdigtning ligesom »Gamle Guder og 
nye«, men af en helt anden Aand. Svend Trøst er undergaaet 
Forvandlingens Lov. »Hjerte-Sproget« og Forsoningsaanden 
og Familielykken har veget Pladsen for helt andre Stemninger. 
De gamle Guder, som han tidligere gav deres Bekomst, vaagne 
op igjen og drive deres Spil om Natten, »klædt i Dyrehuder»,
saa at det litteraire Sædelighedspoliti maa tilkaldes, bl. A. 
for at faae Oehlenschlägers Helge hængt:

Har I ham og Holberg med 
faaet sat i Blokken,
samt en Aarestrup lever't 
ud til Gabestokken;
har I Brandes' Bøger brændt,
samt en lille Vise 
af Svend Trøst - saa kan vi os
lykkelige prise!

Her er nu ikke længer Tale om, at det brede
Borgerskab skal holde Mobben i Ave - nu tilraabes
der Proletarerne et »rot Jer sammen, rot Jer sammen«
- Væggen ud! Alt skal ud - Alt hvad der rested af
det gamle Samfunds Skur!« »Dannevang« er bleven en
Andedam, som Digteren engang »i Magsvejr« søgte ind
til, men nu er den bleven ham »saa fersk, saa from,
saa ganske kemisk ren for Salt«, at han maa sige
den Farvel. Kongeparrets Guldbryllup, som dog
ellers blev nogle Stilstandsdage under Striden,
udstyrer han med spottende Randgloser, smaaligt
polemiserende mod Hr. Jacobsen, Hr. Øllgaard og
Hr. Meldahl - en tarvelig Efterdigtning af Heine,
Formen hans, men ikke Viddet. Det lille Land var
blevet for trangt for Digterens Storhed, og han havde
derfor expatrieret sig - til Hamborg. Til denne By er
særlig Afdelingen »Sange under Pesten« knyttet; der
er bellmansk Stemning i flere af disse Smaabilleder,
og navnlig har det større Digt »Spaseretur« med dets
mange i Flugten grebne Frilufts-Situationer en frisk
og lys Farve over sig. I Afsnittet »Smaa Elskovsviser«
besynges den nye Kjærlighed: »alle Kilder aabner sig,
alle Bække mumler«, kaldte tillive af den Elskede, som
»kom fra det fattige Arbejderhjem« og gjorde Digteren
rig - »væbned hans Arm, trykked ham Staalet i Haanden
og lo: Plads for vort Arbejde - Plads for os To!«

De følgende Aars Digtning er overvejende af dramatisk Art og 
romantisk Aand, thi det gjælder om den i dens Helhed, hvad
Digteren siger i Indledningen til et af Stykkerne:
»Jeg er forlængst af Modellerne kjed, Naturalismen den
blev mig for mager.« 1893 udkom to saadanne Arbejder:
»Bonifacius-Skjæret, Drama i tre Akter«, med Emne
fra et bretagnisk Fiskersagn, og »Gøglere, Skuespil
i tre Akter«, behandlende Modsætningsforholdet
mellem det ordnede borgerlige Samfund og den
kunstneriske Vagabondage. En særlig Art af friere
dramatisk Komposition danner den Række Digtninger,
som Forfatteren gav Fællesbetegnelsen »Melodramaer«.
Den betydeligste af dem er »Vølund Smed« (1894), en 
af den store Romantiks brusende Vingeslag gjennemsuset 
og af en blussende erotisk Flamme næsen tropisk ophedet 
Behandling af det gamle Sagn, ikke uden tydelig 
Anvendelse paa Digterens Personlighed og Forhold og i 
den isengraa Skjalds og den liden Pilts Indlednings- 
og Slutnings-Apostrofer røbende det Selvbeskuelsens 
Behag, som Drachmanns Lyrik har saa ondt ved at modstaa 
- Alt i Alt et Digterværk af ualmindelig Vælde og 
Skjønhed. Det var ved dets Opførelse (i Marts 1898), at 
Digteren fra det kgl. Theaters Tilskuerplads overrumplede
det stærkt begejstrede Publikum ved at opfordre det til 
et Leve for »den store og noble Kvinde, der havde 
inspireret ham til dette Digterværk.« Nær beslægtet med 
Tankegangen i »Vølund« er »Renæssance« (1894), ligeledes 
et Drama om en stor Kunstner og hans Elskede, der vel her 
ikke har Valkyriens Dimensioner, men er et »Barn af 
Folket«, Teresina ved Navn; hende er Digtet tilegnet i 
nogle takbringende Indledningsstrofer, i hvilke Digteren 
udtaler sin Glæde over, at hans Kunst nu »er bleven Enhed 
med det Liv, han fører.« I Samlingen »Melodramer«, 1895, 
findes endnu fem Skuespil af denne Art: »Middelalderlig«, 
»Snefrid«, »Amor triumfans«, »Dansen paa Koldinghus« og 
»Til Hyrdefløjtens Toner«. 1897 udkom »Brav Karl«, et
dramatisk Digt om den unge Junker Kais Vandrings- og
Ledingsfærd og hans Hjemkomst til det fædrene Gods, hvor 
han, sammen med Arbejderne og forenet med sin trofaste 
Ledsagerinde Gaasepigen Gerd, danner et Slags 
Phalanstère, en kommunistisk Koloni, idet han,
sønderbrydende sit Sværd og gribende Spaden, vier sig 
til Fremtidens nye Værk:

Et Adelsskjold staaer paa den gamle Rede - 
Mit Vaabenfelt er Mark og Skov og Hede, 
derover flyver Fuglene, de glade.
Gud signe dem og deres Sange smaa - nu vil vi sammen til 
vort Dagværk gaa, før Høsten gulner Træets sidste Blade!

Aaret 1898 bragte under Fællestitlen »Kors og Kaarde« 
to mindre Skuespil »Mellem Trosfæller« og »Naar 
Klostermuren brydes« og 1899 Dramaet »Gurre«. 
Fortællingen »Kitzwalde, en lille munter Ridderroman« 
var - 1895 - den eneste Afbrydelse af denne ret 
omfattende dramatiske Produktion.   

Der gaaer gjennem disse Digtninger en Grundtone,
som faaer stærkere og stærkere Lyd, alt som Rækken
skrider frem: en Tveklang af Klage og Trods - Klage
over det onde Samfund, der paa en eller anden ikke
nærmere betegnet Maade træder i Vejen for Digterens
uhindrede Nydelse af hans Kjærlighedslykke, og den
landsknægtagtig trodsige Hævden af Individualitetens
Ret overfor Almenheden. Med størst Klynken i Klagen
og Voldsomhed i Trodsen kommer denne Sindsstemning
tilorde i »Den hellige Den hellige Ild«, udgiven 1899. 
Denne Begrædelsernes Bog, stærkt bevægede lyriske 
Improvisationer i Prosa og Vers, er først og fremmest 
en Forherligelsens Hymne til Ære for Edith, til 
»Velsignelse af hendes Navn, af den stille Verden, 
hun har skabt, af det Værk, hun har frembragt« - 
Edith und kein Ende; dernæst en Selvforgudelsens Pæan 
om egen Storhed og Sjælsadel og endelig en 
archilochisk Nidsang om det forsumpede Fædreland og 
det dødsdømte Folk, der mangler Evne til at følge 
Digterens Flugt. Ligesaa lidt som Drachmann her har 
forstaaet at beregne den Grad af Interesse, han kunde 
paakalde hos Publikum for sine private Forhold, 
ligesaa lidt har han været istand til at se sin 
Optræden som Samfunds-Tugtemester i det rette Lys. 
Han aner i sin lyriske Stemning ikke, hvor langt han 
er fra en Savonarolas eller en Søren Kierkegaards
uantastelige Position, og trods et og andet virkeligt
Centrumsskud, flyve de fleste af hans Indignations
Pile forbi Skiven. Som den store Lyriker han er -
ubestridt den største i vor Tids danske Litteratur -
har han altid manglet en Egenskab, der ganske vist
kun sjeldent forenes med et grundlyrisk Temperament,
men som vi Danske have en ret prisværdig national og 
naturlig Forkjærlighed for: den korrigerende Selvironi.
For Schandorphs (S. 589—95) Vedkommende begynder
Firsernes Tidsrum med Fortællingen »Smaafolk« (1880). 
Man har her kjøbenhavnsk Grund under Fødderne. Den 
centrale Figur er en ung Pige fra Landet, som faaer 
Kondition i et ret ordinairt Hovedstadshus og herfra 
lærer Bylivet at kjende med dets Forlystelser og 
Fristelser, bukker under for disse, synker ned i den 
dybeste Elendighed og staaer paa Selvmordets Rand, 
men reddes ved betimelig Hjælp og sin egen Naturs 
oprindelige Dygtighed, da der bydes den redeligt 
Arbejde og overkommelige Opgaver at virke med. 
Mindre end i sine tidligere Bøger har Forfatteren her 
givet efter for sin Hang til at udstyre sine Figurer 
med overstadigt komiske Træk, uden smaaligt Hensyn 
til, om de staa i nødvendig eller blot forklarlig 
Forbindelse med Karakter og Situation, blot for disse 
Træks egen Skyld, for den Morskab, de volde ham selv, 
men som ikke altid meddeler sig til Læseren. Der er i 
denne Fortælling mere Maadehold og kunstnerisk 
Beherskelse i saa Henseende, hvorvel der ikke savnes 
naive Urimeligheder som f. Ex. Jordemoderen Fru 
Lodsberg med hendes belærende Foredrag om Stuart Mill 
og fri Tænkning og de nyeste naturvidenskabelige 
Resultater — en konstrueret Skikkelse, som ikke har 
stort med det virkelige Liv at gjøre, og hvis Komik 
er mere end ønskeligt i Slægt med en Jul. Stindes 
humoristiske Ydelser (Familien Buchholz). Medens 
ogsaa Enkefru Kringelberg og de om hende nærmest 
grupperede Persouer have en Rem af Huden i saa 
Henseende, er den forsorne Murersvend og hans Kreds 
tagen anderledes sikkert paa Kornet, og 
Bekjendtskabet med disse Kjøbenhavnere er højst
fornøjeligt, som overhovedet Fortællingens milde
og jevne Optimisme viser Forfatteren fra en Side,
der er vel egnet til at vinde ham Venner, som endog
ville kunne bære over med en saa overfladisk og 
altfor prisbillig Polemik som den i Bordtalen S. 29.

I »Thomas Fris's Historie«, 1881, har Schandorph givet
den uundgaaelige store Tids- og Samfundsskildring,
hvori den nyere Tids Forfattere mente at burde
nedlægge deres Opgjør, Skriftemaal og Program (sml. 
S. 650). Det er et Uhyre af en Bog, hvad Komposition 
angaaer. Dens egenlige Thema, Skildringen af Aands- og 
Samfundsliv i Danmark omkring Anno 60 og Udviklingen 
af, hvorledes et ungt Menneske foretager Bevægelsen 
fra Højre til Venstre, tages først op til Behandling i 
anden Del, efter at Thomas Fris er

kommen til Kjøbenhavn som Rus; første Del bruger
henved trehundrede Sider for at give Forhistorien,
hvis Forløb er indhyllet i alskens Romantik og
realistiske Smaastads-Interieurer, som ikke have det
mindste med den paafølgende Fremstilling at gjøre,
undtagen forsaavidt som det, ved et ret vilkaarligt
Paafund, skal vises, at den unge Thomas som Søn af
en lavpandet dansk Landsbydegn og en vildt romantisk 

Schandorfs Haandskrift.

tydsk Skuespillerinde forbilledlig skal betegne sin 
Samtid, Nationalliberalismens Periode, som et 
mislykket Produkt af fladbundet Magt- og Madstræv og
en ideel, men evneløs Famlen efter en tom
Drømmeverdens Fatamorgana. Istedenfor med en saa
haartrukken Allegori at prøve paa at slaa Bro mellem
Fortællingens to Dele, burde Forfatteren have ofret
den første og anvendt nogle af dens bedste Episoder
til Enkeltskildringer; derved vilde ogsaa en saa
erkeromantisk Attrap som den gale Friehling været ude 
af en Verden, hvor han aldrig har hørt hjemme, og 
tilbage var blevet det Samfundsbillede af en bestemt 
begrænset Periode, som det har været den nærmeste 
og egenlige Hensigt at give, og om dette med

det Samme var blevet reduceret i Omfang, vilde det
ikke have skadet Fortællingen, thi en stor Del af
dens brede Raisonnementer og doktrinaire Belæringer
er langt mere Journalistik end fortællende Kunst. 
Vi havde med disse Beskæringer faaet en langt mere
underholdende Bog med en tilstrækkelig fængslende
Handling og en omfattende Dannelses behagelige Stil —
om end ikke med en objektiv overskuende Dom om de
fremstillede Fænomener. Dette kunde neppe forlanges af
denne Forfatter paa dette Tidspunkt. Schandorph havde
determineret taget Parti for den nye Retning imod den
gamle, og »Thomas Fris« er som saamange andre Bøger
fra Halvfjerdserne og Firserne Polemik i Digtningens
Form. Her er ikke Tale om at forstaa eller forklare
den relative Ret, hvormed et politisk Parti, som havde
forberedt Enevældens Vigen for den frie Forfatning,
nu ogsaa overtog den nye Statsforms Gjennemførelse
i det offentlige Liv, ejheller om at paavise den
historiske Sammenhæng mellem Nationalfølelsens Opsving
i 48 og de »intelligente« Samfundslags Ideologi i
de følgende Aar. For den polemiske Tendensforfatter
fortætter dette sig til to almenfattelige Formler:
Magtbrynde og Dumhed, og de Personer, i hvem Tiden
inkarneres, blive slyngelagtige Egoister eller
ynkværdige Karikaturer. Denne Betragtningsmaade maatte
ved Bogens Fremkomst virke saameget mere saarende,
som der blandt dens Personer forekommer hele Grupper
af Portraitskizzer efter levende Model — langt flere
end en yngre Nutidslæser nu kan opdage. Schandorph
forfægter bestemt, at »en Digter maa have samme
Frihed overfor sine Figurmodeller som en Maler«
(»Forfatterbogen« 1898, S. 116). Hertil er dog den
lille borgerlige Bemærkning at gjøre, at Malerens
Model stiller sig frivilligt til Raadighed og endog
modtager et Vederlag for sin Villighed. Schandorph
har neppe spurgt nogen af sine om Forlov.

Et Bind »Novelletter« udkom 1882. Dets omfangsrigeste
Stykke, »Dilettantkomedien«, lider selv af Dilettanteriets 
Fejl: Mangel paa sluttet Komposition, et lidet betydeligt 
Emnes trættende Udtværing ved Hjælp af uvedkommende 
Episoder og Indskud. »Victor Hugo i Newport« er en 
Satire, der rammer til mere end een Side, altsaa har god 
Berettigelse. »Kjærlighed fra Trommesalen« og »Stine 
bliver Gaardmandskone« have faaet Ord for at være ægte, 
uforfalskede Billeder af Almuelivet, og mange Træk

gjøre ogsaa Indtryk af at være aflurede Virkeligheden,
om de end, opfangede i det komisk koncentrerende
Hulspejl, vise mere bizarre Linier, end selv det
stærkt belyste Liv frembyder.

Samme Aar udgav Schandorph sine »Samlede Digte,
ældre og nyere«. Titlen er lidt misvisende;
»udvalgte Digte« havde betegnet Indholdet nok saa
rigtigt. Men Titelbladet maa nærmest forstaaes
saaledes, at der i det her fremkomne Bind er samlet
Alt, hvad Forfatteren ønsker at vedkjende sig af
sin Fortids og Nutids spredte Digtning. Samlingen
indledes med en Slags metrisk Fortale »Min Ven
Præsten og jeg«, en Dialog mellem Digteren og en
Ungdomsven om Gammelt og Nyt, om Litteratur før og
efter Anno 70; de gamle Slagord rykke frem paany fra
begge Sider, og der opnaaes tilsidst kun Enighed om,
at Schandorph skal udgive en Samling af Poesier. I
Afsnittet »Studenteraarene« 1855—62 findes den
stemningsfulde lille Humoreske »Gjenboerne« og
det varmtfølte smukke Digt »Til min Moder«. Saa
følger Afdelingen »Fredsaar« 1863—74, bl. A. med »En
gjenvakt Erindring«, der viser Digterens faste Tro
paa Frankrigs Sejr i Krigen med Tydskland, og »Efter
Paris's Fald«, som tolker hans Sorg over det ham saa
kjære Lands Nederlag. Digtgruppen »Kampaarene« 1875—82 
indeholder mellem mange andre Lejlighedsdigte ogsaa
Schandorphs litteraire Polemik, dog med Udeladelse
af Digtene til Ploug (S. 612), hvilken Udeladelse
bebrejdedes ham som »en Svaghed« af G. Brandes;
med en Hyldest til denne indledes Gruppen, og
den slutter med en Hilsen »til mine unge Venner«,
hvem han giver en Hoben gode Raad og indbyder til,
naar de vende hjem fra deres litteraire Vikingetog,
at gjæste sig i Gammelmandssædet:


Saa skal ved min Arne vi bænkes 
om Vin i den sene Kveld. 
Den lystigste Nat, der kan tænkes, 
slaa vi tilsammen ihjel.

For Ungdommen Skaalen skal runge, 
for Alt, der kan stræbe og ile, 
mens højt vi leer ad den tunge 
og vigtige Oldermandshvile.


Citatet viser os Schandorphs dygtige Versbehandling;
hans Sprog er klart og rent, Rythmen paa eengang let
og kraftigt bevæget, og Bestræbelsen for at forøge
Strofens Fynd ved Undgaaelse af trivielle Rim krones
med Held. Man læse f. Ex. et Par Strofer som disse
(af »Rimbrev fra Rom«):



Leonardos Kvinder 
dybt og sjælfuldt drømme, 
Rafaels Gudinder 
trone bly og ømme. 
Gjennem Moderjublen 
dog en Vemod slaaer 
som en stille Grublen 
over Barnets Kaar.

Rubens, trods din Bibel 
avler Du Titaner 
som en hollandsk Svibel 
Kæmpetulipaner. 
Saftfuld Aaren svulmer 
bag den hvide Lød; 
Lidenskaben ulmer 
bag de Masser Kjød.


1883 udkom »Et Aar i Embede« og 1884 »Skovfogedbørnene«. 
I den første Fortælling møde vi endnu den evindelige 
Behandling af Modsætningen mellem ny og gammel 
Litteratur, Fritænkeri og Orthodoxi — det var, som om 
der for den nye Problemdigtning ikke existerede Andet i 
Verden end disse Modsætningers Sammenstød i vort 
diminutive Samfund. De begynde dog nu at træde noget i 
Baggrunden hos Schandorph, og i samme Grad vinder hans 
Novelledigtning i Interesse. Her er det især Skildringen 
af en kvindelig Figur, der fængsler. Den unge Rektorfrue 
hører vel ikke til demi-vierge-Typen, men staaer den dog 
nær; hendes Trang til Erotik, hendes halvt naive, halvt 
beregnede Leg med den, Paavirkningen dels af mandig Kraft 
og Forvovenhed, dels af intellektuel Overlegenhed og
tilsidst af religieus Extase er fremstillet med megen
psykologisk Dygtighed. Ogsaa en Gruppe Bifigurer —
Latinskolens Lærere — ere tegnede klart med faa Træk; kun 
selve Bogens Hovedskikkelse, den unge Adjunkt, staaer 
noget bleg i Farven. — »Skovfogedbørnene« begynder i et 
landligt Milieu, men henflyttes snart til et kjøbenhavnsk,
og især dette er fuldt af livligt vexlende Optrin og 
kurieuse Personligheder: Cigarhandler Lührs' forviltrede 
Menage, Hotellivets bevægede Overflade, Skrædderfamilien 
Hansen, hvor den dygtige Kone med stor Overlegenhed holder 
sin letbenede Mand i Ave, den forlegne gamle Justitsraad 
Gram, den udbrændte Stræber Fuldmægtig Jespersen og endnu 
flere. Den friske og morsomme Bog udkom ti Aar senere i 
andet Oplag.

Efter et Bind mindre Fortællinger, samlede 1885 under
Titlen »Fremmed og Hjemligt« (»Kommissionairen«, »En 
Oldenborregrosserer« o. fl.), udgav Schandorph samme Aar 
»Det gamle Apothek«, et af hans modneste og bedst
gjennemførte Arbejder, et anseeligt Bind, som man ikke 
let slipper afhænde, før man har fulgt dets velordnede 
Begivenhedsrække til Enden. Baade en saa retliniet 
Figur som den brave Kancelliraad Prammen og en saa

mangedobbelt sammensat Skikkelse som Skeptikeren
Kapitain Frick er det lykkedes Forfatteren at
faae frem i fuld Anskuelighed, og Fortællingens
Hovedperson Fanny skildres fra Barndommen til den
prøvede Kvindes modne Aar med Aarvaagenhed for
Udviklingens Sammenhæng. — Atter samledes i et Par
Bind nogle mindre Arbejder: 1886 »Sex Fortællinger«
(bl. A. »Partikulier Petersen« og »Kjærestesorg«)
og 1888 »Fra Isle de France og fra Sorø Amt, fire
Fortællinger« (»Den store Mademoiselle« — »Natmandens
Datter«), og omtrent samtidig med dem falder saavel
Opførelsen af Lystspillet »Valgkandidater« (det kgl. 
Theater, syv Gange) og Skuespillet »Uden Midtpunkt« 
(Folketheatret 1887, ti Gange) som Digtsamlingen 
»Fest- og Søgnedage« (1886), mest Lejlighedsdigte af 
Artens efemere Værdi. Bogen er tilegnet G. Brandes med 
nogle Indledningsstrofer, i hvilke det om Digterens 
Stilling før hans Tilslutning til den nye Retning siges 
— med en let hyperbolsk Omskrivning: »ene og uden Støtte,
mod Herskerne vendt, jeg stod!« En Hilsen til de Unge 
bærer paa brede Rythmebølger ud i den taagede Oppositions-
Almindelighed: »Vær hilset Enhver, som til Løsen har: 
Frem! som vil aabne for Friluft sit Hus og sit Hjem« og 
saa fremdeles ad de trivielle Baner. Stilfærdigere i 
Stemningen, derfor ogsaa paalideligere i Udtrykket er 
Digtet »til en gammel Veninde«, der mindes en henfaren 
Tid, da Digteren ikke »under Højtryk af Dampen maatte 
slide og slaas og tvinge sig op til en Trods, der 
egenlig var ham saa fremmed.«

Som Fortæller vedblev Schandorph at arbejde med
megen Udholdenhed. 1888 udgav han den store Roman
»Birgittes Skjæbne«, fra hvilken man bedst vil mindes 
den kalkunske Storbonde Hans Peter Corneliussen og 
som Modsætning til ham og hans brutale Omgivelser de 
to gamle Særlinge Overlærer Tofte og den forhenværende 
Balletdanser Lenoir. Aaret efter udkom »Stillelivs-
Folk« med den gjennemføre Skildring af den æsthetisk 
anlagte og i en Timelærer-Existens endende Karl 
Hellmann; 1890 en Samling Fortællinger under Titlen 
»Fra Udlandet og fra Hjemmet« og 1891 en lignende med 
Titelbladet »Paa Rejse«, begge med Emner fra et Ophold 
i Paris og Omegn, enten i højeste Grad naturtro 
Gjengivelser af lavere Bourgeois-Liv (med et saadant 
Utal af Ukvemsord og »store Kjød-Eder«, som end ikke 
Schandorphs Bondehistorier kunne opvise Magen til, 
hvorvel de intet nægte sig

i saa Henseende) eller komponerede Fortællinger, 
som den fint ironiserende og ypperligt formede 
Beretning om »Georg Jørgensens sidste Rejse-Æventyr«. 
I Romanen »Poet og Junker« har Schandorph valgt sig 
et udenfor hans vanlige Emner liggende Stof og paa 
Basis af sit indgaaende litteraturhistoriske 
Kjendskab til romansk Litteratur givet en Skildring 
af den italienske Digter Vittorio Alfieris Liv og 
Skjæbne, i Begyndelsen saa romanagtig som denne 
mærkelige Mands Liv formede sig, mod Slutningen — 
for at faae en Ende paa Sagen — saa kortfattet som 
et biografisk Kompendium i et nogenlunde udførligt 
Konversationslexikon vilde fordre det. Med »Vilhelm 
Vangs Studenteraar« (1894) vendte Schandorph tilbage 
til de hjemlige Omraader; her er det fremfor de 
andre Skikkelser i Fortællingen Billedet af den 
fine, skeptisk-fornemme og altforstaaende Embedsmand 
Konferensraad Vang, Læsernes Opmærksomhed og 
Erindring knytter sig til. Efter et Bind med »Alice 
og mindre Fortællinger« (1895) fulgte Aaret efter 
Romanen »Frigjort«. Den bruger stærke Farver til 
Skildringen af Fru Bluncks religieuse og erotiske 
Hysteri og endnu mere til Billedet af den bondefødte
Kapellan Kristensens Anfægtelser og hans Forhold til 
den »hellige« Menighed. En Modsætning til denne 
pastose Farvepaalægning danne de lettere Penselstrøg, 
hvormed en anden Persongruppe er gjengivet: Kapitain 
Hald, hans Søster Fru Cederhjelm og Lægen Skov; den 
pastelagtige Finhed, hvormed disse Figurer ere 
hensatte, stemmer godt med den urbane Rationalisme, 
der betegner deres Karakter, og Teknikens 
Forskjellighed fremhæver med kunstnerisk Virkning de 
to Gruppers diametrale Ulighed. For Schandorphs 
Udvikling som Samfundsbetragter er det meget 
karakteristisk, at han lader den voltairiansk 
paavirkede Kapitain udtale sig om den yngre Slægts 
Agitation paa følgende Maade:

»I prækede fra Tage og paa Gader en Filosofi,
som for den store Mængde ude i Terrainet var
ligesaa uforstaaelig som for min Bindehund. Lige
nylig erhvervede, rent videnskabelige Resultater
kastede I som Haandgranater mod tusindaarige
Institutioner. Endnu bedækkede med Sod og Kulstøv fra
Arbejdet i jeres Laboratorier præsenterede I Jer for
et gabende højstæret Publikum, der naturligvis ligesom
opskræmmede Kaniner og Rotter foer ned i Hullerne
i det gamle Murværk. Jeg vil slet ikke tale om,
at I ved jeres høje Raab og uudformede filosofiske
Klumper forargede den Art religieuse Naturer, som
hører til de fineste og bedste i Slægten. I glemte
rent, at den Religion, som I mente var forældet —
jeg mener det med, hvad

dens Former angaaer — var udsprungen af den ædleste
Sjæl, af det kjærligste Gemyt, hvis Røst endnu
klinger gjennem Aartusinders Forvrængning og aandløse
Forkludring. Ja vist er Kirken under alle Skikkelser
ved Kompromiser med Staten for at faae Del i Magten
her i Verden naaet langt bort fra den oprindelige
Kristendom. Ja vist er sarte Følelser og store Syner
æltede til sejge og haarde Dogmeknolde af Præsters og
Professorers plumpe Næver — men de har nu engang faaet
den store Mængde til at tro, at de har den paalydende
Valuta, og deres Kurs vil ikke svinge synderligt i
lange, lange Tider. Men kan I præge Spinozas, Kants
eller Darwins Tanker til gangbar Skillemønt? Det
vil vare endnu længere. Hold jeres Sandheder for Jer
selv, til de har faaet den Form, at Folk kan forstaa
dem. ... Der er en Dyd, som hedder Resignation. Man
kan ogsaa kalde den Fantasiens fyrstelig-fornemme
Dovenskab. Den passer ganske vist bedst for stræbende
Aander uden bestemt Talent. Det er Talentets Ulykke,
at det nødvendigvis drives hen mod Popularitet, og
det gjør Talentet plebejisk i vor Tid, naar det maa
finde sig i at bukke for en vulgair Reklame.«

En mindre Fortælling »Frøken Gram« udkom 1897 — en ung 
Piges Livsskuffelse, da hendes Ideal i Lieutenantsuniformen 
ikke svarer til de stolte Drømme, hun har indvævet ham i; 
derefter hendes Resignation, der dog antager en mere aktiv 
og livskraftig Form end den »fyrstelig-fornemme Dovenskab«. 
Efter en Samling »Fortællinger« (1898) udsendte Schandorph
1899 den store Roman »Gamle Billeder«, Tidsskildring fra det 
attende Aarhundredes sidste Trediedel, ret overfladisk 
opfattet og gjengivet, og Aaret efter, fra sit Sygeleje, 
Fortællingen »Helga«. Efter længere Tids Sygdom døde han i 
det tyvende Aarhundredes første Morgentime (1. Jan. 1901). 
Om sit Liv har han fortalt i to Bind »Oplevelser« (1889 og 
1898); de vise, at han ikke har været berørt af store
Skjæbner, ejheller bevæget sig mellem usædvanlig
fremragende Personligheder. I et smukt Bind »Lyriske
Portraiter« har han samlet endel Digte om sin Omgangs- og 
Bekjendtskabskreds; underligt nok savnes blandt Vennerne 
her en af dem, han satte højest: Kaalund.

Mellem Fortællingerne i Samlingen »Fra Provinsen« og 
»Helga« ligger der femogtyve Aars arbejdsomt Forfatterskab. 
Det er noget stereotypt af Karakter baade med Hensyn til 
Stofvalg, Komposition og Behandlingsmaade. Dets Ideverden 
har ikke meget vidtfavnende Grænser, hvilket vel tildels 
har sin Grund i, at Schandorph fra sit Partistade ansaa det 
for sin litteraire Borgerpligt at bruge Gjentagelsens 
Virkning ved Indprentningen af den nye Tids Maximer. Deraf 
den stadig tilbagevendende polititiske Journalistik, som 
gjør sig bred i hans

Bøger, deraf den idelige Argumentation for 
Aandsfrihedens Sag imod Theologi og Mystik. 
Tübingerskolen og Unghegelianerne, Strauss og 
Renan, Spencer og Darwin — man bliver tilsidst helt
ærgerlig paa disse ellers saa hæderlige Navne, fordi
de trænge sig paa i Tide og Utide, og man føler sig
lettet, naar de i Schandorphs senere Produktion dog
optræde noget sjeldnere. Den har kun vundet derved;
men helt lykkes det ham aldrig at besværge disse
theologiske, filosofiske og arkæologiske Aander, thi 
han er en lærd Mand og holder nok af at lægge sin 
Lærdom for Dagen. Det er ham en Nydelse at faae et 
Ord som »Omphalopsychit« indflettet i en Beskrivelse 
(»Skovfogedbørnene), Skjøndt det just ikke yder 
Læseren nogen Lettelse til Forstaaelsen af, hvad der 
læses. For at anskueliggjøre, hvorledes nogle 
ringspillende unge Pigers Kjoler flagre under deres 
Løb (»Det gi. Apothek«), fremmaner han til 
Sammenligning »Guido Renis Rospigliosobillede«; 
havde han endda nævnt Maleriet ved dets mere kjendte 
Navn »Aurora«, vilde der dog hos nogle oplyste Læsere 
kunne vækkes en Slags Forestilling, men Hensigten 
forfejles jo overhovedet ved at illustrere en 
almindelig kjendt plastisk Situation ved Henvisning 
til et forholdsvis langt mindre kjendt romersk 
Galeribillede. Det Omvendte havde været nok saa godt: 
at anskueliggjøre Guido Renis Billede ved en Skildring 
af unge Pigers Leg. Koketteriet med fremmede Sprog er 
drevet videst i »Gamle Billeder«, hvor der føres hele 
Samtaler paa Fransk, Italiensk og Latin med vedføjet 
dansk Oversættelse til Oplysning for de Fattige i 
Aanden — ad modum Lieutenant von Buddinge, naar han 
refererer Prinsen af Bambergs tydske Aandrighed for 
Student Klint og derpaa vender sig til Smedesvend 
Madsen med en let henkastet dansk Version.

Schandorphs Komik er frodigst, hvor den har
Kjøbstadens og Bondelandets Almuebefolkning til
Gjenstand. Skjøndt vi ogsaa her møde de stereotype
Træk, er Skikkelsernes Antal saa stort, at de føles
som en Mangfoldighed af Varianter, fremgaaede af
en lang og opmærksom Iagttagelse. Naar den faste
Karaktersammenhæng ikke saa sjeldent brydes, er
det hyppigst, fordi Forfatteren i sin Glæde over
det komiske Indfald som saadant ikke betænker sig
paa at anvende det, selv hvor det ikke har organisk
hjemme. Man synes stundom at høre Schandorphs egen
klingende Latter bryde frem paa Steder, hvor man som
Læser ikke saa ganske kan

dele Lystigheden. Han har ikke kjendt eller ialfald
ikke fulgt Paul Heyses fortræffelige Raad angaaende
den komiske Fremstilling: at en Forfatter ikke maa
»seinem Publicum Alles vorweglachen«, og han vilde
være naaet til større kunstnerisk Fuldkommenhed,
hvis han havde lagt sig Lessings kloge Ord om den
komiske Skuespilkunst paa Sinde: »Man maa ikke glemme,
at for at faae Tilskuerne i et Theater til at le en
Time, maa man selv have været meget alvorlig hjemme i
sin Stue en hel Uge.« Denne beregnende Forberedelse
laa ikke for Schandorph; naar det burleske Indfald,
det barokke Udtryk fødtes i ham, maatte det anvendes
uden ængstelig Vragen, og han tvivlede neppe om,
at hans Læsere vilde finde det ligesaa guddommelig
morsomt som han selv. Noget Lignende gjælder om hans
Forkjærlighed for platte Gloser og saftige Skjældsord,
som til syvende og sidst dog alligevel ikke naa helt
ned til Bunden af Almuesprogets Grube. Han havde sin
barnlige Glæde af denne Argot, fordi den svarede
til hans Smag for det Saftrige og Kjærnefulde —
maaske ogsaa fordi han mente at efterkomme Skolens
Doktrin om, at Kjendetegnet paa al god Litteratur er
dens Evne »til at forarge« og at det er en realistisk
Forfatters Pligt at bruge »naturlige Ord om naturlige
Ting«, en Fordring, som dog ingen Realist endnu har
havt Mod til at opfylde i dens yderste Konsekvens.

Georg Brandes (S. 537—63, 620—21) udgav i Anledning af 
Tohundredaarsdagen for Holbergs Fødsel det statelige 
Festskrift »Ludvig Holberg« og aabenbarede atter her, 
som saa ofte i Bedømmelsen af Fortidens danske 
Digtekunst, sin overlegne Evne til paa Grundlag af et 
udstrakt Litteraturkjendskab at stille sit Emne under 
nye Belysninger og ved overraskende Jevnførelser at 
lokke et hidtil upaaagtet Indhold ud af det. De
følgende Aars litteraire Arbejder havde foreløbig
nærmest en afsluttende, omskrivende og sammenfattende
Karakter. »Hovedstrømningernes« store Værk bragtes
til Ende 1890 med det sjette Bind »Det unge Tydskland«
(udg. 1898 i forøget og rettet Skikkelse; som Særtryk
udkom i to Oplag Monografien »Heinrich Heine«), og de
foregaaende Bind underkastedes et Gjennemsyn, der gik
ud paa en Dæmpning af deres polemiske Elementer. De
vare blevne til som Vaaben i »Fremskridtets« Kamp
mod »Reaktionen«, og at deres »Opfattelse af Poesi og
Kunst var betinget af Tendensen«, har Forfatteren selv

indrømmet. Nu da Tiden var rykket bort fra de første 
hidsige Stridigheders bevægede Dage, kunde den
tjenstgjørende »Mohr« dimit-teres, efter at have gjort
sin Pligt, og de kraftige Farver vige Pladsen for
en roligere Karnation. — 1888 udkom to stærke Bind
Rejsebilleder: »Indtryk fra Polen« og »Indtryk fra 
Rusland«; 1889 Essays, samledes to Dele »Essays«: 
danske Personligheder og fremmede Personligheder. 
I den første findes Afhandlingen om Oehlenschlägers 
»Aladdin«. Brandes har ikke megen Sympathi for Typen, 
som ventes kunde; den er ham i det Hele for 
mælkeblodsagtig og blødsøden; den tilsigtede 
»Ehrenrettung« for Noureddin viser, hvor Sympathien 
ligger — og tillige hvor stor Afstanden er mellem 
Digtningen og dens Tolker. Sammenligningen med den 
tydske Udgave bidrager langt mindre, som det hedder, 
til at »vinde et nyt Synspunkt for Forholdet mellem 
dansk og tydsk Romantik«, end til at fastslaa 
Indtrykket af Oehlenschläger som en jevnlig slumrende 
Homerus. Ligefrem barsk er Behandlingen af Ingemann, 
thi her er Afstanden endnu langt større — uudfyldelig. 
Det Centrale hos denne Digternatur, hans religieuse 
Poesi, Morgen- og Aftensangene, nævnes i Forbigaaende 
med en Slags Respekt for »Mystikeren«. Nærmere kan 
Brandes ifølge sine Forudsætninger ikke komme denne 
Digtning, og mere vil heller ikke Nogen forlange af 
ham — det skulde da være en logisk Indrømmelse af: 
at Psalmelitteraturen, der jo ubestrideligt ejer 
Evnen til at »forarge« i de vide Kredse udenfor 
Menigheden, eo ipso — som ovenfor berørt — maa have 
Adkomst til Prædikatet »god Litteratur«. — I Bogen 
om de fremmede Personligheder findes den omfattende 
Skildring af Friedrich Nietzsche samt — som Apologi 
for de Ytringer i Anmeldelsen af Arne Garborg, der 
havde bragt Gjellerup i Harnisk (S. 656) — en Artikel 
om Morten Luthers Forhold til Coelibatslæren. Bindet 
slutter med en Skizze om Donatellos florentinske 
Statue af den hellige Georg, udmundende i følgende let 
anvendelige lyriske Apostrofe:

O, St. Georg! min Skytspatron! Hvor skjøn er den
hellige Vrede i dit Blik, hvor ypperlig den rolige
Følelse af Kraft, der fylder dit Bryst, Du Helgen
og Hedning! At Du ogsaa tomhændet, uden Sværd eller
Lanse i din Haand, er lutter Uforsagthed, det er
en Lære. Værgeløs staaer Du der, men fast paa dine
Fødder, fast i dine Knæ, pansret om Foden til at kunne
knuse med en Jernhæl, og pansret om Lænder og Arm og
Ben og Ryg og Bringe. Du, Prisgivne til Dragens

Ædder og Forgift. Du veed det, den Tid vil komme,
da Du igjen faaer et Lanseskaft fat. Dræb da Dragen,
stød Jernet i dens Hjerte og knus Knoglerne i den,
saa den aldrig sluger Jomfruer og aldrig myrder
Ynglinger mere!

Georg Brandes var nu naaet til det Tidspunkt i
Livsudviklingen, da en celeber dansk Mand ikke kan 
undgaa den obligate Hyldest fra paaskjønnende 
Medborgeres Side: offentlig Zweckessen med dertil 
hørende Taler, Sange og Fakler. Hans litteraire 
Parti havde ofte nok spottet den nationale Form 
for hensigtsmæssig Sammenspisning — selv havde
det ikke nægtet sig noget i Retning af indbyrdes
konvivial Bestyrkelse i intimere Stil, og med de
større officielle Former havde Øvelsen i Aarenes
Løb ogsaa gjort det fortroligt. Det var altsaa at
forudse, at Tidens Fylde maatte komme. I Foraaret
1891 var der til Regering og Rigsdag indgaaet et
af mange Videnskabsmænd, Forfattere og Kunstnere
underskrevet Andragende om, at Staten vilde tilbyde
Brandes en livsvarig Dotation af 3000 Kr. Det
drøftedes i Folkethingets Finansudvalg, og syv af
dets Medlemmer (Berg, Hørup, Busk, Rasm. Clausen
o. fl.) indsatte det paa Finansloven som Forslag
til en fast Understøttelse med et noget reduceret
Beløb. Ved Folkethingets tredie Behandling af
Budgettet vedtoges dette Mindretalsforslag med
52 Stemmer mod 25, men Landsthinget udstemte
det (med 39 mod 16) efter en Forhandling, under
hvilken Højres Ordfører ikke gjorde noget heldigt
Indtryk ved sin Motivering af Forkastelsen paa
Grundlag af sit paa »Biografisk Lexikon« baserede
Kjendskab til Brandes' Forfatterskab, medens der
fra Godsejersiden fremkom en Udtalelse om, at
man muligt kunde have stillet sig imødekommende,
saafremt der havde foreligget en personlig Ansøgning
om Statsunderstøttelsen, som efter den nu fulgte
Fremgangsmaade nærmest maatte faae Udseende af en
Nationalbelønning. Radikalismen i Rigsdagen viste
sig saaledes ikke mægtig nok til, selv med Hjælp
fra velstemt Side, at skaffe den nye Litteratur
officiel Anerkjendelse i dens Førers Person, og
da Brandes i Eftersommeren samme Aar udsendte den
nye gjennemsete Udgave af »Gjennembruddets Mænd«,
illustrerede han det litteraire og politiske Frafald,
han havde oplevet, ved at citere som Indledning den
gamle Folkevisestrofe:


Der Kongen han red af Gurreborg, 
hannem fulgte vel hundrede Svende; 
men før han red over Riberbro,
da var han Mand alene.

For at konstatere, at han mismodigt overdrev sin
Ensomhedsfølelse, blev Folkefesten arrangeret. Den 
fandt Sted den 25. Oktbr. 1891 i Koncertpalaiet, og 
som borgerligt Mindedatum fremhævedes Femogtyveaarsdagen 
for Udgivelsen af Brandes' Debutarbejde om den filosofiske 
Dualisme (S. 539). En mildest talt kraftig Optakt blev 
strax anslaaet ved Afsyngelsen af Schandorphs til 
Garibaldimarschens Melodi skrevne Hymne med et Par 
saalydende Strofer:


End runger hans Feltraab. Endnu vi os samle
om Aandsfrihedsfane, vi Unge og Gamle.
End staaer han som Yngling med Sølvstænk i Haaret.
Den Sag; han har baaret, har alt vundet Sejr.
De lyver og lyver. Men Alt, hvad han skriver,
har vækket af Søvnen hver jordbunden Iver;
den ringeste Kritiker kjender Façonen,
ham hylder som Kongen i Aandslivets Lejr.
Knæl for ham i Støvet, I stavnsbundne Trælle!
og hylder hans fribaarne, skabende Aand!

Saameget Krapyl har han opskræmt af Kroge, 
hvor forhen det laa som paa Møddinger Snoge. 
De hvisler, de Krybdyr, og længes mod Sumpen, 
men han kan paa Gumpen dem træde endnu. 
Du prægtige Svinger af Ild og af Flamme! 
Du leer ad de Dyr, og Du bliver den Samme. 
Ja trods alle Stude, som brøle og tude, 
Du løfter din Fakkel med ildbaaren Hu.
Lys over vort Land! I, som vil os fordumme,
kryb ind i Jer sjofle og stinkende Krog!



I den efter Sangen følgende Velkomsthilsen udtalte
Forfatteren Erik Skram, at Festen egenlig skulde været
holdt ved Foraarstide, men da var bleven opgiven
af opportune Hensyn, for ikke at skade Brandes'
Stilling og vække ufornøden Irritation; naar man nu
samledes om ham, var det som »en slagen Hær«, der bad
ham fremdeles være sin Fører. Den egenlige Festtale,
værdig og vægtig, holdtes af Høffding, og i sit Svar
mindedes Brandes med Tak en anden frisindet Ven fra
sin Ungdom, Gabriel Sibbern, hvorpaa han inddelte det
Samfund, han for en Snes Aar siden havde rejst sig til 
Kamp imod, i nogle let overskuelige Kategorier: »Da jeg 
begyndte herhjemme, var de Vinterlejligheder og de 
Villaer, som særlig pristes til Beboelse i vort Aandsliv, 
disse: det moralske Forbedringshus, det religieuse

Tugthus, det æsthetiske Børnehus og den selskabelige
Varetægtsarrest med de tilhørende Fængselskirker. Men
der er mange Boliger i vor Moders Hus, og der
holdes bedst Gudstjeneste under aaben Himmel.« Den
stemningsfulde Bespisning afbrødes for en lille
Stund af et Fakkeltog, bestaaende af Studenter,
Kunstnere og Arbejdere, der afsang et af Oskar Madsen
forfattet Digt, og hvis Ordfører betegnede som Skarens
Enhedsmærke det glødende Had, der besjælede den:
»I lige Grad hader vi. Hader det aandsforladte, det
pengedyrkende, det fladttænkende, spidsborgerlige,
snobbede og hykleriske Bourgeoisi. Dette Bourgeoisi,
der er tilfreds med det Bestaaende, fordi det er dem,
der bestaaer, konservativt, fordi det er dem, der
bevares, udgjør enhver ny Tankes, ethvert Fremskridts
svorne Fjender, Smaalighedens, Forsigtighedens glatte
Ulastelige. Jo tilvisse, vi hader dem.« Jubilaren
takkede for de smukke Ord.

1893 udgav Brandes en Bog, der i denne Sammenhæng gjør
et ganske fint og ejendommeligt tiltalende Indtryk:
»Udenlandske Egne og Personligheder«. Den indeholder 
bl. A. Rejseminder fra hans tidlige Ungdomstid, da 
Evnen til at undres endnu var højt udviklet hos ham. 
»Alt, hvad jeg iagttog, gjorde i de Dage et heftigt 
Indtryk paa mig, og jeg opskrev Dag for Dag mine 
Oplevelser og Tanker«, siger han i Fortalen. Det er 
hans Dagbog i Sabinerbjergene, April 1871, her 
nærmest tænkes paa. Han gjæster Subiaco, Hulerne, 
hvor den hellige Benedict har levet og hvorfra hans 
Munkeorden gik ud, »bredende Velsignelse over hele 
Europa.« Han faaer til Vejviser en ung Munk, som han 
kommer til at synes godt om:

Stakkels Fyr! det er allerede mærkeligt, at han
har opnaaet den Grad af Dannelse og Kundskab, han
besidder. Ti Aar gammel har han, som han meddelte
os, forladt Palermo, har nu levet her fjorten Aar
i Fattigdom og Nød, i disse øde Bjerge, omgivet af
lutter Munke, og har erhvervet saameget Maadehold
og saamegen Finhed. Hvor denne Race er fin! — Jeg
harmede mig over, at nu ogsaa disse Munke skulde
fordrives. Det er en Skjændsel at gjøre slige Indgreb
i menneskelig Frihed, og det i Frihedens Navn. Som
om Benedict ikke ligefuldt var en stor og udmærket
Mand, fordi vi ikke nutildags mere er Katholiker! Jeg
hader denne Raahed, ligesom jeg, lige siden jeg kom
hertil, har ivret imod dem, der forsvare Jesuiternes
Fordrivelse. Dette Hus, disse Grotter tilhøre disse
Munke. De ere fattige, de leve stille, de studere og
skrive; Middelalderens Munkeskjændigheder ere aldrig
naaede til dette stille Sted. Ved at handle, som man
gjør, uden sandt Frisind, vækker man kun Raseri imod
sig og bærer sig ganske og aldeles ad som

Middelalderens intolerante Kristendom. Er det Frihed,
som underkuer, som forbyder, som ikke vil taale en
uskyldig Association! Hvor er det sørgeligt at se
den ny Tids Sag saa slet forsvaret.

Af saa lys og fordragelig og indtryksmodtagelig en Art
var det unge Menneskes sværmende Frisind. Med Tiden
størknede ogsaa det i sine Dogmer og hærdedes til et
Angrebs- og Forsvarsvaaben, der brugtes i Kampen til
en Gjengjældelse, som i Voldsomhed, om end ikke altid
i Værdighed, var af ganske gammeltestamentlig Aand.

Et af sit Forfatterskabs Hovedværker begyndte Brandes 
at udgive 1895: «William Shakespeare«, tre Bind. 
Mere end noget andet af hans Arbejder tilhører
det Verdenslitteraturen, og skjøndt den fremmede
Kritik ikke har ladet det uanfægtet, indrømmes der
det dog overalt en monumental Plads. 1898 udkom
i Anledning af Digterens halvfjerdsindstyvende
Fødselsdag »Henrik Ibsen«, en litteraturhistorisk
Skildring, der er bleven til i tre forskjellige
Partier med mange Aars Mellemrum og saaledes frembyder
den Ejendommelighed at gjenspejle dette mærkelige
Digterliv, saaledes som en Samtidig har opfattet det
i Løbet af selve dets Udfoldelse. — 1899 begyndte
en Folkeudgave af G. Brandes »Samlede Skrifter«,
bestemt til c. 350 Ark.

—

Samtidig med den af de nye Forkyndelser fremkaldte
Litteratur fortsættes de ældre Baner af en Række
Forfattere — en Række, ikke en Gruppe, thi de staa
ikke samlede om nogen fælles Paavirkning, de arbejde
ikke med forenet Kraft og yde ikke hverandre indbyrdes
Impulser. De føre hver for sig de gamle Linier videre,
enkelte af dem saaledes, at de i Form og Tankeretning
nærme sig de nyere Forbilleder og derved danne en
naturlig Overgangsformation.

I umiddelbar Tilslutning til Chr. Winthers (tildels
ogsaa Kaalunds og Richardts) Lyrik fremtræder i
Begyndelsen af Halvfjerdserne Michael Rosing, født 
20. Novbr. 1830 og fra 1863 ansat ved Sorø lærde 
Skole som Adjunkt og Overlærer. Et Par tidlige smaa 
Digtsamlinger »af en Student« bragte ham i Berøring 
med Winther, til hvis Anthologi »Nye Digte af danske 
Digtere« (1863)

han ydede Bidrag; men noget større Arbejde udgav han
ikke før 1872, altsaa i en ret fremrykket Alder. Det
er den lyrisk-episke Digtning »Frelst«, omhandlende
en romantisk Begivenhedsrække fra Reformationstiden i
Danmark. Fortællingen strækker sig noget i Bredden,
men de godt opfattede og gjenmalende Billeder af
Aarstidernes skiftende Naturliv undskylder let den
dvælende Fremstillingsmaade; her har Forfatteren
en Styrke, som han med Rette er sig bevidst og
bringer i Anvendelse. Mest paa denne Evne er hans
næste versificerede Fortælling bygget: »Ann' Marie«
(1873); den er næsten overdaadig i Henseende til
Landskabsbilleder, Aarstidernes Karakter skildres
atter og atter, stundom i prægnante Strofer, men
stundom ogsaa i triviel Gjentagelse. Formen er mere
forsømt end i det foregaaende Digt; naar man hist
kunde møde en i rythmisk Henseende noget hasarderet
Verslinie som denne: »Rædsomme Bill'der af Mordrens
Daad«, saa er Sætningsbygningens Forsyndelse mod
Gudernes Sprog her fornærmeligere i en poetisk
Skildring som følgende af en Skøjteløbningsscene:


Hans med Fingren tyk og rød 
Snoren bandt, som hun det bød, 
mens paa begge Knæ han laa 
ned paa Isens Flade graa 
og med Næsen næsten rørte 
hendes Fod, mens ej han hørte 
Latteren omkring, men glad 
bandt, til Snoren rigtigt sad. — 
»Fang mig nu, ifald Du kan,
før jeg naaer igjen til Land!« 
raabte hun, imedens rank 
ud hun foer paa Isen blank. 
Hans med begge Arme slog, 
medens store Skridt han tog, 
skræved ud mod Øst og Vest, 
fægted, som han kunde bedst, 
medens Ann' Marie let 
Kredse slog omkring ham tæt.


Langt ædlere og mere gjennemarbejdet er Formen i 
det lille Bind »Smaadigte og Sange«, der udkom 1875. 
Især hvor Digtersindet i de modtagelige Ungdomsdage 
er blevet ramt af et stærkt Indtryk, finder 
Følelsen klare og rene Ord (Mindedigtet om Jakob 
Voltelen, »Ved en Vens Død«, »Til min Moder«); af 
andre fintstemte Digte kunne nævnes »Hvad jeg
holder af«, »Til Stæren«, »Min Ungdoms Pris«, »Maj«
o. fl. Samlingen indledes med et Par Strofer »til
Læseren«:


Det er kun ganske lette
Smaafugle, som trætte
af Buret nu vil flagre før Døden engang,
skjøndt jeg dem bad betænke,
den Sang, som de kan skjænke,
er sikkert ikke den, hvortil Tiden har Trang.

Men de nu tro sig stærke,
fordi hos Markens Lærke
jeg satte dem i Lære, mens end det var Vaar,
fordi de har fornummet,
at de min Sjæl har rummet,
og at mit Hjertes Pulsslag igjennem dem slaaer.

Tag dem da hen og hør dem
og ej for stærkt berør dem,
at ikke de skal angre, de fløj fra mit Bur.
Du Fejl vil sagtens finde,
men ogsaa dybest inde
Du mærke vil en dansk og en ærlig Natur.

»Et Foraarsbillede«, ligeledes 1875, behandler en
Billedkunstners Udvikling gjennem Vildfarelse til
Sandhed; den benyttede Versform fremmaner en farlig
Sammenligning med Stanze-Bygningen i »Danserinden«
og »Adam Homo«, en Erindring, som gjør baade Digtets
Satire og dets Pathos blege i Farven. 1877 udkom »Fire
Digte«, prægede af Digterens dybere og dybere søgende
Religieusitet. Med »Løvfald og Løvspring«, ligeledes
1877, slog Rosing ind paa Prosafortællingens Enemærker
og fortsatte med Fortællinger. »To Fortællinger« 1879
og »En Romantiker«, 1880. At en saa udpræget lyrisk
Natur som hans skulde kunne magte den novellistiske
Komposition i ubunden Stil, stod ikke til at vente,
og Fremstillingen lider da ogsaa af megen Ufærdighed
og adskillige Misforstaaelser. Især gjælder dette den
sidste af Fortællingerne, hvor der tilsigtes at give
en psykologisk Skildring i moderne Stil. Romantikerens
Karakterbillede er blevet fyldt med saa mangfoldige
hinanden modsatte og modsigende Træk, at det sprænges
i Stumper og Stykker, og paa lignende Maade gaaer det
den uvorne Fiskerpige og senere store Kunstnerinde
Marie. Skikkelser som disse ere ikke af denne Verden,
og Virkeligheden, som de ville afspejle, kan ikke
gjenkjende sig selv i disse overjordiske Linier,
som overhovedet selve Stilen og Fortællemaaden
jevnlig slaaer over i lyrisk Henrevethed og religieus
Betagethed eller breder sig i en Naturbeskrivelse, der
netop ved at ville tage altfor meget med bliver taaget
eller usand. Hverken som Kunst eller som Tidsbillede
kan denne Roman tilfredsstille; den ligner ikke Livet
og behersker ikke Kunstformen. Hvor Rosing kan støtte
sig til Metrum og Rim, har han. - besynderligt nok -
bedre Magt over Stoffet, maaske fordi den

metriske Fortælling af sig selv nødes til at give
Afkald paa den fulde psykologiske Stringens. Saaledes
er den mandlige Hovedperson i Digtcyklen »Mod
Strømmen« (1881), Lykkeridderen Otto Falk, bleven en
mere sammenhængende Figur end den romantiske Petersen,
og de fremstillede Begivenheder kunne dog vække nogen
Anelse om Virkeligheden, om de end ere langt mere
skematiserede, end det ret vel lader sig forene med
Livets saa uendelig sammensatte Væsen. Handlingen
er fortalt i en Række Digte af en paa sine Steder
endog meget kunstfærdig Strofebygning, om hvilken
det kun maa bemærkes, at den stundom er saa udpræget
lyrisk af Form, at den episke Beretnings Strøm kun
vanskeligt kan finde sit bekvemme og naturlige Leje
i den. Bedst Hold paa den versificerede Fortælling
har Forfatteren, hvor han (som tidligere i »Frelst«)
arbejder med et ensartet, letfatteligt Metrum,
saaledes det prunkløst berettende firefods Jambevers i
»Broder Bengt« (1882), hvis folkelige Emne, atter fra 
Reformationstiden, netop kommer bedst til sin Ret i 
Knittelversets jevntskridende Gang. Imidlertid er 
Forfatteren i sine seneste Arbejder, Fortællingerne 
»En uskyldig ung Mand«, 1886, og »Kjærlighed taaler 
Alt«, 1895, paany vendt tilbage til Prosaformen; den 
har her et egent gammeldags eller gammelagtigt Tilsnit, 
der især virker besynderligt, hvor saa aktuelle 
Fænomener som den radikale Litteraturbevægelse og nogle 
af dens Førere skulle skildres; de have neppe taget sig 
Satiren nær, dertil staaer den i sin naive Opfattelse 
sin Gjenstands centrale Væsen altfor fjernt. Sorø synes 
endnu, som i fjerne litteraire Dage, at være en lille 
Verden for sig selv, hvis Idyl er for uskyldig til for 
Alvor at kunne oprives af Livets stærke Strømbrydning.

Med større Styrke i en snevrere Begrænsning virker
LEOPOLD BUDDE, f. 15. April 1836 og opdragen i jydske 
Præstegaarde under frie Forhold og med fri Adgang til 
alskens romantisk Læsning. Atten Aar gammel blev han 
Student fra Randers, tumlede planløst eller plansøgende 
omkring endel Aar og havnede som Lærer ved Hindholm 
Folkehøjskole 1861. Her fandt han sit Tilknytningspunkt 
til en dygtig og duelig Livsvirksomhed, der satte ham 
som den rette Mand paa den rette Plads. Efter 
Soldatertjenesten i Krigen 63-64, efter Studium i 
Kjøbenhavn med en Magisterkonferens i Mathematik 1867 
vendte han tilbage til sin Højskolegjerning og
blev 1879 kaldet til Forstander for Holsteinsmindes
Opdragelsesanstalt for vanrøgtede Børn, hvilken
Stilling han henved en Snes Aar senere - saavidt det
kan sees paa Grund af religieus Uoverensstemmelse
med Opdragelsesanstaltens øverste Foresatte - forlod,
for derpaa at fortsætte sin pædagogiske Virksomhed for
Samfundets ulykkelige Smaa i et af ham selv grundlagt
nyt Asyl i Egnen ved Himmelbjerget. Buddes Livsgjerning 
og  hans Forfatterskab staa i tæt Forbindelse med 
hinanden: de beherskes begge af hans store Kjærlighed 
til og dybe Forstaaelse af Barnenaturen. Han er i sin 
Fremstillingskunst noget paavirket af Dickens, men 
denne Aand assimileres jo let med det danske Gemyt. 
Kun maa der, naar dette store Navn sættes i Forbindelse 
med Buddes, strax tages den væsenlige Reservation, at 
han langtfra naaer op til det i umiddelbar Friskhed og 
Anskuelsens Kraft; han fortaager ikke sjeldent sit Syn 
i sentimentalt Føleri og har en ikke altid heldigt 
virkende Tilbøjelighed til direkte opbyggende religieus
Forkyndelse. Efter nogle ubetydelige Ungdomsforsøg fik 
han 1871 i »Fædrelandets« Feuilleton trykt »En 
ungdommelig Historie«, en ganske lille og højst
fordringsløs Fortælling, der imidlertid vakte 
almindelig Opmærksomhed ved sit ægte Lune og sin
stilfærdige Følelse. Den banede let Vej for den første 
Samling »Smaahistorier« (1872, ny Udgave næste Aar, 
efterfulgt af to Smaabind under samme Titel; Indhold 
bl. A. »En Historie om Vinden«, »Julegildet paa
Ravnsholt«). 1874 udkom »En Historie fra fattige
Steder« og 1877 to Fortællinger under Fællestitlen
»Fra Lømmelalderen«, i de følgende Aar bl. A. »Dødens
Gudsøn«, en Julehistorie med samme Titel, men ikke
samme Emne som det af flere moderne Forfattere
behandlede gamle Eventyr, »Fortællinger«,
»Julefortællinger« »Historier« m. m. Hvad der er
ejendommeligt for denne Digtning, er den Kunst -
eller vel rettere sagt den Natur - med hvilken Tidens
to saameget omstridte, hinanden saa stærkt bekæmpende
Modsætninger: Romantik og Realisme, ere bragte til
Forsoning i en og samme Digterpersonlighed. Det
er meget betegnende, at af alle danske Forfattere,
de krasseste og mest pessimistiske Realister ikke
undtagne, har ingen havt Lejlighed til saa dybt og saa
længe at iagttage Menneskelivet i dets sørgeligste
Former som Kaalund og Budde, den ene i sit Fængsel,
den anden i sit Internat - og begge ere de gaaede ud
af denne strenge Examen som erklærede Optimister,
urokkede i deres Tro paa en styrende Visdom og
Kjærlighed og som varme Forkyndere af denne Tro
i deres Digtning. Fælles for dem Begge er deres
opladte Sands for det Umiddelbare i Liv og Natur,
deres Kjærlighed til Dyrene og den Humor, gjennem hvis
duggede Glas de beskue Fænomenerne. Hos Budde træder
nu hans inderlige Forstaaelse af Barnet til; Barnet
er Centralfiguren i hans Digtning og Barnesindets
ubevidst forsonende Evne, dets inderste Kjærnes af
Sorg og Synd og Elendighed uberørte Spirekraft hans
stadige Thema. Skal Buddes Poesi forsynes med et
Motto, da kan der ikke vælges noget mere træffende
end de faa Linier af Welhaven:

Kan Du, igjennem din Strid og din Daad, 
redde det barnlige Skær til det Sidste, 
da har Du Regnbuen over din Graad, 
da har Du Glorien over din Kiste.

Nær op til Budde staaer JOHAN KROHN, f. 9. August 1841, 
ligeledes Skolemand og som Forfatter mest ejendommelig 
i sine Skrifter for og om Børn: »Peters Jul« (1. Udg. 
1866) er stadig den nyere Tids fortræffeligste danske 
Børnebog, og de senere - »Spolerius« 1884, »Vor Ven 
Stæren« 1891, »Fortællinger for Børn« 1894 - have kun 
forøget Forfatterens Ry som den, der kan skrive for 
Barnet paa en saadan Maade, at hans fine Kunst paa 
samme Tid fængsler og kvæger den Voxne. Hans Lune er
stilfærdigt dæmpet, hans Stil saare omhyggelig i sit 
Udtryk, men uden at behage sig i det Søgte, tvertimod 
jevn og naturlig. Krohn hører til de stadigt og langsomt 
Iagttagende, hos hvem Indtrykkets Spirer have en stille 
og sen Væxt. Hans Produktion er derfor - og paa Grund af 
hans daglige Gjerning - ikke meget omfattende; foruden 
de nævnte Bøger de højst elskværdige »Fortællinger og 
Skizzer af Klok«, 1870, og et Par paa det kgl. Theater 
opførte Smaastykker »Et Svar« og »Eftersommer«.

Fra det kongelige Theater brød Navnet ERNST VON DER
RECKE frem i straalende Glans, da hans lyriske Drama
»Bertran de Born« blev Hovedbegivenheden i Saisonen
1872-73, støttet af en ypperlig Udførelse og af Heises
Musik - »Vaagn af din Slummer, min dejlige Brud«
og »En Krone jeg gav for hver Lok af dit Haar« var i
lange Tider alle Sangdilettanters Bravournumere, ogsaa
efter at Kronemøntens Indførelse havde nødvendiggjort
Rettelsen »Et Rige jeg gav« o. s. v.

Recke blev født i Kjøbenhavn den 16. August 1848,
modtog sin Skoleundervisning her og i Frederiksborg
lærde Skole, hvorfra han blev Student 1866 og strax
efter kom ind paa Regensen. Han studerede Kemi, men
dyrkede ogsaa Lyrik og andre frie Kunster; da han
mod Slutningen af sin Regenstid var »ligesaa langt
tilbage i flere Bifag som vidt fremskreden i selve
Hovedfaget«, foretrak han at aftjene sin Værnepligt,
og i sin Tjenestetid fuldendte han det tidligere 
paabegyndte Skuespil »Bertran de Born«. Molbech, som 
Censor ved det kgl. Theater, indstillede i varme 
Udtryk dette i Sammenligning med andre Indsendelser 
saa ualmindelig vellykkede Arbejde til Antagelse og 
blev ikke lidet forbavset, da en spædlemmet lille 
Soldat gjorde ham sin Opvartning som dets Forfatter. 
Stykket faldt som sagt ganske overordenlig i 
Publikums Smag og var jo ogsaa en for en saa ung 
Forfatter ualmindelig vellykket Debut: en godt bygget 
Handling, theatralsk effektfulde Scener, et 
blomstrende og dog smagfuldt Sprog, ualmindelig
letflydende Vers. For vore Dage, femogtyve Aar efter,
have de ædle Riddere og Fruer mere af Glansbilledets
Sødlighed end af det tolvte Aarhundredes kraftige
Kolorit, og allerede i Udgaven af 1884 (den tredie)
betegner Forfatteren selv sit Stykke som »ligesaa
ungdommeligt i sine mange og store Fejl som i sine
enkelte Fortrin«.
Baaren af sin Popularitet udgav Recke 1876 et lille
Bind »Lyriske Digte«, efter den omhyggelige Datering
at dømme til Lyriske Digte. Hælvten skrevne før
»Bertran de Borns« Fremkomst. De ere, som al ægte
Lyrik, af en meget personlig Karakter og synes at
være udsprungne af stærkt spændte Sjælstilstande
i et Afsnit af Digterens tidligere Ungdomsliv. Det
første Digt fra 1867 jubler over den Ring, »som her
paa Fingren funkler« — »det er Salomons Ring, som
jeg løfter her, spring ud nu, I Markens Blommer!«
1870 er den bleven til den ulykkebringende Andvares
Ring, gjemt i den Skat af Blodrubiner og Taareperler,
Troskabspanter og brudte Løfter, som Fofner ruger
over i sin skumle Hule — »aarvaagen som en Drage;
den Skat, jeg ruger paa, min Sorg, skal Ingen fra
mig tage.« Saa følger den hele Række af henved
tresindstyve Smaadigte, snart pathetisk bevægede,
snart bittert spottende, snart vemodigt erindrende,
indtil Samlingen slutter med Digtet »Vision« (dateret
St. Hans Hosspital 21/1 76), i hvilket der skildres
de høje Tankers og de store Begjæringers vilde Ridt
henimod et Maal, som de ikke naa, fordi de afmægtigt
maa standse foran den mørke Kæmpeport af Jern, fra
hvis Hvælving det lyder med advarende Røst: Vend
om! Det er paatide. Hvad der først overrasker ved
disse Digte af en ung Forfatter, er den fuldkomne
Beherskelse af Formen. Det er Vers uden Lyde,
klare og naturlige, bløde og melodiske. Heiberg
siger etsteds, at, ret forstaaet, kan en — især
lyrisk — Digters hele Berømmelse ikke udtrykkes
kortere end med Ordene: »han skriver smukke Vers.«
Slaaer dette til — og »ret forstaaet« er Udtalelsen
rigtig nok — saa er Recke en Lyriker af høj Rang. Her
tænkes ikke nærmest paa den fuldkomne Overvindelse af
selvopstillede Vanskeligheder, Skjøndt det er værd at
gjøre Bekjendtskab med et i fire Strofer gjennemført
Metrum som f. Ex. dette:


Ud paa Jagt til min Højsals Pragt,
hvor Løvspringet bryder! 
Sløver en nagende Tanke mit Sind, 
spinder et plagende Lune mig ind — 
ud at stole paa Senernes Magt
og paa Gangerens Dyder!


Her tænkes mere paa den indtrængende, man fristes til
at sige rent intuitive Forstaaelse af Versets Form
og Metrets Fordringer, paa den fuldkomne Indsigt i,
hvorledes Ordbygningen skal slutte sig

om Tankens Leddeling for at danne et krystalklart og
krystalfast Hele. Recke behersker f. Ex. Sonettens
indre og ydre Struktur saa mesterligt, at han et
Par Gange har stillet sig den Opgave at digte en
saakaldet Sonetkrans (fjorten paa hinanden følgende
Sonetter, hvis Begyndelseslinier tilsammentagne danne
en femtende, medens de indbyrdes ere forbundne ved
Ensartetheden af den foregaaendes sidste og den
efterfølgendes første Linie) og betvunget denne
gjenstridige Versform med — tilsyneladende! —
legende Haand. Bedre end denne op imod Kunststykket
grænsende Kunst viser dog maaske en enkelt Sonet
Digterens Fortrolighed med dens Væsen, og vi vælge
da, mest for den henrivende Slutningslinies Skyld,
en af den her omtalte første Digtsamling:


Du seer paa Nøkkerosen hist, 
som vugger sig kongeligt paa Søens blanke Staal 
og drikker Solens Ild af bredfuldt Maal, 
naar Straalen dybt sig i dens Bæger dukker.

Giv Agt, hvordan dens matte Sølverskaal 
i Aftenstunden drømmende sig lukker, 
naar Vesterledens kolde Bølge slukker 
den sidste Gnist af Dagens røde Baal.

Hvert Hjerte har sin Sol; i Solens Ild 
udspringer Knoppen duftfyldt efter Natten; 
i Kveld den lukker sig om Mindeskatten.

Men hvor min egen Straaler, varm og mild? 
Ja, det maa blive Gjenstand for din Gjætten, 
thi nu som Blomsten lukker sig Sonetten.



Et særdeles skjønt Digt i denne Samling er ogsaa
»Den sidste Glød er slukt af Nattens Kuld« med dets
fuldt gjennemførte Billede; i »Phineus, Salmydessos'
Drot«, er med klar Prægnans og energisk Korthed et
antikt Sagn gjort til Symbol paa Digterskjæbnen;
i »Der staaer et Slot ved den blinkende Sø« synes man
at ane en Selvironi, som ellers er et sjeldnere Træk
i Reckes Digtning.

Med Tragedien »Kong Liuvigild og hans Sønner«
bejlede Ernst v. d. Recke 1878 paany til de sceniske
Laurbær og havde dennegang taget Sagen alvorligere
end ved sit Debutarbejde. Indtrængende Studier af
det historiske Stof — Vestgothernes Herredømme paa
den spanske Halvø - vare aabenbart gaaede forud,

men de undlod ejheller at tynge den digteriske
Behandling; Kompositionen var dragen i strenge Linier,
men netop derfor savnede »Bertran de Borns« Publikum
den Øjet frydende Arabeskpryd; paa det lyriske,
endsige paa det musikalske Element havde Digteren,
stillende strengere kunstneriske Krav til sig
selv, givet fuldkommen Afkald, men disse Elementer
havde just bidraget saa væsenligt til Forgængerens
Held. Kort sagt, Stykket behagede ikke og oplevede
kun faa Opførelser. Ejheller som Læsedrama har det
interesseret stort, hvormegen ægte Poesi det end
rummer; Emnet ligger Gjen-nemsnitslæserne for fjernt
og synes dem for tungt behandlet.

Fra en anden af sin Videns mange Omraader, fra den
ældste græske Digtekunst, tog Recke Stoffet til den
dramatiske Skizze »Archilochos«. Af de ikke saa ganske
faa, men desmere kortfattede og endda tildels tvivlsomme 
Fragmenter, som Anthologien har bevaret af denne Digters 
bidske Vers, har Recke — som flere Forfattere før ham — 
søgt at konstruere det psykologiske Forløb af den 
Sagnberetning, ifølge hvilken Archilochos formedelst sin 
Elskedes Brud paa givet Troskabsløfte ved sine Smædesange 
og den Skam, de bragte over Familien, tvang ikke alene 
denne sin forhenværende Tilkommende, men ogsaa hendes 
Fader og Søskende til at aflive sig ved Hængning. Emnet
er af Recke behandlet til Forherligelse af Geniet, særlig 
det digteriske; det kunde ogsaa tages fra en anden Side.

1881 udkom »Knud og Magnus«, Tragedie i fem Akter. 
Den er tilegnet Kong Christian den Niende, »hvem 
dette Arbejde skylder sin Tilblivelse«. Trods denne 
allerhøjeste Protektion, under hvilken Arbejdet 
stilledes, naaede det ikke op paa det kongelige 
Theaters Scene. Det var vel blevet antaget til 
Opførelse allerede i Marts 1880, men Theaterchefen 
gjorde intet Skridt til dets Indstudering og 
undskyldte sig under en Debat i Landsthinget med 
den Overflødighed af Kongesønner, Stykket indeholdt, 
og som Personalet ikke kunde besætte. Fra dette 
Øjeblik af indtog Recke en uforsonlig Stilling 
overfor Theatret, saalænge Kamh. Fallesen var dets 
Styrer. Stykket er, trods Tragediegenren, lysere i 
Farven end det vestgothiske Drama, livligere af 
Handling og har ved sit nationale Emne fra 
Dæmringsovergangen til Danmarks Soltid lettere ved 
at fængsle Tilskuere og Læsere. Især ere 
Titelpersonerne klart skildrede i deres indbyrdes
Modsætning: den vilde, barske og

tapre Magnus, der »var en Helt og ikke mindre Helt end
Nidding«, og den hjertevindende, ridderlige og ikke
mindre kjække Knud Lavard. At hans Drab kun sees i et
Drømmesyn, kan muligt være en god Theatereffekt, men
gjør et underligt forstyrrende og ligesom mattende
Indtryk i en Fremstilling, der ellers - med nogle
nødvendige og lidet indgribende Anakronismer — søger
at overholde en objektiv historisk Karakter. — Paa
Dagmartheatret opførtes 1891 Tragedien »Hertuginden 
af Burgund« og vandt stort Bifald. Under den nye 
Bestyrelse vendte Recke 1896 tilbage til det kgl. 
Theater med sin ypperlige Oversættelse af Edm. 
Rostands »Les romanesques« og Aaret efter med
Skuespillet »Dronning Eigra«, som dog kun vakte ringe
Opmærksomhed, sandsynligvis paa Grund af det for
Publikums Bevidsthed saa fjerntliggende Emne fra den
oldbritiske Sagnkreds og den ikke altid forstaaelige
astrologiske Mystik. 

Vi vende tilbage til Reckes lyriske Digtning, hvor 
hans digteriske Ejendommelighed kommer fyldigst og 
klarest til sin Ret og synes at voxe i Intensitet, 
jo mere det er de rent lyriske Former, den kan vælge 
sig til Udtryk. De 1883 udgivne »Smaadigte« ere af 
udelukkende lyrisk Art, men have endda en særlig 
Afdeling, som ganske specielt kaldes »lyriske Digte«, 
henved firsindstyve Stemningsudtalelser af det 
personlige Jegs af skiftende Indtryk og paa vexlende 
Maade bevægede Følelsesliv, og i dem alle er Tanke og 
Form, Ord og Melodi, saa inderligt sammenstemte, saa 
organisk udsprungne af det fødende Øjebliks Betagethed, 
som det kræves af den ægte Lyrik. Som Exempel Digtet XXXI:


En Engel har rørt din Pande 
paa sin Flugt med en Liljegren; 
hvad kunde den ellers danne 
saa lys, saa skjær og saa ren !

Og Duggen i Liliens Bæger 
har givet dit Øje dets Skin;
hvad er det vel ellers, som kvæger 
og spreder Lys i mit Sind!

Og en Rose fra Himlens Have 
har svævende rørt din Mund; 
hvor fik den vel ellers den Gave 
at aande mig karsk og sund!

Christ signe din Mund og Pande, 
dertil dine Øjne to;
de lærte mig tro paa de Lande, 
hvor Blomsterne fejrest gro!


Eller Samlingens Nr. XXV:


Og sørger Du for den Foraarstid, 
som drager saa hastig bort? 
Og sørger Du for den Abild hvid, 
hvis Blomster vare saa kort? —

»Jeg sørger ej for det Abildtræ, 
hvis Blomster drysse for Vind; 
fast kjender jeg fejrere Blomst i Læ,
som falmer aldrig om Kind.



Jeg sørger ej for det Abildskjul, 
hvis Blomster hastigen gro; 
jeg sørger mer for en liden Fugl,
maa ej bag dets Grene bo.

Jeg sørger ej for den Abild hvid 
og ej for den korte Vaar; 
jeg sørger mest for en Jomfru, 
er dragen forlængst af Gaard.«


Det sidste Digt er valgt som Exempel paa Reckes
Behandling af Folkevisetonen, af hvilken han ikke
sjeldent giver en fint forstaaende Efterdigtning. Han
er overhovedet som Faa fortrolig med Digtarters og
Versformers Aand. I »Smaadigte« er f. Ex. Ritornellen
benyttet til Karakteristik af de enkelte Roser i en
Krans, og her findes mange skjelmske Indfald:


Coquette des blanches! Jeg havde Lyst at møde 
Dig i en Sommerkveld, naar Duggen falder, 
og se, om ej din Læbe kunde gløde! —

Mosrosenknop, Du søde lille Bolle, 
jeg vil saa nødig spaa Dig altfor ilde; 
men blot dit Snøreliv maa kunne holde!  —

Kjønne, naive lille Maanedsrose,
jeg seer sletikke paa, hvad Du bestiller
staa Du kun rolig med din Skolepose!  —

La France, hvad skal de Krøller til i Panden?
Du har ej det aparte Væsen nødig:
Du har jo dog en Duft som ingen Anden! —


indtil det saa til Slutning hedder om Baandet, som
sammenholder det Hele:


Baand,  som den hele Krans til Et forbinder!
Umærkelig din Trolddom er og stille;
den kjendes først, hvis den engang forsvinder!


I Digtsamlingen »Spredte Blomster« (1885) er
Ritornellen brugt til Karakteristik af Aarets
Maaneder; her finde vi ogsaa de fremmede
Digtformer Ghaselen og Canzonen, naturligvis ogsaa
Sonetten og Stanzen ligesom andensteds Trioletten
og Glossen; Folkevisestilen er anvendt episk i
Fortællingerne »Kong Niels og hans Søstersøn« og »Kong
Henrik og Hertug Knud«. Atter her findes en specifik
lyrisk Afdeling, halvtredsindstyve erotiske Digte,
fødte af forskjellige Stemninger, men alle kredsende
om En og den Samme, den Elskede, der synes at vige
og atter vige for Digterens Attraa, medens samtidig
de besungne Situationer antyde et nært og fortroligt
Omgangsliv. Hendes Navn skjules ikke for os: »Selv
imellem Engles Hosianna vil en Gjenlyd klage: Anna —

Anna!« (Digtet »Eccho«). I »Gamle og Nye Digte til Een«, 
1889, er Grundtonen en anden: »Forløst! — Jeg fatter 
knap det Ord, som lyder, at hævet er min Skjæbnes 
strenge Dom« — »klar for min Sjæl staaer ikkun den ene 
Tanke: Frelst.« Som Chr. Winther i den sidste Del af 
sine Digte »til Een« gjør sin Opvartning med poetiske 
og andre Opmærksomheder paa Fødsels- og Mindedage, møder 
ogsaa Recke her med sine Hyldingsgaver, Markblomster 
eller Roser eller en sjelden Eucharis, ledsagede af Vers 
til Ihukommelse af »Aarsdagen for min Lykke«, eller han
sætter et gyldent Armbaand paa sin Elskedes Arm og
forklarer Gaven i et sindrigt Digt »Gyldne Snarer«, i
hvilket han lægger ogsaa sine mineralogiske Kundskaber
for Dagen ved at nævne og særtegne sjeldne Stene som 
Citrinen og Beryllen og Zirkonen. Allerede Aaret efter 
udkom en ny Samling: »Blandede Digte« (1890). Heri findes 
den Universitetskantate, Recke efter Opfordring skrev til 
Kongefødselsdagen 1888. Den er fyldig og værdig. Kun det 
Parti, der minder om Heibergs »Talen lød fra Worm og 
Bartholiner«, kan ikke maale sig med den gamle Kantate. 
Recke har ført Videnskabeligheden noget mere up to date,
men en moderne Linie som den om »Martensens de klare
Tanker« er ikke fri for at skurre lidt mod Stemningen;
naar han nævner »Rasks det fuldtro Navn«, tager han ud 
fra sit konservative Retskrivningsstandpunkt (som han 
andensteds har hævdet med stor Dygtighed og Kyndighed) 
i en Note den Reservation, at han »langtfra anseer hans 
stærkt overvurderede Fortjenester af Videnskaben for at 
være istand til at opveje den ubodelige Skade, han paa 
anden Maade har tilføjet vor Litteratur.« Samlingen 
indeholder flere episke Digte end nogen af de tidligere 
(»Françoise de Foix«, »Ridder von der Recke«, »Guds Krig«, 
»Kong Salomon og Døden« o. fl.). To Mindedigte om Eduard 
Suenson og Chr. K. F. Molbech indtage en høj Plads i 
Reckes Digtning. En humoristisk »Folkevise« (S. 101) er
overmaade morsom og et Digt om den »moderne Skole«
overmaade drastisk, rent ud guddommeligt i sin Grovhed. 
Recke er en kras Modstander af den nyere Litteraturs 
Naturalisme og har tidligere persifleret den, f. Ex. i 
Digtet »Et Rejseminde fra Rom« (i »Spredte Blomster«):


I Santa Maria in Cosmedin 
sees et Stykke Skulptur:
en Stenrist med et Maskegab, 
fattet i Kirkens Mur.

Sagnet har sagt, at Oldtids Mænd, 
naar højt og dyrt de svor, 
lagde en Haand i Stenens Mund 
som Pant paa deres Ord.



Men den moderne Videnskab 
paastaaer temmelig frækt,
at »Bocca della verita« 
kun en Kloak har dækt. —

Jeg stod og tænkte andagtsfuld: 
hvor tidt til denne Stund den Rist, 
som gjemmer en Kloak, 
er kaldt for »Sandheds Mund«!



Senere Poesier af Recke ere Børnebøgerne »Vores
egen Tulle« (1894) og »Tordenskjold« (1896) samt
Bryllupsgaven »Kronesangen« 1898.

Ernst von der Recke, der er et Stykke af en
Tusindkunstner paa den manuelle Idræts Omraade og en
vidtbefaren Polyhistor i de videnskabelige Farvande,
koncentrerede paa et enkelt Punkt sin samlende
og sondrende Evne, da han udarbejdede sit Værk om
»Principerne for den danske Verskunst efter dens
historiske og systematiske Udvikling«, der 1881 
skaffede ham den filosofiske Doktorgrad. I en 
Videnskab, der hidtil havde havt en alt andet end 
videnskabelig Karakter, bragte han her — paa Grundlag 
af den tydske Filolog Brückes Undersøgelser og 
Resultater — med Skarpsindighed og det indtrængende
Studiums Myndighed System og Orden tilveje, og med en
aldeles forbausende Belæsthed i Aarhundredets danske
(og norske) poetiske Litteratur samlede han en Fylde
af Exempler, som stadfæstede hans Theori og samtidig
indordnede den under de sproglige Love, som Digterne
naturligvis ikke selv havde havt for Øje i Digtningens
Stund, men ubevidst overholdt, adlydende deres eget
rythmiske Øre. I mere populair og sammentrængt Form
ere Hovedlinierne af dette dybtgaaende Studium dragne
i »Dansk Verslære i kortfattet Fremstilling«, 1885,
og »Grundtræk af dansk Verslære«, 1894.

Som lidet paaagtet af sin Samtid og vel næsten glemt
af Eftertiden maa Carl Markman (1840—94) nævnes; han
var i Besiddelse af en ikke helt sædvanlig stille og 
lun Humor overfor Livets smaa Konflikter og en 
deltagende Elskværdighed i Dommen over dem. Med de 
store tog han det ikke op, og de kategoriske
Problemer laa ikke paa hans Vej. Efter Deltagelse
i Krigen som Reservelieutenant blev han Lærer i
Kjøbenhavn og senere Adjunkt paa Herlufsholm. Her
skrev han »Fortællinger i Ramme af C.M. Havn« (1879),
»Ariel, Komedie paa rimede Vers« og »Studenter« (begge
1881), »Havedøren« (1883) og »Mindre Fortællinger«
(1885). Han havde en særlig Evne til at skildre

Almuesfolk, i det Hele taget de smaa Existenser, og
han vilde med sit sikre Kjendskab til Samfundets
lavere Lag have været en Realist comme il faut,
hvis hans Sind havde havt den da fornødne Bidskhed
og hans Skildring den rette aggressive Tendens. Men
dertil var hans Naturel for jevnt, hans Livs- og 
Samfundsbetragtning for lidet tilgængelig for
revolutionair Paavirkning. Det er betegnende, at han i
»Studenter« ganske forbigaaer Tidens moderneste Type:
Fritænkeren og den radikale Politiker.

Sophus Heegaard, hvis videnskabelige Arbejder senere 
ville blive omtalte, tog 1871 Plads mellem de æsthetiske
Forfattere med sin af Dickens'sk Fremgangsmaade stærkt
paavirkede Fortælling »Dobbeltgængeren«. Stadig under 
strengt overholdt Anonymitet udgav han i de nærmest 
følgende Aar »Et Handelshus«, »Familien Gorm«, »Urolige 
Tider« og skrev under Mærket B.C. i »Ill. Tid.« en Række 
samfundssatiriske Studier, der samledes i et Bind 
»Øjebliksfotografier«, 1874, i »Nær og Fjern« en 
Julefortælling med samme Titel som Bladet, »Erindringer« 
m. m. Der raader i disse Fortællinger og Skizzer et 
kaustisk Lune, der tager sin Gjenstand skarpt paa Kornet 
og med en Dissektors videnskabelige Ro og Interesse 
blotter det sociale Sygdomsfocus. Sentimental Medfølelse
kjender Forfatteren ikke til, medens han vel kan ytre 
den Overbærenhed, man kan føle med et Fænomen, naar det 
først har været overgivet til Latterens Dom. 
Fremstillingen savner stundom den Lethed i Tekniken, som 
den fortællende og endnu mere den humoristisk skizzerende 
Kunst kræver; til Gjengjæld er Tankeindholdet vægtigt og 
Iagttagelserne skarpseende.

En redeligt stræbende og trofast arbejdende Forfatter, 
der har havt tungt ved at trænge igjennem, er Johan 
Holm Hansen, f. 24. April 1841 i Ribe. Henved en Snes 
Aar gammel meldte han sig ved det kgl. Theater, men 
afvistes paa Grund af sin jydske Dialekt. Som Frivillig 
deltog han i Krigen, og derefter drev hans Betagethed af
Sagnlitteraturen ham til Island, hvor han skrev
Fortællingen »Vikingeblod«, som først udkom mange
Aar senere. Efter Tilbagekomsten til Kjøbenhavn øvede 
Scenen paany sin gamle Tiltrækning paa ham, og da Fru 
Heiberg interesserede sig for ham, fik han 1868 en Debut 
som Leontes i »Et Vintereventyr«. I sex

Aar var han knyttet til Theatret og udførte
forskjellige betydelige Roller, hvis Udførelse
ingenlunde var mislykket, men ejheller ramte saaledes
i Prikken, at der kunde vækkes nogen varig Interesse
for ham. De Enkelte, der saae længere end til
Overfladen, vare overtydede om, at der i ham boede
mere ægte Begejstring og mere virkelig Forstaaelse
af Opgaven end hos mangen af Publikum beklappet
Theaterhelt, men de maatte tillige indrømme, at
Evnen til at anskueliggjøre dette Indre altfor ofte
glippede, han gjorde et tungt Indtryk, manglede den 
lykkelige Naturs medfødte Lethed og gratieust
vindende Væsen — var, hvad man i Theatersproget
kalder »indvendig Skuespiller«, en trist Lod, som
Holm Hansen frigjorde sig for ved, i ideel Ringeagt
for en materiel betrygget Stilling som Brugbarhed,
at tage sin Afsked 1874. Ulykkeligvis kan en lignende
Karakteristik anvendes paa hans Forfatterskab. Man
møder ogsaa her den alvorlige Stræben, den ærlige
Sandhedssøgen og Skjønhedstrang, men der fattes den 
lette Haand, under hvis tilsyneladende legende Greb 
Stof og Skildring forbinder sig saaledes, at Læseren 
fængsles. Hans historiske Skuespil »Kejserfesten paa 
Kreml« maatte henlægges efter sex Opførelser. Senere 
har han næsten udelukkende holdt sig til Romanen og 
Fortællingen: 1875 »En katholsk Familie«, 1877 »En 
fri Mand«, 1880 »Fra Danevirke til Rosenvænget«, 
1882 »Barbara«, 1884 »Karsten Ulv og Paddehattene«, 
1886 »Ved Højvande«, 1887 »Karen Hav«, 1890 
»Skuespillere«, 1891 »Oprejsning«, 1893 »Unge 
Mennesker og Pilgrimme«. Emner og Ideer nok, men 
ingen Succes, der for bestandig vil være knyttet
til hans Navn. Men ærlig fortjent var alligevel det
Anckerske Legat, som tildeltes ham 1892 — in magnis
voluisse sat est gjælder vel ikke for Kunsten selv,
men dog for den Stræben henimod den, der kan støttes
og lettes ved ydre Midler.

Frits Holst, f. 13. Decbr. 1834, havde skrevet nogle
dramatiske Forsøgs-Arbejder, da han 1869 fik den treakts 
Vaudeville-Komedie »Revuen« opført paa Folketheatret, 
til hvis Repertoire den nu har hørt i tredive Aar med 
over halvandethundrede Opførelser. Forfatterens Satire, 
der her mest havde Karakteren af et godmodigt Railleri 
med kjøbenhavnsk Filistreusitet, valgte sig et vægtigere 
Emne og skar dybere igjennem i hans næste Skuespil »En 
sand Demokrat« (1870), der tager Sigte paa den politiske

Demoralisation, medens Aaret efter »Hverdagsfolk« atter 
tog det bestandig Borgerlige under komisk Behandling. 
Der er mange ud af Livet grebne Figurer, megen god
Vittighed, stundom ogsaa nogen sviende Persiflage i
disse Komedier, der i Aand og Udførelse slutte sig
til vor ældre sceniske Digtning og besidde dens ægte
danske Temperament. Det var da ejheller underligt, at
Holst søgte til Nationalscenen og denne til ham. 1876
opførtes det femakts Skuespil »I Overgangstiden«, et
i mange Henseender dygtigt Arbejde, hvis Fejl nærmest
var Mangel paa Begrænsning — det spillede i mere end
fire Timer — og dernæst at de oprindelig anslaaede
brede Linier mere og mere sammenflettede sig til den
drevne Theater-tekniks Intrigespil med Anvendelse af
traditionelle Trics. Men Figurerne vare klart tegnede
og Replikerne vittigt rammende, især de, som vare
lagte i den raisonnerende Læges Mund, den praktiske
Fornufts Repræsentant, der udtalte Stykkets Lære: »Det
gaaer med Idealister som med de gamle Stradivarier,
de maa slaaes i Stykker og igjen sættes sammen,
før der kommer en Violin ud af dem, der kan spille
med i Orkestret.« — Et Par dramatiske Smaating, »Den
lykkeligste Dag«, 1879, og »Paa Pension«, 1883, have
havt god Scenelykke; ligeledes det paa Dagmartheatret
opførte Lystspil »Hr. Skaarup og hans Venner«.

Henrik J. Greensteen (1833—96), Jevnaldrende med 
Bjørnstjerne-Bjørnson, hørte til den Ungdom, der i
Slutningen af Halvtredserne svoer til den unge
norske Digters Fane og dannede Skjoldborg om hans
Ry. Selv var han mere modtagende end ydende. Et lille
Bind Digte 1859 paaagtedes ikke meget udenfor den
litteraire Venneklub (Cl. Petersen, V.Wille o. fl.) —
af Modstanderne kaldet »Galehuset«, fordi den samledes
i Bidstrups Kafé paa Kongensnytorv. Greensteen skriver
i en lille Strofe fra en senere Tid om Livet som en
Flod, hvis Leje udtørres af Døden:


Ak, blir den saa en Vej blandt andre Veje, 
og skal det glemmes, hvor dens Vover gik? 
Skal ingen Vandringsmand med vaagent Blik 
lede om Guldstøv i det tørre Leje?


De faa Guldkorn i hans Digtning, mest fra de sidste Aar af hans 
Liv, ere opsamlede af hans yngre Ven Einar Christiansen i et 
beskedent Bind »Udvalgte Digte«, 1898, med en ret affekteret

Indledning af Bjørnson, i hvilken det siges, at den
danske Menneskenaturs fineste og mest typiske Indhold
endnu ikke er forløst i dansk Poesi, men i enkelte af
Greensteens Digte ligger det og »klunker ligesom Musik
inde i en Æske og endda med et Tæppe over.« Samlingens
Hovedstykke er det som plastisk Kunst fremragende
episke Digt »Antenor«. Ellers er Indholdet mest
af lyrisk Art, Lejlighedsdigte og kvikke Børnerim,
enkelte satiriske Improvisationer og Skildringer,
som f. Ex. den kjække Humoreske »En Pause«:


Kasper i sin Kiste
laa stille og stiv.
Præsten stod og priste
den Henfarnes Liv:
Alt, hvad han virked, og Alt, hvad han evned,
og hans i det Hele kristelige Levned.

»Det vil ikke svinde
som svævende Røg,
grønnes vil hans Minde
som Abild og Bøg!«
Saadan sagde Præsten, men Kasper paa Laaget 
banked og raabte: »Du snakker i Taaget:

»Skum var jeg paa Bølge 
skyllet mod Strand! 
Tak, I Folk, som følge
til Gravhulens Rand!
Venner, vil I mindes mig et Aar — en Time, 
eller kun saalænge I høre det kime?«

Følget saa paa Klokker
og Klokker paa Præst,
syntes det var Pokker
til kraftig Protest.
Det er et Sandsebedrag, tænkte Præsten;
hele Følget tænkte det Samme forresten.

Men der blev en Pause
i Domkirkens Kor,
som naar der en Flause
er sagt ved et Bord.
Kvidred saa en Sisken derude i Birken,
og Præsten talte videre inde i Kirken.


»Den gamle Feltpræst« Erik Høyer Møller (født 28. 
April 1818) siger i Fortalen til Livsbilledet 
»Ellen« om sit Forfatterskab i Almindelighed: 
»Jeg er ingen Digter, der kan skrive Romaner, 
jeg er kun en gammel Mand, der af og til — som jeg 
tvinges til — fortæller Noget af det Meget, der er 
mødt mig i et Liv, om hvilket det maa siges, at det 
ikke er Vorherres Skyld, om det ikke blev
indholdsrigt; og naar jeg har troet, at en af disse
levende Skikkelser, der har efterladt sig Spor i
mit eget Liv, maaske ogsaa har kunnet gjøre det i
Andres — saa har jeg fortalt om dem.« Han betegner
sine Skrifter derved mere som Erindringer end som
Skjønlitteratur, og han har uden Tvivl Ret heri. Men
ligesom Mnemosyne er Moder til Muserne, saaledes har
Døtrenes ordnende Rythme i flere Henseender sat sit
Mærke paa disse af Erindringens Modervæld udrundne
Livsoptegnelser. Der er fra de rent historisk

berettende første Bøger »Præsten i Krigen« og »Tre af
mine Venner«, begge 1879, og til de senere: »Ellen, et
Livsbillede af en trofast Sjæl, 1883, og »Overlægen«,
1890, en Fremgang i digterisk Komposition at spore,
om den end aldrig naaer til at besejre en vis Bredde,
som forøvrigt er Forfatteren fuldt bevidst, og som
han stundom gjør Undskyldning for med et indrømmende
»Senectus garrula«.  Erik Høyer Møller Men ialfald maa der i en dansk
Litteraturhistorie gjøres Plads for denne egenartede
Produktion, thi den har havt en meget stor folkelig
Betydning. Næsten alle Skrifterne foreligge i flere
Oplag, og den store Læsekreds har igjennem dem
modtaget dybe og varige Indtryk fra et Tidsrum i
Danmarks Historie, som endda ikke ligger saa langt
tilbage, men bvis Idealer ere blegnede hos Mange
af den yngre Slægt. Det er disse Idealer, Troens og
Begejstringens, Forfatteren atter og atter maner frem,
naar han skildrer den Forræderiets og Overmagtens
Uret, Fædrelandet har lidt, den Kamp, det har ført
for at værge sig imod den, og det Haab, der trods
Nederlaget bør besjæle det. Saadanne Skikkelser som
f. Ex. de to fra Frederikstads Belejring, Byens gamle
Borgmester og dens Forsvarer Hans Helgesen, tegnede
efter Naturen, som de ere, maa næsten synes vore Dages
Læsere at være gjengivne i overnaturligt Format, i den
Grad imponere disse Karakterbilleder ved en Sindets
Fasthed, en moralsk Kraft og en Personlighedens
Retliniethed, der forekommer som et Særsyn i vore
splittede Tider, Og vil man lære den danske Landalmue
at kjende, ikke som den ensidig fremstilles efter
naturalistisk Recept, men som den lever og arter
sig i alvorlige Tider og under afgjørende Forhold,
da give den gamle Feltpræsts mangeaarige Iagttagelser
et troværdigere og heldigvis lysere Billede end de
gængse Litteraturopfattelser. En uslukkelig Kjærlighed
til Land og Folk gjennemtrænger disse Skildringer,
og ikke mindst til Modersmaalet — »saa blødt som
Barnets runde Kind, der trykkes af Puden; som Øjet,
det mindste Tryk kan bringe i Taarer« — det danske
Sprog,

»som ikke lærte at tale af de dybe Fosser og de
mægtige Vandfald, men af de smaa Bække, der risle over
Stenene« (»Tre af mine Venner«). Rige paa interessante
personlige Oplevelser ere de to sidst udkomne Bøger:
»Livs- og Krigserindringer fra 1850—1864« (1894) og 
»Den gamle Præstegaard« (1896, tre Oplag).

Som fortællende Forfatter uddannede Peter Mariager
sig en Specialitet, i hvilken han drev det til 
ubestridt Mesterskab. Allerede tidligt lagde han
litteraire Interesser for Dagen. I hans Skoletid —
han er født den 23. Juli 1827 i Nyborg, gik i Odense
Kathedralskole og dimitteredes privat i Kjøbenhavn
1848 — var Zoologi og Fransk hans Yndlingsfag; han
havde omfattende Samlinger af Naturgjenstande og var
godt hjemme i fransk Novellistik. Dette dobbelte
Studium blev han tro hele Livet igjennem. Han
har oversat en Række populair-videnskabelige
Værker, deriblandt Brehms bekjendte store Bøger om
Pattedyrenes, Fuglenes, Krybdyrenes, Paddernes og
Fiskenes Liv, og saavel praktisk som litterairt
— som Redakteur af herhenhørende Tidsskrifter —
virkede han for Udvidelse af Landbohusholdningens
Erhvervskilder. I Studenteraarene udgav han en Række
Oversættelser af samtidige franske Forfattere (Gozlan,
Soulié, Balzac o. fl.), skrev ogsaa et nu ganske
glemt originalt Arbejde (»Frøkenen paa tredive Aar«,
1853) og en Del spredte lyriske Digte. 1859 blev han
fast Medarbejder ved »Berlingske Tidende« og nød
i denne Stilling indtil sin Død — den 7. Oktober
1894 — almindelig Anseelse som et kundskabsrigt,
samvittighedsfuldt og i hele sin Færd ridderligt
Medlem af Pressen.

Under et Ophold i Nyborg i Midten af Halvtredserne
begyndte Mariager det bredt anlagte systematiske
Studium, der skulde ruste ham til hans særlige Art
af Forfatterskab, idet han gjennemgranskede den
oldklassiske Litteratur for af den at uddrage alle
saadanne Træk, der tilsammentagne kunde danne et
fuldstændigt Billede af det antike Privatliv. I
mere end tyve Aar sysselsatte denne Læsning ham
ved Siden af hans øvrige Gjerning, og Udbyttet blev
en Fortrolighed med Oldtidens daglige Liv i Stort
og Smaat, som vel ikke ret Mange have besiddet
i lignende Omfang og Dybde. Det laa da nær for en
poetisk beaandet Natur som Managers at forsøge paa at
befolke dette klassiske Interieur med en fri Digtnings
Skikkelser. Saaledes bleve de første græske

Fortællinger til, og om Forfatteren end i sin 
Beskedenhed havde tøvet med at udgive dem, viste 
den Modtagelse, der blev dem til Del, utvetydig, 
at Læseverdenen betragtede dem ikke blot som en 
ny, men ogsaa som en god Genre.

1881 udkom den første Samling »Fra Hellas, fem antike
Fortællinger«, tre Aar efter anden Række med Særtitlen
»Den sidste Lamia og andre antike Fortællinger«, af
hvilke den førstnævnte 1887 omarbejdedes i dramatisk P. Mariage
Form under Navnet »Sybaris eller den sidste L., Drama 
i to Akter«. Tredie Række, 1890, kaldtes »Dronningen 
af Kyrene o. a. ant. Fortællinger«, men udenfor disse 
Samlinger var 1886 udgivet »Magthaveren paa Rhodos«, 
og i 1893 udkom endvidere »Et Bryllup i Katakomberne«. 
Ved Forfatterens Død forefandtes et ikke helt fuldendt
Manuskript, der 1895 blev udgivet af hans Enke: »Sparta«, 
under Udarbejdelsen oftere omtalt af ham som hans 
Hovedværk. En samlet Udgave af de »antike Fortællinger«, 
ialt nitten i Tallet, er udkommen i to smukt udstyrede 
Bind. En Del af dem ere blevne oversatte paa Svensk,
Tydsk, Engelsk, Hollandsk og Græsk og have vundet
sig en Læsekreds i de fremmede Lande.

Det er sandsynligt nok, at den Lykke, den danske
Oversættelse af Georg Ebers' ægyptiske Romaner
gjorde i Slutningen af Halvfjerdserne, har ansporet
Mariager til at udgive sine helleniske Fortællinger,
og en Sammenligning mellem de to Forfattere ligger
overhovedet ikke fjernt. Det er blevet udtalt af
Kritiken, og ikke med Urette, at Mariager holder
sig borte fra den tydske Højtidelighed og Svulst
og ikke altid seer de gamle Hellenere i martialske
Stillinger. Hermed er der peget paa hans Fremstillings
Ejendommelighed. Han vælger ikke historiske Personer
til Hovedfigurer for sine Fortællingers Handling
og undgaaer derved at blive bunden til et givet
Stof; han tegner paa historisk Baggrund og med lokal
Staffage selvdigtede Optrin af Oldtidens Liv under de
Ytringsformer, hans Studier have lært ham at kjende,
antike

Hverdagshistorier«, i hvilke det til alle Tider 
alment Menneskelige, trods sit fremmede Klædebon, 
taler sit let forstaaelige Sprog til den et Par 
Aartusinder yngre Efterslægt.

Det er overhovedet den fortællende Digtning, der i 
Aarhundredets sidste Fjerdedel langt har Overvægten 
over de andre Digtarter; om den samler Læsekredsens 
Interesse sig fyldigst, og den Sophus Bauditz. skaffer sine heldige 
Dyrkere hurtigst og videst Popularitet. Dette gjælder 
saaledes i fuldt Maal om Sophus Bauditz. Han er født 
den 23. Oktober 1850 i Aarhus og blev Student fra
Byens Latinskole 1869, juridisk Kandidat 1875, nu
Skoledirekteur i Kjøbenhavn. Med ungdommelig Rusglæde
og Studenterfriskhed deltog han i Foreningslivet og 
øvede sine poetiske Vinger i dets Tjeneste; til det 
kgl. Theater var han i en Aarrække knyttet som
Forstander for Balletbørnenes Skoleundervisning.

Med smaa Forsøg vovede Bauditz sig ud paa
Forfatterbanen. Hans Debut var 1873 Samlingen »Ved
Søen og i Skoven«, hvorpaa tre Aar senere fulgte
»Himmelbjerget, Blade af Otto Langes Ungdomsliv«, 
1877 »Arabesker«,1882 »Under aaben Himmel«, 1886 
»Klokkestøberen og andre Noveller«, 1887 »Novelletter« 
(et Udvalg af Ungdomsskrifterne fremkom 1898). Nogle 
af disse Bogtitler betegne tydeligt Arten af Bauditz' 
Digtning: den tager hyppigst sine Emner fra Sø og 
Skov og holder mest af at færdes kraftigt under aaben 
Himmel. Hans Muse er en Friluftspige, han selv alt 
Andet end et Stuemenneske. Han er en vældig Jæger for 
Herren, en passioneret Sejler og Fisker, en ihærdig 
Fodgænger — ligesom sin Landsfælle Blicher, med hvem 
han kan maale sig i indgaaende Kjendskab til Naturlivet,
Dyrenes som Planternes, til Lysvirkningernes og
Farvestemningernes Fænomener i Skov og paa Hede, ved 
Morgengry som ved Solnedgang

og til alle Aarets Tider. Ingen samtidig Realist
er endog blot tilnærmelsesvis saa paalidelig i
sine Naturbilleder sorn Bauditz, men de fremtræde
ikke med selvstændigt Krav paa Opmærksomhed, de
underordnes Skildringens Gang som Staffage for dens
Skikkelser. Thi et andet iøjnefaldende Fortrin ved
dette Forfatterskab er den Dygtighed i Kompositionen,
det lægger for Dagen; den lader sig tilsyne allerede
i de tidligere mindre Arbejder, men aabenbarer sig
som fyldigere og mere gjennemarbejdet Kunst i de
senere større Bøger, der skaffede Bauditz hans store
Publikum. Han har i dem gjenoptaget en tidligere
Periodes saalænge forsømte egenlige Fortællekunst
n%ed Opfindsomhed i Begivenhedernes Sammenkjædning
og omhyggelig overvejet Motivering. Det er denne
Fortællingens omhyggelige Bygning — foruden adskilligt
Andet — den brave Forstraad savner i den nyere
Litteratur: »Der er ingen Handling, ingen »Historie«
i det; den Kunst at fortælle er ligefrem ifærd med
at dø ud! Og har saa en Forfatter endelig engang
faaet en Ide, saa piner han den ud i tre Bind, selv
om der kun er til eet! Jeg kan nu netop bedst lide,
naar man kan mærke, at Vedkommende har havt Raad til
at være lidt flot og sommetider nøjes med at skrive
et Par Linier om Noget, som der kunde være gjort
en Bog af — men det er naturligvis en Smagssag! Og
saa de moderne Naturbeskrivelser! Man har altid
Fornemmelsen af, at de Godtfolk, naar de har Brug for
et eller andet Sceneri, pisker ud og skriver Alt op,
hvad de seer. Alt er dem lige vigtigt og lige nyt —
simpelthen fordi de ikke iforvejen har levet med
Naturen og kan den udenad paa den Maade, at de har
en samlet Sum af Indtryk at tage af. Og hvad bliver
saa Resultatet? at vi andre stakkels Læsere maa
sidde og døje alenlange Opregninger af ligegyldige
Enkeltheder, som dog ikke give En nogetsomhelst samlet
Billede! Nej, det er ikke til at holde ud! Det gaaer
med Litteraturen som med Malerier nutildags: det er
næsten »Ramme« altsammen. Og det er dog ikke Meningen,
vel? En Ramme kan for mig være saa let og spinkel,
den være vil, naar den kun danner den nødvendige
Begrænsning og holder sammen paa Indholdet — men
der er intet Indhold!« — Man kan gjerne kalde dette
Skovrider-Æsthetik, men i sine Krav til virkeligt
Naturkjendskab og positivt Indhold danner den et
fornødent Korrektiv til overkultiverede Fordringer
om »l'art pour l'art«.

1889 udkom »Historier fra Skovridergaarden«, som
skaffede Bauditz han første store Succes (4. ill. 
Udg. 1894, og derefter endnu en femte). Han kalder 
Bogen »en Novelle-Cyklus«, og den danner ogsaa 
Overgangen fra de tidligere mindre Fortællinger til 
de senere større Kompositioner. Med Fremstillingen 
af Begivenhederne i Skovridergaarden er f. Ex. 
sammenvævet de Hændelser fra en hel anden Kreds, om 
hvilke der fortælles under Overskriften »Trapa 
natans«, eller Handlingens Forløb giver Anledning 
til det fortræffelige Karakterbillede af Skytten og 
Jordemodermanden Madsen, eller der indføres med en 
spinkel Motivering et Par let historisk farvede
Billeder som »Apotheker og Doktor« og Klosterkrøniken
om, »hvordan Mallen kom i Sorø Sø« eller en satirisk
Skildring som »Spredte Kræfter«. Indfatningen af disse 
Led i Beretningens Kjæde er mere eller mindre løs og 
svag, men de enkelte Historier ere til Gjengjæld 
ypperligt komponerede, faste i Anlæg og Udførelse. 
Først i det følgende Arbejde viser Forfatterens 
samlende og ordnende Kunst sig i en større, om to 
Punkter grupperet og sluttelig tæt sammenbygget 
Konstruktion: »Krøniker fra Garnisonsbyen«, 1892 
(4. Opl. 1897). Civile og militaire Elementer, 
Latinskolens og Dragonregimentets Personligheder, 
sættes i Kontakt med hverandre, og Handlingen 
udvikler sig paa Baggrund af Krigen 1864 og 
Jyllands Okkupation. I begge Lejre optræder en 
Række frisk opfattede og rask tegnede Figurer, der
forene Typens Almentræk med Individualitetens Særpræg;
udførligst skildrede, med en Livagtighed, der saa
at sige skaber et personligt Omgangsforhold mellem
dem og Læseren, er Skolemanden Overlærer Jochumsen
og Krigeren Ritmester Ravnhjelm; en fin og yndefuld
Kvindeskikkelse er Rektordatteren Lise. Omkring disse
og en Overflødighed af andre Figurer - næsten alle,
hvad der er ejendommeligt for Bauditz, af lys og
elskværdig Karakter - slynger den velordnede og i 
Interesse stadig voxende Handling sig gjennem Episoder 
af Skole- og Militairliv, af Præstegaardsidyl og 
Jagtoplevelser, alle saa hyggeligt danske i Aand og 
Stemning som selve de med den største Troskab
gjengivne Landskabs- og Kjøbstads-Billeder, der danne
Sceneriet. Med Hensyn til det Paalidelighedsindtryk,
Fremstillingen i disse to Bøger har gjort ogsaa paa
fremmede Læsere, kan anføres det morsomme lille Træk,
at Forfatteren fra Tydskland har modtaget Forespørgsel
om, hvorvidt han af Livsstilling var Forstmand
eller Officier, da det ikke var Brevskriveren muligt
at afgjøre dette ud fra hans litteraire Produktion.

Bauditz' Bøger ere blevne oversatte paa adskillige
fremmede Sprog - »Hjortholm« (fire Oplag), der udkom 
1896, f. Ex. paa Svensk, Tydsk, Hollandsk og Fransk. 
Den har mere end de foregaaende den egenlige Romans 
Karakter; Grundhandlingens Motiv anslaaes bestemt 
lige fra Begyndelsen, og den føres til en fuldstændig 
Afslutning efterat have bevæget sig fremad gjennem et 
sindrigt opfundet Apparat af fængslende Mysterier, 
hemmende Hindringer og deres Løsning. Det romantiske 
Stof har imidlertid ikke forvandlet Handlingens 
Personer til Romanfigurer, om der end kan være nogen 
Skarphed i Fremhævelsen af enkelte Profiltræk: den 
mandhaftige Tante Rosa, den imbecile Onkel Heinrich, 
endnu mere Skurken Bro og Tatersken Ane Steffens. 
En hel lang Række Bifigurer ere gode danske 
Nutidstyper, og Centrumsskikkelsen Kapitain Riis, 
en Folmer Sanger i den satte Alder, men endnu med 
ungdommeligt lyrisk Temperament, har vor 
Nationalkarakters lyse Sider i tiltalende Forening.

»Sporsne, en Vinternovelle«, 1898, ypperlig formet og 
kvikt fortalt, og »Jul i Skovridergaarden« ere de 
sidste Bøger, Bauditz har udsendt. Han arbejder meget
langsomt. »Jeg begynder nemlig ikke at skrive - siger
han i nogle autobiografiske Udtalelser - førend jeg
har levet mig saadan sammen med mine Figurer, Hoved-
saavelsom Bifigurer, at jeg selv kjender dem - eller
bilder mig ind at jeg kjender dem - ud og ind, og et
saadant Bekjendtskab tager, ialfald for mig, overmaade
lang Tid.« Men arbejder Forfatteren langsomt, saa
er hans Læseverden des hurtigere paafærde: 50,000
Exemplarer af hans Bøger ere spredte blandt Landets
Læsere - en Statistik om Forholdet mellem »ny« og 
»gammel« Litteraturs Udbredelse vilde vist være
ganske oplysende.

Bauditz var stærkt oppe imod de Fyrre, før han vandt 
sin store Læsekreds med »Skovridergaarden.« Endnu ældre
var en anden udmærket Fortæller, inden hans Produktion
vakte den almindelige Opmærksomhed; de falde Begge
helt udenfor Rækken af de alderstegne Tyveaarige, der
paakalde Deltagelse for deres Lidelser og Trængsler -
og ikke mindst ved deres aandelige Friskhed staa disse
af Livserfaringer modnede Mænd fjernt fra den under
Fædrenes Skyld uansvarligt hivende Ungdom, der 
belemrede Litteraturen i Halvfjerdserne og Firserne. 
PETER FREDERIK RIST, født i Kjøbenhavn den 7. Juli 1844, 
forlod som nittenaarig Latinskolen for at blive 
Officiersaspirant, kommanderedes i Marts 1864 til 
Fredericia, blev 18. April saaret under Stormen paa 
Dybbølskanserne og gjorde efter Helbredelsen Resten af 
Felttoget med som Reservelieutenant. Hermed var hans 
Fremtidsvej betegnet; han traadte ind i Linien, 
tilbragte som Premierlieutenant og Kapitain en lang 
Aarrække i Helsingør og kom 1888 til Kjøbenhavn. For 
ikke at blive nødt til at forlade Hovedstaden med 
dens litteraire Forbindelser og kunstneriske Impulser 
har han, da Tidens Fylde kom, frabedt sig at faae 
Regiment tildelt.

Rists første Forfatterskab - forsaavidt det blev 
indlemmet i Litteraturen - faldt paa det
militairhistoriske Omraade. Han skrev endel
Afhandlinger i forskjellige Tidsskrifter og udgav
1884 de livfulde Skildringer »Fra Støvlettiden«,
var Medudgiver af det fortræffelige Maanedsskrift
»Museum«, der desværre maatte gaa ind af Mangel paa
Støtte fra Publikums Side, blev Medarbejder af
»Meddelelser fra Krigsarkiverne« og Leder af
Generalstabens krigshistoriske Arbejder. Fra en 
litterair Virksomhed som denne førte Vejen dog jevnt 
og naturligt over til den æsthetiske Produktion, thi 
ogsaa dens Emner bleve overvejende bestemte af 
Forfatterens Livsudvikling, Studier og Stilling. 
Allerede Rists første digterisk komponerede Bog 
tilkjendegiver dette: »En Rekrut fra Fireogtreds«
(1889). Det er Memoirestof, egne Oplevelser og
Erfaringer, men i en poetisk formet novellistisk
Behandling. En Række Militairpersoner, klart og
kyndigt tegnede - man mindes foruden den ungdommelige
Helt selv især den brave, venlige Kompagnichef,
den kraftigt, roligt beherskede Høyer, den varmt
begejstrede Sander, den sarkastisk raillerende von
Kaden - ere satte saaledes i indbyrdes Forbindelse,
at der paa Baggrund af Krigsbegivenhederne dannes
om ikke en Handling, saa dog en Række Situationer,
i hvilke deres Karakter

kommer til Udfoldning. Bogen er paa eengang et
alvorligt Tidsbillede og en frisk Fortælling om
Kræfter og Stemninger, Forventninger og Betragtninger,
som kaldes tillive hos en ungdommelig, virkelysten
Natur under usædvanlige Forhold, et Krigsbillede
mere i Neuvilles og Détailles Genremaneer end i
Verestschagins dystre historiske Stil. Den har fundet
mange Læsere; i fem Aar oplevede den fem Oplag, og
da den derefter 1899 fulgte med Tidsskriftet »Frem«
i 75,000 Exemplarer, er den bleven et af den nyeste
Litteraturs allervidest spredte Skrifter, banende
sig Vej gjennem alle Samfundets Lag.

1890 udkom »Soldater« med et dobbelt Indhold: »Fra
fordums Tider« og »fra vore Dage«. Hovedstykket er
den historisk-novellistiske Skildring »Ved de lette
Dragoner i Itzehoe«, en ligesaa frisk som yndefuld
Fremstilling af Soldaterliv og Samfundsrørelser mod 
Slutningen af det attende Aarhundrede, med et ypperlig 
tegnet Karakterbillede af en kjæk og kraftig 
Officiersdatter, den varmblodige, selvstændig ranke 
Adelsfrøken Marie-Louise. Af Bogens mindre Fortællinger 
er »Den gamle Kaptain« gribende ved sin Hovedsituations 
pathetiske Varme, om der end maaske nok er en lille 
Smule theatralsk Arrangement i den; »Annette« er en lille 
erotisk Humoreske, fuld af det nydeligste Skjelmeri.

»Efter Dybbøl«, 1892, fortsætter »Rekrutens« Oplevelser, 
tildels blandt de samme militaire Omgivelser, forsaavidt 
de ikke have faaet lovligt Forfald. Men Fremstillingen 
er langt mere artistisk gjennemarbejdet end Forgængerens. 
Det er Krigslivet under Vaabenstilstanden, der skildres, 
Individet emanciperer sig ud fra Kolonnen, og Soldaten 
faaer Lejlighed til at lægge sit civile Indhold for 
Dagen, »medens han er i Kvarteer«. Den attenaarige 
Aspirant betages af sin første Forelskelse - for Livet,
som han troer. Dens Gjenstand er en ganske ung
Officiersfrue, som i sin Blanding af naiv Barnlighed
og bevidst Koketteri faaer Sommeren til at gaa som den 
herligste Leg ved at lægge de militaire Tilbedere for 
sine Fødder uden smaaligt Hensyn til Alder og Charge, 
alt imens hun holder af sin »Høvedsmand« - en højst 
tiltalende lille Skabning, trods hendes flygtige Natur, 
og et med megen Ynde skildret Sommerfugleforhold mellem 
de to Unge. - 1894 udkom »Jonathan og andre Fortællinger«. 
Samlingen har Navn efter sit første og største Stykke, 
der dog neppe kan betegnes som det bedste; det er en
psykologisk Fremstilling i bred Stil, men - især i
Begyndelsen - noget for bizar og opkonstrueret til
ret at smage af kjøbenhavnsk Møntergade-Virkelighed.
Med større Behag læser man, fordi de ere nærmere og 
naturligere Iagttagelser, Smaafortællingerne om 
»Ungt Blod« og »Kvartalsdrankeren«; især dog den 
lille - men fra Grund og Bund saa stort virkende - 
Skizze af Menigmandslivet, som bærer Titlen »En 
Barnefader.« -  Faa Grundlag af sin 
militairhistoriske Indsigt efterdigtede Rist, som 
tidligere, en svunden Periodes Liv og Tanker i 
»Pagebreve« (1898) og satte paany Foden paa den
positive Histories Jord ved  sin paa Breve og andre
Kjendsgjerninger støttede »Olaf Ryes Saga« 1899.

Fra et helt andet Udgangspunkt end de to foregaaende
Fortællere har ZAKARIAS NIELSEN hævet sig frem til at
blive en af Tidens mest læste danske Forfattere. Hans
Produktions Begyndelse ligger indenfor den saakaldte 
Skolelærerlitteraturs (S. 478ff.) Kreds, men hans 
Horizont er i Aarenes Løb bleven alt videre og videre 
og omspænder i hans senere Bøger det moderne Livs 
aandelige Rørelser, saaledes som de forme sig under 
de landlige Forhold, med hvilke han fra Barnsben var 
fortrolig. Ikke uden Berettigelse siger han om sig 
selv i en kort selvbiografisk Skizze: »I hvert Fald 
tør jeg hævde mig Æren for - hvis det er nogen Ære - 
at jeg var den Første, der optog den nye Tids 
Brydninger i Landsbyen til novellistisk Behandling.«

Zakarias Nielsen blev født den 5. Juni 1844 i en
Landsby ved Slagelse og kom efter Konfirmationen paa
Jonstrup Seminarium, hvorfra han dimitteredes nitten
Aar gammel. I et Aarstid var han
Huslærer paa en Herregaard i Slagelse-Egnen og kom
derfra som Skolelærer og Organist til Nordsjælland;
hans Bolig laa »mellem tre Skove, og han kunde i Løbet
af en Snes Minuter naa hvilken af dem han vilde«;
her fandt hans poetiske Drømmerier rig Næring, men det 
kunde ogsaa hænde, »at han en Aftenstund slog sig ned 
hos en Flok snakkende Mennesker ved en rygende Kulmile 
og da, mens Selskabet sad i en egen romantisk Belysning 
af Maaneskin og røde Flammer, fik lokket en og anden 
gammel Historie frem af de snakkelystne Munde.« En 
Modsætning til denne friske Færden dannede den sekteriske 
Lægmandsforkyndelse, der for en Tid kuede den unge Mands 
Livsmod; Udsendinge fra »Bornholmerne« og indre Mission 
forkyndte deres verdensforsagende Lære men modvirkedes for 
en Del af den lysere grundtvigske Kristendomsbetragtning, 
der tolkedes af Hostrup i Hillerød og hans Kreds. Efter
fire Aars Virksomhed i denne skjønne Egn forflyttedes
Z. Nielsen til det skovløse sjællandske »Hedeland«; men 
fra Skolen i Herstedvester var Forbindelsen med Kaalund 
paa Vridsløselille og Chr. Richardt paa Tune Højskole ikke 
vanskelig. »Venlig tog disse to Mænd sig af den unge 
Landsbypoet«, fortæller denne, »gjennemsaa mine Vers, 
rystede paa Hovedet, sagde mig blide Sandheder, der sved, 
men gav mig ogsaa af og til et opmuntrende Ord.« Richardt 
skaffede ham Forlægger til en lille Samling »Sange og 
Smaadigte« (1871), men de vakte ikke nogen Opmærksomhed 
for den debuterende Forfatter. Ejheller de derpaa følgende 
Prosaskrifter pegede ud over den traditionelle Folkelæsnings
Indhold og Form: »Haardt prøvet«, Skildring af det virkelige 
Liv«, 1875, »Tre Fortællinger« 1876 og »To Landsbyhistorier« 
1878. Imidlertid havde Strømningerne i Halvfjerdserne 
bundfældt deres nydannende Lag i den opmærksomt iagttagende 
og samvittighedsfuldt sondrende Forfatterpersonlighed. 
»Ingen kunde være mere optagen af Tidsrøret end jeg,« siger 
han. »Al den, Tid, der levnedes mig fra min daglige Gjerning, 
anvendte jeg til Læsning af nye Digterværker, Stridsskrifter
o. s. v., til Deltagelse i politiske og andre Møder i
Hovedstaden og paa Landet, Besøg paa Højskoler - evig og 
altid var jeg paafærde, saa at sige baade Dag og Nat.« Disse 
Indtryk fra Liv og Digtning, disse uvante Opfattelsesmaader 
og Betragtningsformer omsmeltedes i hans Natur til et nyt 
Dannelsesindhold, rigere end den tidligere 
Skolelærerlitteraturs og paa samme Tid
selvstændigt afvigende fra hvad man i denne
Forbindelse kunde kalde Bylitteraturens eller
Hovedstadskulturens Tilegnelse af det samme Stof. 
Zakarias Nielsens senere Bøger fuldstændiggjøre
Billedet af den Indflydelse, de nye Ideer have havt
paa dansk Tænkemaade; jo mere man i Landets hurtigt
opfattende og let assimilerende Hovedby er tilbøjelig
til at maale enhver aandelig Bevægelses Omfang og
Betydning ene og alene eller dog hovedsagelig efter
dens kjøbenhavnske Fart og Væxt, des nødvendigere er
det, forat undgaa Selvovervurdering og Selvskuffelse,
at lade Øjet følge Strømgangen ogsaa ud over det 
adskilligt omfangsrigere Territorium udenfor
Kommunegrænsen. Et saadant Supplement eller Korrektiv
finder man i Z. Nielsens større Fortællinger.

1881 udkom »Nye Tider« (2. Oplag 1885). Scenen er 
Landsbyen Rørby, Tiden Aarene kort efter sidste Krig. 
Som Repræsentant for den gamle Livsretning og 
Tankegang staaer den alderstegne Skolelærer Lystrup, 
en Kæmpenatur, en bundhæderlig Mand og en klippefast 
Modstander af de nye Ideer med Højskoleundervisning, 
Skyttebevægelse, Socialisme, politisk Folkerøre, der 
have en ildfuld Talsmand i den unge Bonde Knud. For 
dette Frembrud maa det Gamle - og den Gamle - 
sluttelig vige Pladsen; allerede Aar og Alder medføre 
denne Udgang af Striden. Men Nederlaget er hæderfuldt, 
og saaledes som Sejren er vunden - med ideel 
Begejstring for Fanen - og synes at skulle blive 
benyttet - med uselvisk Arbejde for det Gode og Rette 
- maa den for Digteren staa som Bebuder af en bedre 
Tid. Han dramatiserede senere Fortællingen til et 
»sjællandsk Folkelivsbillede i to Akter«, opført paa 
Folketheatret. Themaet behandledes videre i »Gamle 
Vaner« (1883, 2. Opl. 1898). Forfatteren uddyber det 
stadig ved at søge mere og mere indefter og vise 
Konflikternes Betydning for selve Personligheden, for 
Karakteren og de afgjørende Livsforhold. Saaledes 
naaer han i 1889 til en af sine modneste og tillige 
mest læste Bøger, Nutidsfortællingen »Maagen« (fire 
Oplag med over 7000 Expl.). Der er Alvor og Friskhed 
i denne Bog, dyb Følelse og godlidende Skjemt, en 
fængslende Handling og veltegnede Skikkelser: den 
reaktionaire Provinsredakteur, den lille radikale 
Vildmand, den optimistiske gamle Møller med hans 
»glade Livsbetragtning« og adskillige andre. 
Fortællingens Gang fører over Kjøbstad og Land ind 
til Hovedstaden, hvor den kvindelige Hovedperson
gjennerngaaer sin oprivende Livskamp, kastet ud
i Tidsbølgernes voldsomme Brænding, men samtidig
voxer i Vingefang, saa hun lig Haagen kan stævne
frem mod Stormen og finde Hvile paa det frelsende 
Skjær. - 1893 udkom »Kulsviere« (nyt Oplag Aaret 
efter) og 1897 »Mystisk« (to Oplag i samme Aar). 
Denne sidste Fortælling, mindre af Omfang end de 
foregaaende, har stor kunstnerisk Værdi ved sin 
plastiske Kraft, den klare Udmejsling af Figurerne 
og den naturlige indbyrdes Forbindelse mellem dem; 
det er almenkjendte menneskelige Forhold, der 
skildres i denne livligt fortalte landlige
Hverdagshistorie, uafhængigt af Tidsbrydninger og
Reform-Ideer. I Zakarias Nielsens følgende Bog »Den 
store Magt, et Afsnit af en ung Mands Liv« (tre Opl, 
4750 Expl), behandles til Gjengjæld med megen Energi 
et af de Grundforhold, der mest have beskjæftiget 
den nyere Litteratur: Ægteskabs- og Skilsmisse-
Spørgsmaalet, i en Aand og med en Udgang, der er vidt 
forskjellig fra den moderne Problemdigtnings. Det 
Ægteskab, der er Fortællingens Emne, er indgaaet fra 
Mandens - den unge Boghandler og Lieutenant Jørgen 
Bangs - Side uden Kjærlighed eller blot Forelskelse, 
som Udvej af en knugende Situation, for Hustruens 
Vedkommende nærmest som en Forfængelighedssag, 
støttet af halvt bevidst Sandsedrift. Det savner fra 
Begyndelsen af gjensidig Forstaaelse, og det løsnes 
yderligere i Fugerne ved Mandens stadig voxende 
Kjærlighed til en ædel ung Kvinde, af hvem han 
gjenelskes, og ved de idelige Opmuntringer til at 
bryde Pligtaaget og lyde Hjertets Drift, der i den 
bedste Mening rettes til ham af en ingenlunde 
usympathetisk skildret frigjort, fraskilt og atter 
gift ung Verdensdame. En Række stærke Konflikter 
affødes af disse ulykkelige Forhold, men deres 
dybere Udspring søger og finder Forfatteren i selve 
Tidsaanden, saaledes som han lader den i Livet
prøvede Præst udtale det i hans Formaningstale til
den forpinte unge Mand: »De gammeldags Kristne havde
det lettere med den Slags Sorger; Forholdene var saa
enkle, Standpunkterne saa faste, Respekten for Bibelen
saa stor. Nu er det anderledes. Folkesjælen ligger
med sit urolige Aandedræt og tumler med sine stærke
Drømme om Frigjørelse af Personligheden. I Politiken,
i Kirken, i Arbejderkredsene, overalt lyder Kravet paa 
Frigjørelse fra de gamle Livsformer .... De er Barn af 
en Brydningstid og staaer med Hjertet delt mellem to 
Tidsaldre. I gamle Dage holdt man Pinen ud, nu løser man
Baandet, naar det snærer. De vilde gjerne begge
Dele, men - det kan De ikke.« Striden ender med en
Vaabenstilstand, der har al Udsigt til at munde ud
i en varig og for begge Parter lige frugtbringende
Fred i Kraft af det Pligtens kategoriske Imperativ,
der foreholdes dem til Efterfølgelse med Varsel
om den Løn, som redelig Stræben fører med sig. At
selve Bibelens Bud saa afgjørende føres i Ilden,
især henimod Bogens Slutning, er i en digterisk
Fremstilling for billigt et Argument. Problemet
gjælder jo netop de kæmpende Livsanskuelsers
Gyldighed, og Sejren vindes ikke ved et quos ego fra
nogen af Siderne. Men herimod syndes der jo unægtelig
baade udenfor og indenfor det belejrede Iliums Mure.

Zakarias Nielsens sidste Bog »Kilderne« (1900,
to Opl.) er udentvivl hans betydeligste Arbejde. 
Dens gribende Begivenhedsrække udvikler sig klart 
og med stor Energi, uden at noget nødvendigt
Mellemled eller forklarende Træk er oversprunget,
og Dialogen er frisk i Farven, hvad enten den er
lys eller dyster. Skolelærerens Afskedstale til
Menigheden, inden han skal drage som Missionair til
Indien, forklarer Billedet om Kilderne, hvorefter
Fortællingen har Navn, og peger med det Samme
tilbage paa det Livsløb, man har seet dens kvindelige
Hovedperson tilendebringe for at naa fra Overfladen
ind til det skjulte Væld. Selve det Optrin i Kirken,
som omslutter denne Tale, er fremstillet i jevne Ord,
men med stor Magt. Det bliver siddende i Erindringen.

Et Lystspil med Sange »Selvstyre« og et Skuespil i 
fire Handlinger »Ellen Vaage« udgjøre sammen med den 
tidligere nævnte Novelle-Dramatisering og en lille 
scenisk Spøg Z. Nielsens Produktion for Theatret; de 
ere begge blevne opførte paa kjøbenhavnske Privatscener
(1886 og 96), og især »Ellen Vaage« vidner om dygtig 
Stræben efter at beherske den vanskelige dramatiske 
Form. Af metrisk Digtning indeholde hans Fortællinger 
adskillige spredte Ting, og 1890 udkom Samlingen »Lyse 
Dage, Vers og Smaadigte.« Det bedst kjendte af
Z. Nielsens Digte og det mest udbredte af alle hans 
Arbejder - c. 18000 Expl., fordelte paa ni Oplag - er 
det 1882 udgivne »Et Møde«. Det er ingenlunde noget 
Mesterværk fra Indholdets eller Formens Side; som 
Kunstner er dets Forfatter naaet betydelig videre 
siden den Dag, han første Gang med Hjertebanken læste 
de mange Vers for Kaalund; men den stilfærdig fortalte
lille Historie har havt Evne til at gribe mange
modtagelige Sind just paa Grund af dens
almenmenneskelige Indhold. Og denne Evne er mere eller
mindre tilstede i Z. Nielsens Arbejder og har bidraget
Sit til at skaffe ham den store Popularitet, som de 
ved nogle af Værkerne anførte Oplagstal vidne om paa 
den ubestrideligste Maade. En litterairhistorisk
samlende Betragtning kan ikke overse et saa talende
Fænomen.

I Stemning og Tone er der nogen Lighed mellem
Zakarias Nielsen og den jydske Præst PETER EGGERT 
BENZON (født 25. November 1857). Han udgav 1883, 
altsaa i Sexogtyveaarsalderen; Digtsamlingen 
»Kornmod«, der bærer Spor af alvorlige 
Livserfaringer og afgjørende Kriser. De tidligste 
Digte ere fra 78-79, altsaa fra Studenterdagene, 
og besynge Naturens Skjønhed, Ungdommens 
Forhaabninger og Digterkaldets Lykke. Men allerede 
i et Digt fra Efteraaret 1881 - »Mindeaften« - kan 
han se tilbage paa Tab og Fald, men ogsaa paa 
Erstatning og Oprejsning. Han tænker paa den Tid,

da han mistede Alt 
og stod der saa fattig og bange. 
En Høst, da Løvet i Skoven faldt, 
da faldt og hans  Mod og hans Sange.
Han havde jo troet
i sit stormende Mod, 
at Alting var hans, blot han peged: 
nu saae han det, som var Hjertet næst, 
flyve bort som et Løv paa den susende Blæst, 
som hen gjennem Skovene fejed.

Dog - stævnedes Modet, det steg paany, 
og lutret blev Ungdomsbranden. 
Han misted en Verden i Rosengry,
men fandt i sit Bryst en anden,
steg ned i sig selv
under Stemningens Elv; 
der lærte han Sorgen at prise. 
Hans Sange - de døde, men Lykkens Fugl 
den sidder nu i hans Hjertes Skjul 
og kvidrer ham sin lysteligste Vise.

Den gjennem Resignationen vundne mandige Fasthed,
en Livsglæde, der har overlevet Savn og Kamp, det er
Grundstemningen i disse Digte - »finde som en Mand
sig selv, se det er Livets
Kunst.« Klynkende Klager over en ikke noksom
paaskjønnende Samtid, nydende Selvbeskuelse - lyriske
Laster, som selv graanende Skjalde kunne henfalde til
- er denne Forfatter fri for. Naturlivets Skjønhed og
Storhed griber hans Sind, og med Menneskeskjæbner,
med de stærke Følelser har han sund Sympathi
(Digtcyklen »Heloïse«). Han er Præst, det mærkes her
og senere, men lammes ikke deraf i sin Glæde over
dette Liv - som det hedder i Digtet »En Æsthetiker«:

Det er sikkert og sandt, hvad de Gamle har fortalt
om Sfærernes Musik igjennem Rummet;
den bløde Tonebølge kan jeg høre overalt -
jeg døde vist, ifald den forstummed.
Jeg lever jo af Sangen, som gjennem Verden gaaer
bag Alt, hvad der skurrer og hviner,
og glad kan jeg takke for, at jeg fik bedre Kaar
end han,  som hører til med sure Miner.

P.E. Benzons senere Arbejder ere Prosaskrifter, kun 
med enkelte indlagte Digte. 1894 udkom »Svovl«
(andet Oplag 1895), to Fortællinger, af hvilke
den første har givet Bogen Navn. Den er dog ikke
den bedste. Begyndelsen er fortrinlig, et kraftigt
tegnet Almuesbillede: den gamle Bondemand ligger
paa Dødslejet og vil gjerne efter god Skik og Brug
modtage Religionens sidste Trøst, men den bigotte
Præst - der seer skjævt til Hostrups Prædikener,
fordi deres Forfatter har »skrevet Komedier til
Verdens Børns Forlystelse« - nægter at give ham
Sakramentet, saasom han jevnlig har taget sig en Taar
over Tørsten. »Mig har han aldrig slaaet,« siger Konen
undskyldende, men Præsten er ubønhørlig: »Hør nu mit
sidste Ord. Ligesaa vist som jeg inden fjorten Dage
kommer til at kaste Jord paa Dem, ligesaa vist gaaer
De fortabt. Nu er Herrens Langmodighed til Ende.«
Den Syge maa slaa sig tiltaals og nøjes med at faae
et andet af sine Ønsker bevilget: han vil saa grumme
gjerne se sin Kiste og prøve, om der ogsaa er ordenlig
Plads til ham i den. »Skroget faaer den jo ellers
ikke at se saadan som vi Andre,« bemærker Konen
anbefalende. »Og det er jo hans Kiste. Det bliver
ligegodt hans sidste Fornøjelse paa denne Jord.«
Præsten mener ikke at burde modsætte sig denne
Begjæring. »Naar De troer, at det kan glæde ham,
saa lad ham bare se sin Kiste. Han faaer snart Brug
for den.« Lignende faste Omrids af Folkeliv
og Almuetankegang forekomme oftere i Fortællingens
videre Forløb, men det kan ikke nægtes, at Debatten
mellem de to Arter af Kristendom, den mørke og den
lyse, breder sig formeget paa Handlingens Bekostning;
man maa hyppigt nøjes med præstelig Diskussion, hvor 
man forlanger en kunstnerisk Legemliggjørelse af 
Ideerne. I denne Henseende staaer den anden lille
Historie »En Mur« betydelig højere; her udfolder
Tanken sig gjennem klart tegnede Personers Samliv,
Problemet er bestemt stillet, men paa samme Tid
behandlet med en skær Ynde, der harmonerer lykkeligt
med det zarte Emne.

En større Fortælling »Det sjette Bud« udkom 1896. 
Den giver Lejlighed til Fremstilling af en Række 
Præsteskikkelser, Typer, maaske endog for Enkeltes 
Vedkommende med Portraitlighed, paa de forskjellige 
kirkelige Retningers Ordførere. Emnet medfører 
endvidere en indgaaende Skildring af »de Helliges« 
Færd i deres stejle Modsætning til den øvrige 
Menighed og i deres egne exklusive Kredse, med 
Vennemøder og Lægprædikanter og Fordømmelseslære. 
Det særlige Fænomen, som har givet Bogen Navn, er 
den religieuse og den erotiske Extases uhyggelige 
indbyrdes Vexelvirkning, der har været iagttaget 
til saamange Tider af Kirkens historiske Udvikling 
og, efter denne vistnok ganske paalidelige Skildring 
at dømme, ogsaa i vore Dage kan faae Magt over den 
ellers saa sejge danske Almue. Den hele Fremstillings 
jevne Sandfærdighed afbrydes imidlertid ret 
overraskende af en næsten med et Theatercoups Midler 
arrangeret Episode, som endda bliver Udgangspunktet 
for den voldsomme sjælelige Krise, Bogens Hovedperson, 
den noget overmodige og selvbevidste unge Præst Julius 
Kjær, maa gjennemgaa for at naa til sund Ligevægt i 
Personlighed og Livssyn. Dette, at en saa afgjørende 
Vending fra først af skyldes en Misforstaaelse, en 
grundløs Beskyldning, er unægtelig i højere Forstand 
et Brud paa god Komposition, hvor effektfuldt 
Opfindelsen end er benyttet i det Enkelte. - Af en 
ganske anden Støbning er Fortællingen »Landsmænd«,
1898. Scenen er et skandinavisk Settlement i
Nordamerika; de ejendommelige Livsforhold, ogsaa de
kirkelige Rørelser, skildres med muntert Lune, og en
Række for det unge Samfund karakteristiske Figurer
møder op, alt som den lidet sammensatte Handling
skrider frem. En naturlig Trohjertighed i Tonen,
stemmende med det primitive Samliv mellem Nybyggerne,
er fremherskende i Fortællemaaden, og en Humor af 
den ægte Art gjennemtrænger især den kostelige
Skildring af Familiemisèren i Columbus. - Fortællingen
»Gerda Rossen«, 1900, tager strax et resolut Spring 
ind i en noget romanagtig Begivenhed af den Art, som i 
gamle Dages Litteratur satte saamangen spændende 
Handling i Gang; umulig eller utænkelig er Begivenheden 
selvfølgelig ingenlunde, kun noget usædvanlig, og skulde
Nogen føle sin æsthetiske Finfølelse saaret, vil han
snart tilgive Forfatteren, der ikke benytter den til 
Udspinding af et indviklet Intrigespil, men kun som 
Udgangspunkt for en velordnet Handling, hvis Hovedformaal 
er Tegningen af et fint, menneskeligt rørende 
Kvindebillede, et forsagende, men alt Andet end ufriskt 
Livsløb.

En fremragende Plads blandt Skildringerne af dansk
Samfundsliv i Nutiden indtage ElNAR CHRISTIANSENS to
store Fortællinger »Jappe« og »Hjarl«. Og det samme
Liv er Emnet for mange af de Skuespil, med hvilke han
har talt til et stort Publikum. Thi han er først og
fornemmeligst dramatisk Forfatter og lagde allerede i 
en usædvanlig ung Alder paafaldende Evner for denne 
Kunstarts vanskelige Teknik for Dagen. Kun nitten Aar 
gammel - han er født i Kjøbenhavn den 20. Juli 1861
- fik han sin Debut paa det kgl. Theater med Fireakts-
Skuespillet »Lindows Børn«. Dets Emne: en ung Mands 
Forelskelse i sin Stivmoder, var en Prøvesten for 
Forfatterens dramatiske Takt, og det maa siges, at 
han klarede Skærene med Behændighed uden at 
forflygtige Konflikten, der dog efter Handlingens
hele Anlæg ikke skulde uddybes tragisk; en værdifuld
Karaktertegning er den uden moderlig Omsorg rodløst
opvoxende unge Pige Nanna, hvis gode Natur omsider
finder den fornødne Støtte og bøjes ind paa de rette
Veje. 1882 opførtes Toakts-Lystspillet »En Egoist«,
1888 Treakts-Skuespillet
»Frøken Bodil og hendes Broder« (udk. 1895). Med
»Generationer«, Skuespil i tre Akter, med det fine
og yndefulde Skuespil »Annette«, hvis Titelfigur
er tegnet med sjælfuld Forstaaelse af Ungjomfruens
Gemytsliv i dets Groen frem mod bevidst Udfoldelse,
og med de mere socialt udskuende Komedier »Mellem
Brødre« og »Modne Mænd« har Christiansen indtil de
seneste Aar fortsat den Theaterdigtning, i hvilken
han med en iøjnefaldende Sands for scenisk Struktur
giver Billeder af moderne Liv i en fint udviklet
Kulturs Samfundskredse og tegner en Række af deres
Skikkelser med omhyggeligt iagttagende Blik for deres
Følelsers dæmpede Udtryksform.

Mod verdenshistoriske Skikkelsers mægtige Lidenskaber
vendte Christiansen sig 1885 med det tragiske
Femakts-Skuespil »Nero«, der dog ikke slog an ved
Opførelsen og ejheller har vundet stor Udbredelse
som Læsedrama. Des større Paaskjønnelse have to
Skuespil vundet, i hvilke han ligeledes er gaaet
udenfor det moderne Milieu, om end ikke udenfor de
moderne Ideers Tankekreds; de slutte sig til den
drachmannske Nyromantik og anlægge ligesom denne det
noget traditionelle middelalderlige Kostume. 1889
udkom »Broder Rus«, Komedie i fire Akter med Emne fra 
de første Partier af det gamle Sagn om Djævelens 
Køgemesterdont i Esrom Kloster. Handlingen har hjemme 
i Reformationstiden og giver saaledes Lejlighed til 
Sondring mellem gammel og ny Tro. Broder Rus optræder 
som en noget theatralsk tillavet Figur i flere 
Formumninger, men Digtningens vægtfulde Dom over 
Brydningstiden udtales i Ord som disse af den 
vandrende Bogtrykkersvend om

Tider som denne,
hvor Herren, vor Gud, er ifærd med at vende 
et Blad i den levende Tids Foliant, 
hvor Alting gjærer og Ingen seer grant, 
og hvor der er store Sejre at vinde 
blandt Mænd,  der har hele Aarhundreder inde:
der blusser paany som i Frelserens Dage 
Guds evige Kamp med den gamle Drage, 
Fanden aabner hver Helvedes Luge 
for alt det Kravl, han i Kampen vil bruge,
og Gud sender vældige Helte i Striden. 
Se, derfra kommer alt Røret i Tiden.

Disse Ord have utvivlsomt - om end historisk tilslørede - Bud 
til det nærværende Liv, som jo al god Digtning skal have.
Eventyrdigtet »Peter Plus«, udkommet 1890 i to Oplag, 
er - næsten en Smule for sent; men hvem kunde ogsaa 
følge med i den rivende Omskiftning! - tilegnet 
Drachmann som den frigjorte og frigjørende Digter:

For længe har vi dukket 
i Hverdagslivets Dunst;
for længe har vi hugget 
i Brokker ud vor Kunst;

for længe har vi dyppet
vor Pen i Sod og Kvalm;
for længe har vi krybbet 
vort Øg i raadent Halm;

for længe har vi snaget 
i Livets Bærmepøl;
for længe har vi staget
igjennem Dynd vor Kjøl;

for længe har vi flænget
i Sjæle som i Lig 
og ubarmhjertigt krænget
hver liden Fold og Flig.

Det er paatide at faae større Syn og større Synskreds,
mener Digteren -

ud til de fulde Toner, 
ud i den høje Dag,
hvor Sommersolen kroner 
det lyse Bøgetag!

Ud til de store Tanker,
de dybe Længslers Kald,
hvis tusind Drømme ranker 
sig til en Himmelhal!

ud, hvor de stærke Sjæle
har stridt for Sandheds Sag,
hvor rige Minder dvæle
som Sange om vort Flag!

Ud af de smaa Kanaler 
med Vind i alle Sejl!
ud, ud, hvor Himlen maler 
sit Blaa i Livets Spejl!

Eventyrets Handling fører Helten fra Nydelsens Rus
og Magtbesiddelsens Herlighed tilbage til den Fred,
der ene kan vindes, »hvor Kjærlighedens Lov Ens Villie
leder« - med den rette Livsens Ring, den som binder
Mand til Kvinde, har hans Elskede siddet trofast
ventende, og han bekjender da i Digtets Slutningsord:
»Først gjennem Kamp og Savn og tunge Dage forstaaer
jeg nu dens rige, dybe Værd.«

I Dramaet »Letizia« (1891) har Digterens Betragtning 
af Forholdet mellem Kunst og Liv i deres Kamp om 
Personligheden iklædt sig florentinsk Renaissancekostume; 
Stemninger og Oplevelser fra hans store Udenlandsrejse 
1886-87 give Fremstillingen levende Lokalkolorit. Det 
er et af Christiansens vægtigste Arbejder og aabner paa 
ægte kunstnerisk Vis et diskret Indblik i selve 
Forfatterindividualiteten til et Gjennembrudspunkt i dens 
Udvikling. Det lyriske Tillæg »Af Carlo Moris Sange« 
stadfæster paa mere direkte Maade Indtrykket af det 
dramatisk objektiverede Ideindhold. I det
I det paa Opførelse ikke beregnede Drama »Cosmus«, to
Dele med et Mellemspil (1897), bliver Flugten højere
og Synsfeltet udvidet næsten til det Ubegrænsede. Den
nulevende Menneskeslægts, det nuværende Samfunds
fortvivlede Tragedie føres frem i en Række gribende
Scener, og der skimtes et slørdæmpet Udblik til et
fjernt Utopien, hvor efter Blodstid og Graadstid »den
Navnløses« Rige skal grundes udelukkende paa indbyrdes
Tillid, uden noget selvisk Hensyn. Visse Partier af
det omfangsrige Digt minde om Bjørnsons profetiske
Pathos, andre om Strindbergs grufyldte Symbolik,
men ved selvstændige Tanker i selvstændig Form hævder
Forfatteren helt igjennem sin Ejendommelighed.

Den første af Christiansens to store Fortællinger: 
»Joppe, en ung Kvindes Historie«, 1889, giver med 
Finhed i Opfattelsen af Pigenaturens lønlige Rørelser 
og omhyggelig Kunst i Gjengivelsen af de afgjørende
Karakterytringer et Billede af et ungt kjøbenhavnsk
Pigebarns Opvæxt uden en Moders vejledende Ømhed og 
uden en Faders praktisk forstaaende Omsorg; overladt 
til sit eget Instinkts dunkle Rørelser maa hun selv 
finde sig tilrette med mødende Spørgsmaal og 
Vanskeligheder og stride sig gjennem Vildfarelser
frem til Klarhed og Tryghed. Der er megen ægte 
Følelse og meget godt Humeur i denne Skildring af et 
Ungdomsliv og dets Episoder. »Hjarl«, ligeledes »en 
Ungdoms Historie« (1894), giver Billedet af en 
kjøbenhavnsk Patricierfamilies Slægtsgang; der er 
utvivlsomt endel tilsløret eller omdigtet Selvbiografi 
i denne Fortælling om udviklede Kulturmenneskers 
Forhold indbyrdes og udadtil, og særlig Hovedpersonens
Kunstnerkamp turde have den virkelige Oplevelses Baggrund.

Under Pseudonymet Woldemar gjorde VIGGO HOLM 
(25. Oktober 1855-20. August 1899) sig bekjendt 
ved en Række Pasticher i gammel Krønikestil, mest 
korte Historier fra Reformationens og det paafølgende
Aarhundrede, gjengivne i en Slags Efterligning af 
Tidens Sprogtone. Han debuterede 1884 med en lille 
Samling »Drilske Smaarim« - svage Pointer og 
ufuldkomne Vers. 1887 udkom den første Samling
»kuriøse Historier« »Fra Hexernes Tid« og 1896 en ny
Række »Kuriøse Historier fra Hexernes Tid.« De ere
udgaaede fra en ironisk Betragtning af Tilværelsen,
men Ironien er latent, bunden i selve Emnerne til
disse smaa Skildringer af en svunden Tids grufulde
Overtro og barske Sæder
saavelsom i den roligt refererende, af ingen Forargelse
berørte Beretnings Form. I deres fulde Væsen, om ikke
i alle Enkeltheder, ere Fortællingerne historiske,
stundom kun støttede til ganske kortfattede, men
i deres Knaphed saare veltalende Optegnelser i
Raadstueprotokoller eller Lehnsregnskaber. Ogsaa
i Skuespillets Ramme har Woldemar indsat nogle
af disse Kulturbilleder. 1891 opførtes paa det kgl. 
Theater (der ogsaa har spillet en Dramatisering af 
Fortællingen »Adepten«) Fireaktskomedien »Gregers« i 
en omhyggelig Udstyrelse, og 1895 bragte Dagmartheatret Toaktsskuespillet »Varulven« frem. Fra en senere 
Tidsalder end de af Forfatteren fortrinsvis behandlede 
Aarhundreder, nemlig fra Christian VI.s pietistiske 
Regeringstid, er Emnet taget til »Præsidenten«, 
Skuespil i tre Akter. Man vilde paa Forhaand være 
tilbøjelig til at tro, at den sceniske Legemliggjørelse, 
støttet af Dekorationers og Dragters historiske Snit og 
Farve, maatte forøge Indtrykket af Forfatterens 
Skildring. Dette har dog ikke saa ganske været Tilfældet, 
og Grunden maa vel være den, at Skuespilleren, hvormeget 
Arbejde han end anvender paa at frembringe den ønskede 
allerede med selve sin Person indfører et moderne Element, 
der skader Billedets Troværdighed; helt forvandle sig til 
et Barn af Tiden for en to-trehundrede Aar siden kan han 
dog ikke. Vist er det, at man Ansigt til Ansigt alene med 
Bogen synes at trænge langt dybere ned i den fremstillede
Tid og dens Ideer end med Skuespilkunsten som Mellemled. 
Jacobsens »Trolddom« - sammen med »Marie Grubbe« det 
nærmeste Forbilede for Woldemars historiske Tidsmaleri - 
stadfæstede ved de to Opførelser med halvhundrede Aars 
Mellemrum denne Erfarirtg,

Lægen JOHAN MEYER, født 8. Oktbr. 1848, optraadte
syvogtredive Aar gammel anonymt som æsthetisk Forfatter med
Fortællingen »Rønnebær«, der gjorde ikke liden Lykke ved
Fremstillingens Lune, om end nogle vel brede Episoder endnu røbe
Begynderen i den novellistiske Bygningskunst;
bedre konstrueret er »Ringe Dage, Interieurer fra
Halvfjerdserne«, der ogsaa i sin Satire søger
betydeligere Formaal end den rent personlige
Skildring; den tager Sigte paa politiske og sociale
Forhold ud fra det Standpunkt, Hovedpersonen indtager,
naar han ytrer: »Jeg troer, at som det gik mig,
er det gaaet hele det danske Folk. Vi har villet
springe Begyndelsen over. Vi er saa fantasirige,
at vi har troet paa den Fugl Fønix, der svinger
sig fix og færdig ud af Ægget. Vi kommer til at
begynde forfra. Derfor har vi faaet de ringe Dage.«
1890 udkom Novellen »Borgmesterens Datter«. - 
Carl Møller (1844-98) var en ihærdig Deltager i 
Tresernes og Halvfjerdsernes Studenterforeningsliv 
og vandt sine litteraire Væbnersporer som Forfatter 
af »Salskomedier«, der for en Del senere gik over 
paa Privattheatrenes Scener (»Naar Katten er ude-«, 
»De Forlovede« o. fl.); dette Mellemled førte ham 
til en omfattende Virksomhed som Bearbejder af 
fremmede Skuespil, for en stor Del i Forening med 
hans Ven og Skolekammerat Villiam Faber og under 
Firmabetegnelsen »Peter Sørensen« - »Trykt og Utrykt 
af Peter Sørensens Efterladenskaber« udkom 1884. 
En Række humoristiske Skildringer af kjøbenhavnsk 
Borgerstandsliv, skrevne for »Nær og Fjern« og andre 
Blade, samledes senere i tre Bind under Navn af 
»Mørupperne«, men da havde han allerede vundet et 
meget populairt Navn hos et særdeles stort Publikum 
ved sin 1884 udgivne store Fortælling »Paa Farten, 
kjøbenhavnske Billeder i Biendramme«, som ti Aar 
efter forelaa i femte Udgave. Sit grundige Kjendskab 
til Hovedstadens offentlige Liv havde han her 
benyttet til en kalejdoskopisk Fremstilling af Farter 
og Eventyr, Interieurer og Folkelivsbilleder fra det 
glade Kjøbenhavn, i hvilke ethvert af hans Bysbørn 
med Gjensynets Glæde maatte kjende sine egne Vinduer, 
og som - bortseet fra deres Værd som humoristisk 
Litteratur - have og endnu mere ville faae Betydning 
som kulturhistorisk Skildring af et bestemt 
Samfundsudsnit. Allerede i sit næste store Arbejde 
»Ny paa Egnen«, 1887, havde Forfatteren dog skiftet 
Terrain og henlagt sin Handling til landlige Omgivelser; 
i sin følgende meget omfangsrige Produktion er det snart 
Hovedstadens, snart Landlivets Forhold og Skikkelser, 
han tager til Emne for humoristiske Fremstillinger, dog 
saaledes at det selv i afsides Egne af Landet er 
kjøbenhavnske Personer og Betragtningsmaader, han
sætter i Forbindelse med de lokale, som f. Ex. i
»Brejnholm Badehotel« (1888), »Hotel Dania« (1891),
»Navnefættere« (1893), og »Efter levende Model«
(1895), medens vi have kjøbenhavnsk Asfalt under
Fødderne i Fortællinger som »Turistkompagniet«
(1889), »Der er Forskjel« (1890) og »Fra Rosenvænget
til Amager« (1896); til Udlandet har han ført sine
Mørupper i Rejsebøgerne »Nord-Tydskland (1890)
og »Paris og Rhintouren« (1892). Hans Skildringer
hvile paa en umaadelig Mængde skarpt opfattede og
til kommende Anvendelse omhyggelig magasinerede
Enkeltiagttagelser af det daglige Liv; ikke saa
sjeldent røver deres Masse Fremstillingen Luft og Lys,
saa man faaer Indtrykket af noget Sammenpakket, som
den kunstneriske Ordning ikke har faaet Magt med - med
andre Ord: Manglen paa Stil er Carl Møllers største
og væsenlige Lyde som Forfatter. Af sin efterladte
Formue bestemte han en Kapital paa 20,000 Kr. til
Oprettelsen af et Legat for Forfattere under tredive
Aar, fortrinsvis Humorister. Da den humoristiske
Livsbetragtning sjelden naaer til Modenhed i den yngre
Alder, vil det maaske falde vanskeligt nok hvert 
Aar at finde en fuldt kvalificeret Legatnyder. - 
Vilhelm Østergaard, f. 16. Januar 1852, kom i en meget 
ung Alder ind i Journalistiken og skrev samtidig med 
rastløs Flid og liden Kritik en Hoben Smaafortællinger 
til Almanaker og folkelige Blade. I Bogform udgav han 
1879 Samlingen »Fra ulige Steder«, som dog kun fandt 
liden Paaagtning, og ikke stort bedre gik det de 
følgende Bøger: »Paa Vandring«, »Et Ægteskabs Historie« 
og »Folkelivsbilleder«. Komedien »Landsoldaten«, der 
blev Dagmartheatrets Kassestykke i Saisonen 1886-87, 
skyldte nærmest Østergaards Gjennemarbejdelse af et fra 
anden Haand stammende Grundlag den Skikkelse, i hvilken 
den vandt sin enorme Folkeyndest. Med »Danske Sagn og 
Historier«, to Samlinger 1892 og 93, betraadte han et 
litterairt Omraade, hvor hans Anlæg og Evner ret syntes 
at føle sig hjemme; efter Kilderne hos Thiele og andre 
Samlere gjenfortalte han i fri Omskrivning og med 
kunstnerisk Behandling af Stoffet en Række sagnhistoriske
Fortællinger (»Liden Kirsten», »Marsk Stigs Svend«,
»Tove«, »Sallingpræsten« o. fl.). Herfra var Skridtet
ikke langt til den historiske Roman. 1893 udkom »Niels
Ribes Eventyr« med Emne fra Grevefejden, Aaret efter
»Danmarks Vovehals« og 1895 »Tyge Brahe«, til
hvilken Forfatteren havde gjort Studier under den
Rejse, han for det Anckerske Legat foretog til
Tydskland, Norditalien, Østerrig, Frankrig og
England. Fra denne Udenlandsfart hidrøre ogsaa
de fleste af Novelletterne i Samlingen »Med
Trækfuglene«, 1896, elskværdigt fortalte Episoder af
Rejselivet. - Som Forfatter af historiske Fortællinger 
er ogsaa at nævne INGVOR BONDESEN, født 26. Decbr. 
1844, dimitteret fra Skaarup Seminarium og indtil sit 
fyrretyvende Aar Skolelærer paa Fyen. Under Pseudonymet 
»Henning Fox« skrev han 1877 »Styrismanden og hans Brud,
en Fortælling fra det 12. Aarhundrede«, 1878 »Kongsbrydens 
Fostersøn« og 1879 den dramatiske Digtning »Svend«; under 
eget Navn 1883 »Hersen paa Stejnarstad, en Fortælling fra 
Hellig Olavs Tid«, og i de følgende Aar de tre Grupper 
Fortællinger »Rettergang og Skriftegang«, »Skovstrup Folk« 
og »I Strid og Stræb«, 1888 »Karreten fra Lønneskov«,
Roman i to Dele. Paa en Plads for sig selv, men i nær 
Berøring med en væsenlig Del af vor Digtning, staaer 
Bondesens interessante kulturhistoriske Værk
»Æventyrets Dyreverden«, 1887, en Fremstilling af
svundne Tiders Opfattelse af Dyrene, saaledes som den kan 
læses ud af Sagn og Ordsprog, Eventyr og Folkeviser. -

PETER ANDREAS ROSENBERG, f. 28. Juli 1858 i Kjøbenhavn, 
Student fra Sorø Akademi, tog 1884 Magisterkonferensen 
i Religionsfilosofi; Fortsættelsen af disse Studier 
satte 1898 sin Frugt i hans Vejledning til Forstaaelsen 
af Søren Kierkegaards Skrifter: »S. K., hans Liv, hans 
Personlighed og hans Forfatterskab«. Men samtidig med 
Tankearbejde af denne Art dyrkede han æsthetiske og 
dramaturgiske Interesser som Skuespilforfatter, 
Sceneinstrukteur og Oplæser af klassisk Litteratur. 
Det var Rud. Schmidts Skuespil »Den forvandlede Konge«, 
der vakte den unge Students digteriske Bevidsthed og 
Evne, og med den energiske Trofasthed mod sine Idealer, 
der er et Karaktertræk hos Rosenberg, har han bestandig 
siden været denne Forfatters slagfærdige Partisan. Det 
er ogsaa et Citat af »Den forv. Konge«, der indleder
hans første Digtsamling: »Du gaaer først rank, naar for 
hans Haand Du halter«. Den ganske lille Bog »Af et 
Digterliv«, 1881, fingeres at være et Uddrag af en 
bortrejst Vens efterladte Manuskript, ordnet saaledes 
at Digtene »saavidt muligt give et Indtryk af den 
Sjælsudvikling, for hvilken de ere Udtryk«. 
Udviklingen er: lykkelig Kjærlighed -
1870-1900.
759

Brudd - sjælelig Krise - Resignation med
religieust Anstrøg (»han frelste sit Selv gjennem
Prøvelsens Luer«). Retskafne Vers, men uden stærkt
Personlighedspræg. 1883 opførtes paa det kgl. Theater
det lille Enaktslystspil »Fantomer«, og kort efter
fremkom »Hjarne«, Skuespil i fire Handlinger, spillet
paa Dagmartheatret ligesom de følgende Arbejder:
»Klytæmnestra«, Drama i fem Handlinger, 1889, »Under
Ideens Banner«, Lystspil i fire Akter, 1890, »Henning
Tondorf«, Skuespil i fire Akter, 1894, og »Dønvig
Præstegaard«, Skuespil i fire Akter, 1899. Rosen-bergs
sidste Arbejde for Scenen, »Det nye Aarhundrede«
(opført paa Kasino 1900), var polemisk rettet imod
den radikale Litteraturbevægelse, af hvilken han
er en udpræget Modstander, og tog navnlig Sigte paa
Modsætningen mellem Liv og Digtning hos dens lyriske
Bannerfører. - En anden overbevisningstro Bekæmper har
den litteraire Radikalisme i KARL GUSTAV BRØNDSTED,
født 12. April 1851, Adjunkt ved Aarhus Latinskole, 
Hans første Arbejde, Fortællingen »I Bølgegang«, udkom 
1878 under Pseudonymet Vetulus, indledet med et Digt, 
der udtaler Forfatterens Program:

Jeg har hejset højt paa Mastetop som Flagdug: alle
Livets Idealer; jeg stryger ikke Flag, fordi en Trop
Kujoner, ræd for Faren, raaber Stop og villigt deres
Flag i Skarnet haler.

Fortællingen er et ungt Menneskes Historie; vi følge
Helten fra Barndomshjemmet gjennem Skoletiden til
Ungdomsaarene med deres Illusioner, Skuffelser,
Brydninger, Nederlag og sluttelige Oprejsning. Som
Fortæller hører Brøndsted ikke til de reserverede;
han giver sig i en ualmindelig Grad sin Fantasi
og Følelse ivold og overholder ikke ængsteligt
den episke Forms Krav. I hans Stil møder man ikke
sjeldent Vendinger og Udtryk, der røbe Paavirkning af
eller ialfald stor Kjærlighed til Dickens, og Side om
Side hermed en saa vidt dreven Subjektivisme, at man
ligefrem mindes om en Jean Pauls Fortællemaade. Han
holder af at tale med selv, han gaaer ikke afvej
en for lange Monologer og gjør en udstrakt Brug af
Brevmeddelelser, Dagbogsbekjendelser og dramatisk
formet Replikskifte. Disse Ejendommeligheder i
hans første Bog ere ikke Udslag af en mindre moden
Kunstbeherskelse; de gjenfindes ialfald i
de senere, hvad Livssyn og Menneskekjendskab
angaaer langt betydeligere Nutidsfortællinger: 1893
»Frihed« (andet Opl. 1890) med dens hvasse Angreb
paa Individualismen i den dobbelte Skikkelse af
grundtvigiansk og »europæisk« Emancipation fra Tugt
og Lovbundethed; 1895 »Fædrenes Synd« (to Oplag), en
kraftig bevæget Livshistorie paa Baggrund af social
og politisk Tidsskildring, og 1898 (næste Aar andet
Oplag samt tydsk Oversættelse) Romanen »Borretaarn«,
Forfatterens mest sluttede Bog, fængslende ved sit
Emne og løftende ved sin Tankegang. Som direkte
Satiriker optræder K. G. Brøndsted i »Smaa danske
Snobber«, 1896, som litterair Polemiker i »Bladet
fra Munden!«, to Oplag 1899, og »Kong Gelos,
eventyrlig Komedie i fem Optrin«, 1900. Der er
megen munter Skjemt i dette sidste lille Skrift,
men Forfatteren behandler dog vist Allegorien med for
stor souverain Magtfuldkommenhed, naar han fremstiller
selve Latterens Inkarnation som Offer for hypokondre
Stemninger. Eller kan han f. Ex. ogsaa tænke sig 
Sorgens Genius i godt Humeur? - OTTO MARTIN MØLLER, 
født 3. Oktober 1860, debuterede som Lyriker, skrev 
ogsaa dramatiske Smaating, men har dog især som 
Forfatter af Fortællinger og Romaner været meget 
produktiv og for enkelte af sine Bøger havt en stor 
Læsekreds, ikke alene herhjemme, men ogsaa - gjennem 
Oversættelse - i Sverige, Tydskland og Holland. Hans 
mest bekjendte Skrifter ere »Reformatoren fra 
Galilæa, en Fortælling fra det gamle Palæstina«, 
1885, og den fantasifuldt spændende Roman »Guld og 
Ære«, 1895. Andre Bøger af ham ere »Forlovede 
Existenser, Studier og Skizzer«, 1885, »Unge 
Ægtefolk«, 1889, »Lys over Landet« 1892 og 
»Overmennesker« 1897.

CHARLES GANDRUP (født 28. Juli 1847) udgav 1874 
Tragedien »Periander«, der belønnedes af det 
ærværdige Selskab til de skjønne Videnskabers 
Forfremmelse, og 1877 »Savonarola«, dygtige 
Arbejder af en ægte Digternatur, men i deres 
Tilslutning til shakspeareske Mønstre uden den 
rette personligt fængende Gnist. »Fem Digte«,
1880, indeholder bl. A. den stemningsrige 
dramatiske Komposition »Alkestis« og Digtsuiten 
»Niels Ebbesen«, sat i Musik af P.E. Lange-Müller. 
Fra samme Aar er Digtet »Luzerner-Løven« og fra 1886 
Festdigtet i Anledning af Efterslægtsselskabets 
Mindefest. Aaret efter udkom de senere flere Gange
oplagte »Fædrelandske Digte«. - Sammen med Will. Bloch
skrev NICOLAJ BØGH, f. 12. Mai 1843, nogle dramatiske
Smaaarbejder (»En fix Ide«, »Kanariefuglen« og det paa det 
kgl. Theater opførte Lystspil »De hvide Roser«) og samlede 
1875 et Bind »Digte«, mest Lejlighedspoesi uden særlig 
Karakterejendommelighed, men ogsaa uden stor Pretention, 
thi - som det hedder i Samlingens første Digt:

Kun sjeldent kan jeg kvæde 
en Sang, der kommer frem
med egen, nyfødt Glæde 
i Hjertets eget Gjern,
med eget Syn, med Tanke, 
som af mig selv udsprang
-nej, Andres Hjerter banke 
som oftest i min Sang.

»De Nygiftes Sange«, 1880, og »Minder og Melodier«,
1890, ere Titlerne paa to senere Samlinger, men
mere end ved disse Digte har Nic. Bøgh knyttet
sit Navn til Litteraturen ved sine Monografier,
samlede med ufortrøden Flid og ved Hjælp af et
udbredt Personalkjendskab: 1877 »Signe Læssøe«, 1884
»Erindringer af og om J.A. Jerichau«, 1886 »Elisabeth
Jerichau-Baumann«, 1893 og 1900 to Bind af den endnu
ikke afsluttede Chr. Winther-Biografi. - Ogsaa om
OTTO BORCHSENIUS (f. 17. Marts 1844) gjælder det, at 
hans poetiske Produktion - samlet i to Bind: »Sange 
og Digte«, 1887, »Minder og Stemninger«, 1899 - træder 
i Skygge for hans litteraturhistoriske Arbejder og 
hans omfattende Oversættervirksomhed (Victor Rydberg, 
Ebers o. m. fl.). I en Række Afhandlinger »Fra Fyrrerne« 
(to Bd. 1878-80) har han skildret og dokumenteret 
litteraire og sociale Fænomener i det nævnte Tidsrum, 
senere udgivet et Bind »Litteraire Feuilletoner«, i 
»To Digtere« skrevet Monografier af Bredahl og Kaalund
og i »Hjemlige Interieurer« meddelt Indtryk af og
personlige Erindringer om danske Forfattere. - THOR
LANGE, født i Kjøbenhavn den 9. April 1851, tiltraadte 
paa sin femogtyveaars Fødselsdag den Post som Lærer i 
de klassiske Tungemaal ved det østerlandske Sprogakademi 
i Moskov, hvortil det russiske Undervisningsministerium 
havde kaldet den af Madvig varmt anbefalede unge 
filologiske Kandidat. Siden da har Thor Lange havt sit 
Ophold og sin Livsgjerning i Ruslands gamle Hovedstad, 
hvor han desuden beklæder Pladsen som dansk Konsul. Han
er gift med en adelig russisk Dame, men tilhører selv 
den lutherske Kirke og har bevaret sin danske Borgerret. 
Paa mange Maader har han lagt og vedbliver at lægge sin 
usvækkede Kjærlighed til Hjemlandet for
Dagen, blandt Andet ved Oprejsningen af Mindesmærker
for historiske Personligheder og Begivenheder i
Danmark - og ikke mindst ved sin pietetfulde Dyrkelse
og Forherligelse af vort Sprog. Han er en af vor
Litteraturs kyndigste og kjærligste Sprogbehandlere,
og da hans poetiske Accomodationsevne holder Maal med 
hans lingvistiske Viden, er han bleven en fintmærkende 
Formidler mellem dansk og fremmed Digtning. I 
Samlingen »Euterpe«, som han udgav 1874 i Forening med 
M. Cl. Gertz og Sigurd Muller, findes
hans første lyriske Oversættelser, og siden har
han flittigt fortsat dette Arbejde og fordansket en
Mængde fremmed Poesi: islandsk, engelsk og skotsk,
gammeltydsk og nygræsk, italiensk og serbisk,
czechisk og russisk - fra alle Tider og i alle
Former, thi Overførelsen af det sindrigst byggede
Kunstmetrum lykkes for hans Taalmodighed og Smag
ligesaa godt som Efterdigtningen af Folkesangens
jevne Rythmer. »Fra fremmede Lande« 1876, »Nogle
Folkeviser, oversatte og efterlignede«, 1878,
»Gjennem farvet Glas« 1894, ere Titler paa nogle af
disse Samlinger; i den sidste staa Originalpoesier af
Thor Lange Side om Side med de fra fremmede Sprog
gjengivne, men det er, som om en og samme Aand
gjennemtrænger dem alle. Han har endvidere oversat
Longfellow's Digt »Den gyldne Legende«, udgivet en
Række Oversættelser af russisk Prosa med biografiske
Oplysninger samt Rejseskildringen »En Maaned i 
Orienten« (1887) og Samlingen »Skizzer og Fantasier« 
(1890). - Mesterskab i den metriske Sprogbehandling 
maa ikke mindre tilkjendes OTTO C. FØNSS, født 28. 
Septbr. 1853, theologisk Kandidat 1879 og siden 1882 
Lærer i Dansk og Litteraturhistorie ved Fredericia 
Latinskole. Hans første Digtsamling »Ad slyngede 
Stier« udkom 1885, blev velvillig, men kortfattet 
anmeldt og havde ondt ved at vække Opmærksomhed i 
hine for Lyriken lidet gunstige Dage, da den 
vanskeligt fandt Sangbund, naar den savnede en 
polemisk Biklang og ikke udgik fra den litteraire 
Bevægelses kæmpende Falanx, i hvilken
1den fjerne Fredericiaboer ikke var indlemmet. Og dog
kunde den lille Bogs allerførste Strofe nok friste
til at blade videre i den:

Igjennem Rankens svajende Markise 
ind strømmer Lyset ad den aabne Dør, 
og Skyggen af det fine Planteslør
sig tegner paa Kaminens hvide Flise.

En frodig Vedbend, saftig af Kulør, 
gror langs ad Væggen som en malet Frise; 
en Bogreol - og et Klaveer i Krogen - : 
Er heri Noget, som kan fængsle Nogen?

Dette er ialfald godt seet og godt fortalt i kraftigt
formede Vers med Rim, der ikke ere tyndslidte af
Brugen. Og saaledes videre. Digteren priser den
unge Vaar for det Farvevæld og den Blomsterfylde,
hun gavmildt spreder over Jorden:

Pragtstjernen gjør hun rød og bleg, 
Engkarse og Forglemmigej 
som hvid og blaa Emaille;
gier Kjæruld Svaneduns Kavaj
og planter Iris, slank og svaj,
i Kjærets grønne Ballie.

Han maler en varm Sommerdag ved Stranden med muntre
Træk i Billeder og Rim:

Tunge Middagsskyer vælte 
op bag Kystens Klittebræm, 
og fra Tangens brune Bælte 
lister Ebben sagte frem. 
Dybet dorsk og tørstig tømmer 
Bugtens Kumme Slurk for Slurk,
Baaden som en flakt Agurk
paa sin grønne Side drømmer. 
- Fiskerens den lille Purk 
henrykt ved det flade Pløre, 
fanger Krabber paa en Snøre - 
Solen, lig en shakspearsk Skurk, 
smelter Bly i Drengens Øre,

Og han skildrer Skoven ved Efteraarstide:

Nu slippes Høstens Lidenskaber løs
og lægge Skovens kydske Skjønhed øde.
Den bliver brun som en Zigeunertøs 
med fulde Former og med Læber røde.

Fønss har som Digter et farveglad og sandselig varmt
Temperament; i hans Naturbeskuelse forekomme Træk,
der ere i Slægt med Richardts Skjelmeri saavelsom
med hans frappante Sikkerhed i Billedvalget; de 
mødes med andre, der minde om Winthers mættede 
Kolorit. Hans erotiske Lyrik fremkalder Tanken om 
Aarestrups blussende Muse; han tilbeder
Kvindeskjønhedens Former og holder nok af en lille
frivol Afsløring. Ritorneller som disse:

Med Nakken paa de bløde Armes blændende 
blidtslyngte Slangeknude laa hun blundende 
og bagved stod en Amor, buespændende.

Kast alle brune Øjenpar, som findes,
i Havet! Strø som Perler dem paa Bunden!
- Jeg henter op imellem tusind hendes.
Hvor svært at standse Blikket i dets Søgen,
at tale køligt og diskret som Lægen,
naar Halsen er saa hvid og Skuldren nøgen -

vilde man udenvidere tilskrive Aarestrup, hvis de
ikke fandtes i Fønss' anden Digtsamling »Stemninger og
Studier« (med Forord af Ploug, 1889). Eller man læse
et Digt om det Skrud, han vil iføre sin Elskerinde
- pragtfuldt i Farve og Stof som paa Tizians og
Veroneses Billeder:

Stedmoderblomsternes kulsorte Fløjl med de matgyldne Bræmmer 
skæres Dig skal til et Skrud; - som en dunkelblød smigrende Ramme 
sluttende tæt om din blændende Hud og de formskjønne Lemmer.

Eller af Nellikens glitrende Silkestofs blodrøde Flamme 
dannes det Svøb, som din sydlig svulmende Fyldighed tæmmer.
- Blussende Nellikeblomst! din Skjønhed er ej af de tamme.

Eller jeg skue Dig vil mod Nathimlens mørkeblaa Kaabe
maanebelyst og bleg, hævende Løvhangets Flig,

- klædt i den bleggyldne Roses matlysende Atlaskesrobe, 
drømmende, dugbesprængt, jomfruskær - Artemis lig!

En tredie Digtsamling, »Trækfugle«, udkom 1892, to 
Aar senere en Række »romerske Akvareller« under 
Titlen »Angelina«, 1896 et lille Bind muntert 
fortalte Rejseoptegnelser: »Hinsides Bjergene« og 
1898 »I lyse Nætter, Sommereventyr«, en 
sammenhængende Digtning, der med fin Kunst glider
fra en almindelig Stemning over i Fortællingen af en
enkelt konkret Begivenhed. Den indeholder nogle af
Digterens ypperligste Naturbilleder med Motiver fra
hans Fødeegn, Middelfart-Hindsgavl-Prospektet. Man
se blot, hvor dristigt i Enkelthederne og hvor
anskueligt i Helheden en Sammenligning som følgende
er gjennemført:

Her ruller ud den modne Hvedemark 
sin tunge Pragt i Skovens grønne Ramme; 
den gulner som et mægtigt Pergament 
og bugner under Middagssolens Flamme. 
Henad dens Felt er som med Farvestift 
en spinkel, sirlig snirklet Munkeskrift
af Kornblaat og af Valmupurpur prentet. 
Og hisset, hvor jeg peger med min Haand, 
løber Alleens grønne Silkebaand 
did ud, hvor Slottet med sit røde Tegl,
ret som et stort og gammelt Adelssegl 
er vægtigt presset under Pergamentet.

Eller, uden omskrivende Parallel, Skildringen af
Vegetationen i en Kløft dybt inde i Granskoven:
Det er de tusinde Svampes sælsomme blindfødte Kuld,
skøre Fugtighedsblomster af Skovens den fattige Muld,
Børn af den dagrædde Skumring, drak aldrig Solvarmens
Glød, dvergagtig kuet i Væxten, af sær uvirkelig Lød;

sarte som Porcellænet, lilla og elfenbensmat,
skrigende rød som Purpur den giftige Fluehat,
lysebrune som Fløjel, flammende gule som Svovl,
spinkle som Sølvklokker spæde og plumpe af Form som en Skovl.

1900 udkom endnu en Digtsamling, »Septemberdage«. -
Ogsaa VILHELM RØSE, født den 29. August 1863, har 
havt vanskeligt ved at trænge igjennem trods det 
ubestridelige Digtertalent, han er i Besiddelse af. 
Han udgav 1887 det dramatiske Eventyrdigt 
»Rejsekammeraten», paavirket af Drachmanns
Nyromantik i »Der var engang« og de dermed
beslægtede Arbejder. Saavel her som i »Mester
Dubitans«, 1891, og »Rosmer Havmand«, 1897, lægges 
i blødtglidende Vers og livfuldt skiftende Scener 
Handlingens Tankeindhold for Dagen. De under Titlen 
»Jul« 1894 udgivne Fortællinger ere lovlig 
sentimentale i den traditionelle Julemaneer, men 
Digtsamlingen »Bygevejr«, 1892, indeholder trods 
den gjennemgaaende alvorlige Stemning mange friske 
og kraftigt formede Poesier, især i Digtcyklen »En 
Sommersaga«. Man træffer ikke hver Dag den erotiske 
Henrykkelse udtrykt i en saa jublende og samtidig 
saa fast bygget Strofe som denne:

I Roser, som flammer 
i Busken og brammer 
langs Lysthusets Rammer - 
I Roser, som flammer, I blegner for to, 
som voxte forborgen 
med Helsen for Sorgen -
min Lykkes Godmorgen!
de Roser, de Roser, til mig kun de lo,
Saa fagre smaa Roser
paa Agre og Moser, 
i Enge, i Skove, i Revl og i Krat
ej findes som dem, jeg har plukket inat
hos hende, hos hende, min Skat.

Skolelærer-Litteraturen (S. 478 ff.) har ogsaa i 
den sidste Fjerdedel af Aarhundredet ikke faa 
dygtige Forfattere at opvise, og dens Betydning for 
Landbefolkningen tør ikke oversees, idet den dels 
har holdt den fri for skadelig Paavirkning af megen
daarlig Kolportagelæsning, dels danner et
Gjennemgangsled ind til en Digtning med større
Tankeindhold og højere Kunst. Her skal nævnes et
Par Navne af de bedst kjendte og mest ansete. Under
Pseudonymet Knud Skytte har den Jydske Skolelærer
JACOB NIELSEN (26. Decbr. 1830 - 4. Marts 1901)
vundet en udstrakt Læsekreds især i den Landsdel,
hvor han havde sin Virksomhed, og fra hvis Natur og
Folkeliv han fortrinsvis hentede sine Emner. Allerede
1867 udkom hans første Samling Fortællinger af
»Jydsk Bondeliv«, fortsat med to senere under
samme Titel; 1875 »Rydde-Lars, Skildring efter
det virkelige Liv«, to Aar senere »Landsbyfolk,
tre Fortællinger«, og »Træk af Haandværkerlivet 
i ældre Tider«; fremdeles »Fra Østjylland, 
tre Fortællinger«, »Bedstemoster«, »Før og nu,
Virkelighedsbilleder fra Landet«, o. fl. Adskillige
af disse Bøger foreligge i flere Oplag. - Humoristen 
blandt Skolelærer-Forfatterne er EMANUEL HENNINGSEN, 
født 12. Juli 1844. Hans Hjemstavn er Laaland, og 
her fik han ogsaa, efter Afgangen fra Jonstrup 
Seminarium, sin første Lærergjerning; en Række 
paafølgende Aar tilbragte han i Jylland i et meget 
magert Kald ved Limfjorden og fik først et Par Aar 
før sin Død (der indtraf allerede 1886, 11. Februar) 
lettere Livsvilkaar i et bedre lønnet Embede paa 
Sjælland. Der havde fra Drengeaarene af boet 
litteraire Lyster hos Henningsen; en tilstrækkelig 
Tilskyndelse til at gjøre dem praktisk frugtbringende 
gav hans økonomiske Misere ham. Han begyndte med 
Udgivelsen af forskjellige Børnebøger og kom samtidig ind 
paa Skildringen af Jydsk Folkeliv, Fortællingen »Troldhøjen« 
optoges 1875 blandt Folkeoplysningsskrifterne, og en Bog 
»Fra Jylland« udkom 1880; ogsaa fra Fødeegnen hentede han 
Stof: »Fra Laaland« 1879, nyt Oplag 1884. Antallet
af hans Bøger er anseeligt: »Fra Folkelivet«, »Korsets Stridsmænd«, »Bygevejr«,, »Rejsefæller« o. fl.;
efter hans Død udkom et Bind »Folkelivsbilleder«. De
ere skrevne med let, ikke sjelden flygtig Haand;
hans Samfundsanskuelse er hverken dybtgaaende eller
omfattende og har en udtalt Tendens til at hæve de
lavere Lags moralske Værd paa de højeres Bekostning;
men der er ingen Sødladenhed eller Sentimentalitet i
Fremstillingen, der tvertimod fremkalder et Indtryk af 
Friskhed ved Lune og godt Humeur. - Til Lærerstanden 
hører Fynboen PEDER RASMUSSEN MØLLER ganske vist ikke,
men da han er udgaaet fra
Landbefolkningen og fortrinsvis tager dens Forhold til
Emner for sit Forfatterskab, hører han litterairt
hjemme i denne Gruppe. Han er født den 16. Novbr. 1848
i Bondegaarden Lindholm mellem Faaborg og Svendborg
og maatte i en ung Alder overtage dens Drift. I samme
Egn boede Mads Hansen (S. 481), som fik en stor og god
Indflydelse paa den opvakte unge Bonde; i taknemmelig
Erindring herom har P.R. Møller senere skrevet sin
Lærer og Vens Biografi. I Mads Hansens Sangforening
var der Brug baade for Digte og Smaakomedier, og
Møller gav sig ilag med begge Dele. Saaledes førtes
han ind paa den Skuespildigtning, der udgjør den
overvejende Del af hans Produktion og har fundet
Vej ogsaa til Hovedstadens Scener: 1883 »Under
Hammeren«, Skuespil i tre Akter, 1885 »En Villie«,
fynsk Folkelivsbillede i tre Handlinger, 1887 »En
Skærsild«, Skuespil i fem Akter, 1891 »Isen brydes«,
Skuespil i fire Akter, 1895 »Ved Midsommertid«,
Folkelivsbillede i fire Handlinger, samt nogle
»Dramatiske Smaating« (1896), Hvormange Svagheder
der end kan paavises ved disse Arbejder, naar den
dramatiske Fuldkommenhed anlægges som Maalestok,
er det dog vistnok et ganske enestaaende litterairt
Fænomen og et Vidnesbyrd om en mærkelig Kultur, at
der fra et Lands oprindelige Folkelag kan udgaa en
scenisk Digtning, som med al Ære har kunnet bestaa
Fremstillingens Ildprøve. Et Bind Fortællinger og
Skildringer har P.R. Møller udgivet 1893 under Titlen
»Fra det brede Lag« og desuden skrevet Digte og mindre
Skizzer til forskjellige Tidsskrifter og Blade.

Hos enkelte af de fra Lærerkredsene udgaaede
Forfattere har der under deres Produktion fundet en
Udvikling Sted, der har ført den op til Behandling af
højere Opgaver og større Emner, end der almindeligvis
ligger indenfor denne Litteraturs Horizont. I det
Foregaaende ere Zak. Nielsen og Ingv. Bondesen
blevne omtalte. Til disse Navne maa her føjes ANTON
ANDERSEN. Han er født den 27. Januar 1856 i et lille 
fynsk Landsbyhjem i Nærheden af det naturskjønne 
Langesø. Faderen var Landsbyhaandværker, Moderen af 
en gammel Embedsmandsslægt, begge opvakte og begavede, 
musikalsk og litterairt interesserede. Sønnens 
Aandslivlighed, der søger sin Virkelyst øvet paa mange 
forskjellige Omraader, er en Arv fra dem. En Vinter 
var han paa Rødding Højskole, kom senere paa Skaarup 
Seminarium, dimitteredes 1876 og fik strax
Lærerplads ved Havrehed Skole i Nærheden af Odense,
hvor han siden den Tid har havt sit Hjem og sin
Virksomhed. Som Forfatter er Anton Andersen ude
over sin Stand og sine Omgivelser. Et lille Bind
Fortællinger og Skizzer, »Skuffede Haab« 1894,
gjør ganske Indtryk som et Routinearbejde af en med
Tillavningens Kunstgreb fortrolig Litterat; det er
ingen rødmusset Landsbymuse, der har inspireret
Forfatteren. Digtsamlingen »Fra stille Skove«,
1890, har heller ikke megen landlig eller standslig
Oprindelighed, hvilket ikke vil sige det Samme,
som at den skulde savne Personlighedspræg. Let og
utvungent forme Versene deres lyriske Indhold:

Hil være de stille Skove, 
den køle, kuplede Sal, 
de friske, rundede Høje, 
den dybe, drømmende Dal! 
Hil være de rislende Bække, 
den klare, klukkende Aa 
og Søens dagmilde, blide, 
blinkende Øjes Blaa! . . .

I disse dæmrende Skove,
fra hvert et hviskende Blad
klinger et dæmpet Ekko
af Ungdommens første Kvad!
Her har jeg drømt mine Drømme
paa Sommerens Blomsterseng,
tænkt mine bedste Tanker
og stemmet min Lyres Streng!

En fremmed Versform som Sonetten behersker Digteren
uden mindste Vanskelighed, og Titler som »Elias paa
Horeb«, »Idealet«, »Irrita spes«, »Nocturne«, »I
Venusbjerget«, »Digteren J.P. Jacobsen« o. fl. vække
en Forestilling om Emnernes Afvigelse fra det
sædvanlige Skema. Dette æsthetiske Forfatterskab er
dog ikke Andersens væsenligste. Han er et stort Stykke
af en Videnskabsmand, særlig paa Botanikens Omraade,
og har 1885 udgivet en Række kulturhistorisk-botaniske
Skizzer under Titlen »Fra Planternes Verden«, et
Skrift, der i en underholdende og om megen Belæsthed
vidnende Fremstilling behandler de danske Plantearters
Anvendelse til forskjellige Tider samt de Sagn og
overtroiske Meninger, der i Folkemunde og Digtning ere
knyttede til dem. Hertil slutte sig hans Afhandling
i »Hist. Arkiv« 1887 om »Overtroiske Forestillinger«,
vedrørende Dyr og Planter, og hans populaire Monografi
om Danmarks Bregner 1890. Studier af anden Art have
sat Frugt i den biografiske Skildring af »Historikeren
Vedel Simonsen«, 1887. En Række Biografier og
Karakteristiker af »Danske Forfatterinder i det
nittende Hundredaar« udgav Anton Andersen 1896 og
kan i Fortalen med Rette
fremhæve, at han paa dette Felt er uden Forgænger. Han 
er varm for sit Emne og en nidkjær - dog ikke ukritisk
- Forsvarer af Kvindelitteraturen. Han maa vel paa
Forhaand indrømme, at den i sin Helhed ikke kan kaldes
Førsterangsarbejde, moden Kunst; »Skjøndt et stort
Antal Kvinder til Dato har forsøgt sig i saa at sige
alle mulige Digtarter, er det dog uomtvisteligt,
at den Høst, som hidtil er gjort, fylder langt
mindre i Skæppen end i Laden og kan paa langt nær
ikke jevnsættes den mandlige. Men - tilføjer han
saa strax - dette er ganske ligefremt og naturligt
og kan slet ikke være anderledes. Man maa erindre,
at den hele Kvindelitteratur er af forholdsvis meget
ung Dato herhjemme. Den langt overvejende Del af vore
Forfatterinder er først fremtraadte i Hundredaarets
sidste Halvdel; og der fandtes forud ikke nogen
Mønsterlitteratur, som kunde tjene til følgeværdigt
Forbillede . . . Man ansaa gjennemgaaende Kvinden
for at savne Betingelser for med Held at virke i
Litteraturen; men dette beroede i Virkeligheden
paa et Fejlsyn og paa en Undervurdering af hendes
aandelige Anlæg. Allerede det maa betegnes som en
Fordel, at Kvinden vistnok i det Hele maa siges
at være mere æsthetisk anlagt end Manden. Hendes
hurtige Tanke, livlige Opfattelsesevne og levende
Indbildningskraft, der altid er nøje knyttet til
hendes dybe, varme Følelsesliv, giver hende endog
særdeles heldige Betingelser. Dertil kommer en egen
umiddelbar Dømmekraft, som let, sikkert og hurtigt
lader hende blive klar over selv den mest kritiske
Situation; og saa ejer hun fremfor Manden Digterens
allerlykkeligste Undergave: den fintforstaaende
Sympathi. Alle de nævnte Egenskaber vil man da ogsaa
finde i harmonisk Forening hos de virkelig betydelige
Forfatterinder saavel i Ud- som Indland.«

Med saadanne veltalende Ord fremhæver Forfatteren
Kvindens særlige Anlæg for Digtekunsten. Ingen vil 
modsige ham, saalænge han - som her - mest lægger 
Vægten paa de receptive Evner. Noget anderledes 
vilde det vel stille sig, naar man vendte 
Hædersmedaillen om og lod Blikket dvæle ved Sagens 
produktive Side. Ikke saaledes at forstaa, som om 
Produktionens Omfang lod noget tilbage at ønske; det 
er  dens Kvalitet, her er Tale om, og i saa Henseende 
maa  det jo dog være paafaldende, i hvor ringe Grad 
det er lykkedes den kvindelige Skjønlitteratur i
Danmark i den sidste Menneskealder at frembringe noget
enkelt Arbejde, der kunde nærme sig til Begrebet
standard-work, altsaa have blivende Betydning som
litterairt Monument.

Et andet, ret ejendommeligt Fænomen er det, at medens,
som ogsaa den ovenfor citerede Forfatter fremhæver,
»det dybe, varme Følelsesliv« er et af Kvindenaturens
skjønneste Kjendemærker, har Følelsens umiddelbareste
poetiske Udtryk, Lyriken, forholdsvis kun faa Dyrkere 
blandt de kvindelige Forfattere: Fortælling og Skuespil 
er deres Yndlingsgenrer, det lyriske Digt forekommer 
næsten kun som religieus eller dog opbyggelig Poesi. 
Grunden til denne Tilbageholdenhed overfor en 
Kvindenaturen saa nærliggende poetisk Udtryksform kan 
vel henføres til en Mangel paa Konsekvensens Mod: det 
erotiske Drag mod Kvinden, der saa aldeles overvældende 
behersker og frugtbargjør den mandlige Lyrik, savner 
endnu sin Parallel i den kvindelige. Kun i Fru Blicher-
Clausens Digte kommer et Par enkelte Steder Tilbedelsen 
af det evig Mandlige tilorde, men det tager sig nærmest 
ud som frygtsom Imitation; og dog er denne Forfatterinde 
den rigestudrustede af den nye Litteraturs faa kvindelige
Lyrikere.

I det Følgende vil der maaske savnes nogle enkelte
Navne, for hvis Udeladelse der maa gjøres Rede. At
Fru Amalia Skram trods sin demonstrative Hævdelse af
sin danske Borgerret og sin Forkjærlighed for danske
Kulturtilstande er norsk Forfatter med Liv og Sjæl,
i Sind og Skind, vil ikke bestrides af Nogen - det
skulde da være af Normændene selv. Om Fru Laura
Kieler, der er norsk født, dansk gift og udgiver
sine Bøger i Danmark, maa det Samme gjælde. Men Fru
Magdalene Thoresen? Hun er dansk født, var norsk
gift og begyndte sit Forfatterskab i Danmark. Men,
vel at mærke, om norske Emner og i norsk - om end
ikke ravnorsk - Sprogform. Det er dette, som er
det Afgjørende, og derfor har ogsaa Henr. Jæger med
Rette indlemmet disse Forfatterinder i sin norske
Litteraturhistorie (II. S. 929-31). Fru Helene Nyblom
er dansk født og svensk gift, Fru Mathilda Malling
omvendt svensk født og dansk gift; begges Bøger ere
først gjennem Oversættelser blevne indlemmede i vor
Litteratur.

De to Side 465 omtalte Forfatterinder fortsætte efter Halvfjerds 
deres Produktion i den idealistisk-romantiske Stil, uden nogen 
Paavirkning af nye Tanker eller ny Fremstillingskunst. LOUISE
BJØRNSENS (Elisabeth Martens') kvindelige Ideal er stadig
den stilfærdigt opofrende og husligt virkende, ved sin
Naturs Ro og Dybde tiltalende Personlighed; i hvilke
Omgivelser den end hensættes - og Forfatterinden har
ikke liden Opfindsomhed i Henseende til Handlingens
Bygning - aabenbarer den altid de samme Træk: »Fra
Fortid og Nutid« 1878, »Skibladner« 1883, »Lyse og
mørke Billeder« 1887, »To Søstre« 1890. - Ogsaa
CORNELIA LEVETZAU holder vedvarende »Idealet« højt. 
Hendes Fortællinger »Fra det daglige Liv«, 1881, 
have ikke meget med Dagens virkelige Liv at gjøre; 
det er her som i de følgende Skrifter - »Fra Vej og 
Sti«, »Ved Daggry«, »Fremtidsplaner« o. fl. - en 
serafisk Verden, vi føres ind  i, uden Aktualitet 
og med en meget naiv Psykologi, men fuld af ædle 
Følelser og rene Tanker.

BENEDICTE ARNESEN-KALL (1813-95), Datter af den
lærde Lexikograf Islænderen Paul Arnesen, hvis 
Levnet hun har fortalt, vil vel kjendes bedst og 
mindes længst for sin flittigt gjennemførte, om 
end langtfra fyldestgjørende Oversættelse af 
Molières samtlige Komedier. Hun udgav efter 
Halvfjerds Digtsamlingen »Fra det stille Liv« 
(1883) og de interessante »Livserindringer« (1889), 
i hvilke hun omtaler mange af sin Omgangs
betydelige Personligheder og selv i al Beskedenhed
viser sig som den, der fra ung af og hele sit lange
Liv igjennem var besjælet af en ukuelig »Higen mod
Tankernes Berigen og Bjergenes Bestigen ad hidtil
ukjendt Vej.« - Fru ALFHILDA MECKLENBURG, født
Suenssen (10. Februar 1830), har under Pseudonymet 
Ivar Ring skrevet en betydelig Mængde mest kortere 
Fortællinger, der ved behagelig Form og sundt Indhold, 
mest af stilfærdig og ædruelig Karakter, har samlet 
sig en ikke lille Læsekreds (»I Tidens Løb«, »I Høst«, 
»Gamle Minder«, »Bregner«, »I Bølgegang«, »I Vaar« 
o. fl. Sammen med sine to yngre Søstre Frøken FANNY 
SUENSSEN (f, 1832, Forf. til Romanen »Amalia Vardum« 
og »Tekla Eichel«) og Fru TECKLA JUUL (f. 1835, Forf. 
til det store Digt »Den sorte Ravn«) skrev hun 
Lystspillet »En Skilsmisse« (eller »Et Ægteskab i 
Fare«) og Skuespillet »Judith«, begge opførte paa 
Folketheatret. - Fru CAMILLA EEGHOLM, født 1847,  
Datter af Forfatteren Aug. Thornam, debuterede
allerede som Nittenaarig med Novellen »Olga 
Lindal«, men gjenoptog først toogtyve Aar 
senere sit Forfatterskab med Fortællingen 
»I det norske Lysthus«, 1888, efterfulgt af
»Ebbe og Flod« 1893 og »Smaa Kanaler« 1894. Hun er 
ingen Ven af den moderne Litteratur og stræber med 
god Villie at ramme de Udskejelser og Latterligheder, 
der monne hefte ved dens Forkæmpere; heller ikke for
Reformkvindernes agitatoriske Væsen føler hun nogen
Sympathi. - En meget frugtbar og ikke mindre læst 
Forfatterinde er Fru JOHANNE SCHJØRRING, født den 
4. Juni 1836 i Hem Præstegaard ved Skive, Datter af 
den begavede Præst Ludolph Krohn, der tog sig varmt 
af det opvakte Barns aandelige Uddannelse, men paa 
samme Tid gav det Raaderum til et friskt og styrkende 
Friluftsliv. Efter Moderens Død  maatte den unge Pige 
overtage Præstegaardens Husvæsen, indtil hun sexogtyve
Aar gammel fik sit eget Hjem i Kjøbenhavn som gift med 
den meget søgte juridiske Manudukteur J.B. Schjørring. 
Efter ni Aars lykkeligt Ægteskab stod hun alene med 
tre Smaabørn, og nu var det, at Forfatterskabet, som 
hun tidligere havde øvet lønligt og som Adspredelse, 
maatte træde i det daglige Udkommes Tjeneste. Hendes 
Debut var en fin lille Historie i »Fædrelandets« 
Feuilleton: »Den tause Mund«, og efter den fulgte en 
lang Række - et helt lille Bibliothek - af mindre og 
større novellistiske Arbejder, fra »Fortællinger og 
Skizzer« 1874 til »Sirius« 1900. Mest Lykke gjorde 
»Havets Datter, en Historie fra Vesterhavet«, 1875, 
»Fra Vaar til Høst, en Livshistorie«, 1876, og 
Fortællingen »Rige Dage«, 1878, der alle ere udkomne 
i tre Oplag. Men paany oplagte ere desuden ikke faa 
af de andre Bøger, saaledes »Den gamle Herregaard«,
»Skilles og mødes«, »Esthers Historie«, »For Vind og 
Vove«, »Beslægtede Naturer« o.fl.; adskillige af dem 
ere end yderligere udkomne i Oversættelse i Tydskland, 
Holland, Schweiz, Ungarn og Amerika. Denne store 
Spredning tyder paa, at Forfatterinden har det rette 
Greb paa at yde god og sund Familielæsning. Og 
saaledes er det ogsaa. Uden at falde udenfor de 
æsthetiske Kategorier have Fru Schjørrings 
Fortællinger dog ikke deres Styrke i deres 
kunstneriske Værd. Men Emnet, det evig uudtømmelige 
om Forholdet mellem Mand
og Kvinde, forstaaer hun at behandle paa underholdende
Maade, hvor hyppigt hun end varierer det; Friskheden
gaaer ikke tabt, ejheller det stille Lune og den milde 
Vemod, der høre til hendes Fremstillings mest tiltalende 
Egenskaber. - Fru HILDA AAGAARD, f. Tetens (1836) har 
1872 og 1879 udgivet to opbyggelige Digtsamlinger, der 
have tiltalt den Del af Læseverdenen, de nærmest 
henvendte sig til: »Stemningsdigte og aandelige Sange» 
og »Tænkt og følt«. Hendes Navne (men ikke Slægtning) Fru
CONRADINE BARNER-AAGAARD (ligeledes født 1836) skrev 
under Pseudonymet Annita Carell i Begyndelsen af 
Halvfjerdserne forskjellige Fortællinger, men har senere 
valgt den historiske Roman til Hovedfelt og udgivet 
»I Landflygtighed« (1875, Emne fra Reformationstiden), 
»Charlotte Amalie«, 1878, og »Karen Munk«, 1888. Mellem 
disse Bøger falder 1876 Fortællingen »Tante Ulrike«, 
hvis veltegnede Hovedfigur bøder paa megen ufuldkommen
Psykologi i Skildringen af andre Karakterer. - Fru ELFRIDE 
FIBIGER (f. Müller, 1832), der har taget praktisk Del i 
Reformbevægelsen fra et moderat Udgangspunkt, kommer i 
sine digteriske Arbejder kun strejfvis ind paa de herhen 
hørende Spørgsmaal. Efter et Par mindre Skizzer fremkom 
1876 »En Magdalenehistorie« og 1877 »Hedens Hemmelighed«;
blandt hendes senere Bøger kunne fremhæves »Ellen«, 1885, 
og »Præst og Læge«, 1890. De ere skrevne med en noget 
flygtig Pen, som dog har givet sig Tid til en 
omhyggeligere Udmaling af et Par interessante
Kvindeskikkelser. - Pseudonymet »Eva« har længe
hørt til Kvindelitteraturens mest ansete. Det er
Forfattermærke for Fru FANNY TUXEN, født 1832 i 
Kjøbenhavn; hendes Fader var den daværende kgl. 
Skuespiller, senere Toldinspekteur Corfitz 
Seemann, hendes Bedstefader paa mødrene Side 
selve Dr. Ryge. I en ung Alder blev hun gift med 
Kaptainlieutenant E.C.C. Tuxen og levede i et
lykkeligt fyrretyveaarigt Ægteskab indtil hans Død
1891. Det var en tilfældig Anledning der gjorde hende
til Forfatterinde i en allerede moden Alder, da hun
1866 udgav »En Moders Fortællinger«, som strax vandt
et forstaaende Publikum og udkom i nyt forøget Oplag,
efterat hun havde befæstet sin Yndest hos Læserne ved 
meget paaskjønnede Skrifter som »Til Bruden fra en 
Sølvbrud«, »Til Moderen fra en Bedstemoder«, »Til 
Konfirmanden« og lignende af en varm Følelse, en fin 
Dannelse og en moden
Livserfaring udsprungne pædagogisk moraliserende
Bøger. Til dem slutte sig nogle Børnebøger (»Naar
Lampen er tændt«, »Julehistorier« o. fl.), der
danne Overgangen til den friere skjønlitteraire
Produktion, som begyndte 1887 med »Ellinor Falsen«
og fortsattes med »Faa Lovens Grund« og »Eva Ross«;
især denne sidste er frigjort fra den opdragende
Tendens og forfølger kun dennes Maal paa indirekte
Maade, ved at give Udsnittet af et Livs Historie i
velordnede Træk og med en fængslende Fremstilling af
de afgjørende Begivenheder.

Det yngre Kuld af Forfatterinder tage fastere paa
Virkeligheden end Forgængerskerne, og deres Tendens
er mere aggressiv. Dette gjælder dog endnu ikke
saa meget om ADDA (egl. Adele Marie) RAVNKILDE, 
hvis Bøger mere vakte Opsigt paa Grund af 
Forfatterindens Skjæbne end formedelst noget i
særlig Grad fremtrædende Nyt og Ejendommeligt. Hun
blev født 30. Juli 1862 og fik Skoleundervisning
dels i Kjøbenhavn, dels paa Fanø, hvor hendes
Fader havde Embede. Senere flyttedes hendes Hjem
til Sæby, og her skrev hun Fortællingerne »En
Pyrrhussejer«, »Judith Fürste« og »Tantaluskvaler«,
hvis Manuskripter hun havde med til Hovedstaden,
da hun i Septbr. 1883 rejste dertil for at læse
til Almuelærerindeexamen eller, efter en forandret
Bestemmelse, til Artium. Men allerede et Par Maaneder
efter, 30. Novbr., tog hun Livet af sig. Det følgende
Aar udgaves »Judith Fürste« med et Forord af Georg
Brandes, senere fulgte under Titlen »To Fortællænger«
de to andre Manuskripter. »Judith Fürste«, der udkom
i to Oplag, er mærkeligst ved den ualmindelig tidlige
Modenhed i Tanke og Følelse, den aabenbarer hos den
nittenaarige Forfatterinde; selve Fablen har mange
Forbilleder i tydsk og engelsk Dameproduktion, og med
kvindelig Mangel paa Maadehold er det blevet to ganske
usædvanlig haarde Stene, der her maa slide hinanden
under Formalingen af Livets nærende Mel. - Holger
Drachmanns Søster ERNA JUEL-HANSEN, født i Kjøbenhavn 
den 5. Marts 1845, udgav 1881 under det ikke 
uigjennemskuelige Pseudonym »Arne Wendt« den friske 
lille Skizze »Mellem 12 og 17«, en Studie af 
»Backfischens« Natur og Væsen, baseret paa 
Iagttagelser, som hendes Lærerindegjerning havde
givet hende rig Lejlighed til at anstille. Overhovedet
er det unge kjøbenhavnske Pigebarn paa de forskjellige
Stadier af dets underfulde Udvikling Forfatterindens
Speciale; hun raader over en skarp Opfattelse af
Fænomenet og en klar Fremstillingsgave, under hvis
Benyttelse hun faaer Lejlighed til at lægge baade
sit Vid og sit Frisind for Dagen. Hun har efter
Debutarbejdet skrevet en Samling af »Sex Noveller«
1885, »En ung Dames Historie« 1888, »Terese Kjærulf«
1894, »Kjærlighedens Veje« 1895, »Helsen & Co.«
1900. - Under Mærket »F.C. van der Burgh« skriver
Frk. ILLA CHRISTENSEN (f. 1851) sine Noveller og 
Fortællinger fra de øvre Selskabslag, hvis Dannelse 
hun besidder og for hvis Særpræg hun har et aabent 
Øje. Hendes første Bog var et lille Bind »Skizzer« 
1885, anden Samling 1886; blandt deres Efterfølgere 
kan som de mest kjendte nævnes »De smaa Tings Magt«, 
»Dagtyve - og Arbejdsdage« og »En Søn« 1890. - Fru 
EMMA GAD (f. Halkier, 1852) er udelukkende eller dog 
aldeles overvejende dramatisk Forfatterinde. Udgaaet 
fra et velstaaende og kunstnerisk interesseret 
kjøbenhavnsk Hjem og selv udrustet med en livlig 
Iagttagelsesevne og en elskværdig Humor, har hun 
særlig sin Styrke i at aflure Bourgeoissamfundet 
dets komiske Sider og stille dem i en let satirisk 
Belysning. Hun begyndte med et Par mindre Arbejder 
for det kgl. Theater (»Et Aftenbesøg« 1886, »Et 
Stridspunkt« 1888, »En Advarsel« 1890) og skrev i 
de følgende Aar baade for Nationalscenen og for 
Dagmartheatret flere større Lystspil, der alle 
havde god scenisk Succes, enkelte endog en meget 
betydelig: »Fælles Sag«, »Et Sølvbryllup«, »Tro 
som Guld«, »Rørt Vande« o. fl. Skuespillet »Aabent 
Visir« behandler en dybere personlig Konflikt, 
stillet i Belysning af Samfundsmoralen; i 
psykologisk Karakterskildring staaer »Et Forspil« 
højst - et ganske lille Skuespil, men med 
dybtbundende Tanker.

Den betydeligste blandt Nutidens danske
Forfatterinder, ialfald i sin Stræben mod
Digtningens Højder, er dog utvivlsomt Fru JENNY
BLICHER-CLAUSEN, født 1865 som Datter af Pastor
Blicher i Nørre-Broby paa Fyen og gift 1892 med 
Pastor H.N. Clausen i Storeheddinge. Kun tyve Aar 
gammel udgav hun sit første Bind »Digte« under 
det mandlige Pseudonym »John Bentsen«. Det er en 
Ungpiges rene og pure Lyrik, inspireret af de
første Violer og den første Bøgegren, af Solopgangen
og Høstnaturen, mærkelig klar i Udtryk og Form:
Kom, alle I Sejlere, 
lette og unge, 
parat til et Bølgekast, 
selv af de tunge! 
Kom, alle I Baade, 
med Sejlene fyldte 
af syngende Livshaab, 
straaleforgyldte;
med Plankerne tømret
af Tro paa det Bedste -
Tro maa der til
for i Stormen at fæste
sig Lykken til Brud. -
Læg Aarerne ud!
skyd Baaden med Sang over Sivet,
saa sejle vi ud paa Livet!

Tre Aar efter udkom »Ebba Brahe og andre Digte«. I
Ebbas Kjærlighedsbekjendelse til Gustav Adolf møde
vi den i Litteraturen saa sjeldne erotiske Lyrik fra
Kvinde til Mand:

Kom, min Hjertensven, læg din Kind til min! 
Fagrest Sang for mig er din Stemmes Lyd. 
Hver min Lykkes Dag er jo ogsaa din, 
ene vil jeg ej have mindste Fryd.

Hede Læbers Ord, Bønners Skat mig giv! 
Kjærlighedens Kys Du tilbage faaer. 
Følg mig, Hjertensven, i mit korte Liv 
gjennem Strid til Fred, gjennem Høst til Vaar!

Af Samlingens øvrige Indhold kan især fremhæves saa
skjønne og velformede Digte som »Giv mig dine Tanker!«
og »Stemte er min Harpes fine Strenge«. Som Forfatter
af Skuespillet »Christian den Anden« afslørede
Frk. Jenny Blicher 1889 sin Anonymitet. Stykket,
der omfatter Titelpersonens Liv fra 1513 til 1523, er
noget uensartet i sin Bygning. I dets første Halvdel,
indtil Dyvekes Død, lægges Vægten mest paa Udredningen
af de erotiske Stemninger og Følelser, medens dets
Senere giver en flygtig Oversigt over Christiern den
Andens politiske Historie. Men det Hele er i Bund
og Grund uden ægte historisk Farve og Forstaaelse og
som dramatisk Komposition ret dilettantmæssigt. 1890
udkom »Fra Markvejen«, en ny Digtsamling, som oftest
lidt kølig i det lyriske Udtryk og noget didaktisk
af Indhold, en direkte Belæring som Udbytte af
Livsbetragtningen - f. Ex. det lille Digt om »Det
Store« med dets indprentende Understregninger:

Det er ej stort, fordi man ofrer lidt, 
fordi man lider mer, end Mange gjorde; 
nej, lide tiende og ofre frit
og være glad i Ofret, er det Store.
Det er ej stort, fordi man strider kjækt 
og sejrer stundom, som Saamange gjorde; 
nej, stride frejdigt under Sorgens Vægt 
og ydmyg takke for det, er det Store.

Det er ej stort, fordi man gjerne døer, 
naar Livet har forlængst hørt op at more; 
nej, leve og se Lys bag Livets Slør 
og dø i Sejersvished, er det Store!

Langt friskere, ligesom udsprungen af mere umiddelbart
bevægede Stemninger og med fuldere Klang til sin
Raadighed, er den fem Aar senere udkomne Digtsamling
»Fugleviser og andre Vers« med den frejdige Introduktion:

Far, far ud, mine Sange!
Sorg og Mismod og Tvivl forbi -
flyv som Lærker i Luften fri
over de grønne Vange! 
Far, far ud mine Sange!

Stig, stig højt mine Længsler!
Knus de Lænker, som bandt Jer fast,
flyv for Vinden som Flag i Mast,
spræng kun, spræng alle Fængsler! 
Stig, stig højt, mine Længsler!

Spring, spring ud, mine Tanker! 
Spørg kun ikke med Angst om Lov: 
Plads der er i den vilde Skov,
Plads for de vilde Ranker - 
spring, spring ud, mine Tanker!

Det er forøvrigt ikke saameget i Digtsamlingerne
som i de større sammenhængende Digtningers lyriske
Enkeltheder at man møder Forfatterindens fyldigste
Stemning i dens reneste Udtryk.

En af disse større Digtninger er »Excelsior! et Sagn fra 
Hebriderne«, 1891. Her findes en Elskovshilsen som denne:

Mig møder en Morgen saa fuld af Fryd -
I bære mig Bud til hende!
Luften selv fanger Liv og Lyd
i Rosenkalke, i Løv af Linde:
det kimer med fine Klokker; faurt ringer de ud min Lykke!
Havet stemmer sin Harpe
med Luftens og Vindens Strenge,
Solen spiller paa hver en Streng,
da toner de sammen længe;
Lyset leger paa Harpe - som Guld er de luftige Strenge!
I bære mig Bud til hende!
Duggen driver i Dale,
og Skoven stander i Pragt;
min Fingalsdronning derinde,
for Dig er det Fagreste lagt!
Solen og Lykken og Livet
de stander med Dig i Pagt.
Se Dig ud,
min viede Brud!
Luk op din Dør og lad ej den stænge!
Lyset leger paa Harpe - som Guld er de luftige Strenge!

»Excelsior« er i dramatisk Form, delt i fem
Handlinger, og Hovedemnet er den skotske Høvding
Hakons Kjærlighedsforhold til Hebridernes Dronning
Ragnhild, en kristen Helts Forelskelse i en hedensk
Kvinde, der af ham lærer at forstaa Kristendommens
Ophøjethed over den gamle Gudelære og som Fuldbyrdelse
af denne sin Omvendelse gjør Springet umenneskeligt
stort og vier sig - ikke til Hakons, men til Christi
Brud og bliver Nonne. Emnets Tragik, saaledes som
den søges udfoldet gjennem Handlingen, ligger dels i
den unge Helts skjæbnebestemte Lod: at han hele sit
Liv skal stride for Andre, imod sig selv, dels i den
Erkjendelse, hans Elskede gjennem Forstaaelsen af hans
Liv er kommen til: at Lykken ikke lader sig gribe ved
Efterstræbelsen af et dobbelt Maal - kun Fastholdelsen
af et enkelt fører opad - excelsior! Reflexioner
over disse Tanker optage Hovedpersonerne mere,
end det er vel foreneligt med Forestillingen om en
fjern Sagntids lidet sammensatte Menneskenaturer,
og give sig stundom Luft i Vendinger, der ganske
gjøre det af med den iforvejen kun svagt anslaaede
sproglige Oldtidsfarve, som naar f. Ex. den skotske
Helteyngling bruger et Udtryk som at »Tanken gaaer
over Bevidsthedens Tærskel« eller henfalder til et
sublimt Raisonnement som følgende:

Livet har gjemt sit Evighedsværd
i Kampen for Livet:
i Kræfternes Udfoldelse,
i Renhedens Bevarelse,
i Gjennembruddets Prøvelse,
i Tvivlens Besvarelse, 
i Løfternes Opfyldelse, 
i Lidelsens Forklarelse! 
Thi Livets Strid med Døden 
er selve Livet!

De dybe Gaader og de høje Tanker friste overhovedet
Fru Jenny Blicher-Clausen paa hendes Vandring mod
Digtningens Excelsior til Valg af Emner, som hun
ikke fuldt kan beherske.
I »En Bryllupsrejse«, 1894, er det Faustproblemet
eller dog en Del af det, der har draget hende. En 
mefistofelisk Tourist lokker den unge Videnskabsmand 
ind paa Tvivlens Veje, frister ham med Udsigten til 
at opdage Livsoprindelsens Hemmelighed og overgiver 
ham tilsidst til Afsindighedens Mørke. Hans unge 
Hustru, hvem den maskerede Satan fra første Øjeblik 
har været »in tiefer, innrer Seele verhasst«, men 
som forøvrigt besidder en højere Dannelsesgrad end 
stakkels Gretchen, fører ved sin Kjærlighed den 
Vildfarne tilbage til Troen. Er Helheden ikke ganske 
tilfredsstillende, saa er der til Erstatning mange 
skjønne Enkeltheder, ikke mindst Ernas Brev til den 
fortabte Mand: »Naar Du vandrer en stille 
Efteraarsdag med Regn og faldende Blade« o. s. v.

I en lignende fri dramatisk Form som 
»Bryllupsrejsen« har Forfatterinden skrevet sin 
mest beundrede, i tre Oplag (4000 Expl.) udkomne 
Digtning »Violin, et Nutidsdigt med et Forspil og 
Intermezzoer«. Med Versbygningen tager hun sig 
større Friheder end tidligere. Foredraget bliver 
meget hyppigt rent recitativisk og samler sig saa 
atter - ligesom i den gamle Opera - til melodiske 
Hvilepunkter af skjøn Virkning; »Sangen om Stilhed« 
f. Ex.:

Kjender Du, naar Sjælens Understrøm 
gaaer med evig Uro, evig Vildhed, 
og det hulker dybest fra dit Bryst: 
Giv mig Stilhed!

Giv mig Stilhed, naar jeg er til Fest, 
Lykkens Fest, som ingen Grænse maaler -
Stilhed til at samle i min Sjæl 
alle Straaler!

Giv mig Stilhed, naar det stormer vildt, 
til at dømme alle bitre Tanker, 
Stilhed til at lodde dybt - og dybt 
kaste Anker!

Og naar Døden knuger om mit Bryst 
med et Gjenfærds kolde, mørke Vildhed, 
naar min Sjæl ved Grænseskællet staaer, 
giv mig Stilhed!
Stilhed til at lodde Hjertets Dyb, 
til engang at fatte Livets Mening, 
Maalet for de fine Traades Løb
og Forgrening!

Da -- naar alle Spørgsmaal faaer et Svar, 
og naar Bitterheden blir til Mildhed, 
giv mig Evighedens dyre Guld: 
Giv mig Stilhed!

Themaet i »Violin« er Modsætningen og Brydningen, der
kan finde Sted mellem Livets og Kunstens Krav. Den
gamle Cremoneser, nedarvet i Slægten fra Led til
Led, er Symbolet for Kunstnergjerningen; Moderen
har aandet sit brændende Ønske ind i den, før den
er gaaet i Arv til hendes Søn, men han -- født med et
værkbruddent Legeme -- har andet Behov end Kunstens
Lykke, en anden Forestilling om Livets Værd: for ham
er det

tilhuse der, hvor Mennesker boer, 
hvor Mand og Hustru for alle Dage --
Helg som Søgne --
mødes i Lys af Barnets Øjne, 
hvor Gulvet trædes af varsomme Trin,
hvor Lampen tændes af bløde Hænder, 
hvor det, den Ene neppe har tænkt, 
som Væv af de fineste Traade spænder
tæt om den Anden! -- hvor En er som To 
og To er som En, til Livet ender!

Han bliver en stor Kunstner, men et ulykkeligt
Menneske, ukjendt med Glæden. Fortællingen om hans Liv
skrider frem fra Billede til Billede i hurtig Vexlen
-- mere langstrakt end en omhyggeligere afvejende
Komposition vilde have tilladt, og noget trættende
paa Grund af Dictionens heltigjennem stærkt lyriske
Farve, der ikke har Plads for nogen Karakterisering
af Personen gjennem Talen og derfor maa savne ogsaa
denne Artikulation af den evigt rislende Strøm; (man
tage som Modsætning f. Ex. »Kjærlighedens Komedie«
eller »Per Gynt«). Men sit Ry som virkeligt Digterværk
fornægter »Violin« ikke, og dets store Yndest er
velfortjent. En lignende Succes -- og maaske endnu mere
berettiget -- havde den forudgaaende Bog »Inga Heine, en 
Nutidsfortælling« (tre Oplag) med Motto: »Lidelsen er 
en Livsværdi -- ligesaavel som Lykken.« I kunstnerisk 
behersket Stil er Forfatterinden -- maaske til sin egen 
Forbauselse -- naaet højere her end i sine Vers. 
Prosaens Krav til jevn og ædruelig Skildring har 
beklippet hendes vide Vingefang,
tvunget hende indenfor et let overskueligt Jordsmons
Grænser og ladet hende se Fænomenerne paa nærmere
Hold. Derfor turde »Inga Heine« vel egenlig være
bleven hendes bedste Bog.

Den Slægt, der med megen Skyndsomhed havde tilegnet
sig Naturalismens Ideer og Methode, oplevede efter
forholdsvis kort Tids Forløb den naturnødvendige
Reaktion. Man havde med hidsig Hast opbrugt de
forhaandenværende Emner, og Fremstillingsformen tillod
ikke megen stilistisk Variation. I sin Afhandling
om Filosofen Nietzsche 1889 udtalte G. Brandes som
sin Formening, at Skjønlitteraturen nu lovlig længe
havde tæret paa Tanker, der vare blevne fremsatte og
drøftede i det forrige Aarti: »man tumler stadigt
med de samme Lærdomme, visse Arvelighedstheorier,
lidt Darwinisme, lidt Kvindeemancipation, lidt
Lykkemoral, lidt Kultus af Folket osv.« Han raader
til at komme bort fra dette Almindelighedernes
Niveau og udtaler Haabet om en ny Generation af
Forfattere, der, kastende Vrag paa Uniformiteten,
vilde stræbe efter at uddanne det egne, personlige
Naturel til »en Særhed, en Selvstændighed, en Trods,
en adelsvældig Eneraadighed«, der kunde stille dem i
Højde med Samtidens ejendommeligst udrustede Aander.

Denne det litteraire Stavnsbaands Løsning blev hilst
med Glæde af den yngre Forfatterslægt. Man fik Lov
til at »se sig ud« og vælge sine Forbilleder efter
egen Tilbøjelighed og Stemning - det er nemlig
stadig fremmede Mønstre, der give Impulsen. Nogle
fandt i en Maupassants klare og klogt beherskede
Stil den passeligste Form for en skeptisk, stundom
med lidt Følsomhed blandet Betragtning af Livets
løjerlige Færd - en Enkelt gik i drastisk Skildring
helt tilbage til Rabelais. Varmere, men mindre klare
Gemytter paavirkedes af den saakaldte Symbolisme og
førtes ad dens Baner ind i en fransk Romantik, der
var endnu mere taaget og supranaturalistisk end den
tyve Aar tidligere saa ivrigt bekæmpede tydsk-danske
- med den hvide Lilie som Skjoldmærke istedenfor
den blaa Blomst. Og for at Ligheden mellem Gammel-
og Nyromantikerne skulde blive fuldkommen, gjentoges
for Nogles Vedkommende den Bevægelse, der førte fra
Poesien ind til religieus Spekulation og katholsk
Konversion. Men som det heraf vil sees,
kommer det individuelle Forfatterpræg mere til sin 
Ret mod Aarhundredets Slutning, end da det ved 
Gjennembrudskampens Begyndelse gjaldt at stride i 
sluttet Række. (Se om denne nyere Digtning C.E. 
Jensens Karakteristiker af »Vore Dages Digtere«,
1898, og Aage Matthison-Hansens »Nutids-Lyrik, i 
Udvalg med Biografier«, 1899.

Faa en Overgangsplads mellem det Nyere og det 
Nyeste staaer ALFRED IPSEN, født paa Christianshavn 
17. Marts 1852; hans Faders Navn var Buntzen, men 
som »Kolerabarn« blev han halvandet Aar gammel 
taget i Huset og senere adopteret af Pastor Ipsen i 
Hobro-Egnen. 1872 blev han Student fra Aarhus og 
fem Aar senere theologisk Kandidat. Men Studiet 
havde, som det jo hænder, gjennem Tvivl og 
Selvtænkning ført ham bort fra Kristendommen; efter 
at have passeret et kierkegaardsk og et 
grundtvigiansk Stade, løb han foreløbig ind i 
Fritænkeriets Havn, stadig dog arbejdende videre 
paa at uddybe sig en Livsanskuelse, der kunde 
bringe harmonisk Ligevægt mellem Tankens Stringens 
og Følelsens Idealitet. I Litteraturen debuterede 
han 1880 med det S. 619 omtalte polemiske Digt til 
Hyldest af G. Brandes. Men længe blev han ikke 
staaende roligt paa denne Side. Det gik ham 
formodenlig som den spekulative Stenslager, han 
lader optræde i sit dramatiske Digt »Mefistofeles«; 
ogsaa denne brave Filosof har engang løbet Storm 
mod Theologien, men - siger han - jeg opgav Kampen, 
»for jeg fandt, at de, som kom efter mig, var saa 
uforstaaende af lutter Forstand, saa dogmatiske af 
lutter Mangel paa Dogmatik, saa unaturlige af lutter
Naturforgudelse, saa blinde i deres Angreb paa det,
jeg dog havde kjendt som en Aandsmagt, at jeg blev 
tvivlende i min egen Tvivl. Jeg blev hængende mellem 
to Tider, og saa blev jeg ene.« Eller, som det hedder 
i en Sonet fra en senere Tid:

Hvert Land paa Jorden producerer Sit: 
i Tydskland producerer man Kanoner, 
i Rusland Hampereb, i Schweiz Pensioner, 
i Frankrig Ministerier en suite.

I England Kul, i Holland Skraa og Sprit, 
i Spanien Appelsiner og Citroner, 
i Polen Jøder, Sverige Mormoner, 
Tyrkiet laver os en stor Fallit.

Italien har de lifligste Sardiner,
fra Norge kommer ranke Mastetræer,
fra Grækenland Korender og Rosiner.

Sin Specialitet de dyrke hver.
Men Danmark da? Hvad produceres der?
I Danmark produceres der Doktriner.

1883 udgav Alfr. Ipsen sin første Digtsamling »Ad 
grønne Stier«; Indholdet er blevet til i Løbet af en 
Del Aar, og - hedder det i et Par Indledningsord - 
»man vil fra dette Synspunkt finde mere undskyldeligt, 
hvad Uoverensstemmelse de fremvise i Stil og Stemning, 
ja selv i Tankegang, hvis man maatte finde nogen saadan.« 
Her findes det skjønne Digt »Naar Dødens Skygger mørkne«, 
den muntre Capriccio »Advarsel« og et saa ægtefødt lyrisk 
Udbrud som dette:

I Roser, i Roser vil jeg køle min Pande, 
naar Hjernen af Tanker er udbrændt og hed, 
i Bladenes aarede, blaanende Rande 
mit Hjerte vil glemme, hvad der saared og sved.
I Roserne gule
vil sin Længsel det skjule,
i Roserne røde
skal dets Tungsind forbløde,
men Roserne hvide
vil jeg hviske min Kvide; 
thi i Roser, ja i Roser vil jeg køle min Sjæl.

En ny Samling udkom 1884: »Sonetter og Sange.«
Sonetten er et Yndlingsmetrum for Alfred Ipsen;
»han spænder ud de fjorten vante Strenge« med sikker
Haand, og »som Sangbund lægger han sit eget Sind.«
Denne Forkjærlighed hænger sammen med et afgjørende
Træk i hans Digternatur: grublende og granskende,
som han er, har han i denne skarpt begrænsede og
kraftig leddelte Form fundet den tættest sluttende
Ramme om de Stemninger, Betragtninger, Maximer, han vil 
give poetisk Udtryk. Det er ligesom Knapheden i det 
lovbundne Skema fremtvinger Modenheden i Dommen og dens 
Affattelse; ialfald er Sonetternes Ideindhold ganske
anderledes afklaret og sigtet end f. Ex. 
Godtkjøbspolemiken i Digtet »Bort med de sorte
Skoler« eller den oversvulmende Fraseflom i »Arv«
med dets Repetition af Firsernes gængse Talemaader
om den forudgaaende Slægts Uselighed og dens Ansvar
for de Efterkommendes kranke Lykke. 1887 kom det
dramatiske Digt »Mefistofeles«, Ipsens største og
idefyldigste Arbejde. Navnet maa ikke forstaaes
paa sædvanlig Maade; Mefisto er her ikke den fra
det Gode frafaldne Aand, der stadig fornægter -
han er vel tvivlende, men nærmest som det kritisk
sondrende Princip, der skaffer Plads og viser Vej for
den søgende Sjæl. Vincens, Digtets kæmpende og, som
Navnet viser, tilsidst sejrende unge Helt, priser ham
derfor som sin »strenge Lærer«, da han gjennem Tidens
vildfarende og mod hinanden stridende Tankeretninger
omsider er naaet til en fast Livsanskuelse, ud
fra hvilken han kan begynde den kommende Slægts
Opdragelse, idet han

vil værge den, saa godt han kan, 
for det, som er Nationens største Fare, 
Fantasteriet, denne gustne Mare, 
der længe nok har hærget i vort Land. 
Derfor Fantasteriet ud af Skolen, 
af Hjemmene, af vore Smaabørns Leg, 
hvor saa vi møder det, ad hver sin Vej, 
i Uniformen som i Præstekjolen, 
og naar det sprænger frem for slappe Tøjler, 
paa Folkemøde og i Rigsdagssal, 
ja overalt, hvor det vort Folk kredenser
sin Drik i brede Frasers Festpokal. 
- Og spørger Du, hvormed vi da skal mætte 
et Folk, der ammedes ved Eventyr, 
som endnu graadig strækker sine Hænder 
ud mod de rosenrøde Taageskyr, 
saa svarer jeg: ved Kundskab til det Bedste, 
som gode Mennesker har tænkt og gjort, 
og der skal ikke være noget Stort 
undtagen dette Store: Elsk din Næste!

1889 udkom et Bind »Fortællinger« (heri den mildt
vemodige »Præsteskifte i Krogsted« og den satirisk
skjemtende »Trofasthed«), 1892 en fri digterisk
Bearbejdelse af den gamle Roman »Flores og Blanseflor«
og 1894 »Ekko, en Samling Digte«. Et af de første
(»Nutids-Psalmer« I) giver os Digterens Dom over de
nye Forhold, hvis Brud med det Gamle han selv var
med til at bringe
sin festlige Hilsen, men som behage ham mindre
og mindre, jo ældre og modnere han bliver:

Snart er Smilet forsvundet,
hint store, gammeldags aabne Smil,
og i dets Sted har vi vundet
Spottens broddede Pil.
Vi smile ad vore Fædre,
Der aldrig har svimlet ved Tvivlens Elv,
vi bygge os Verden bedre -
Blive vi bedre selv?

Mændenes Miner er mørke,
lidt sygt er Smilet om Kvindernes Mund,
vor Dag er en svidende Tørke,
vor Nat er et Feberblund.
Igjennem vor Hjerne jage
Tanker med hidsende Hast,
vi spejde mod Hvilens Dage -
Kommer der eengang et Rast?

Fremskridtskæmpernes Mangel paa Pietet og
Fordragelighed er ham inderlig imod (Digtene »Maaske
bør som Læge man være haard«, »Det staaer skrevet
hos Moses« o. fl. a.), og det var i Konsekvens med
Aanden i denne Digtsamling, at Alfr. Ipsen nogle Aar
senere rejste Kampen mod den radikale Litteratur. 1898
udkom »Fra Fantasiens Land«, fem metriske Fortællinger
(»Guldspindersken«, »Armidas Have« o. a.) For det
Anckerske Legat, som tildeltes Ipsen 1889, opholdt han
sig længst i Holland og England, med hvis sociale og
litteraire Forhold han er i en sjelden Grad fortrolig,
ligesom det Sunde og Beherskede i disse Folkeslags
Karakter ejer hans fuldeste Sympathi. Om Holland skrev
han 1891 en Bog, som skaffede ham mange Venner i det
omtalte Land.

VIGGO STUCKENBERG, Næstsøskendebarn af Kaalund,
blev født den 17. Septb. 1863 paa Vridsløselille 
Straffeanstalt, hvor hans Fader var Lærer, kom 
som Dreng til Kjøbenhavn, gjorde femten Aar gammel 
et Orlogstogt med som Lærling, blev Student 1884 
og lagde sig efter Theologi og Sanskrit, men
afsluttede ikke disse Studier. Som Treogtyveaarig
udgav han sine første »Digte« (1886). Naturstemninger
danne den overvejende Del af Emnerne, og der er
Lethed og Friskhed i det lyriske Udtryk, hvad enten
Vaarbruddet og Sommerfylden besynges eller Digteren
til en Forandring paakalder »den store Spotter«
Efteraaret og i trodsigt Mismod foretrækker »dets
sanddru Spot, dets ægte, kolde Død« for »Somrens
falske, hede Glød.« En satirisk Evne aabenbarer
sig i let skjemtende Digte som »En moderne Petrus«,
»Serenade« og »Vaarstemning«; den haves naturligvis
ogsaa til Raadighed, hvor
det gjælder Polemiken mod Firsernes politiske
Begivenheder, men her er det dog mest en ungdommelig
ophedet Pathos, der har Ordet i Digte som det om
Kristiansborg Slots Brand, hvor »Ilden var Præst
og Liget et Slot« - og »Præsten var Barn af en
frisindet Slægt«, eller i Opraabet »Spring ud! Du
lille Danmark!« og Novemberdigtet 1885, hvor »Danmark
er blevet en Tigger, fattig og ussel som faa« - det 
ligger »bastet paa Lejet, bundet for Slag og Spark«, 
og tør ikke engang stønne. Stuckenbergs anden 
Digtsamling »Flyvende Sommer« udkom først tolv Aar 
senere, 1898. Ogsaa her afgive Naturfænomenerne langt 
de fleste Motiver: »Midvinter« og »Højsommer«, 
»Løvspring« og »Efteraar«, »Fuldmaane« og »Aftensol«, 
»Skumring« og »Skygger«, »Klinte« og »Vildvin« - for 
at nævne nogle af Navnene paa Samlingens toogtredive 
Digte. Naturbetragtningen fremkalder eller understøtter 
Digterens Stemning, hans Kjærlighed eller Mismod, hans 
Længsel eller Erindring, men den benyttes aldrig som 
Staffage for en Handling, knyttes ikke til noget episk 
Stof. Stuckenbergs metriske Digtning er pur og skær 
Lyrik, tilmed af en egen sart Lød og vage Omrids. 
Blegt Maaneskin paa Sne, og med alt dette Hvide som 
Baggrund en bleg, hvidklædt, slank Kvinde: det er 
Stuckenbergs lyriske Muse; eller hun staaer matlysende 
imod »en glasblank Luft af kølig Dugduft fuld«. Denne 
Lyrik udtaler med dæmpet Stemme vemodsfulde Ord:

Jeg stirrer mod en Stjerne, 
den blinker mig imod,
som vilde den saa gjerne 
mit Hjerte være god.

Men altfor fjernt den straaler, 
og altfor højt den staaer,
som en bedrøvet Hilsen 
dens Smil mit Hjerte naaer.

Det er, som var den Solen 
fra Somrens Blomsterstund,
der svinder som et Sandskorn 
paa Nattehavets Bund.

Mellem de to Digtsamlinger ligger en Række Fortællinger 
og  dramatiske Digtninger. Stuckenbergs episke Stil er 
i Slægt med hans
lyriske; den holder af at hvile i Stemningen, den 
har bløde, vuggende Bevægelser og kan stundom give 
Anledning til Benyttelsen af den Ytring, som den 
naturlige unge Pige i »Sol« henvender til den 
poetiske Vognlakerer: »De har faaet saa mange 
besynderlige Ord i Munden i den sidste Tid.«
Den brede Dvælen i Skildringen af Lokaliteter og
Interieurer er en Efterligning af den samtidige
Novellelitteraturs Fejlgreb (S. 650) og virker
trættende, hvor den ikke gjør et komisk Indtryk,
som f. Ex. i »Asmadæus«. En Kat lusker over Vejen -
den har ellers intet med Handlingen at gjøre, men
maa dog beskrives omstændeligt:

»Da den saae Asmadæus, stod den stille, Øjnene blev
saa sorte som et begaaet Mord, derpaa langsomt lyse
som en uskyldig, nys udsprungen Skov; den hvide Hale
løftede sig ivejret som en Blomst, man binder op;
Tungen rødmede frem som fredelig Aftensol paa en
Rude. Katten lagde sig, og i den lille Dal lød det,
som snurrede en Rok paa en solbeskinnet Dørtærskel«.

I Fortællingen »I Gjennembrud« (1888) skal Student
Jørgen With Pag. 128 øverst modtage sin Forlovede
paa Kjøbenhavns Banegaard; hun ankommer først -
kjøndt der ikke er meldt Togforsinkelse - Pag. 131
nederst, og de mellemliggende Sider anvendes
til at beskrive Stationens indtil Trivialitet
bekjendte Udseende. Bogens Emne er forøvrigt den
attenaarige Ynglings erotiske Anfægtelser; det giver
Lejlighed til et og andet Tidsbillede fra Firserne,
bl. A. en ikke meget flatterende Fremstilling
af »det unge« og »det yngste« Danmarks Færd i
Studentersamfundet. Fortællingen »Messias« (1889)
indledes med Skildringen af den liberale Oppositions
Grundlovsfest i et af Provisorieaarene og tegner
flygtige Portraitrids baade af Førere og Menige. Der
gives et lidet tiltalende Billede af Datidens Ungdom:
dinglevorn Holdning og sløvet Følelse, undtagen
hvor der bydes stærkt krydret Føde; den begavede
Mogensen, Studenten, der først vil være Skuespiller,
kort efter faaer Lyst til Malerkunsten og derpaa
beslutter at rejse til Brasilien, er et Paradigma,
som synes at have Virkelighedens Liv. Helten selv,
Georg Jansen, er noget af en Digter, slaaer sig en
Tidlang paa Journalistik, kommer ilag med Socialismen
og faaer verdensforløsende Tanker. »Jeg troer, jeg 
faaer udrettet Noget« - med denne hans Replik ender 
Bogen. »Fagre Ord, en Mosaik«, (1895, andet Opl. 
s. A.) er Historien om ungt Sværmeri og ungt Ægteskab, 
Skygge over Lykken og dybere gjenvunden Forstaaelse.
Den psykologiske Analyse er saa subtil, at man 
undertiden har ondt ved at forsone den med 
Virkeligheden, medens man fængsles af mangen fin 
Iagttagelse og af den omhyggelige Sprogkunst, hvori 
den er gjengiven. Den mørke Stemning i de to 
Fortællinger, som bære Fællestitlen »Valravn« (1896), 
er en Gjenklang af Folkevisens Ord om Ravnen, der 
flyver ved Aftentid: »den skal have den kranke Lykke, 
den gode kan ikke faae«. Den ene fortæller i en lang
lyriskbevæget Monolog om et Ægteskabs Opløsning
formedelst Mangel paa fuld Forstaaelse, den anden
skildrer mere objektivt et Kjærlighedsforholds
Opstaaen og tragiske Udgang. Fortællingen »Sol«,
1897, er ved sin Stilfarve, sine Stemningsanalyser
og sin hele Ulegemlighed en af Stuckenbergs mest
ejendommelige Digtninger; nærmere paa Livet kommer
han den virkelige Verden i »Hjemfalden«, 1898,
og »Asmadæus«, 1899; Humoren i sidstnævnte Roman har 
en Frodighed som ellers kun sjeldnere hos denne 
Forfatter. - I dramatisk Form har han skrevet »Den 
vilde Jæger«, 1894, et middelalderligt Motiv i 
romantisk Behandling, og »Romerske Scener«, 1895,
antike Emner (Pontia og Tribunen Octavius Sagitta,
- Ælia og Kejser Caracalla), udformede i Prosadialog.

Stuckenbergs gode Ven fra de unge Digterdage, JOHANNES
JØRGENSEN, Søn af en Skibsfører i Svendborg, fødtes der 
den 6. November 1866, kom sexten Aar gammel i en 
kjøbenhavnsk Latinskole og syslede efter Artium og 
anden Examen dels med filologiske Studier, dels med 
Zoologi og Botanik, men kom snart ind i Journalistikens 
og de litteraire Interessers Kreds. Kun enogtyve Aar 
gammel debuterede han med en lille Samling »Vers«, 
(1887), som især vakte Omtale og Munterhed ved de 
forskruede Linier:

Paa Rygmarvens hvidgraa Stængel skjælver 
min Hjerneblomsts tankefostrende Blade,

men som ved en nærmere Betragtning vandt Krav paa
en alvorligere Interesse formedelst den virkelige
Poesi, de gjemte: fine, tungsindige Naturstemninger,
vemodsfuld Længsel mod Skjønhed og Fred, stilfærdig
Resignation overfor Livets ustadige Omskiftelighed
eller dets trange Ensformighed - en enkelt Gang
afbrudt af en kjæk Pathos i stolte Rythmer som Digtet
»Faust til Foraaret«. En Række Fortællinger begyndte
1888 med »Foraarssagn«,
efterfulgt de følgende Aar af »En Fremmed«, »Sommer«
og »Livets Træ« (1893). Det er smaa Bøger, men
Fremstillingen er desuagtet trukken meget i det Brede
ved omstændelig Lokalbeskrivelse og Medtagelse af
alskens tilfældige Træk. Dette sinker selv for en
ikke særlig utaalmodig Læser Handlingens Gang, men
fremmer Naturmaleriets Anskuelighed; Forfatterens
Blik og hans Stil er særlig udviklet i Retning af
Landskabsskildring og den deri hvilende Stemning
i Aarets og Døgnets Løb; især i »Sommer« udfolder
denne Evne sig smukt og fint. At man ikke slipper
for sære Ordsammenstillinger under Bestræbelsen for
at finde det prægnante Udtryk, siger sig selv; en
»purpurtung Lykke« eller en »vaad Lydløshed« er just
ikke saa lige egnet til at fremkalde den tilsigtede
Forestilling - men lad gaa; naar derimod »Nymaanen i
tungtblaa Luft« søges anskueliggjort ved Billedet
af »en askegraa Østers, der gaber med gyldent Gab«
- saa turde dog vistnok en saa barok Illustration af 
et saa velkjendt Fænomen være en skadelig Overflødighed. 
Fortællingernes Emne er nogenlunde stereotypt: 
Provinsynglingens Ankomst til Kjøbenhavn, i hvis 
fristende Overfladeliv han forbruger sine bedste Kræfter, 
indtil han ender som en mere eller mindre havareret 
Existens. Især blive Kvinderne farlige for den paa 
Livsnydelse graadige unge Mand, og der hviler en lummer 
erotisk Duft over Skildringen. Navnlig i »Livets Træ«. 
Denne Fortælling gjennemtrænges af en næsten pathologisk
interessant Erotomani, der overalt, i Naturlivet som i 
Mennesketilværelsen, næsten kun har Øje for 
Befrugtningens Akt og seer Undfangelsesmomentet som det 
Centrum, hvorom Alt kredser mellem Himmel og Jord. Men 
Bogens Indledning og Slutning belærer os om, at al denne 
med Virtuositet skildrede Sandselighed har den moralske 
Opgave at fremstille de sørgelige Følger af 
Udskejelserne, og Forfatteren har altsaa handlet som en 
Biedermann, ihukommende den gode gamle Sentens: »Wenn 
sich das Laster erbricht, setzt sich die Tugend zu Tisch.«

1892 udkom et Bind »Stemninger«, bunden og ubunden
Stil i skiftende Følge; Digtene ere gjennemgaaende
værdifuldere end Prosaen, der byder paa stilistiske
Underligheder som den, at Venus Anadyomenes »Legem
svulmer i mager Skjønhed«, eller taber sig i det
rent Bagatelagtige, f. Ex. Stykket »Vinter«, som her
gjengives i sin Helhed:

»Jeg sidder i Bibliotheket, hvor der er varmt, og
hvor Luften lugter af mange Mennesker. Rundt om mig
er alle Hoveder bøjede mod Bøger. Gjennem Vinduet
seer jeg Sneen falde ude i den øde Gaard.

Og jeg længes mod at sidde paa en Bunke Ellerafter
midt ude i store Skove - med mit Ansigt friskt efter 
lang Vandren i fri Luft og med valne Hænder - sidde 
og se Sneens stille Fald mellem de stille Stammer«.

En Skizze eller Stemning som denne vil dog vist en nogenlunde 
opvakt Skoleelev uden særlig Aandsanstrengelse kunne præstere 
Magen til. En Gruppe af disse Penneprøver ere indordnede 
under Rubriken »Breve«. Titlen har ikke det mindste at sige,
Fremstillingen har ikke Spor af den epistolariske Karakter, i 
hvilken to Personer ere tilstede: den, der skriver, og den, 
der skrives til. Men her findes nogle af Bogens finest følte 
og med størst Kunst udarbejdede Stykker: »Sommerbreve«, 
»Efteraar«, »Lykke« o. fl. Omtrent paa dette Tidspunkt udgav
eller redigerede Joh. Jørgensen Tidsskriftet »Taarnet«, der 
skulde samle de unge Poeter af den symbolistiske Skole og 
overhovedet Beundrerne af nyfransk Digtning (Baudelaire, 
Verlaine, Mallarmé o. a.); det maatte efter kort Tids 
Tilværelse gaa ind af Mangel paa Støtte. En for Digterens
Udvikling betydningsfuld Nybegyndelse indvarsles paa samme 
Tid, først halvdulgt og tøvende i den ganske lille 
Fortælling - eller hvad skal man kalde den: Erindringsdrøm? 
Fortidsskyggespil? - »Hjemvee« ved Navn. Lutter Stemning, 
næsten uden Kjød og Blod. Og Stemningen faaer Luft i et 
Udsagn om Midtfiguren, i hvilken man lettelig gjenkjender 
Forfatteren:

»Bag Tingenes Farver og Former skimtede han et hvidt
og forskjelsløst Lys - et Lys, som det vilde være 
Salighed at dykke sig i og at gjennemsvæve paa evige
Vinger. I sin egen Sjæl fornam han en Gnist af dette 
hvide Lys. Han forstod som i et Syn, at hin Evighedsfunke 
brændte i hans Længsel mod alle fjerne Ting og mod Alt, 
som ikke mere var til. Og skjælvende anede han, at hans 
Pande var mærket med Evighedslængslens Kjendetegn, og at 
han var indviet til ikke at finde Fred, før den yderste 
Dag kom med alle Tings Fuldendelse«.

Denne apokalyptiske Tale fuldendes i Bogens sidste Replik: 
»Lykkelig den, hvis Sjæl finder Vejen hjem.« Endnu samme Aar
(1894) udkom Joh. Jørgensens Digtsamling »Bekjendelse«
med Motto »Per mortern ad vitam«. Den taler om Længsel 
efter den svundne Ungdom og - ak! de mange tabte Timer. 
Karakteristiske Digte ere »Afrodite Pandemos« med dets 
Haan og Forbandelse over den alfare Vellyst, »Træthed» 
med dets Længsel »mod et lyst og luftigt Hospital med 
store, rene Senge langs høje hvide Mure« og »Bekjendelse« 
med Besyngelsen af Evighedens »store stille Skov«, dens 
»Hav i Fred« og Slutningslinien: »o Evighed, jeg er i 
dine Hænder«. End mere betegnende og afgjørende ere dog 
Samlingens Slutningsdigte: »Kaldæa« med dets Parafrase 
over bibelske Ord og »Confiteor«, der aflægger Skriftemaal 
for »den, der har læst«:

Mine Synder - Ord og Tanker, 
Brøden, der i Hjertet brænder, 
Blodet, der i Attraa banker - 
Alting, Alting jeg bekjender.

Jeg gik vild i onde Egne, 
hvor de dømte Aander færdes,
saa hvert Glimt af Gud maa blegne 
og hver Sjæl i Nat forhærdes.

Aaret efter udkom »Rejsebogen«, delt i to Afdelinger:
»Tydske Dage« og »En umbrisk Krønike«. Den første er
litterairt og kunstnerisk den betydeligste, udmærket
givne Skildringer af den gothiske Verden i et endnu
af gammel Romantik opfyldt moderne Sydtydskland; den 
anden har størst - og næsten udelukkende - personlig 
Interesse ved at gjøre Rede for de stundom underlige 
Veje, ad hvilke Joh. Jørgensen faaer sin Livsanskuelse 
bragt i Havn hos den enesaliggjørende katholske Kirke. 
Han har truffet sit Valg mellem de to Dagstider:

Den hedenske Morgen, naar Sjælen hvælver 
sin Himmel over en frugtbar Jord  . . . 
Den kristne Aften, naar Hjertet skjælver, 
en Stjerne mod Nat, og kun Gud er stor  . . .

Og efter denne Afgjørelse væmmes han over Tonen og
Stikordene i den hjemlige Kreds, han har forladt:

»Længe efter skete det, at han sad hjemme paa en
Kafé, mellem Mennesker, der gjaldt for at høre til
de bedste i Landet - de klogeste, de finest dannede,
de friest og klarest tænkende . . . Og disse Mennesker
sad og saae ud paa Gaden og paa dem, som gik pyntede
forbi derude. Og om hver Dame, der gik forbi, havde
de en Uanstændighed at fortælle, og om hver Mand en
Skændighed.

Derpaa tog de Aviserne og talte om dem, som nylig var
døde - ulykkelige Mennesker, der havde lagt Haand paa
sig selv . . . De talte om disse Selvmord, og en af
dem sagde da klart og skarpt:
»Ja, vi maa jo efterhaanden komme dertil, at hvert
Menneske selv bestemmer, hvorlænge han vil leve. Det
vil blive ligesom naar man bestemmer sig til at tage
en Kone - ikke Spor af mærkeligere.«

De Andre lo ikke engang, de bifaldt blot og drak af
deres Glas. Og Giovanni [o: Johannes], som havde hørt 
den mest fremskredne Visdom tale, rejste sig og gik hjem«.

Det første æsthetiske Udslag af den nyvundne
Erkjendelse var Fortællingen »Den yderste Dag«,
1897. Den er skreven om en af Personerne fra »Livets
Træ«, Digteren Niels Graff, og fælder Dommen over hans
Egoisme. Han har efter nogle Aars Ægteskab forladt
Kone og Barn, og Grundene til dette Skridt udreder han
(i »Livets Træ«) saaledes:

«Jeg rejser, fordi jeg ikke kan holde ud at være i
Ægteskab længer. . . Aa, hvis Du vidste, hvor jeg har
lidt i disse mit Ægteskabs Aar under Huslighedens
Kvaler. Spisestuen, Barnestuen, Kjøkkenet sivede
som et stigende Vand ind i mit Værelses Fred og
mit Arbejdes Helligdom . . . Tænk Dig at være
indrulleret i den fattige Borgerligheds store
Legion! Tænk Dig den Plage at bo i en dum Lejlighed,
indrettet efter Grossererfornødenheder. Tænk Dig
at have Tjenestepigevrøvl, at høre paa Hussladder,
at pines af Urtekræmmerregninger, der skal betales,
og Leje, der forfalder, og Afdrag, der skal erlægges
til Tid og Time ... I min Hjerne fødtes aldrig mere et
blankt Billede eller et straalende Ord; mine Tanker
materialiseredes stadig mere og mere, fik stadig
vanskeligere ved at antage deres Astralform.«

Der ligger i Skildringen af denne Tilstand et
Bevis for, at Forfatteren har følt og forstaaet
den, maaske endog sympathiseret med den nerveuse
Digters Raisonnement. Nu - i »den yderste Dag« -
er det helt anderledes. Niels Graff stilles under
Pligtens Belysning, og i sin Dødsstunds Fortvivlelse
seer han sit forspildte Liv glide sig forbi som
en Kjæde af selvsyge Handlinger, uden at han som
Adkomst til Naaden kan pege paa et eneste Offer,
bragt noget andet levende Væsen i Kjærlighed. Men
da hans Sjæl staaer foran Evighedens Port og skuer
ind i dens skinnende Uendelighed og han blandt dens
Skikkelser seer sin Moder og sin Hustru og sit lille
Barn - da falder han paa sit Ansigt, anraabende om
Tilgivelse. »Og med ydmyg Fred føler han sig frelst -
overgivet til det hvide Lyses smerteligt lutrende Magt
- dragen langt borte fra ind mod det evige Livs Sol,
mod Jesu Hjerte«.

Som Joh. Jørgensens Prosa i denne Fortælling har en 
dybere, mere høstlig moden Farve end i nogen tidligere, 
saaledes ogsaa hans Poesi i de 1898 udkomne »Digte«. 
Samlingens Indhold omspænder Tidsrummet 1894-98 og 
begynder med alvorsfulde, endnu
ikke direkte religieuse Stemninger for at ende med
Gjengivelser af gamle katholske Hymner. Som Digte
af megen Skjønhed i Følelse og Udtryk kunne nævnes
»Aftenbøn«, »De profundis« (i Anledning af Paul
Verlaines Død), »Livets Sang« og »St. Gotthard«:

Den evige Sne, den evige Sne 
højt over de vingrønne Bjerge - 
højt over Dalenes Lyst og Ve 
og alle de Menneskedværge.

Den evige Sne, den evige Sne, 
de lysende høje Tinder.
Den Is, som intet Tøbrud skal se 
og aldrig for Solen forsvinder.

O evige Sne, Du skinnende Tind, 
højt over de hede Dale! 
Køl og styrk Du min Sjæl og mit Sind 
som Skumring og Aftensvale.

Trediemanden i det unge Digterforbund, der i Midten
af Firserne vilde skabe en ny dansk Poesi, var 
SOPHUS CLAUSSEN, født 12. Septbr. 1865 paa Langeland, 
Søn af den bekjendte Folkethingsmand Rasmus Claussen. 
Efter Studenterexamen og et Par Aars Ophold i 
Kjøbenhavn tog han til Horsens for som Journalist ved 
et Venstreblad at bekæmpe Regeringens Politik i 
Provisorietiden. 1887 udkom »i Kommission« hos et 
kjøbenhavnsk Forlag hans første Digtsamling 
»Naturbørn«. Titlen er ikke meget vejledende,
undtagen hvis den muligvis skal antyde, at en vis
ungdommelig Forsorenhed er en særlig udmærket Form
for frisk Naturlighed; en saakaldet Naturdigters
autochthone Oprindelighed besidder Forfatteren ikke,
og den Samstemning med dansk Ølandskabs Linier og
Farver og Toner, som han senere lægger for Dagen,
er endnu ikke kommen tilorde her. Indholdet er lidet
betydeligt: politiske Digte, hvis Satire forlængst har
tabt sin Kurs, Programforkyndelser om Præstekjolens
Afskaffelse, Indførelse af »en Livsanskuelse paa
Elskov grundet« (»Navnet har jeg desværre selv ej
fundet«) og en ny Poesi »om Kjød og Blod«, endelig
erotiske Henvendelser til forskjellige »Piger«;
i en af dem findes den tidt citerede Kaadhed:
»Hvad er hundrede Kys af eet Par Læber mod at kysse
hundrede Piger?« - senere hen i Digtet til Overflod
multipliceret med 2: »Hvad er hundrede Kys af to Par
Læber mod at kysse tohundrede Piger?« - Først tolv
Aar efter, 1899, udkom Claussens anden Digtsamling
»Pilefløjter«. Fremskridtet er - selvfølgelig -
meget betydeligt. Kaadheden er bleven til Humor som
i Digtene »Ringens Magi«, »Flammelille«, »Hvad jeg
drømte om Natten paa Bjerget«; her er en opmærksom,
frisk og frejdig Naturbetragtning, der seer Terrainet
i dets store Træk og samtidig
har Øje for de malende Enkeltheder; her er endelig en
kraftigt mejslende Formgivning, der - blandt mange
andre udmærkede Strofer - kan sammensvejse en fuld
og fast Versbygning som f. Ex. denne om Digterens
»Drømmedronning«:

Evig risler Tidens 
vedbendgrønne Urne.
Evig ung hun klæder 
Trone og Kothurne.

Ofte har hun bedt mig 
til sit rige Bord . . .
I vort Bæger spejles 
Hav og Luft og Jord.

Men fremfor Alt er der, trods al Beundring for fremmed
Digtning, en ægte dansk Klang i disse Digte. Klangen
er ikke den samme som hos de gamle Digtere, der saae 
paa Jordsmonnet og dets Folk med ærlig, oprigtig Enfold 
og gav Billedet, saa Enhver gjenkjendte det som Udtryk 
for sin egen uudtalte Opfattelse; Studiet af fremmed 
Kunst kan stundom præge baade Billede og Sprog - men 
med denne Indrømmelse er S. Claussen den blandt sine 
Samtidige som bedst fatter og gjengiver Fædrenejordens
Art og er mest i Slægt med dens Liv gjennem Tiderne. 
Den langelandske Muld hænger ham endnu under 
Skosaalerne. Der forekommer i »Pilefløjter« et i denne 
Henseende meget karakteristisk Digt: »Sommer«, tilegnet 
Joh. Jørgensen (dateret 1892). Vennerne optræde under 
Skikkelse af to Vandringsmænd; den første er mødig 
efter lange Rejser - han har »tørnet sin tørstende 
Hjerne tilblods paa Klodernes Gaader af Sten«. Den 
anden byder ham til Ro og Hvile paa sit Odelseje:

Velkommen til mit Godses Grund 
baade nu og allesinde. 
Velkommen under mine Valdnødtrær 
og under mine grønne Linde.

Med Kvæg paa Marken, Heste i Stald, 
mellem Hegn, behængte med Snerre, 
sidder jeg her i min grønne Gaard 
som en Plovjernsfyrste og Herre.
Til Aften silde mit Taffel staaer
med Sommerens Vin og Spiser.
Hver Nat gaaer der Dans i min grønne Gaard
til Giger og Folkeviser.

De Jomfruer binder og fletter deres Haar 
og træder i Dansen med Glæde. 
Men naar den almægtige Nattergal slaaer, 
vil begge mine Øjne græde.

Jeg breder for Skjønjomfru min Ridderkaabe blaa,
løser hendes himmelske Fletning. 
Hun straaler blond af Ungdom mod Natdybets Fløjl; 
en Nattergal slaaer i en Tætning.

Mit Kongehjerte undres derpaa,
lytter til Skjønjomfruens Stemme.
Jeg hørte slig Røst i min Ungdoms Morgengraa,
den Pigestrube kan jeg aldrig glemme.

Jeg sidder da Skjønhedens Side saa nær 
bag Lindes Hegn og bag Gjærde 
og seer, hvordan Verden derude staaer 
og hvad nu der er paafærde.

Jeg tænker det alt fra min grønne Gaard 
mellem Frugttrær og kalkede Gavle: 
inddelt i Gaarde og Haver og Hegn 
al Verden Tavle ved Tavle.

Saa, velkommen under mine Valnødtrær 
og i mine Plovjernsriger, 
ved Dagværk og Afteners dæmpede Dans
til Folkeviser og Giger.

Her hviler vi ud i vort Hjertes Magt 
og tænker tusind Mile. 
Du gaaer Dig træt de tusinde Mil 
og finder dog aldrig Hvile.

De to lyriske Bøger omramme en Novelledigtning, som
begyndte 1894, efterat Forfatteren havde været paa
Rejse i Frankrig og Italien, med Fortællingen »Unge
Bander«, indledet med det lyriske Forspil »Frøken
Regnvejr«, hvori der fremstilles en vægelsindet
og vanskelig Aprilsnatur Frøken Caty, formodenlig
identisk med en senere baade paa Vers og Prosa
optrædende Kitty, der
har voldet Digteren mangen Gjenvordighed, men ogsaa
megen Fryd, og hvem han efterhaanden er naaet til at
tænke paa som en for det nærende Livsbrød nødvendig
fermenterende Surdejg. Selve Fortællingen skildrer en
bedaarende ung Venstre-Journalists Don-Juan-Triumfer
i den østjydske Kjøbstad Aasum - »Syd for Aalborg og
Nord for Aarhus«. Han ender som regulairt forlovet
Samfundsmedlem, og Forfatteren sender hans frie og
friske Færd de tungsindige Mindeord, at han »blev,
saa underligt det ogsaa lyder, Bud om et Danmark, 
skabt til noget mer - - som omkom under lange 
Fødselsveer«. »Kitty« (1895), Historien om en paa 
Grund af Gemytsuoverensstemmelse uheldig Forlovelse, 
tegner Billedet af »Vinterkjæresten« som en drillende 
og i Længden uudholdelig Sammensætning af »Hjertenskjær 
og Dødsfjende«. Hvad der har Værd i disse Fortællinger, 
er Kjøbstadsbilledet, Opfattelsen og Gjenfremstillingen 
af Smaaverdenen i dens rare, hjemlige Omgivelser. 
Claussen vil ikke skildre med schandorphsk Realisme; 
han undgaaer det brutale Bulder, de groteske Figurer, 
foretrækker de stille Situationer og omgiver dem med en 
stemningsfuld Dis, saa man ligesom seer den lille By i 
en forskjønnende Taage, der hæver Virkeligheden op i
en højere Sandhedssfære. »Antonius i Paris«, 1896,
bringer en Suite feuilletonistiske Skildringer fra
Seinestaden, mest om litteraire Forhold og Personer og
affattede paa en Maade, der dels bevidst, dels maaske
ogsaa noget ufrivilligt viser en naiv Rejsendes
Forbløffelse overfor mangt et underligt Fænomen i den 
store fremmede By. Et italiensk Pendant til disse 
franske Rejsebilleder danner »Valfart« (1896):
»Silvios Løgne«, »Højere end Alperne - dybere end
Middelhavet«, »Siena-Rom«, »I Ligurien«). Skuespillet
»Arbejdersken«, 1898, er bygget over et af Tidens mest
brændende Spørgsmaal, men saa underligt uvirkeligt,
ulegemligt, at Handlingen neppe bringer Problemets
Forstaaelse saameget som et Hanefjed længere frem.

Den kyndigste Kunstner blandt de Yngre, Herre over en 
Mangfoldighed af Udtryksmidler, om end ikke særlig stærk
af Temperament, er SOPHUS MlCHAELlS, født i Odense
den 14. Maj 1865 af ubemidlede Forældre, men hjulpen
frem til Studeringerne af Byraadet og den bekjendte
Mæcen Apotheker Lotze, hvem han har bragt sin Tak i
et varmt Mindedigt. 1884 tog han Artium og
1891 Skoleembedsexarnen i Fransk, Latin og Tydsk. 
Romanske Sprog og Kunsthistorie have fornemlig
fanget hans Interesse; han har oversat det oldfranske
Digt »Aucassin og Nicolete« og skrevet adskillige
Kunst-Essays. Allerede i Skoletiden udgav han en
Digtsamling »Vintergrønt«, men fik sin egenlige
litteraire Debut med »Digte« 1889. Her findes saa
troværdige og stilfærdige Naturbilleder som i »Gamle
Stier«:

Jeg kjender det knudrede Pilehegn
med de grøngraa, raslende Blade,
som skinne saa nyvasket blanke i Regn; -
og rundt om Markernes Flade;
jeg kjender den slyngende Snerlevaand
med den hvide duggfyldte Tragt;
og Gjærdets knejsende Kongelys,
og Grøftens mylrende Pragt;
og midt paa Stien den sorte Snegl;
de store Skræpper tilhøjre;
fra Marken dumpende Kølleslag,
naar Drengene Kvæget tøjre;
hist ude lidt kruset blinkende Vand -
en Dam, hvor Køerne vandes,
og Markernes grønne og gule Felter,
der alle af Pilehegn randes.

Bløde Barndomsminder og den vaagnende Drift til rationel 
Erkjendelse strides om Magten over den ganske unge 
Digters Sind. Som han ved sin Moders Grav udbryder:

Mig har Du fostret med Smil og i Graad,
jeg var dit Haab og dit Liv:
Endnu lever dit Haab og aander dit Liv!

siger han i Digtet »Evangelium«, at selve hans blinde
Hug i Mørket mod Guds Tilværelse »beviser, at han lever 
- i min Tvivl og Frygt«; men han føler sig dog stolt 
over at have været med til at »støde til Gudestøtten, 
saa den livløs faldt«, og han bebuder sejrssikker en 
kommende Tid, da Mennesket vil »vove frit at vandre over 
Verden ud og ej sin sunde Lykke skylde nogen Gud.« Men 
som stemningsskiftende Lyriker kan han til andre Tider 
se dette Maal i en næsten uendelig Fjernhed; saaledes 
Digtet »Arv«:
Slægten vil bygge et Babelstaarn:
i Himlen skal ind der rykkes; -
det styrter i Grus; paa den sunkne Ruin
nye Babler der bygges.

Hvert Slægtled er et Gigantertog, 
der stormer Olympen med Brag: 
Evig den selvsamme Ungdomstrods, 
der lider sit Nederlag.

Hver Morgen hejses i Solens Lys 
Banneret - Fremskridtets røde; 
mod Aften er det en falmet Klud -
og alle »de Unge« døde.

Men Kampen fornyes af næste Slægt 
og tærer paany dens Marv; 
- dog, Haabet at storme Olympen engang 
er Slægternes evige Arv.

Et Par Prosabind fulgte efter Digtene. 1891 »Synd«,
to Fortællinger ved Navn »Astrid« og »Nelly«, den
første en net ung kjøbenhavnsk Borgerpiges Decadence 
formedelst Bekjendtskab med og Forliebelse i en 
gediegen »Skuffebedrøver«, en veltegnet typisk Figur, 
den anden en noget mere kombineret Skildring af de 
Forhold og Omstændigheder, der berige en ung Mands 
psykologiske Erfaring paa Bekostning af et noget 
letsindigt kvindeligt Væsens Fremtid. Begge 
Fortællinger gaa noget i det Brede, en Fejl, der dog 
er endnu langt mere fremtrædende i »Vanemennesker«, 
1892; allerede Indledningens vidtløftige og ganske 
ørkesløse Debat om Kristendommen i vore Dage varsler 
ilde i saa Henseende, og ganske rigtigt: hvor der i 
Beretningens Løb nævnes Institutioner eller Begreber 
som Hedningemissionen, Kunstlivet, Ægteskabet, Pressen
eller endog blot den litteraire Retskrivning, væves 
Raisonnementets Vadmel i de trivielleste Mønstre, saa 
Læseren staaer i Fare for derover at glemme Bogens paa 
sine Steder fine og rammende Polemik mod 
Vanemæssighedens evige Graat i Graat og let kan komme 
til at overse det ironiske Træk, at mod Bogens Slutning 
netop Vaneforholdet skimtes som den sandsynlig 
forestaaende Udgang af en usædvanlig, fra Dagliglivets 
Trit stærkt afvigende Episode i Hovedpersonens Liv. - 
En ny Digtsamling, »Solblomster«, udkom 1893. Saa lyst 
som Titlen er hele Indholdet ikke; ogsaa mørke Stemninger 
komme tilorde, i det Hele en Følelsens Bevægethed, hvis 
stærkt personlige Præg er disse lyriske Digtes bedste 
Fortrin. Som udmærket ved Emnets
og Behandlingens lune Humor kan fremhæves »Gjensyn«;
i et Digt til G. Brandes forherliges de Unges Mester
som Befrieren og den bedaarende Taler. Efter denne
Digtsamling atter en Fortælling, vidt forskjellig
fra de foregaaende: »Æbelø«, 1895, Michaëlis' bedst
kjendte og mest beundrede Arbejde. Allerede lige
fra Begyndelsen af dristigt ved plastisk Kraft,
forenet med malerisk Vælde: ung Sølver seer Jomfru
Gro nøgen i Badet og vil bemægtige sig hende, men
modtager et Hug i Panden af et gammelt Slagsværd,
som hun har draget op af Jorden; føres senere fangen
til hendes Faders Borgfængsel og skal til Forhøjelse
af Pinen tilbringe den første Nat der i Selskab
med den stolte Jomfru, han har villet krænke - i
Sandhed, Carit Etlar kunde misunde Sophus Michaëlis
to saa frodige Situationer! Forøvrigt ingen anden
Sammenligning mellem de To end den, som Emnets
Vildhed undertiden kan fremkalde. Udnyttelsen af de
givne Motiver er helt og fuldt Forfatterens egen,
Fremstillingsmaaden ikke mindre, Stilen maaske støttet
op imod J.P. Jacobsens, men overdaadigere, vældigere;
det flimrer formelig for Øjnene af luende Farver og
spillende Lys, man omtaages af duftsvangre Luftbølger
(og bliver maaske nu og da nøgtern igjen ved et lovlig
paagaaende Billede, som naar det gjentagne Gange
forsikres, at Skjønjomfrus unge Legeme havde en Duft
som af modne Solbær). Handlingen er højromantisk. Den
strejfer svagt Folkevisens Fortællinger om Runernes
Magt til at vække Elskov, men kun for at omsætte
denne ydre Dragning i en indre mystisk Sjæleanalyse,
der skal forklare, hvorlunde fra den fangne Junkers
Fængselskjælder hans Attraa og Længsel stiger op til
Jomfruen i Højenloft og drager hende i søvngængerisk
Extase ned til ham, saa hun bliver hans og føler sig
Moder uden at have nogen Bevidsthed om Mødet. Megen
Symbolik ruger over den ubetraadte Ø ude i Søen,
forøgende det Heles poetiske Virkning, og mod dette
Stemningsliv staaer med dobbelt Djærvhed og Kraft
det ru Billede af middelalderligt Liv, særlig den
vilde Ridder Sten Basses lyslevende Skikkelse.

Af Samlingen »Sirener«, 1898, vil man særlig mindes
Digtene med den personlige Adresse (J.P.E. Hartmann,
Chr. Winther, Jul. Lange, H. Drachmann o. fl.) samt
Oversættelserne af Baudelaire. Aar 1900 udkom
Digtsamlingen »Livets Fest« og de legendariske
Fortællinger i »Dødedansen« (Paven, Kejseren, Kongen,
Ridderen, Bonden, Kjætteren).
Er Michaëlis den farverige og mangfoldigt formende 
Renaissancekunstner, saa er det Antikens strenge Linier,
der træde os imøde fra NlELS MØLLERS Digtning. Han er
Borger i den frihedselskende og skjønhedsdyrkende
atheniensiske Republik, men han er Spartaner af
Herkomst og Temperament. Biografisk talt er han født i
Svendborg den 11. Decbr. 1859 og Søn af en Skibsfører;
herfra hans sikre Kjendskab til Sølivet - han kan
beskrive Sejlmanoeuvrer og Navigation, som om han havde 
taget Styrmandsexamen. 1881 blev han Student, 1887 
juridisk Kandidat, og Aaret efter udgav han sin første 
æsthetiske Bog. Hans originale Produktion har siden da
kun været sparsom, men som Oversætter af Æschylos
(»Agamemnon«),  Sofokles (»Antigone«) og andre græske
Digtere, af Robert Browning (»Granatæbler«) og flere
engelske Forfattere har han ydet fortrinlige Bidrag til 
Litteraturens Befrugtelse fra fjerne Tider og nære Lande. 
I Modsætning til sin Samtids skrivende Ungdom, der 
overvejende tyede til franske Forbilleder, er Niels 
Møller mest paavirket af engelsk Digtning og 
Aandsretning; han  kan være barsk som en cromwellsk 
Puritaner, stemningsblød som Shelley og filosofisk 
mediterende som Swinburne.

To Bind Digte og to Bind Fortællinger ere hans
originale litteraire Ballast. 1888 udkom Digtsamlingen
»Efteraar«. Der er ungdomsbløde Stemninger i den,
men mest præges den - som ogsaa Titlen antyder - af en 
mandig Høstfølelses Alvor, der kan hæve sig næsten til 
profetisk Pathos i Saadanne Digte, hvor en Timons 
Menneskeforagt eller en Prometheus' Verdenskvide kommer 
til Udtalelse; karakteristiske Digte af denne Art ere 
f. Ex. »Ravnen«, »Sibilla persica«, »Il crepuscolo« o. fl.
Stilen er ikke smidig eller let født, det knager og brager 
gjennem de tunge Rythmer med Konsonant- og Vokal-
Virkninger, men endda uden Melodiens lyriske Fortryllelse. 
Paa samme Vis i den anden Digtsamling »Røster«, 1897. Vægtige 
Tanker og vanskelig Form. Exempelvis Digtet  »Havrøster« med 
dets i hurtig Skiften forvirrende Billeder, dets farvefulde, 
men altfor rigelige Tillægsord, dets store Syn, som
Digterens Sprog dog er for sammenpakket til at give 
klar Anskuelighed.

Se, jeg har vundet mig Rigdom fra Oldtidens blegnede Dage,
samlet mig sorte Juveler af Nætternes skjælvende Barm - 
Nætter, naar Skyheste hasted mod Lavmaanens rygende Lue,
Nætter, naar fygende Vover graaned og stivned til Is. 
Dage, da Jevndøgns-Stormen ved Solsæt begyndte  at true,
Dage, da Maagerne aarle vejrede Død og Forlis; 
da var der Lyd et Sekund, og det døved de brydende Vover,
Raaben af modige Mænd, der forbitred i Dybet forsvandt, 
Hvin af de grædende Drenge, som Vandene hvirvlede over,
Suk af graahærdede Gamle, der spejded mod Kimingens Kant! 
Trods har jeg dødet og Eder, og dirrende Læber jeg lukked -
dem, der med spilede Fingre sig værged, til Øjet brast, 
dem, der slog Armen om Brystet og sov og af Voven blev vugged,
alle jeg tog i mit Eje og holder dem lige fast! 
Stolteste Skuder jeg hærged, der sejled hovmodige trygge,
frønnede Skrog, der dumdristig styred paa Havet ud,
enten for Ejeren voved af Armod sit Liv og sin Lykke,
eller for En sad hjemme og de maatte lyde hans Bud;
selv under Magsvejr jeg høsted, naar vældige væbnede Flaader
mødtes til Dyst og Døden hvisled i Blinken og Brag;
Mange jeg kjender, hvis Liden og Lod er forgættede Gaader;
jeg kun og Solen, vi veed det: der fejded et Skib uden Flag! 
Mange faldt hede i Havet og syded som slukkendes Emmer,
Mange med visnende Kinder dreves ad Dødsplankens Vej, 
sank og skreg og blev stille, og Søen tog deres Stemmer,
En farer hen til en Anden, og Alle er ens i mig,
vandrende ind i det Dunkle, der hader saalidt som ynker,
baarne ad navnløse Veje af Bundens fordølgende Strøm -
Alle med Panderne fured af tunge urolige Rynker -
plager dem Syn isøvne, og knytter de Haanden i Drøm? -
Alle med lukkede Læber og Alle med stivnede Tunger,
blinde, med stoppede Øren, dyssed i dybeste Blund. - 
Dog har det Liv, hvad de mæled, det lyder, naar Søen sjunger,
raaber med Dødningerøster af Havets klagende Mund;
ud af de brydende Søkløfter bobler det, brydes det, stiger det,
hilser og hidser og kogler og ruller og dundrer og leer, 
ind i det dragende Hvirvelsug synker det, rives det, viger det,
klynker og hulker og gurgler og kvæles og kan ikke mer.

Det Haarde og Tunge, der saa hyppigt er Udtryk
for Kraften i Niels Møllers metriske Digtning, er
som blæst bort fra hans Prosa. Den er klar og ren,
naturlig og fri; og skjøndt han med Forkjærlighed
beskjæftiger sig med Emner, der fordre den
omhyggeligste Indtrængen i og Udredning af
Menneskenaturens dulgte Sjælsrørelser,
udfører han denne Analyse uden at tage sin Tilflugt
til nogen særlig subtil Sprogkunst med nydannede Ord
eller søgte Vendinger. Man læser derfor med den gode
Kunstfølelses Velbehag de to Bind: »Hændelser«, 1890,
og »Koglerier«, 1895, tilsammen sexten Fortællinger
om Personer og Forhold, der ikke ere af dagligdags
Art, skjøndt de fuldt ud høre Livet og Virkeligheden
til. Aldeles mesterlig er den knappe Beretning i
»Kuling«, med lyslevende Tydelighed staaer Kapitainen
i »Tømmerpladsen« os for Øje, den fine Ironi, hvormed
Jeg-Fortælleren af »Sommerblæst« udleverer sig til
Beskuelse, eller hvormed Slutningen af »Den brudte
Ring« belyser den foregaaende Skildring, er Mønster
paa diskret Kunst, og i »Taage«, »Spejlet«, »Gjæster«
og »William« har Stilen klassisk Renhed og Klarhed.

EDVARD BLAUMÜLLER, født den 12. April 1851 i Kjøbenhavn,
blev Student 1870, paa et Tidspunkt da - som han siger 
i Kantaten ved Femogtyveaars-Jubilæet:

de store,  fjerne Vidder
laa aabne for vort Blik, 
og hvo der vilde fare,
fik gjøre nyt Bestik. 
Det nytted ikke længer
at te sig gammelklog, 
man maatte gaa i Lære
paany som Skolepog.

Begyndelsen var Kaos
med Kimens ramme Dunst, 
men siden faldt der Klarhed
paa Videnskab og Kunst. 
Der fremstod nye Mestre,
som pløjed Tankens Muld, 
og vore Fædres Harpe
tog nye Strenges Guld.

Filosofikum tog han med en for alle Fag tilføjet
særlig Udmærkelse, og Prof. Brøchner opfordrede ham
indtrængende til at blive indenfor det filosofiske
Fakultet, men Blaumüller valgte det theologiske,
tog Embedsexamen og blev Præst først i Asminderød,
senere i Kjøbenhavn. Som Digter debuterede han 1886
med »Saul, Tanker og Billeder«, der aabenbarede
baade en original Tilrettelægning af det saa hyppigt
før benyttede Emne og en udpræget lyrisk Kraft, parret
med fin Smag og Skjønhedsfølelse. Kritiken, ialfald
den konservative Presses, modtog Arbejdet med megen
Anerkjendelse, men der hengik dog et Tidsforløb af
otte Aar, inden Blaumüller, nogle lyriske Smaadigte
fraregnede, paany mødte til Sangerstævne, dennegang
med den store episke Digtning »Agnete og Havmanden« (1894, 
tredie Oplag 1898). Folkesangens Sujet er med megen 
Sindrighed lagt til Grund for en Fortælling om vor Tids
Brydninger for vor Tids Mennesker, udført i et let
og naturligt fremskridende, klangfuldt og melodisk
Versemaal, nu og da afbrudt af lyriske Indskud. Særlig
disse sidste have en Dybde i Følelsen, en Fylde
i Stemningen og en Klarhed i Udtrykket, der paa
ubestridelig Maade godtgjør deres Udspring fra en
ægte Digternatur. Naar Agnetes Dagbogsblade uvilkaarlig
henlede Tanken paa Almas Breve, kan der ikke udtales 
nogen større Anerkjendelse af deres digteriske Værd, 
end at de ikke behøve at blegne ved Sammenligningen. 
»Agnete« skaffede sin Forfatter det Anckerske 
Rejselegat, for hvilket han bl. Aa besøgte Palæstina; 
hans Ophold der er beskrevet i »Hellig Jord«, 1898. 
To Aar senere udkom »Dronning Hjerteløs, en Krønike«. 
Det middelalderlige Emne - Ebbe Sangers og Dronning 
Sølverlads Kjærlighedsforhold - er af de spinkle, men 
det er Historien om Tristan og Isoide ogsaa, og dog 
har den givet Stof til Rich. Wagners mest svulmende 
Musikdrama. Det er ogsaa - sans comparaison - 
Behandlingen, Udførelsen, det lyriske Hjerte og den 
lifligt syngende Tunge, der giver Blaumüllers Digtning 
dens Værd; en taktfuldt holdt gammeldags Sprogtone 
tildeler Versene Tidsfarvens Fynd, og i rask Følge 
skifter Billede med Billede, Stemning med Stemning. 
Omtrent samtidig med dette Eventyrdigt udkom en 
Samling blandede Digte under Navnet »Manddom«, 1900. 
Forfatteren hylder sine Ungdomslæreres videnskabelige 
Forkyndelse og Liv i Digte om Heegaard og Brøchner, og 
hvorvel han jo ikke er Spinozist, har han stor 
Forstaaelse af - og Trang til at deltage i - 
Filosofiens mod Erkjendelsen vendte Stræben. Paa samme 
Tid et mod det existerende Liv, mod dansk Folkeliv 
sympathetisk rettet Blik: Digtene »Sønderjydske Piger«, 
»Søndenfor Aa« o. fl.

Den blege Lyrik, anæmisk og uden Stivelse i Rygraden, har ogsaa 
sine Repræsentanter i dette Tidsrum, da dansk  Skjønlitteratur 
skulde frembyde et Prøvekort over al udenlandsk
Fabrikation HELGE RODE, Dattersøn af Orla Lehmann,
Søn af Gotfr. Rode (S. 465), født 16. Oktbr. 1870,
var endnu ikke fyldt sytten Aar, da han debuterede som
Forfatter i det af hans ældre Broder Ove R. stiftede
Skandalblad »Piraten« (som, efter C.E. Jensens biogr. 
Skildring, »blev holdt over Daaben af Georg Brandes og 
Hørup«); senere fulgte han med over i det nystiftede og 
dengang ikke mindre skabreuse Dagblad »Kjøbenhavn«. 
1891 udkom hans Fortælling »Styrke« - saaledes kaldet 
qvasi lucus a non lucendo, thi den handler kun om 
barnagtig Afmagt overfor ethvert Krav om ungdomsfrisk 
Kraftudfoldelse. Naar dens Hovedperson, den slatne Paul 
Linde, rækker sin Tilbedte Haanden, indgyder »selve 
hendes stærke og sikre Skikkelse ham den Forestilling, 
at hun ogsaa fysisk er ham overlegen - en Tanke, der 
for ham som for mange forfinede Mænd gjemte en 
overordenlig og hemmelighedsfuld Vellyst«; og naar han 
desuagtet mander sig op til at ville imponere hende, 
har han ikke Held med sig:

»Han rejser sig pludselig og gaaer med tunge Skridt -
forat hun skal høre dem - hen til et Bord, hvor der
staaer Flasker.

Han skjænker et Glas fuldt af Sherry og tømmer det.

Hun saae det ikke.

Et til tømmer han.

Heller ikke det saae hun.

Han tømmer det tredie.

Idet han holder det for Munden, strejfer hendes Blik
ham. Et lille flygtigt Smil - saa er hendes Øjne
langt borte.

Hun smilede. Hun fandt ham latterlig! Fortvivlet
gaaer han ind i den anden Stue.«

Dette skal ikke være humoristisk Spot over den sølle
Fyr, men inderlig Medfølelse med hans Lidelser. -
1892 udkom Digtsamlingen »Hvide Blomster«. Det er
sensitive Planter, Mimoser der lukke sig til, naar
man bag Billedet vil søge en Tanke, bag Stemningen
noget fælles Menneskeligt. Digteren opsøger det Sære,
som ikke ligger paa alfar Vej; han kan ikke finde
nogen sammensluttende Ramme om sin Digtning - thi
»snart er den sort og snart er den rød, og aldrig
fuldstændig den Samme«:

Jeg elsker i Sjælen de dybeste Strømme, 
jeg elsker de Taarer, der frem sig lister, 
jeg elsker i Sjælen de særeste Drømme, 
jeg elsker Klangen af det, der brister.

Jeg elsker Jubel mod Himmelborgen, 
jeg elsker Længsel mod Aftenrøden, 
jeg elsker Natten, jeg elsker Sorgen,
jeg elsker ogsaa min Angst for Døden.

Og  stundom elsker han mest sig selv - eller forbavses som en 
Nyfødt over sit Jegs forunderlig rige Gaade, beundrer dette Jeg,

som om han var en Fichteaner à la Baccalaureus i 
»Fausts« anden Del:

Jeg - forunderlige Ord. 
Jeg - Du dybe Ord. 
Jeg - Du Verdens Midtpunkt. 
I Dig samles alle Straaler,
i Dig faaer de Glans.

Jeg jeg jeg!
Jeg - Du flammende Lyn
paa en Uvejrshimmel,
Jeg - Du Evighedens Midtpunkt,
Du lysende Prik
i det grænseløse Mørke.

Jeg jeg jeg!
Jeg - Du har dyb Klang.
Jeg - Du har Toner lyse og klare.
Jeg - Du rungende glade Fanfare.

Jeg - en Flamme, som Sol ej kuer. 
Jeg - saa straalende hvid en Vinge. 
Jeg - saa blinkende blank en Klinge, 
der gjennem Luftens Hvide luer.

Jeg jeg jeg! 
Aa hvor Faa der dog fatter 
den Jubel, der raaber 
fra dette lyse Ord!
(o. s. v. næsten ad libitum}.

1896 udkom paa norsk Forlag en ny Digtsamling. 
Paa Omslaget har Tegneren symboliseret den unge
Digters Sanggudinde: i en diset Maaneskinsnat,
som gjør alle Omrids taagede, svømmer en tugtig
paaklædt Kvinde ude i Søen og spiller paa en mægtig
Pedalharpe, medens hende lange hvide Slør svæver
bagud henad Vandfladen. I Rodes Skuespildigtning -
»Et Sommereventyr«, udk. 1897, »Kongesønner«, 1896,
»Dansen gaaer«, 1898 - er der mere lyrisk Stemning end
dramatisk Struktur, mere symboli-serende Antydning
end klar Karaktertegning; han vandrer gjennem
det virkelige Liv, som om der hvilede en Taage
over det; stundom forskjønner den Gjenstandene,
men altid forandrer den dem. - Hans lyriske Frænde
AAGE MATTHISON-HANSEN, født 20. Marts 1864, har
udgivet sex Digtsamlinger - »Unge Sange«, »Nye Digte«,
»Stjernerne«, »Blaaklokke« o. s. v. - tynde af Volumen
og spæde af Indhold, ætheriske »som naar Maaneskin
spiller paa Sne«, undertiden saa bagatelagtige,
at man maa forbauses over den Mangel paa sondrende
Evne, der har foranlediget deres Fremkomst for
Offentligheden. Exempelvis de to Digte:

November.
Halvskjult bag slumrende Skygger 
skimtes de regnsorte Trær 
som strittende Knokkel-Fingre. 
Krager i Grenene bygger, 
jeg hører et hæst: »Mon frère!« 
igennem Taagerne skingre.

April. 
Himlen er blaa.

Over stubbede Agre 
og sølede Veje

Regndraaber smaa 
komme og gaa.
Matthison-Hansen.
Mere Korpus er der i Præludiet til »Stjernerne« og
adskillige af Digtene i »Blaaklokke«, en ejendommelig
fin Skjønhed findes i »Børn«, »Stille Timer«, »Lyse
Nætter« og andre Digte af den sidst udkomne Samling
»Venusspejlet«, 1899. Forfatteren har lagt sig efter
sinologiske Studier og heldigt fordansket adskillige
kinesiske (ogsaa nogle engelske og russiske) Poesier.

Blandt de alleryngste Lyrikere er der to, hvis endnu 
ikke meget omfattende Produktion har givet gode Løfter 
og berettiger til saameget større Forventninger, som de 
selvstændig have stillet sig udenfor al skolemæssig Maneer 
og synge med deres naturlige Stemme. VALDEMAR RØRDAM,
født 23. September 1872 i Dalby Præstegaard ved Tureby, 
tilbragte efter Artium et halvt Aar paa Askov Folkehøjskole 
og var derefter i nogle Aar Huslærer i Jylland, hvis Natur 
har sat saa stærke Mærker i hans Digtning. En lille 
Digtsamling »Sol og Sky« falder noget i det Almindelige og 
stilles ganske i Skygge af den 1897 udkomne »Tre Strenge«; 
men mellem de to Bøger ligger der ogsaa en af Digteren
gjennemlevet alvorlig Krise, idet han i Sommerferien 96 
blev angreben af en faretruende Brystlidelse, der fængslede 
ham til Sygelejet i et Par Aar. Efter Udgivelsen af »Tre 
Strenge«, der er skrevet under Sygdommen, uden at dens 
Friskhed har lidt derunder, traadte det Anckerske Legat 
hjælpende til i belejlig Stund, og et Ophold udenlands - 
Schwarzwald, Schweiz, Korsika, Italien - bragte den unge 
Digter nogenlunde til Kræfter igjen. Digtsamlingens Navn 
forklares af det indledende »Forspil«:

Paa Landevejen hitted jeg en gammel Violin.
Da ingen Andre kræved den, saa kaldte jeg den min.

Iøvrigt var den brugelig, men Strenge var der ikke.
Saa raabte jeg paa Solen: »Du maa hjælpe mig at flikke!

Du kan jo sagtens laane mig af dine gode Strenge,
hvorpaa Du første Violin med Held har spillet længe!«
Den blege Kveld, den sorte Nat jeg fik og dertil Morgen,
men aldrig Dag, endskjøndt jeg bød mit Hjerte ham som Borgen.

De fire Strenges Mestere vil spotte mig maaske -
men Skjelmen gi'r, hvad ej han har. Jeg stryger mine tre!

Jevn og ukunstlet som Tonen i dette Digt er
Grundklangen gjennem hele Samlingen. Faa ærligt Dansk
tolkes ærlige Følelser og Stemninger, af dem der ere
saa ældgamle, at de stedse blive nye, naar de bevæge
en virkelig Digter. Man læse af Bogens første Afsnit,
»Friluft«, et Par Strofer af Digtet »Faa Heden«:

I Lyng og Sand blir Gangen sen,
men styrker des mer - det trøster!
Og saa er Hvilen sød for En,
naar tæt mod Kvæld
man fandt et Væld
og dier af Jordens Bryster -
og lytter til Lyde fra Fugl og Kryb
og aner, hvor Verden er vid og dyb,
saa Sjælen groer
sig rig og stor 
og taler med Tausheds Røster.

Jeg vandt mig Ven i Gaard og Hus,
hvor Ild over Arnen brænder.
Jeg sad ved Bord, jeg drak af Krus,
jeg tog og gav
paa Hjertets Krav
med ærlige, aabne Hænder.
Men aldrig jeg slog mig bag Mur til Ro,
min Hede, min Hede var fast jeg tro.
Var tomt mit Liv
for Barn og Viv - 
den rigere Favn jeg kjender.

Eller Digtet »Septemberaften i Alleen« - en
fuldtonende Rythme, rigt slyngede Rim, men alt
stillet i den naturligste Tales, den reneste Stemnings
Tjeneste:

Saa klar og fin som Æblevin
sig Aftenhimlen buer
og favner Kirkens ranke Spir,
hvis Guldfløj staaer i Luer.
Men Mørkning alt i Alleen faldt, 
den fyldes af Fodtrin og Stemmer: 
det unge Blod og den lette Fod,
som Sliddet og Sorgerne glemmer.

Hvor hist og her de grønne Trær 
i Lygteskæret gløder,
der kan det hændes En at se, 
naar To hinanden møder.
Ak, hvem der fik dette Solskinsblik 
og voldte de rødmende Kinder, 
og holdt en varm lille Piges Arm
som han, der med hende forsvinder.

Jeg veed vel den, som var min Ven,
dengang jeg ikke vilde,
men hendes Vej er skilt fra min,
og nu er Suk for silde.
Ak, Aftenro er kun sød for To, 
den Ensomme tynges af Sorgen, 
hans Blund er kort og hans Leje haardt,
han frygter for Dagen imorgen.

Ogsaa det skjønne Digt »Hos Bedstemor« kunde friste
til Citering, men her maa det være nok at henvise
til denne ligesaa klare som fordringsløse Perle i
dansk Lyrik. Et episk Stykke har Samlingen i det
fortræffeligt fortalte og sindrigt fortolkede Sagn
om »Ole Hou
med det røde Skjæg«. Den større Vælde og Vægt i det
Emne, der behandles i Digtet »Bjovulv« (1899), har
medført større Fynd i den metriske Form. Versene tone
som et Skovhorns dybe Klang under løvfulde Egekroner,
de ere nær i Slægt med Oehlenschlägers Malmtoner, naar
han fortæller »et Sagn, fuldværd at høre«, et og andet
Sted, hvor Stemningen indrømmer det, sammensmeltet
med et Chr. Winthersk Sprogmetal. For Exempel de
gotlandske Vikingers Indsejling i Isefjorden:

Da blaanede der af Havet 
et vildfremmed Land 
med Klint og lyse Lunde; 
det var den danske Strand. 
Ud fra Kysten drev der 
en Brise dem forbi, 
de kjendte baade Kløver 
og Skovmærker deri.

Et Gab i grønne Banker,
og der var Isefjord.
Tæt ved den vestre Tange
for fulde Sejl de foer.
Paa Marken stod de høje
graa Kampesten i Ring;
der holdt fra de ældste Tider
Danskerne deres Thing.

Mod Hjorteborgens Guldgavl 
de retted deres Kaas; 
højt over fjerne Lunde 
bag Fjordens Bund den saas. 
Den lyste som en Lue 
mod Himlens højblaa Hvalv; 
et Neg af blanke Straaler 
stod derover og skjalv.

De foer over Voven, 
men sidenhen krøb 
de langsomt ind i Landet 
ad smalt snoede Løb,
hvor Fiskeørnen skreg 
over de kratvoxte Øer 
og Vinden sagte hvislede 
gjennem de grønne Rør.

Hist og her paa Bredden 
stak der en Egeknark 
i Sky med Knortegrene 
og dybtsprukken Bark; 
men over Kæmpekroppen 
bar den et Silkeskrud, 
sit bløde brune Vaarløv, 
som nys var foldet ud.

Og langs henunder Brinkerne 
Hvidtjørnen stod 
og rystede de hvide 
Smaablomster for sin Fod. 
De bitte hule Blade 
laa paa det blanke Vand; 
med Dønningen bag Skuden 
de skyllede til Land.

Men stundom var der Højskov,
hvor Askekroner tæt
gik sammen over Masten
med Fjerløvets Net;
og fra Mundingen af den klare
strømstride Aa
ind i grønlig Dæmring
over glidende Vand de saae.

Læser man Versene højt for at nyde deres liflige
Klang, vil man tillige faae et forstærket Indtryk
af den Anskueliggjørelsens Kunst, den unge Digter
raader over: Sejlleden skildres i Billede paa
Billede, afløsende men ikke fortrængende hinanden,
og medens man
seer Sceneriet for sit Øje, er det samtidig ligesom man
fornemmer de udlændiske Vikingers Undren over det for
dem fremmede Landskab. Denne Evne til at male Rummet
giver sig atter og atter Vidnesbyrd i »Bjovulv« - som et 
andet Exempel kan anføres Skildringen af Kong Ros Hal:

Saa højt var Salens vældige Loft 
som Egens susende Toppe; 
Svalerne fløj og kvidrede der, 
de var knap til at se deroppe -

og den er ledsaget af en ikke mindre plastisk Styrke,
hvor det gjælder at fremstille Menneskene i bevæget
Handling; Bjovulvs Kampe med Troldtøjet give rig
Lejlighed til at lægge denne Billedets Livagtighed
for Dagen. - Fortællingen »Faa Højskole« (1898)
lovpriser det jevne og sunde Arbejdes velsignelsesrigt
opdragende Magt og indeholder omhyggeligt tegnede
jydske Landskabsbilleder; i Interesse som ogsaa i
kunstnerisk Værdi staaer den dog tilbage for den
Aar 1900 udkomne »Karen Kjeldsen«, hvis fint og
klart tegnede Hovedskikkelse man sent glemmer og
faaer saa kjær, at man har ondt ved at tilgive den
rettænkende og velmenende Klodsmajor, der i ærlig
Fanatisme ødelægger en saadan Kvindesjæls paa eengang
sarte og stærke Organisme.

I Blade og Tidsskrifter, mest i »Ill. Tidende«,
havde LUDVIG HOLSTEIN - født paa Langebeksgaard
i Omegnen af Vordingborg den 3. Decbr. 1864 -
offentliggjort adskillig lyrisk Poesi, inden han 1895
vovede sig frem med en lille Samling »Digte«, trykte
med stilfulde Typer paa tykt haandgjort Papir. Hans
tidligere Produktion havde vakt de Agtpaagivendes
Opmærksomhed ved Finhed i Følelsen, Fortrolighed med
Naturlivet og en Form, der var omhyggelig, uden at
være pertentlig. Man gjenfandt disse gode Egenskaber
i de nye Digte, og som Samling muliggjorde de en
samlet Opfattelse af Digterens Personlighed. Den er 
varmtfølende uden Lidenskabelighed, har aaben Sands 
for det Elementaire i Liv og Digtning, men ved Siden 
heraf det moderne Menneskes urolige Nerver. Man forstaaer, 
at et Træk i hans Elskedes Fysiognomi er de »nerveuse 
Øjne«, thi ligesom Gud skaber ogsaa Digteren Mennesket i 
sit eget Billede. Uroen afspejler sig i hans Stil: den er
spørgende og frittende som et nyfigent Pigebarn, ynder
Gjentagelsen som Udtryk for det Rastløse, er fin og
blød som en ridderlig, men bekymret Beskytter; et let
Strøg af den melankolske Ironi, som Verdenskundskaben
afføder, giver den en egen tiltrækkende Ynde. I det
nysnævnte Digt - »Alfs Veninde« - tegne nogle af
disse Egenskaber sig paa den nydeligste Maade i det
tvangløse Parlando-Foredrag:

Vil I kjende min Veninde, hende, som jeg har kjær?
Hun har store, nerveuse Øjne, hun ligner en Raa, som flygter.
Den spejder til alle Sider og lytter, om Faren er nær -
den er altid bange for Noget og veed ej selv, hvad den frygter.

Hun søger din Sjæl i dit Ansigt og spørger, om Du er god, 
om Du er ærlig, om Du kan elske? Hendes egen Sjæl ligger aaben. 
Hvis Du vil, kan Du berøre den og saare den, hvis Du har Mod, 
og se, hvorledes den bløder, for den ejer ingen Vaaben.

Hun elsker alle smaa Blomster og siger, de har en Sjæl. 
De rene Stjerner elsker hun og siger, hun kan fornemme, 
at Stjernernes stille Verden kalder paa hendes Sjæl - 
og deraf, siger hun, veed jeg, at her har jeg ikke hjemme.

- - - - - -

Hun siger, at vi skal mødes, at hun gjerne vil dø før jeg 
og beder Gud derom. Og smiler af hendes Ord jeg, 
siger hun, at Gud kan ikke nænne at sige Nej - - 
og smiler jeg saa igjen, saa siger hun: det troer jeg!

Men rives jeg fra min Veninde af den ubarmhjertige Død, 
da besværger jeg Jer, Venner: Trøst hende i hendes Nød! 
Hav Medlidenhed med hende! Vogt paa min stakkels Veninde!

Jeg vil sige Jer disse Tegn, at I skal kjende hende derpaa: 
hun har store, nerveuse Øjne, hun ligner en skræmmet Raa, 
hun er altid bange og søger efter En, hun ikke han finde.

Med stor Virkning er Forventningens, Tvivlens,
Længslens, Haabets Uro gjengivet i de to Digte
»Efter Tilstaaelsen« I og II, Monologer af ham
og hende, med ømt medfølende Ironi udmundende i
det fælles »lad Skjæbnen nu bestemme«. Af anden
Art er Foraarsbetagethedens Feber i det muntre
Digt »Martssolskin«. Men ogsaa Hvilen i de rolige
Situationer tiltaler Digteren; han skildrer med
Velbehag »Solskin i Stuen«, naar Støvatomerne danne
en Lyskegle,
der staaer »som en Jakobsstige lige ind i Solens
Rige«, eller han nyder i tryg Lykke Skuet af sin
diende Dreng, der

med tykke Fingre 
Brystets runde Hvælving knuger,
pustende i fuld Extase - - 
som en Amorin, der suger
Saften af en Vindruklase.

Som Pendant til Faderglæden fortæller det prægtige
Digt »Lisbeth« om Moderlykken:

Nu kjender Du kun Mælkesorg,  som stilles ved mit Bryst. 
Men hvis jeg vender Kinden til, saa troer Du, den er Brystet. 
Og tørster Du, saa melder Du det strax med højlyd Røst 
og drikker saa af Hjertens Lyst og sover mæt og trøstet.

Og dog er der saamange Ting, jeg kun kan sige Dig.
Vi to har snakket sammen allerede, mens jeg bar Dig.
Og det, som er imellem os, forstaaer de Andre ej  -
og mindst af Alt mit Hjertes Tak og Fryd, fordi jeg har Dig.

1898 udkom »Tove, et Kjærligheds- [og Læse-] Drama
i fem Akter«, hvis Handling »tænkes at foregaa paa
Sjælland i en Tidsalder, som ikke hører Historien
men Digtningen til«. Her er skær og sart Lyrik
stillet Side om Side med grovkornet Realisme, og 
den til ingen Tidsalder knyttede Stil bevæger sig 
mellem Folkevisens Taleform og ny kjøbenhavnsk
Jargon (»frisk fra Fad«, »..det er hørt«, »den er
lidt for grov«, »det manglede s'gu bare« o. 1.). Det
shakspeareske Clowneri efterlignes, men mere i dets
Snakkesalighed end i dets Vittighed, ja stundom
faaer Dialogens groteske Antitheser endog et helt
snurrigt holbergsk Anstrøg. Paa andre Steder har den
belgiske Manierist Maeterlinck været det lidet heldige
Forbillede. Digtningen maa nydes i sine mange skjønne
Enkeltheder; som Totalitet er den ufuldkommen og gjør
et altfor spredt Indtryk.

OSCAR MADSEN, født i Kjøbenhavn den 3. Novbr. 1866,
var en af sit Skoleholds bedst begavede og mest 
opvakte Disciple, da han 1884 blev Student fra 
Metropolitanskolen. Allerede forinden var han bleven 
paavirket af den litteraire Nybevægelse; som 
»halvvoxen Knøs paa de sytten« hang han »i anspændt,
aandeløs Lytten« ved G. Brandes' Mund, naar han holdt
sine Foredrag »i
Theologiens Sal - en Saul blandt bestalter Profeter.«
Han sluttede sig til det radikale Studentersamfund,
og i Anledning af dets Opførelse af P.A. Heibergs
»Vonner og Vanner« skrev han en Fest- og Kampsang
ganske efter Recepten:

Endnu har vi nok af Despoter, 
af Stjerner og Nøgler paa Bag, 
og Ordener paa Idioter 
man hænger den Dag jo idag. 
Hans Spot over »Indtog« vi sander, 
paa Gaderne flunker »de Blaa«, 
og værdige Sønner vi saae 
af Vonner og Vanner.

Men der, hvor den heibergske Svøbe 
slaaer løs under lystige Knald, 
vi lærer vort Fribrev at kjøbe 
paa Aanden, som følge vi skal. 
Ej mer de af Landet ham driver, 
han bliver og kæmper med os, 
til Tankerne, hvorfor vi slaas, 
os Sejeren giver.

Paafaldende hurtigt lagde han dog Roret om. I Foraaret
1887 skrev han Digtet »Mellem Slagene«, i Aand og
Form en fuldkommen skuffende kaalundsk Pastiche,
hvori han formaner til Besindighed og stiller nogle
Samvittighedsspørgsmaal til Rekruterne i »den evig
unge Garde med Sandhedens og Frihedens Kokarde«:

Var det ogsaa Folkets Lykke, vi vied vor Hu, 
traf dets Skuffelser, dets Glæder os hjemme? 
Løfted os dets Skjæbne fra det flygtige Nu, 
og dirrede dets Sorg i vor Stemme? 
Var det ærligt vor Mening for dets Fremtid at slaas? 
Eller drev vi bare med paa det Løse, paa Trods? 
Stilled vi for Alvor til Paraden? 
Eller søgte vi kun Sjouet i Gaden?

Og fælded ej vor Øxe en livsfrodig Skov 
for at vise blot, at vi var de stærke? 
Lod vi ej imellem den haarde Hestehov
- som Attilas - et Agerland mærke? 
Sved vi ej en Hytte formange her og der?
Og plyndrede vi aldrig, vi, Kulturens egen Hær
- Pietisterne til skrækkende Exempel - 
et ærværdigt og fredhelligt Tempel?

Isaafald, mener Digteren, var det raadeligst at
»angre en fornægtende Spot, før Hanen for tredie Gang
har galet«; det var jo muligt, man havde ladet sig
forlokke af falske Profeter, og »har man ligget paa
Maven for en aandløs Gudekrop, kan man børste sine
Buxer og rejse sig op« -
der er stille Folk i Landet med Trang til bedre Trøst
end bare et: »Hæng i, Kjøbenhavner!« 
Har vi revet ned i Kaadhed - nu bygger vi Bro: 
Respekt for Folkets Minder, dets Skikke, dets Tro.

Meget af Madsens Lyrik er fremkaldt af Døgnets
Spørgsmaal og Krav; han kom tidlig ind i
Journalistiken og har betjent Blade af højst
forskjellig Karakter og Anseelse. Deraf en
Holdningsløshed, der gaaer adskilligt videre
end den, der billigvis maa indrømmes den lyriske
Digters Stemningsliv. Man kan i hans Digtsamlinger -
»Den vilde Vin«, 1891, og »Decemberdrømme«, 1892 -
træffe en litterair Pirat-Opsang fra Januar og et
allerunderdanigst kgl. Guldbryllupscarmen fra Maj
samme Aar. Hvad der karakteriserer disse Digte er
mindre noget egenlig originalt Syn paa Fænomenerne
end den meget lette Haand, hvormed de flydende og
flotte Vers ere henkastede. Om virkelig og dybere
Strømningsbevægelse vidne dog ikke faa Poesier, saasom 
»Fra Esromsø«, »J.P. Jacobsen«, »I Kloster«, »Natsværmer«, 
»Kør sagte, Kusk«, »Flyvende Sommer« o. fl.

Som Fortæller er Oscar Madsen i Besiddelse af et 
behageligt skildrende og underholdende Talent. 
Størstedelen af hans Produktion falder paa dette 
Omraade. Allerede 1887 udgav han en Samling »Noveller«, 
og 1890 udkom »En Vaage og andre Fortællinger«. 
Betydeligere, især som Tidsskildring, er Romanen »Glade 
Ungdom!« 1892. Den har som Midtpunkt og Hovedmotiv et 
fortræffeligt Digt, i hvilket den kun sexogtyveaarige 
Forfatter - thi man kan ikke undgaa at identificere 
Fortællingens Henrik Sten med Oscar Madsen selv - 
skuer vemodsfuldt tilbage paa de spildte Ungdomsaar:

Jeg spredte ud for Vindens Drys
de Ord, jeg skulde samlet paa.
Jeg sløsed bort i Smil og Kys
den Skat, som i mit Hjerte laa.
Jeg gav mit Guld, min Ungdoms Ret
paa Døgnets Afgudsalter hen,
til jeg en Morgen vaagned træt,
en Nar i Tiggerpjalter end.
Spildte Ungdom! Sonebod for Dig hver Dag jeg bringer, 
mens lige kaad jeg Livets Dans med Graad i Hjertet springer.
Bogen har i en fremtrædende Grad Karakteren af
en Række confessions; den fører ind i Firsernes
litteraire, journalistiske og kunstneriske Interieurer
og bringer et helt Galeri af Portraiter, der med
stor Frejdighed ere holdte den samtidige Virkelighed
saa nær, at Ingen kan tage fejl af Ligheden; alene
det natlige Gilde paa Tivoli i Anledning af Fru Didi
Heibergs Gjæstespil i »Kong Midas« indeholder et helt
fotografisk Gruppebillede. - Efter »Glade Ungdom«
fulgte den store Roman »Inga«, den fint og kvikt
fortalte »Frøken Vandas Roman«, »Lysets Børn« med
Scenerier fra den Udenlandsrejse, det Anckerske Legat
havde sat Forfatteren istand til at foretage, »Lokes
Hustru, Afsnit af et Skuespillerliv« o. fl. Indstrøede
i disse Prosabøger findes adskillige af Oscar Madsens
bedste Poesier. - I dramatisk Form skrev han 1893
»Den flyvende Hollænder«, en stort anlagt Digtning,
der er falden noget svagt ud i Udførelsen og hvis
rimede Dialog med de altfor talrige Inversioner kunde
have trængt til en yderligere Gjennemarbejdelse, inden
den gaves i Trykken. Den lille Treaktskomedie 
»Græns-folk«, 1897, er en ret bagatelagtig Fremstilling
af en i scenisk Digtning forlængst trivialiseret
Standskonflikt, og den tilstræbte Lokaltone er neppe
heldig truffen.

Gudernes Sprog synes at være fremmed Tale for PETER NANSEN, 
men dansk Prosa taler han med en fint tilsleben Tunge, Han 
er af jødisk Afstamning (»gamle Nathanson«, Berlingske 
Tidendes mangeaarige Redakteur, var hans Bedstefader) og 
født i Kjøbenhavn den 20. Juli 1861. Med Faderen, i sin Tid 
en meget anseet Artiums-Manudukteur, senere Præst, kom han 
i sin tidlige Barndom til Aalborg, derfra til Herlufsholm 
og dimitteredes privat 1879. Han kom saa at sige strax efter 
sin Ankomst til Hovedstaden ind i Journalistiken, og da i 
Efteraaret 1884 »Politiken« oprettedes, blev han under 
forskjellige noms de guerre en af Bladets talentfuldeste 
Medarbejdere, udrustet med den smidigste Evne til at 
tournere et Emne, stort eller lille, og servere det paa den 
pikanteste Maade, behørig tilsat med saamegen koldblodig Spot 
og respektløst Railleri, at den daglige Forargelse kunde
vækkes, som den nye Avis lagde an paa at fremkalde,
klogt beregnende, at gjennem den gik Vejen til almindelig 
Omtale og stigende Opmærksomhed. Allerede 1883, altsaa kun 
toogtyve Aar gammel, havde Nansen udgivet
»Unge Mennesker, Studier og Skizzer«, otte
Smaafortællinger, hvis mandlige Type er den slappe,
af Nydelser trætte og mætte Yngling, der dog trods
al Skepticisme overfor alvorlige Livsforhold nu og
da lider af moralske Tømmermænd og sentimentalt,
men uden Kraft til Gjenoprejsning, mindes den tabte
lykkelige Sindsligevægt. Efter den lille dramatiske
Situation »Kammerater« fulgte 1889 »Korte Veje,
Scener og Smaahistorier«, hvis Hovedstykke er det
vittige Lystspil »En Bryllupsaften«. Maatte meget af
denne Samlings Indhold betragtes som ret ubetydelige
Penneprøver, fik man i Fortællingen »Et Hjem« en 
kunstnerisk komponeret og personligt virkende Bog. 
Ironien i denne Skildring af den ægteskabelige
Trekant er behersket af den roligt lidenskabsløse
Fremstilling, paa eengang skarp og afdæmpet, og
forvandler sig mod Slutningen til kostelig Selvironi;
for en Del taber det lascive Emne derved sin Braad,
og en rettelig nydende Læser fængsles mere af Stilen
end af Stoffet. Endnu større er dog den stilistiske
Kunst i »Fra Rusaaret«, 1892. Den Brevvexling mellem 
forskjellige Personer, som er Formen for de fortalte 
Begivenheder, er paa den sikreste Maade og med ganske 
smaa Midler saa karakteriserende, at den Skrivende 
klart og levende lægger hele sin aandelige Beskaffenhed 
for Dagen, sit Kjøn og sin Dannelsesgrad, sit sjælelige
Milieu ikke mindre end sine lokale Omgivelser. Det
siges i Efterskriften, at virkelige Breve danne
Grundlaget for Meddelelserne: »Korrespondancen er i alt 
Væsenligt ført, saaledes som den her fremtræder. Dog har 
jeg, for at den kunde faae en Slags kunstnerisk Form, 
strøget og tilføjet Et og Andet, paa enkelte Punkter 
omordnet Stoffet.« Saameget er ialfald tydeligt nok, at 
det er en personlig Gjennemlevelse, der taler til os 
gjennem denne Beretning om den unge Students Rusaar -
eller rettere kun en lille Part af Rusaaret, thi fra han 
sidst i August kommer til Kjøbenhavn som en grøn 
Provinsialist og til han mod Slutningen af November 
afleverer sit Manuskript, har han allerede gjennemgaaet 
Puppetilværelsen og 
udfoldet sig til et moderne Menneske med radikal
Samfundsbetragtning, erotisk Erfaring og en meget
respektabel Vexelgjæld. Han faaer Ansættelse ved den
videst fremskredne Journalistik og udvikler sig uden
Tvivl i Aarenes Løb til det mondaine Overmenneske,
som er Nansens Ideal og som han har skildret os i 
»Julies Dagbog«. Han er ekviperet efter »det moderne
Fremskridts« Modejournal - »djærv og enkel Elegance:
altid stram sort Redingote, med ventende Knaphul,
dertil mørke, fintstribede Benklæder; tillidvækkende
Korrekthed: velstrøget Silkehat, rødbrune engelske
Hundeskindshandsker, høje lukkede Officersflipper.«
Bag den tilknappede Frakke dølger sig et tilknappet
Menneske, en Skeptiker og Ironiker, han er fornemt
reserveret, giver sig aldrig hen, men kan dog vise en
dæmpet melankolsk Deltagelse overfor Andres Skuffelser
og Lidelser, uagtet - eller maaske snarere fordi han
selv forlængst er færdig med alle Illusioner. Han
regner med Verden, som den er, og tager som sin
Ret, men uden Begejstring, de Nydelser, den kan
yde. Hans Bord er kridhvidt duget og betjent af en
tavs og paalidelig Opvartning; stærkt Lys og mange
Blomster, forresten hvad Aarstiden har af Primeurer
og dertil en udmærket, tilpas afkølet Champagne -
der drikkes Masser af Champagne i Nansens Bøger,
og med sybaritisk Kjendskab fremhæves de bedste
Mærker. Denne overlegne Mand er uimodstaaelig for
Kvinderne. De komme paa hans mindste Vink, ved det
mindste Blink af hans mørke Øjne, og han har saamange
Tilbud, at han er nødt til træt at træffe et Udvalg
og remittere Resten; et gunstigt Tilfælde sørger for,
at han stundom med glad Forbauselse opdager endnu en
Rest af Ungdomsild paa Bunden af sit mødige Hjerte,
og ved Hjælp af raffineret Arrangement blomstrer da
Livets Lykke for ham endnu en Stund. Som Gentleman
til Spidserne er han naturligvis diskret i disse
Kjærlighedsforhold - til det Yderste diskret,
undtagen naar han som Jeg-Fortæller i »Maria, en
Bog om Kjærlighed« (1894) bogstavelig afklæder sin
Elskede Stykke for Stykke for Læserens Øjne. Det er
ikke for sin Dyds Skyld, at denne Bog er udkommen i
tre Oplag og omplantet til udenlandske Forlag. Som
beroligende Modgift og til dulmende Opbyggelse udkom
Aaret efter Fortællingen »Guds Fred«. Thi Peter Nansen
er en snild og kyndig Fløjtespiller. Han har Rythmer,
hvorefter korsetklædte Bacchantinder bevæge sig med
Lyst, men han kan ogsaa fremlokke
Toner, der smelte det højtærede Borgerskab, naar han
har dets Bevaagenhed nødig. I »Guds Fred« skildrer han
Manden, der er træt af det journalistiske Døgnarbejde,
har Trang til at samle sig i stille Betragtninger,
Higen efter Barndomsminderne og sentimental Længsel
efter at dvæle ved sin Moders Grav (i »Den gamle Stue«
siger Carl Ewald: »Har Du lagt Mærke til den Rolle,
Moderen spiller i disse trætte Mænds Fantasier? i
deres Bøger . . . deres Elskov? Hun er Symbolet
paa deres Tømmermænd, deres kraftesløse Anger. Hun
skal dulme deres ormstukne Tanker« o. s. v.). Der
er megen smuk Stemning i Billederne fra den gamle
Limfjordsby, og der er skjøn og kraftig Plastik i
Tegningen af den friske Ungmø, som er Skildringens
Centralfigur. Et og andet behændigt Fleuretudfald
mod visse moderne litteraire Strømninger giver
Fremstillingen et eget Pikanteri. Nansens sidste Bog,
»Judiths Ægteskab«, er en Roman i dialogisk Form og 
fortæller om et Ægteskabs Opløsning paa Grund af
Hustruens uovervindelige Længsel tilbage til den Søle,
hvoraf hun er fremgaaet.

I Tidernes Morgen nævnedes Nansen og Esmann gjerne i 
samme Aandedræt. De vare paa det Nærmeste Jevnaldrende 
og dukkede omtrent samtidig og - som hidtilværende 
Provinsbørn - med samme Pludselighed op i det kjøbenhavnske 
mondaine Liv som to smaa og smækre Elegants med fine 
Ansigtstræk og distingveret Fremtræden, altid omhyggelig 
toiletterede og paaklædte à quatre épingles efter nyeste 
Mode; ogsaa deres tidligste litteraire Optræden havde 
saadanne Lighedspunkter, at man let kunde forvexle den Ene med 
den Anden - ensartede Emner og ensartet Façon. GUSTAV ESMANN, 
født den 17. August 1860 og Student i Syttenaarsalderen, 
debuterede 1885 med »Gammel Gjæld«, to smaa Noveller om trætte 
Mænd og trættet Kjærlighed, Nydelse og Fortrydelse, fremstillet 
af den unge Forfatter med graanet Erfarings Medfølelse og 
Skepsis. Esmann er, som de kloge Børn, »forud for sin Alder«, 
og i hans Digtning træder en kyndig og diskret Ironi istedenfor 
stærkere Følelse; han er Herre over sit Sind og sin Pen og 
skildrer klart, hvad han klarøjet har seet, hvortil dog maa 
føjes, at der bag hans kølige Ironi ligger et varmere Kildespring 
af virkeligt Lune. Bogen »I Kjøbenhavn« er saaledes  en Forening 
af skarp Iagttagelse og ægte Humor; den skildrer med
Sagkundskab og Vid Væddeløbsdagen paa Eremitagesletten
og Landliv langs Øresundskysten, den tegner træffende 
Billeder af kjøbenhavnsk Beaumonde som af kjøbenhavnk 
Demimonde - især denne sidste Skizze er kostelig ved 
Referatets tørre Lune. I »Hjort og Michelsen« ristes 
med ætsende Syre de typiske Træk af »gylden Ungdom« 
fra Firsernes Kjøbenhavn. Størstedelen af Esmanns 
Forfatterskab falder imidlertid indenfor det 
dramatiske Felt. Det lille Skuespil »I Stiftelsen«, 
som opførtes paa det kgl. Theater 1886, skildrer 
sympathetisk Gammeljomfrulivet med dets Pudsigheder 
og Særheder, dets stille Resignation i et vanemæssigt 
Stueliv, og som Pendant hertil fremstilles i 
»Pebersvende« de aldrende Herrers Afskedtagen med den
skjønnere Del af Livsnydelsen. 1890 spilledes paa det
kgl. Theater »I Provinsen«, Lystspil i fire Akter, en 
lidet kompliceret Handling, men et righoldigt Galeri 
af veltrufne Kjøbstadsfigurer, samlede om de to unge 
Skikkelser, som skyldes en let Reminiscens fra Topsøes 
»Nutidsbilleder« : den »dovne Dansker« Elben og den 
handledygtige Julie Brun. Med Treaktslystspillet »Den 
kjære Familie«, 1892, vandt Esmann sin store sceniske 
Succes; den muntre lille Intrige, hvis Skjemt kun et 
Øjeblik formørkes af en forbidragende Sky, de 
lettegnede, men lige ud af det kjøbenhavnske Bourgeoisi 
grebne Skikkelser, Dialogens lystigt flagrende Vid i 
Forbindelse med en fortrinlig Udførelse gjorde Stykket 
til en af Publikums Yndlingskomedier og har holdt det
paa Repertoiret udover den halvtredsindstyvende 
Opførelse. Paa Nationalscenen er endvidere fremkommet
Skuespillene »Theatret« og »Det gamle Hjem«, det
sidste af varmere Lød og dybere i Tanken end noget af
de foregaaende. Ved Aabningen af Studentersamfundets
frie Theater 1891 spilledes »Enkemænd«, en Situation af 
nogen Lighed med den, hvorover Wied senere byggede sin
»Mindefest«; samme Aar opførte Dagmartheatret det
noget svage Toaktsstykke »Før Bryllupet«; de to 
Arbejder ere samlede i et 1891 udkommet Bind
»Skuespil«. Dagmartheatret har endvidere spillet
»Vandrefalken« og »Den store Maskerade«, Skuespil i
fem Akter, 1895; det havde ingen Scenelykke og stiller
vel ogsaa til Udstyrelse og anden Theatervirkning
større Krav, end selv en ret udviklet Teknik kan
efterkomme paa fyldestgjørende Maade, men det er
som Læsedrama, ved sin Symbolik og sin rammende
Tale baade i de komiske og de pathetiske Optrin,
noget af det Betydeligste af hvad Esmann har
frembragt. Kasino opførte 1893 »Magdalene«,
Skuespil i fire Akter, en Folkekomedie med kras
Virkelighed i en Række just ikke kræsent valgte, men
af kraftig Effekt fyldte Optrin, afsluttede med en
Slags religieus Apotheose à la den tydske Maler Uhdes
realistiske Kristusoptrin. Endelig har Folketheatret
fremført den Række løst sammenheftede, med ægte
kjøbenhavnske Vittigheder spækkede Situationer,
som kaldes »Alexander den Store«. Esmanns dramatiske
Produktion har saaledes, som man seer, en ret broget
Karakter; et fælles Træk for dens ædlere som for dens 
mindre ædle Bestanddele er Forfatterens hurtige Sands 
for Aktualiteten; han griber en Almenstemning, et 
Stikord, en Dagsbegivenhed i Flugten og binder den 
behændigt til sit Stykkes Handling eller Dialog; den 
snildt beregnede Virkning slaaer sjelden fejl, men 
Ephemeridens Flygtighed kan jo i Tidens Løb virke
svækkende ogsaa paa Arbejdets solidere Egenskaber.

En behændig og heldig Dramatiker er OTTO BENZON, født
i Kjøbenhavn den 17. Januar 1856, farmaceutisk og 
statsvidenskabelig Kandidat, Medindehaver af en
betydelig Fabriksvirksomhed, ihærdig Sportsmand m. m. 
Sit første dramatiske Arbejde, det fine lille Proverbe 
»Surrogater«, fik han i Saisonen 1881-82 opført paa 
det kgl. Theater. I samme Genre fulgte senere 
»Provisorisk« og »Tilfældigheder«; særlig dette sidste 
er et stemningsrigt og yndefuldt lille Skuespil, men 
alle tre ere de - i Modsætning til den af Herm. Bang 
inaugurerede begrædelige Proverbedigtning - friske i 
Følelsen og frejdige i Udtrykket, uden dog at mangle 
de rette, naturlige Ord for blød Inderlighed og dæmpet 
Vemod; Forfatterens stadig aarvaagne Ironi holder ham 
fjernt fra al Affektation. Som Kunstværker af ren og 
hel Støbning, om end kun af Volumen
som elegante Nispsgjenstande, staa disse Smaaarbejder
højere end den samfundssatiriske Komedie »En Skandale« 
(1884), der blev en saa enorm Succes for det kgl. 
Theater. Den er sammensat af lidt uensartede
Bestanddele: en Dosis tydsk Rørelse à la Kotzebue,
nogen dansk Godmodighed og en ikke ringe Portion
kjøbenhavnsk Ondskabsfuldhed. Faa dette sidste Element
gjenkjendte dens Bysbørn den som Kjød af deres Kjød og 
lyste den i Kuld og Kjøn. Det ætsende og æggende Vid 
og den rappe Slagfærdighed, som Forfatteren er i 
Besiddelse af, lagde sig end mere for Dagen i 
»Sportsmænd«, som Folketheatret opførte i 1891; den 
kjøbenhavnske Lokaltone er her som hist truffen paa en 
Prik, men er i sidstnævnte Stykke nok saa aggressiv og
rettet mod let kjendelige Personer som Talerør for den 
chauvinistiske Pathos, Forfatteren vil tillivs. Med 
»Anna Bryde«, 1894, slog Benzon ind paa det alvorlige 
Ægteskabsdrama, men uden at finde det rigtig troværdige

Udtryk for denne Problemdigtning. Hans sidste
dramatiske Arbejde Farcen »Moderate Løjer«, har viist
sig at have en stor Theaterværdi, men kan ikke gjøre
Krav paa litterair Rang.

Den meget frugtbare Forfatter CARL EWALD har siden
sin Debut for henved en Snes Aar siden bragt mindst
en femogtyve Bind til Verden. Der kan her naturligvis
ikke være Tale om at gjennemgaa denne Boghylde i det
Enkelte, men da Produktionen deler sig i bestemt
afsondrede Grupper, vil det ikke være vanskeligt
ved Hjælp af typiske Exempler at drage Trækkene i
Forfatterens litteraire Fysiognomi.

Han er født paa Bredelykke ved Gram i Sønderjylland 
den 15. Oktober 1856, Søn af Forfatteren H.F. Ewald. 
Student blev han fra Frederiksborg 1874 og var 
derefter en Tid Huslærer, Elev paa Landbohøjskolen 
og i nogle Aar Skolebestyrer i Kjøbenhavn. Tidlig 
fristede den nye Litteraturbevægelse ham ind paa 
Forfatterbanen; hans første Bøger faldt i 
Begyndelsen af Firserne: »I det Fri«, »Smaa 
Fortællinger«, »Smaalandske Noveller«, »Regel eller 
Undtagelse« (1883), der skildrer et frit samlevende 
ungt Pars haabløse Strid med Samfundsvedtægten. 
Novellen »En Udvej«, 1884, fortæller om den Skygge, 
en i et Øjebliks Sandserus begaaet Overtrædelse 
kaster over en ung Piges hele følgende Liv, samtidig 
med at hun gjennem Ulykken modnes til en sand og 
stærk Personlighed, som under modig Kamp mod sine 
Omgivelser og sig selv vedkjender sig sit Fejltrin 
og tager dets Konsekvenser. Den næste Roman, 
»Lindegrenen«, 1886, har til Emne en gift Kones 
Dobbeltspil med Mand og Elsker; hun har ikke Kraft 
eller Mod nok til at træffe sit Valg og bringer med 
denne sin Sky for al sand Afgjørelse baade sig selv 
og de Andre i Ulykke. Omvendt er det i »Fru Johanne«, 
1892, den utro Mand, der driver sin Hustru til 
Fortvivlelse.

Disse Emner vare mer eller mindre den gængse Problemdigtnings, 
og deres Behandling er saa nogenlunde lige ud ad
Alfarvejen, uden at aabenbare nogen ejendommelig
Personlighed eller dens Udtryk i en særlig Stilkunst. 
Som fuldtud original Fortæller optræder Carl Ewald 
først i »Den gamle Stue«, 1895. Den handler i videre 
Forstand om Traditionens Ret overfor det Nye, om 
Brydningerne mellem Fortids og Nutids Livskrav, i 
nærmere Betydning om denne Modsætnings Afspejling i 
Ægteskabet. I Oldefædrenes fornemme gamle Hus paa
det store Torv har Slægt efter Slægt den afsondret
beliggende Stue været det hellige Rum, hvor Mand og
Hustru - og ingen, ingen Anden - mødtes til stille og
fortrolig Tankeudvexling Dag for Dag. Deres Ætling
Cordt vil overholde denne ærværdige Skik, men hans
unge Hustru Fru Adelheid tilhører med sin urolige
Livslyst den nyere Tid, hun tynges mere og mere af
Stuens dybe Ro og dens Fortidsminders sagte manende
Hvisken - tilsidst bryder hun dens Trolddom og flyver
ud. Der er i Fortællingen liden Handling, men desmere
Drøftelse; hvad der skeer, er ikke af udvortes Art og
skyldes ikke ydre Impulser, det er en indre Bevægelse,
der faaer Ord i Samtalerne mellem Cordt og Adelheid
- og hele Bogen er kun en fortsat Dialog mellem de to. 
Dens Sprog er nænsomt stiliseret - en sprød 
Porcellainsstil som sart Udtryk for fine Sjæles 
Tanker, nu og da maaske nok lidt skruet. I »Cordts
Søn« (1896), Fortsættelsen af »Den gamle Stue«, rykke
vi et Slægtled længere frem. Hvor gammel og ny Tid
forenes uden fuld Forstaaelse og gjensidig Hengivelse,
bliver Afkommet svagt og forkrøblet. Saaledes er, i 
aandelig Henseende, Cordts og Adelheids unge Søn
Finn: en længselsfuldt drømmende, goldt reflekterende
Natur uden Evner til klart overlagt Handling, splittet
i sin Villie fordi han vil forstaa alle Motiver og
Betingelser. »I blege Folk forstaaer Alting, fordi
ingen Tro blinder jeres Øjne,« siger den slægtstærke
Cordt til sin Søn; »I er saa kjærlige og kloge, mener
I. I dømmer mildt, I dømmer ikke, I veed, at Sandheden
er intetsteds og allevegne. I har Rede paa hver en
daarlig Tanke, I har havt . . . for altid sidder I
og stirrer paa jeres egen Navle . . . og saa lader I
Morderen løbe og Tyven gaa. Men man skal ikke forstaa
Alting. Man skal vælge og dømme og forkaste. Gjør man
ikke det, er der ingen Lykke i Verden og ingen Troskab
og ingen Fred. Og kan man ikke hade, kan man heller
ikke elske.« Men elske skal man, stærkt og paa gammel
Vis, Manden i sin Vælde og Kvinden i sin Hengivenhed,
som det hedder i et af de smukke Digte,
der ere indflettede i Fortællingen:

Elsker Du Bonden i hans lune lille Vraa,
skal Du sove i hans Seng, ved hans Bord tage Sæde;
skal Du lempelig og munter i Bryggerset gaa,
skal din Naal ikke ruste, din Rok ikke staa,
skal Du takke for Sol og for Væde.
- Men elsker Du Ingen, skal Du græde.

Elsker Du Sangeren, som Guldharpen slaaer,
skal Du tie til og lytte, naar han Visen vil kvæde,
skal Du møde ham i Engen, hvor Smaablomsterne staaer,
skal Du juble, naar han kommer, og smile, naar han gaaer,
skal Du binde hans Hu med din Glæde.
- Men elsker Du Ingen, skal Du græde.

Elsker Du Junkeren, som jager i Lund,
skal Du bede for din Moder og fly fra hendes Sæde,
skal Du give ham dit Hjerte og give ham din Mund,
skal Du tage af hans Hænder som hans Hest og hans Hund
dine Hug og din Ære og Æde.
- Men elsker Du Ingen, skal Du græde.

1898 udkom »Sulamiths Have«. Som Pesten drev
Boccaccios unge Adelsmænd og skjønne Damer bort
fra Firenze og samlede dem til Fortælling af
Decamerones sindrige Eventyr, saaledes er det
for Ewald »Sortsygen«, d. v. s. den pietistiske
Kristendom, der slutter en Kreds af unge Fruer sammen
om en frisindet gammel Grevinde (en nær Slægtning af
Paillerons livskloge gamle Adelsdame i »Hvor man
kjeder sig«) med hendes fra Omverdenen afsondrede
Slot til Mødested. For at forkorte Tiden og som
Modgift mod Hellighedssmitten - som dog flere af
dem bukker under for - fortælle de tourvis hinanden
smaa Historier om Kjærlighed à la Boccaccio og
Brantôme. De ere holdte i en adstadig Krønikestil,
bag hvilken det ofte meget vittige Skjelmeri med
dobbelt Virkning stikker Hovedet frem. En direkte og
meget skarp Polemik mod den indre Missions Præster
og Lægmænd kommer tilorde i »Pastor Jespersens
Juleaften«, ligeledes 1898. Handlingen er naturligvis
arrangeret i Øjemedets Tjeneste, men indeholder
utvivlsomt Træk, der stemme med Virkeligheden.

En helt anden Gruppe af Ewalds Skrifter have vi for os i 
hans paa en mere og mindre moden Ungdom beregnede Eventyr
og historiske Fortællinger. Man har strax været rede til 
her at fremdrage H.C. Andersens Navn som Sammenligning, 
men i denne Jevnførelse maa Carl Ewald unægtelig trække 
det korteste Straa: han mangler Forgængerens umiddelbare 
Naivetet og selvstændigt skabende Fantasi. For denne 
sidste Evne har han nu forsaavidt ogsaa mindre Brug, som 
det er paa et givet, existerende Grundlag, han bygger, 
naar han omsætter Dyrs og Planters og andre 
Naturfænomeners Væxt, Liv og Væremaade i barnlige 
Forestillingsformer, altsaa øver en pædagogisk Gjerning 
med poetiske Midler. Af »Bidronningen« f. Ex. belæres 
man paa underholdende Maade om Kubens Indretning og det 
fast organiserede Liv i dens Indre, i »Bøgen og Egen« 
anskueliggøres det, hvorlunde det førstnævnte Træ 
efterhaanden har fortrængt det sidstnævnte og truer det 
med total Udryddelse, i »Gøgen« udredes Sammenhængen 
med den populaire Fugls saa uretfærdig miskjendte 
Forhold til Afkommet, og i »Taagen« forklares Vandets
forskjellige Metamorfoser, fra Kildespringet og Aaløbet 
til Taagerne over Søen, deres Skydannelse i Luften og 
Nedfald som Regn. Der er ingen Tvivl om, at 
Naturkyndigheden her er legemliggjort paa en Maade, der 
fæster sig i Læserens Erindring, og at der er nedlagt 
poetisk Evne i Skildringen, kan ejheller bestrides; men 
som Digtning betragtet vilde disse Eventyr neppe naa 
højere i Rang end de af Ltnt. von Buddinge bebudede 
»videnskabelige Digterværker«, hvis ikke Forfatterens 
Lune gav dem et personligt Præg og Værd, som sikrer dem 
en ejendommelig Plads i hans Digtning. At de ogsaa have 
vundet et forstaaende og paaskjønnende Publikum, kan 
vel sluttes af den Omstændighed, at der fra 1882 til 
1900 er udkommet ikke mindre end syv Samlinger af disse 
Eventyr. Til dem føjer sig en Bog som »De fire 
Fjerdingsfyrster«, 1895, Eventyret om Aarstiderne. Rige 
paa usædvanlige Begivenheders Spænding og derfor en 
meget fængslende Ungdomslæsning ere de historiske 
Fortællinger »Børnekorstoget«, 1896, og »Crumlin, en 
Historie fra gamle Dage« (o: fra Cromwells Tid), 1900.

Carl Ewalds Lune kommer til fuldstændig Udfoldelse
i hans humoristiske Forfatterskab. Det er en Humor
af en egenartet morøs Karakter - en barsk udseende
Nøddeknækker, som knaser Skal og Kjærne, saa det
knager i hans Kjæver. Den vildt groteske Overdrivelse
serveret i den tørrest refererende Form. Saaledes
især i »James
Singletons store Udenlandsrejse«, 1897, hvor særlig 
Oplevelserne fra Stockholm i al deres komiske 
Hulspejlsforvrængning ere fortalte med den 
uforstyrreligste Ro. Den berejste Forfatters
indenlandske Touristiagttagelser ere nedlagte i
»Glæde over Danmark«, en højst fornøjelig Satire over
forskjellige hjemlige Forhold med adskillige ligefrem
ubetalelige humoristiske Indfald (f. Ex.: der tilbydes
Hr. Singleton en lille brystsyg Abekat tilkjøbs; han
vil nødig indlade sig paa Handelen og griber da til
den Udvej at svare: »Jeg kan ikke kjøbe Aber - jeg er
Darwinist«). I Bogen om »Min lille Dreng« har Emnet
medført, at Følelsen kommer mere til sin Ret end i de
to Rejseberetninger; det har ikke skadet den komiske
Fylde - tvertimod. Et Udvalg af de Humoristica, Ewald
under forskjellige Mærker har skrevet i »Politiken«,
samlede han 1900 i et lille Bind »Døgnværk«. Han burde
ikke have gjenoptrykt de to Breve til Aug. Strindberg;
de ere inde paa et Omraade af saa personlig Art, at selv 
den vittigste Skribent bør betragte det som fredhelligt.

KARL LARSEN blev født den 28. Juli 1860 i Garnisonsbyen 
Rensborg, hvor hans højtbegavede Fader var Lieutenant 
ved Ingenieurerne; han faldt ved Dybbøl, og Aaret efter 
døde hans Enke - intet Under at det sørgelige Krigsaar 
og den nærmest følgende Tid har sat sine Mærker i 
Sønnens Erindring og Udvikling; i sine Foredrag om »vort 
Folk i 64« har han fortalt derom, og i »Doktor Ix« 
findes biografiske Antydninger desangaaende. Han blev 
opdragen hos sin Faders Slægt, Student 1877, og lagde 
sig i nogen Tid efter Jus og Statsvidenskab, men fik 
allerede som enogtyveaarig Lejlighed til at besøge 
Udlandet og vedblev paa senere Rejser, især til 
Tydskland, at sætte sig ind i fremmed Tankegang og 
Anskuelsesmaade, hvorved han erhvervede en Relativitet 
i sin Dom, som dog paa ingen Maade - hvad Tiden noksom 
har viist - svækkede hans Kærlighed til eget Folk og 
Sprog. Hans litteraire Debut 1889 var i særlig Grad 
lovende, med tydelige Varsler om hans kommende 
Forfatterskabs Art. Det var et lille Bind med to smaa 
Skuespil. »Ære, Nutidsbillede fra Tydskland«, viser i 
sin Forklaring af det militaire Æresbegreb og sin 
objektivt upartiske Fremstilling af Kasteaandens 
moralske Plus og Minus, med hvor klart et Blik 
Forfatteren har evnet at se ind i fremmede Sæder,
forstaa og anskueliggjøre dem. Som Modstykke er
»Kvinder« i afgjort Betydning en »kjøbenhavnsk
Studie«, som de faa Scener kaldes paa Titelbladet;
Lokaltonen er truffen lige i Centrum, ikke mindre
hvad den salonpjattende Frue og den forbenede
Velgjørenhedsfrøken end hvad den jevne Arbejderkone
angaaer. Med en beundringsværdig Lydhørhed har Karl
Larsen opfattet den daglige Tale med dens Klassepræg,
dens ulogiske Sætningsbygning, dens Tankespring,
Afsnupninger og Betoninger; den Dialog, gjennem
hvilken han vil have sit Indhold udtrykt, omsmelter
han i denne det levende Sprogs Smeltedigel, og den
udgaaer deraf som Livets udtrykte Billede, fri for
Bogsprogets litteraire Reminiscenser. Debutarbejdet
bebudede utvetydigt den Genre, som Forfatteren i
sin senere Digtning har dyrket med Virtuositetens
Sikkerhed.

Hans næste lille Bog var »En Latinskoledreng og andre 
smaa Fortællinger«, 1889 - den samme minutieuse 
Agtpaagivenhed for Udtrykket, forenet med en Lethed i 
Fortællemaaden, der har udvisket ethvert Spor af det 
forudgaaende Studium. Med stor Finhed og elskværdigt 
Lune - tillige med et Maadehold, der fornemt kaster 
Vrag paa al drastisk Effekt - er Titelhistoriens 
ungdommelige Forelskelse skildret; i »Vinter« er den 
arbejdsløse Uhrmagersvends forkomne Skikkelse en 
Forløber for lignende Proletartyper, i hvis 
Fremstilling ren menneskelig Forstaaelse og
Deltagelse er blandet med den skildrende Kunstners
psykologiske - og ikke mindst filologiske - Interesse
for Exemplaret. I »Den brogede Bog«s Krønikesprog
(1891) viser Karl Larsens Stilsmidighed sig fra en ny 
Side; Gjenfortællingen af de gamle Folkebøger om
Tristan og Isoide, Rottefangeren i Hameln m. m. er
en til Fuldkommenhed dreven Tilegnelse af den naive
legendariske Form, og Forfatteren har ladet ogsaa
dens Aand og Indhold gjennemtrænge sig saaledes, at
han ved Tildigtning og Udfyldning har kunnet gjøre
denne Sagnfortælling til sin personlige litteraire
Ejendom. Med et Spring tilbage til Nutiden staaer han
atter med Foden paa Virkelighedens Jord i Rejsebogen
»Cirkler«, 1893. Det glade Touristhumeur, hvormed han
tiltræder sin Udflugt, meddeler sig snart til Læseren
og vedligeholdes af de ejendommelige Personligheder,
han kommer i Forbindelse med: i Hamborg den madkjære
globe-trotter fra Helsingør, den internationale
Befolkning i det Grossmannske Berliner-Pensionat,
den dansk-norsk-svensk-tydsktalende Maler Hans Vinge i
Harzen, den menneskekyndige Badelæge og flere - ikke
at tale om den forsorne Svend Hans Peter Egskov, for 
hvem man foreløbig præsenteres i Altona. - »Ej blot 
til Lyst«, 1894, indeholder tre smaa dramatiske
Arbejder, blandt hvis Figurtegninger den lille Fru
Hald i »For evigt ...!« sikkert gjør det varigste
Indtryk ved den Livagtighed, den forbløffende
Sikkerhed, hvormed Typen er truffen.

»Doktor Ix« (1896, to Opl.) er ved sin fintskuende
Psykologi og den gjennem hele Fortællingen dulgt
strømmende Ironi en af Karl Larsens betydeligste
Bøger. Den mefistofeliske tydske Doktor lokker med
snedig Kunst Menneskenes Børn til at foretrække
den kunstneriske Behandling af Livet for selve den
levende Tilværelse, saa de staa - ikke tomhændede,
nej tilsyneladende og i egen Indbildning med rige
Skatte i Haanden: men det er Kunstens prangende Stene
istedenfor Livets nærende Brød. Den varmtfølende
og stolte unge Pige, der forlanger den umiddelbare
Hengivelses stærke Følelse af sin Tilbeder, maa nøjes
med det Surrogat af iagttaget og bearbejdet Sjæleliv,
han byder hende i Skikkelse af Manuskriptet til sit 
nye Digterværk. Ironien i »Doktor Ix« er dobbelt - ja
mangedobbelt; thi ikke alene vælger ogsaa den dybt
skuffede Kvinde Kunsten til erstattende Livsværdi,
lumskelig forberedt til dette Valg af den dæmoniske
Doktor, men selveste denne forsvinder tilsidst
i Negationens taagede Intethed - og endelig er
der Tegn paa, at Forfatteren har skrevet ud af en
Selvundersøgelse og ikke er vegen tilbage for at
stille visse af sine egne Karaktersider i diskret
komisk Belysning.

I »Lystfart« (1896), Optegnelser fra et flygtigt
Touristbesøg i Rusland, fejrer Karl Larsens
beskrivende Stilkunst en fuldkommen Sejr; Skildringen
af det mineralogiske Museum i St. Petersborg, af
Kroningsilluminationen i Moskva og Katastrofen paa
Chodinskisletten viser en malerisk Evne og et 
Herredømme over Sprogmidlerne, som neppe kan 
drives videre i Referatets Genre. »Udenfor 
Rangklasserne« (1896, to Opl.) har til Hovedstykke 
Hans Peter Egskovs fortsatte  Oplevelser, meddelte 
med denne sejge Kjøbenhavners uopslidelige Humeur 
og under en bevæget Livsgang modnede Stoicisme, 
samt i en Jargon, der paa det Nøjeste og med den 
muntreste Iagttagelse af alle syntaktiske Egenheder 
gjengiver Dagligtalen i dens levende Spil, saaledes 
som den danner sig i Almuesmanden Mund - et 
Menneskebillede og et Sprogbillede, der som to 
kemiske Elementer i fuldkommen Forbindelse med 
hinanden have frembragt et nyt Stof, en ægte 
menneskelig Type (hvis seneste Fata ere fortalte i 
»Tilskueren«). Den kan varieres ned efter, saaledes 
som Karl Larsen har gjort det i »Kresjan Vesterbro« 
(1897, fire Opl.) og i »Hopsadrengen«, optagen i 
Samlingen »Danske Mænd« (1898), der ogsaa er 
mærkelig ved et Øjebliksfotografi i stort Format af 
Drachmann paa burgunderrød Baggrund (»Odin og hans 
gamle Kæmper«). I »Modet og den blanke Klinge« og 
»Poetisk Tydskland« (begge 1898 og sammenholdte af 
Fællestitlen »Ude fra den vide, vide Verden«) er 
der givet en tiltalende og behageligt underholdende 
Sammensmeltning af Touristskizze og Folkepsykologi. 
Det er ligeledes Karl Larsens Drift henimod Studiet 
af det nationale Fysiognomi, der har fremkaldt hans 
»Dansk Soldatersprog til Lands og til Vands«, hans 
Samling af Dagbogsoptegnelser og Breve »Under vor 
sidste Krig« og hans Foredrag om »Vort Folk i 64«. 
Hans sidste skjønlitteraire Bøger ere det med nænsom 
Hygge tegnede kjøbenhavnske Interieur »I det gamle 
Voldkvarteer« (1899) og den ikke mindre fint 
forstaaende og sart udførte Skildring af den første 
Ungpigeforelskelse i »Sexten Aar« (1900). Karl Larsen 
staaer endnu i Produktionens frodige Aar, saa der er 
al Grund til at vente, han endnu mangen Gang vil hejse 
Flag ombord i »en velrigget Lystsejler paa Kunstens 
blanke Vand«, som han udtrykker sig i en af sine Bøger.

En litterair-biografisk Karakteristik (C.E. Jensen 
»Vore Dages Digtere«) fortæller om GUSTAV WIED, at 
et af hans første poetiske Forsøg var en oldnordisk 
Tragedie i fem Akter og jambisk Versemaal; den er, 
saavidt  vides, ikke udkommen i Trykken, men ejheller 
hans første offentliggjorte Arbejde, Sørgespillet
En Hjemkomst« (1889), peger paa nogen Maade i den 
Retning, han kort efter slog ind paa, og i hvilken 
han lagde sin Forfatterevnes Art og Omfang klart for 
Dagen, erhvervende sig en stedse voxende Læsekreds 
- ikke mindst paa Grund af den Forargelse, han vakte. 
Han er født 6. Marts 1858 paa Holmegaard ved Nakskov, 
kom til Kjøbenhavn som Boghandlermedhjælper, til 
Jylland som Huslærer, blev senere Timelærer paa Amager 
og »tog efter gjentagne forgjæves Forsøg Artium i 1887
med tg. i dansk Stil«. Omtrent samtidig besluttede han 
sig - quand même! - til at bygge sin Fremtid paa 
stilistisk og litterair Virksomhed og leverede til 
Bladet »Kjøbenhavn« en Række Smaaskizzer, hvoraf 
adskillige laa Grænsen for Sømmelighed og Sædelighed 
betænkelig nær og en enkelt, efter den øverste 
Domstols Mening, overskred den og skaffede sin 
Forfatter et Par Ugers almindelig Fangekost. 1891
udgav han et Bind »Silhuetter«, smaa Livsbilleder og
Personrids mest af landlige Tilværelser paa et bestemt
afgrænset Jordsmon; den fornemste af dem, »den gamle
Kammerherre«, synes man at skulle gjenkjende som en
Tegning efter levende Model, men ogsaa de mere
inferieure ere aabenbart tagne ad vivum; Skildringerne
have til Motto Anders Træskomands Mundheld: »La'
vos bare ikke skave vos, for vi Mennesker er sgu dov
alligevel Mennesker!« - og Forfatteren tyder og følger
dette Axiom, idet han opsøger det Menneskelige paa det
Punkt, hvor det nærmer sig det Dyriske, Naturlivets
Funktioner og Drifter, holdende sig til det gamle Ord:
naturalia non sunt turpia. »Silhuetterne« ere dog
som Konfirmandlekture at betragte i Sammenligning med
Wieds næste Bog »Barnlige Sjæle«, 1893; der er her
behandlet Emner, som kunne have deres psykologiske
eller pathologiske Værdi, naar de udredes paa alvorlig
Maade i alvorligt Øjemed, men som man maa have Lov
til at bede sig fritagen for at faae indsmuglet i
Litteraturen under den kunstneriske Fremstillings Flag; 
en foregiven pædagogisk advarende Hensigt eller et falsk 
Dogme om, at Alt, hvad der har Livets Virkelighed, ogsaa
egner sig til Afspejling i Kunsten, dækker kun svagt
over en Dragning henimod det Perverse, der kun kan
gjøre et ufriskt Indtryk i Sammenligning med den i
andre af Smaafortællingerne raadende ægte Urkomik med
dens drøje Ord og uforknytte Gaaenpaa. »Menneskenes
Børn«, to Bind, 1894, har til Motto det terentsiske
»Homo sum« og betragter overensstemmende hermed en 
Række meget forskjellige Livsforhold, snart fra deres 
overvejende komiske Side, snart med en Humor, der 
ikke savner mildere Følelseselementer (saaledes »En 
Bohême«, »Omvendelse«, »Af et Brev« o. fl.; ogsaa Skuespillet »Jægermesterinden«). Fortællingen
»Ungdomshistorier«, 1895, sejler under et Motto af 
Goethe - det fortræffelige Citat »Wer sich nicht
selbst zum Besten haben kann, der ist gewiss nicht
von den Besten«. Det bebuder en Slags Selvbiografi
i poetisk Form, og Tilegnelsen til Forfatterens to
Brødre øger Forventningen om en vis Grad af familiair
Bekjendelse. Det er da ogsaa ganske umuligt ikke at 
identificere Fortællingens Hovedperson Gunnar Warberg 
med Gustav Wied selv, saa nøje falde de ydre 
Livslinier i de to Skikkelsers Tilværelse sammen. Ud 
og ind gaaer Skildringen sin bugtede Gang gjennem den 
løst sammenholdte, ofte rent skizzemæssigt udkastede 
Komposition, men denne Løshed stemmer godt med 
Løsheden og Ustadigheden i den Ungdomsfærden, af 
hvilken der gives et livligt, af pudsige Figurer og 
Episoder opfyldt Billede. Et konstant Karaktertræk, 
der drager sig gjennem hele Fremstillingen, er et 
intenst Kvindehad; der knyttes Elskovsforhold nok, men 
deres sikre Følge - for ikke at sige Forudsætning - er 
en souverain Foragt for den kvindelige Part som et 
lavt staaende, men farligt udrustet Skadedyr. 
Forfatteren tilbageviser med Indignation Sigtelsen for 
at være en strindbergsk Adept paa dette Punkt og 
hævder med Styrke sin Livsanskuelses selvstændige 
Oprindelse: »Lad mig dog nu endelig engang blive fri 
for at høre denne infame Beskyldning, at det er 
Strindberg, der har smittet mig! Jeg kan bevise af 
mine Optegnelser, at jeg har dømt, som jeg dømmer, 
Aar før jeg nogensinde havde læst en Tøddel af 
Strindberg - endsige da drukket Dus med ham!« I 
»Lystige Historier«, 1896, har især Skildringen af 
et Høstgildes »Livsglæde« Kunstværdi som Genrebillede 
i bred hollandsk Stil; »da Baby skulde paa Hotel« 
giver i dialogiseret Form en Række overgivent lystige 
Optrin, medens »Hønseriana« er en barsk Satire

over Kvindernes »Hvad-vi-vil«-Bevægelse. »Slægten«
(1898, tre Opl.) er en Roman om den von Leunbachske
Families Skjæbne gjennem Tiderne og dens sandsynlige
Uddøen med den Baron Helmuth, om hvem Bogen handler -
»skidt Slægt! Raadden Slægt! Ingen Rygrad! Levet for
længe!« er det Eftermæle, den faaer af hans Moder,
den kraftige gamle Enkebaronesse. Jevnsides med denne 
Handling løber Beretningen om den smukke Pastor 
Mascanis Livsfata, en af de erotomane Præster, som 
den unge Litteratur saa højlig ynder at fremstille. 
Romanen er paa sine Punkter »romanagtig« i gammeldags 
Forstand - den døvstumme Pige og hendes Moder, 
Indebrændingsscenen m. m. - og Udviklingen af den 
unge Grev Scheeles Karakter knækker lovlig brat over 
paa Midten fra hans psykologisk skruede Platonisme 
til hans Optræden som kraftigt sejrende Elsker. 
Fortællingen er imidlertid vel ordnet, rig paa 
klarttegnede Episoder og i tilstrækkelig Grad 
fængslende. Langt mere end i »Slægten« lægger dog 
Kjernen i Wieds Forfatterskab sig for Dagen i
»Livsens Ondskab« (1899, to Opl.). Gunnar Warberg i
»Ungdomshistorier« omtaler en lille grinebideragtig
Djævel, som har tilhuse i hans inderste Sjælekammer og
pludselig kan stikke Hovedet frem og nikke gemytlig
til ham, som om de To vare fuldt og ganske enige om
Værdiløsheden af Livets løjerlige Leg og Hulheden bag 
dets lokkende Fylde. Denne lille Djævleunge har iklædt 
sig menneskeligt Kjød og Blod i Skikkelse af
Toldkontrolleur Knagsted, »Livsens Ondskab« kaldet af 
Indbyggerne i den lille Provinsby, til hvis bestalter 
Stadssatyricus han har opkastet sig. Han haaner deres 
Traditioner og Illusioner, han bryder med uærbødige, 
for ikke at sige uhøviske Ord gjennem Dagligtalens 
dækkende Fernis, han kultiverer deres Dumheder og 
Svagheder som en Gartner sine Blomster, og skræmmer 
saa Livet af dem ved pludselig at vende
Bussemandsansigtet frem. Paa en Spadseretour med den
elskværdige, lidt barnlig følsomme Overlærer Clausen
falde Ordene saaledes imellem dem:

-  Jeg elsker Dig!  sagde Knagsted.

-  Hum!

-  Ja, det er sgu sandt, lille Clausen!   .... 
Du virker forædlende paa min Natur!

-  Gjør Du Nar?

-   ... naar man er sammen med Dig, skal jeg sige Dig, 
saa er det ligesom . . ja hvad skal jeg kalde det?  
. . . ligesom at gaa med et Barn i Haanden over en

Kirkegaard . . . Nej, hold nu Mund! . , . Gravene
kalder det for »Blomsterbed«; det klapper i Hænderne
over de »nydelige« Monumenter; og »dybt, dybt«, nede
i Jorden ligger Tante Esther »og sover saa sødt saa
sødt, sier Mor«, »og naar hun vaagner, saa er hun oppe
i Himlen og er bleven til en Engel ligesom Tante Rikke
og Onkel Fredrik« . . . Nej, lad nu mig, Clausen,
lad nu mig! . . . Og seer Du, der er noget saa Rart
og Trygt ved at gaa med saadant et Barn. Et voxent
Mandfolk veed jo godt, at det er noget Vrøvl og Præk,
alt det Ungen gaaer og pludrer af sig; men alligevel,
smaa Clausen, alligevel ... Ja, jeg er jo ikke rigtig
skaaret for Tungebaandet! ... et voxent Mandfolk,
som kan se og høre og lugte og føle Og smage, hvordan
det Hele virkelig er: at Gravene er »kalkede«, at
Monumenterne er Humbug, at Tante Esther og Tante Rikke
og Onkel Fredrik Fanden ikke er Engle! . . . han kan
alligevel godt lide engang imellem at faae sig saadan
en Spadseretour . . . han bliver ligesom »bedre« af
det, han . .. Hva'? Hæ! »Thsludder«? som salig Mørch
sa'e! 

Overlæreren var standset og havde staaet og seet
paa Tolderen med glade inderlige Øjne. Men nu saae
han dybt skuffet ud og sagde næsten under Taarer:

-  Hvorfor skulde Du ende saadan, Knagsted!
Det var jo dog saa kjønt, det, Du sa'e ...

-  Tjae, det var sgu nydeligt! Fanden maa vide,
hvor jeg fik det fra!  . . . Skal vi saa gaa igjen!

Og de gik.

Og den kampivrige Satyriker betroer sin fredsommelige
Ven, at han nu, da han er bleven velhavende - han har
arvet »salig Mørch« - vil opgive sin Statsansættelse
og tage til Kjøbenhavn - »der skal være saadan nogle
mageløs kloge og begavede Mennesker derinde! Dem vil
jeg ind og se paa ... og lære Noget af ... alle de
geniale Hankatte, som gaaer rundt derinde . . . ! Der
bliver saamænd nok at tå' fat paa!« Man behøver ikke 
at være særlig kyndig i den Kunst at læse mellem 
Linierne for at opdage, hvem det er, der her har 
iført  sig Toldkontrolleuruniformen og lagt sig
efter at kontrollere sine Medmenneskers ellers for
toldfri ansete Tanker. Han er dertil udrustet med en
drastisk spottende Evne og ofte guddommelig morsom i
sine barokke Indfald. Der forekommer saaledes en smuk
Boghandlerske med fem Smaabørn; i sin Begejstring for
J.P. Jacobsen har hun givet den ældste Dreng Navnet
Mogens og nævner kun hans Søskende som »de andre
Noveller«. Ligeledes en overdaadig burlesk Skildring
af en bekjendt yngre Forfatters maniererede Oplæsning
af sine Poesier. Undertiden gaaer Kaadheden saa vidt,
at Forfatteren gjør Løjer med selve den Fremstilling,
hvorigjennem han meddeler sig; saaledes S. 376 i en
Beskrivelse af Fjorden ved Solnedgang: »Smaafuglene
sang deres Aftenkvad, og de hvide Søstres Kirke højt 
over Byens Tage lyste som bygget af Sne og Marmor. ... 
Kortsagt: se Side 112 og følgende«, hvor det samme
Landskabsbillede er tegnet. Eller Bogens Slutning:
»Skumringen blev dybere og dybere. Stjernerne
glimtede frem; og hist og her ude over de dunkle
Marker tændtes et enligt Lys bag en Rude. Natten sank
stor og stille ned over Jorden. Og i det Fjerne gøede
den traditionelle Hund.«

Af dramatiske Arbejder skrev Gustav Wied 1892 det
lille Skuespil »En Bryllupsnat«. Senere fulgte (1896)
det treakts Satyrspil »Erotik«, et ret tarveligt
Stykke, der gjør rig Brug af forlængst antikverede
Virkemidler som stereotype Talemaader i trættende
Gjentagelse for at karakterisere forskjellige
Personer, Fremmedord i forvansket Form og fejlagtig
Anbringelse o. desl. Springet er stort fra disse
Naiveteter til den virkelige Kunst i Wieds sidste to
Arbejder, der begge ere skrevne i dramatisk Form:
»Fire Satyrspil (Adel, Gejstlighed, Borger og Bonde«
eller »En Mindefest«, »Herrens Venner«, »Centrum« og
»Døden«), 1898, og »Det svage Kjøn, fire Satyrspil«
(»Hendes Naade«, »Fru Mimi«, »Frøken Mathilde« og »Ane
Marie«), 1900, begge udkomne i flere Oplag. Med disse
Smaastykker dramatiske Form forholder det sig dog paa
en egen Maade. De have mere deres Styrke i Dialogen
end i Handlingen, og nogle af dem se end yderligere
ved hyppige Dekorationsskifter ganske bort fra de
sceniske Opførelsesvilkaar. Paa den anden Side kunde
det synes, som om de meget indtrængende og udførlige
Regie-Anvisninger tilsigtede at give Skuespillerne
en til det Yderste omhyggelig Instruktion. Men seer
man nærmere til, viser det sig, at disse vejledende
Indskud have nærmere Adresse til Læseren end til
Skuespilleren, og at de hyppigt udvides til rene
episke Skildringer af udvortes og indvortes Tilstande
som Baggrund for og Udvidelse af de Optrædendes Tale,
De kunne mangengang være af stor komisk Virkning,
som naar det i en Persons lange Enetale ganske tørt
foreskrives: »taler sig flere Grader Réaumur op«,
eller at en anden »ihukommende sine Tvillinger nikker
heftigt«, eller at »Postmesteren sætter sit Træben
(thi naturligvis har han Træben, da dette er den
fornemste Adkomst til at blive Postmester i Kongeriget
Danmark med Bilande. Vi kjende ikke Forholdene paa
de vestindiske Øer) . . . sætter sit Træben haardt
i Gruset« o. s. v. Som Exempel paa, hvorledes disse
Regie-Angivelser kunne svulme ud i episk Bredde,

kan anføres et Brudstykke - kun et Brudstykke - af det 
indledende Scenearrangement til Stykket »Centrum«:

Et Anlæg ved den elskelige lille By Tutiput i
Kongeriget Danmark.

Det er Onsdag Eftermiddag mellem fem og syv. Byens
energiske Hornorkester (sex Mand høj med Dirigenten
Hr. Sevenhusen) musicerer paa Pladsen foran Pavillonen
»Sommerfryd«. Træerne er grønne, Himlen blaa, Solen gul. 
Store og smaa Tutiputer af begge Kjøn vandrer rundt i 
Anlægets grusbelagte Gange, pyntede i stilfulde 
Sommertoiletter. Særlig gjør Damerne sig bemærkede ved 
deres fantasirige Dragter og deres højtidelige Provins-
noli-me-tangere Ansigter.

Hr. Sevenhusen intonerer netop: Vift stolt paa Kodans
Bølge!

Flere Fruer standser op i Promenaden og spejder mod Syd, 
hvor Fjorden ruller sine Vande. De kan imidlertid 
ingenting se, Putterne, da Anlægets kraftige Granplantage 
skjuler Udsigten. Saa lader de, for dog at faae noget 
Udbytte, Blikket glide op ad Pavillonens hvidmalede 
Flagstang, paa hvis Top blodrøden Dannebrog hænger og 
breder sig med smaa fede Smeld i den lune Luft. Og de 
mindes med Stolthed Valdemarerne Sejr og Atterdag og 
Aarene 48, 49 og 50, medens de med et flot coup d'esprit 
sætter hen over Fredene i Brømsebro og Roskilde samt 
Smertensaaret 1864. Hvorpaa de vandrer videre med Hovedet 
melodisk paa Skakke og et patriotisk Smil om Læben o. s. v.

I Satyrspillene er der megen skarp Satire og komisk
Kraft, især i de to første, »Mindefesten« og »Herrens
Venner«. Den senere Samling, hvis Emner ere hentede
fra »det svage Kjøns« Følelses- og Temperamentsliv,
giver overflødige Vidnesbyrd om Forfatterens
Kvindeforagt; med Undtagelse af den forkælede
lille Fru Mimi ere de kvindelige Hovedpersoner
Paradigmer paa Ukydskhed enten i forfinet eller i
mere eller mindre brutal Form. Den trofast elskende
Jomfru eller Moder existerer ikke for Forfatteren:
altid Vrangen ud, Dyrebilledet frem. »Der Umgang mit
Frauen ist das Element guter Sitten«, siger Goethe,
og i »Tasso« lader han Prinsessen udtale: »Willst
Du genau erfahren, was sich ziemt, so frage nur
bei edlen Frauen an«. Gustav Wied vilde ikke tabe
som Forfatter ved at mærke sig disse Maximer. Den
humoristiske Litteratur kan jo dog ogsaa hente
sine Emner andenstedsfra end fra Brandstuen i en
Dragonkaserne, og selv Anekdoterne i Herrernes
Rygeværelse efter en bedre Middag have en urbanere
Form end den utilslørede Platheds. Og da til syvende
og sidst ogsaa denne Forfatter er nødt til i en vis
Grad at respektere litterair og social Konveniens,
kunde han uden Skade drage Grænselinien lidt snevrere
og ved en og anden Lejlighed lægge sig paa Sinde det
gode gamle Dictum: cacatum non est pictum.
En bibliografisk Fortegnelse over den sidste
Menneskealders danske Skjønlitteratur vilde
indeholde adskillig flere Forfatternavne end de
her fremhævede. Nogle have blusset et kort Moment
i Døgnets Bevidsthed for derpaa at synke sammen i
Mørket med slukte Emmer og Asken spredt for alle
Vinde. Andre Skribenter maa endnu henregnes til
de Kæmpende og Søgende; om de end have flere Aars
Forfatterskab bag sig og en trofast Vennekritik som
Værn omkring sig, have de endnu ikke frembragt det
enkelte Værk, der imponerer Publikum og fremtvinger
dets Anerkjendelse. Atter andre have deres litteraire
Debut saa nær oppe mod Aarhundredets Udløb, at der
ikke er Rum for nogen historisk Tilbageskuen. Mange
ere disse de yngste og alleryngste Forfattere, om det
end ikke med Sikkerhed tør siges om dem, at store
ere de alle. Fliden bøder i mange Henseender paa
Evnen. Thi det maa man indrømme, at arbejdsom er den
yngre Forfatterslægt. Det er næsten, som om den fulgte
en bestemt Parole: Skriv! Den skrevne Bog, selv om den
er daarlig, er altid en Værdi, positiv eller negativ -
den uskrevne er = Nul! Derfor skriv væk! hæng i! gød
Jorden, at dens Fremtidssæd maa vorde mangfoldig!

Forfatterskabets Vilkaar ere i vore Dage langt
gunstigere for en hurtig og livlig Produktion end
i de svundne Tider. Den indtil det Vidunderlige
forøgede Lethed i Kommunikationen mellem Lande,
Sprog og Personer sætter Ideerne i rask Omløb og
frembringer ilsomt Paavirkninger og Omskiftelser;
en Menneskealder har nu Tid og Plads til en Serie af
hinanden afløsende Aandsretninger, hvor før kun en
enkelt langsomt banede sig Vej. En stor Rolle ved
denne Ideernes Omsætning spiller Dagspressen. Den
er voxet til et Omfang og en Paavirkning som
ingensinde tidligere og har etableret en Hurtighed -
som Følge heraf ogsaa stundom en Upaalidelighed -
i Meddelelserne, som den ældre Slægt slet ikke kunde
tænke sig. Denne Forandring har paa mange Maader
havt Indflydelse ogsaa paa Litteraturen. Det kritiske
Tidsskrift fra gamle Dage har ingen Livsbetingelser
mere; det er ude af Sagaen. Men ogsaa de fornemme
gamle Avisers udførligt drøftende og først efter
rigelig Overvejelsestid fremkommende Recensioner svare
ikke til Tidens Behov. Der kræves først og fremmest
Hurtighed i Omtalen - og det kan ogsaa undertiden være
nødvendigt at ile dermed for visse Aarsagers Skyld,
thi den Bog, der idag skyder frem som en
friskt grønnende Urt, kan Maanedsdagen derefter ligge
i Forglemmelsens sorte Muld. Kritiken vil derfor
hyppig blive Panegyrik med mange stærke Ord. Den sidst
udkomne Bog er altid Forfatterens bedste og Aarets
fuldvægtigste. Otte Dage efter udkommer der en anden,
og nu er dens Forfatter ubestrideligt Aarets sejrende
Helt.

Der fremkommer mellem Aar og Dag mange velskrevne,
kvikke og letlæste Anmeldelser i Pressen. At de
ere prægede af den Partiaand, som Bladet er Organ
for, virker mindre forvirrende paa Læseren, end man
skulde tro; han har ved lang Praxis lært at se bagved
Ordene og foretager selv den fornødne Subtraktion. Han
veed, at hvor Skjønlitteraturen træder i Politikens,
Samfundsbetragtningens, Moralfilosofiens Tjeneste,
er det ud fra Pressens Stilling til disse Fænomener at
Dommen over Kunstværket fældes. Og det er ham heller
ikke skjult, at i vore Dage mere end nogensinde før er
der et intimt Forhold mellem Journalistik og Digtning:
talrige Forfattere ere udgaaede fra Journalisternes
Rækker, og mange af dem have vedvarende knyttet deres
litteraire Navn til det Dagblad, hvis Meninger de dele.

Bladanmeldernes Expedithed skyldes Hensynet til
de videbegjærlige Læsere og til Forlæggerne. I de
naive Tider for et halvthundrede Aar siden spillede
Avertissementsstoffet ikke nogen Rolle for Bladene
(undtagen for »Berlingske« og »Adresseavisen«) - nu er
det en Livsbetingelse for dem. Og Boghandlerannoncerne
fylde godt i en  enkelt af dem kan lettelig indtage 
hundrede Gange saa stort et Rumfang som i 
Annonceringens Barndomsdage en Bekjendtgjørelse om et 
lige udkommet Værk med det bedste Navn og den varigste
Betydning. Det er endda ikke ret mange Aar siden, at Ordet 
»Reklame« havde en odieus Betydning; det betragtedes som 
Charlataneri at benytte den, og gjorde man
det alligevel, vilde man ikke vedkjende sig det. Nu
have Forholdene udviklet sig saaledes, at Reklamen
er anerkjendt som uundværlig Forretningsfaktor, og
skal der »startes« et merkantilt eller kunstnerisk
eller litterairt Foretagende, maa den have sin Konto
i Driftsberegningen. Dette gjælder ikke mindst for 
Boghandelen i vore Dage; den støtter Bladene og 
støttes af dem ved smaa Textbebudelser og store
Helsidesannoncer; selv de ældste og fornemste Firmaer
maa slaa kouleurte Plakater op paa Gadehjørnerne -
f. Ex. et frodigt Frugttræ med danske Forfatterhoveder
hængende som modne Pærer mellem Løvet.

Til disse Omstændigheder, der i saamange Henseender
have forandret den litteraire Omsætnings ideelle og 
materielle Vilkaar, kommer saa den førende Stilling, 
som en enkelt Mand har indtaget overfor den yngre 
Slægt, ikke alene ved sit vækkende og æggende 
Forfatterskab, men ligesaa meget ved sin personlige 
Paavirkning. Et saadant Hegemoni har Litteraturen 
ikke tidligere kjendt. Oehlenschläger dannede Skole 
- et brat Brud med Fortiden, en rig Bebudelse af den 
nye Tid; men han virkede kun ved sin Digtnings Magt 
og tog ikke paa anden Maade Del i Slægtens Opdragelse. 
Heiberg var i en Menneskealder og mere den ubetinget 
anerkjendte Smagsautoritet, der baade brød ned og 
byggede op, men en personlig Agitation for sine Ideer 
følte han sig med sit kølige Temperament ikke kaldet 
til. Georg Brandes har taget Opgaven paa en anden 
Maade, sat sit Jeg ind i Kampen for sine Ideer. Han 
er sin Tids ægte Søn, sporende - i Ordets dobbelte 
Betydning - handlekraftig, udholdende. Mange af hans 
Skrifter ere oprindelig blevne til i Forelæsningens 
opflammende Form, og i Auditoriet skabtes der mellem 
Lærere og Tilhørere et personligt Hengivenhedsforhold,
hvoraf der udsondrede sig et litterairt Klientel, som 
traadte i direkte Forbindelse med ham, søgende Raad og 
Støtte og vejledet af ham i Forfatterskabets Kunst. 
Han har lejlighedsvis udtalt, at han hele sit Liv 
flere Timer af sin Dag har arbejdet for Andre. »I
femogtredive Aar har jeg gjennemlæst Manuskripter,
gjennemseet Prosa og rettet Vers . . . Der var i
80'erne Aar, hvor jeg vel havde gjennemlæst Halvdelen
af den danske Litteratur, der kom ud til Jul, i
Haandskrift. Antallet af de danske Bøger, der bære
Spor af min Haand, vil vanskelig kunne opgjøres.«
En saa ihærdig Paavirkning har naturligvis maattet
paatrykke Litteraturen det ensartede Præg,
den i en Aarrække har baaret. Talrige Dedikationer
og Æredigte have tolket Adepternes Taknemmelighed.

En sammenfattende Dom over den saaledes frembragte
Litteratur fra Halvfjerdserne til Aarhundredets
Slutning er udtalt af en af den nye Digtnings egne
kundskabsrigeste og besindigste Mænd, Niels Møller, der 
skriver i Værket »Danmarks Kultur« de følgende Ord.

»En Sammenligning mellem Aarhundredets Begyndelse
og dets Slutning bliver ikke helt smigrende for
Nutidens Litteratur. Almendannelsen er større,
Forfatterne langt talrigere - man har nu ogsaa
nemmere ved at faae trykt - Skrivefærdigheden er
nu snart et Fælleseje, om end den pyntelige Lethed
tidt er overfladisk, Sandsen for nøjagtigt Ordvalg
og kjærnefuldt dansk Sprog noget sløvet. Paa nogle
Punkter ere vi gaaede frem. Fortællekunsten er
bleven strammere, der er større Aabenhjertighed og
finere Afskygninger i Sjæleskildringen, et dristigere
Emnevalg, nye Folkelag ere tagne under kunstnerisk
Behandling. Den realistiske Skole har Fortjeneste
af at have vovet sig ind paa Livets Skyggeside og
viist, at Verden ikke er af Sukker. Et Par af vore
Digtere maa regnes blandt Danmarks bedste, og andres
Talent er uomtvisteligt. Men Grund til Pral have vi
ikke. Sandsen for Poesi eller Forstand paa Kunst er
neppe synderlig dyb eller vid. Og i det Hele kan vor
Tids Digtning ikke maale sig med den, der brød frem
ved Aarhundredets Begyndelse og modnedes med Slægten
fra 1825. I Digtningen tør vi ikke rose os af, at vi
ere meget bedre end vore Forfædre.«

Det nittende Aarhundrede gik lykkeligvis ikke
til Ende, inden der var blevet betalt en Æres-
og Taknemmelighedsgjæld til den Digteraand, der
har givet dets nationale Bevidsthed den stærkeste
Impuls og det fyldigste Indhold: VILHELM ANDERSENS
litteraturhistoriske og æsthetiske Trebindsværk
»Adam Oehlenschläger, et Livs Poesi«, sluttedes
Aar 1900. Vor Litteratur er, trods sin poetiske
Rigdom, forholdsvis fattig paa Bøger om Digterne og
deres Værker. Den staaer i denne Henseende uendelig
langt tilbage for Tydsklands. For ikke at tale om
en Kolossalpersonlighed som Goethe, om hvis Liv og
Digtning der er skrevet et helt
Bibliothek »fra Støvet til de yderste Sole« - nemlig
fra Støvet under hans Morgentøfler til hans Poesis
sublimeste Fjernheder - saa ere endnu Aar for Aar
Digtere som Schiller og Herder, Kleist og Hebbel,
Heine og Immermann og mange, mange andre stadigt
tilbagevendende Emner for litteraturhistorisk
Fremstilling enten af biografisk eller æsthetisk Art,
i kulturhistorisk eller filologisk Henseende. Sandt
nok har det vidtstrakte Land med de nationale Nuancer,
den rigere Historie og de politiske Kampe et større
Materiale at øse af, men hvorledes selv et i de
ydre Linier tilsyneladende lidet bevæget Liv kan
faae Fylde og Rigdom, naar Stoffet sammendrages
allevegnefra og sættes i den rigtige Forbindelse
med Centralskikkelsen, det viser paa en ligesaa
overraskende som fængslende Maade Vilh. Andersens
udmærkede Bog. Maatte hans Poul Møller og hans Adam
Oehlenschläger snart finde Efterfølgere! Det er en
Litteraturfremstilling, hvor Kundskab og Aandfuldhed
holde hinanden i Ligevægt, baarne af et kjærnedansk
Naturel.

Forfatteren udtaler mod Slutningen af sit Værk,
at »hvad der siden 1864 og Georg Brandes er vundet
i dansk Poesi, er vundet imod Oehlenschläger
og fra Oehlenschläger«, nemlig paa Bekostning
af Folkefølelsen, Livsglæden, »den elementaire
Livsbekræftelse.« Det er ham ganske klart, at det
Tabte ikke vil vindes tilbage paa oehlenschlägersk
Maade. »Det er Glæden, det gjælder at bevare,« siger
han. »Skal der atter blive Raad til en saadan folkelig
Fest i den danske Kunst: i oehlenschlägerske Former
bliver det ialfald ikke. Man kan ikke holde Bryllup i
sin Bedstefaders Kjole. Det bliver vel heller ikke en
enkelt Mand, som raaber saa højt, at det høres over
det hele Rige. Hvad vi har hørt i den senere Tid af
saadanne Raab, har vi ikke troet paa. Kommer det, saa
kommer det stille, som det første Smil en Aften efter
en lang Sørgmodighedstid, i Forstaaelse med alt det
andet Liv, der vil voxe, gro op over, ud over Sorger
og Savn og bitre Erfaringer: et Blink i et Par unge
Øjne, en Hvisken hist, en Nynnen her, en Sang, indtil
Koret begynder at svulme, den dyre Livsbekræftelsens
Korsang Ja, vi elsker - paa vort eget Modersmaal.«

Og med følgende Ord slutter Vilh. Andersen sin Bog:
»Vi er alle Mennesker. Kunst er en menneskelig Ting, Det 
er ikke Kunst at fornægte sin Menneskelighed for at blive
Kunstner, men at bekræfte den for at blive et Menneske 
og derigjennem hjælpe Andre til at blive det. Det er en
barbarisk Kunst eller slet ingen Kunst at sige: Vi
er Kunstnere og I er Kaniner, for at vi kan indgive
Jer vore Gifte og afbilde eders Sprætten! Det er
menneskelig Kunst at sige: Vi er alle Mennesker! med
en saadan Myndighed, at man bliver rigere ved at
forstaa, hvad det betyder. Tugt den træge Adam,
tir ham, pin ham - han trænger til det. Men det er
et Selvmord at fornægte ham.

»Fordi Oehlenschläger er den Første, der har kunnet
sige dette Ord, Livsordet, med fuld kunstnerisk
Myndighed og aldrig har kunnet sige Andet, bevarer han
endnu sin Midtpunktstilling i den danske Litteratur
som dens menneskeligste Digter. Man kan, heldigvis,
nu gaa videre med dette Ord, end han nogensinde
formaaede, men man kan ikke slippe dette frugtbare
Udgangspunkt. »Til Kilden har han ført os ned,
hvorfra vort Livsvæld rinder.« Hvor der med vor
Tids Livserfaringer i vor Tids Kunstformer arbejdes
videre paa dette Grundlag, der har vi, uden Program
og uden Fører, heldigvis, en oehlenschlägersk Poesi
af den Slags, som der nu trænges til. Nogen anden
oehlenschlägersk Skole kan ikke tænkes.«
DET NITTENDE AARHUNDREDE.
V.
VIDENSKABERNE.
De fagvidenskabelige Oversigter ere efter
Forfatternes eget Skjøn førte frem til en
Tidsgrænse omtr. mellem Aarene 1885-1900.
Naar man i Almindelighed taler om et Lands Litteratur,
vil Tanken sædvanligvis nærmest omfatte den saakaldte
skjønne Litteratur, i hvilken Behandlingen af Sproget 
og Fremstillingskunsten overhovedet er bleven en 
Hovedbetingelse. Jo rigere en Litteratur er udviklet, 
i des højere Grad vil Poesien hævde sig sin selvstændige 
Plads paa et højere Jordsmon end den øvrige litteraire 
Produktion, og det er paa dette Omraade saavel 
Fremstilleren af de aandelige Strømninger i Folket som 
den, der vil erhverve sig Kjendskab til Nationens 
særlige Karakterpræg, længst vil dvæle. Anderledes i 
Aandslivets fjerne Begyndelsestider; her bliver det 
vigtigt at agte paa ethvert af de sparsomme skriftlige 
Aktstykker, som vidne om en litterair Bestræbelse og 
aabne Indblik i Sprogets Udviklingsgang, uden Hensyn 
til Emne eller Formskjønhed, ja selv de Værker, som 
overensstemmende med de historiske Vilkaar ere 
frembragte i et for Landets store Befolkning fremmed 
Sprog, maa medtages, saafremt en til Tider endog 
overvejende Side af Nationens aandelige Væxt ikke skal 
holdes i Skygge og Billedet saaledes forvanskes.

I nærværende Værk gaaer derfor lige indtil Begyndelsen 
af dette Aarhundrede Fremstillingen af den 
fagvidenskabelige Litteratur
jevnsides med Redegjørelsen for den poetiske. Fra
Oehlenschlägers Fremtræden af har Poesien derimod
brudt de sidste Ufrihedens Baand og udfoldet sig med
selvstændig Væxt og en Rigdom af Ytringsformer, der
saa at sige udelukkende fastholder Interessen i en
litteraturhistorisk Fremstilling som denne. At ofre
Faglitteraturen en tilsvarende Opmærksomhed vilde
være ugjørligt allerede af den Grund, at ogsaa den
i vor Tid har spaltet sig i en saadan Mangfoldighed
og blomstrer i en saadan Fylde, at kun en paa mange
Hænder fordelt encyklopædisk Behandling vilde kunne
løse Opgaven, og det endda kun naar en næsten
uoverskuelig Plads stilledes til Raadighed. For
imidlertid ikke at bryde Anlægets Ensartethed i de
forskjellige Dele af nærværende Værk, have vi søgt
den videnskabelige Hjælp, som ingen Enkeltmand raader
over, hos en Række ansete Fagmænd og formaaet dem
til at supplere Aarhundredets Litteraturhistorie
ved hver for sin Videnskabs Vedkommende at drage
Hovedtrækkene af dens Udvikling, forsaavidt den har
afsat Spor i den danske Litteratur. Læserne ville
i de efterfølgende Oversigter finde en Vejledning,
der fører tilstrækkelig dybt ind i hver Fagvidenskab,
til at man kan finde videre paa egen Haand, om Lysten
dertil skulde vækkes.

FILOSOFI.

Af Professor Dr. phil. Harald Høffding.

Danmark har i det 19. Aarhundrede ikke - saa lidt
som i tidligere Tider - frembragt nogen Tænker, der
kan siges at betegne et Vendepunkt i den filosofiske
Forskens Historie. Derimod bleve de Strømninger, der
kom til os fra Tydskland, ikke blot paa en dygtig
og ejendommelig Maade tilegnede og bearbejdede
af alvorlige Tænkere, men fik ogsaa en stor,
i Begyndelsen endog en overvældende Indflydelse
paa hele vort Aandsliv, særlig paa Poesien og de
religieuse Ideers Udvikling. Der bliver her især Tale
om den tydske spekulative Filosofi, saaledes som den
udformedes af Schelling og Hegel. Man vil vist kunne
paastaa, at den for den
danske Aandsretning ejendommelige Sands for den
virkelige Natur saavel som for den psykologiske og 
historiske Virkelighed gjorde det muligt, at de
betydningsfulde Ideer, hin tydske Filosofi har udtalt,
kunde paavirke vor Udvikling, uden at vi dog fortabte
os i abstrakte og hyperidealistiske Spekulationer. -
I Aarhundredets sidste Del traadte en fransk-engelsk
Paavirkning ved Siden af den tydske.

HENRIK STEFFENS (S. 16-29, 41-44) førte den Schellingske 
Filosofi ind i Danmark ved de berømte Forelæsninger, han 
i November 1802 begyndte i Kjøbenhavn, og som det 
følgende Aar tildels udkom i Trykken (»Indledning til 
filosofiske Forelæsninger«, 1803). Han fremstillede her 
de naturfilosofiske Tanker, som han tidligere udførlig 
havde udviklet i et tydsk Skrift (»Beiträge zur inneren 
Naturgeschichte der Erde«, 1801); men han behandlede 
ogsaa Problemer, som henhørte til Æsthetiken, 
Religionsfilosofien og Historiens Filosofi. Schellings 
Filosofi søgte netop at vise alle disse Problemers indre 
Sammenhæng. Den skjelnede ikke skarpt mellem Aand og 
Natur, eller mellem det bevidste og det ubevidste, eller 
mellem Tanke og Fantasi. Naturen er en Række af Trin,
som føre op til det Punkt, hvor det aandelige Liv
begynder at udfolde sig. Der er en Enhed i Alt; de samme 
Kræfter og det samme Liv rører sig i Naturens og Aandens 
Verden, naar kun Øjet er opladt for det. Steffens 
begyndte derfor ogsaa sine Forelæsninger med at udtale, 
at han hos sine Tilhørere forudsatte »den indvortes Trang 
til at kjende Tingenes egenlige Væsen, til at opløse
Tilværelsens Gaade, og den indvortes Anskuelse, som 
fatter enhver Del sammen til et Helt og sætter det 
absolute Hele, Ene, som det Reelle«. Det var et højere 
Organ, en Evne til »intellektuel Anskuelse«, han 
appellerede til. Han søgte at vise Enheden i Naturen og 
Historien. Den uorganiske Verden naaer først sit Maal i 
den organiske, og indenfor denne opstaaer den frie Aand, 
hvis nødvendige Udvikling Historien udvikler os. Gjennem 
hele Naturen kan der spores en individualiserende Kraft, 
som naaer sin Fuldendelse i Mennesket. I den poetiske 
Genialitet og i den religieuse Begejstring have vi de 
højeste Aabenbaringsformer for den store Kraft, der rører 
sig i Alt. - Kun for en højere Anskuelse træder alt dette
klart frem, medens det er skjult for den elementaire
Forsken og den kritiske Forstand. Fra de fysiske og kemiske
Theorier appellerer Steffens dristig til »den evige
Natur selv«! Han stillede sig paa et Standpunkt,
hvor den højeste Videnskab, den højeste Religieusitet
og den højeste Poesi mødtes, og rettede derfra en
voldsom Protest mod det 18. Aarhundredes kritiske,
analyserende Tendens. Fra denne Protest skrev sig
vor nye poetiske Litteratur, idet den som bekjendt
vakte Oehlenschläger og Grundtvig og gjennem dem
saa mange Andre. Grundtvig har selv mange Aar
senere sagt, at Steffens' Forelæsninger brød Isen
for alt det Poetiske, han havde oplevet. Ogsaa ved
den aandfulde og dristige Betragtning af Historien
paavirkes Grundtvig stærkt og varigt. Og Mynster
har udtalt, at uagtet Steffens' egen Erkjendelse
af de kristelige Ideer endnu ikke var uddannet og
sikker, saa var det dog fra ham, at Begyndelsen
til Kristendommens fornyede Liv i Danmark udgik. -
Mangehaande Ideer vare antydede, et rigt Gjæringsstof
bragt tilveje. Steffens selv kom dog ikke til at
pleje disse Spirer; han var maaske heller ikke Manden
dertil. 1804 gik nan som Professor til Halle, og hans
videre Udvikling tilhører den tydske Litteratur.

Foruden ved at virke for en aandfuldere Naturbetragtning 
og en dybere Poesi og Religieusitet er Steffens' 
Optræden ogsaa bleven betydningsfuld ved den Vægt, han 
(i Tilslutning til Fichte snarere end til Schelling) 
lagde paa Individualiteten. Han betragtede Naturens 
Virksomhed som især individualiserende. Hos Sibbern, og 
gjennem ham hos Poul Møller og S. Kierkegaard, spores 
Virkningerne af denne Tanke.

Det var en mere klar og besindig Tænker, som kom til at 
føre den filosofiske Forsken videre her hjemme. I Aaret 
1803 blev NIELS TRESCHOW (født ved Drammen 1751, død i 
Kristiania 1833), der som Rektor i Kristiania havde 
holdt en Række ypperlige Foredrag deroppe om Kants 
Filosofi, ansat som Professor i Filosofi ved Kjøbenhavns 
Universitet, hvor han i de ti Aar, han virkede, inden 
han igjen drog tilbage til Norge, øvede stor Indflydelse. 
Først som moden Mand og vel bevandret i det 18. 
Aarhundredes Filosofi stiftede Treschow Bekjendtskab med 
den nye spekulative Lære. Han stillede sig kritisk 
prøvende til den, paa samme Tid som hans livlige og 
dristige Aand optog af den, hvad der forekom ham brugbart 
og berettiget. I sin Selvbiografi angiver han selv sin
Stilling saaledes: »Uden at være Tilhænger enten af den 
ældre førkantiske
eller nyeste Filosofi beholdt jeg af den første Lyst
til Klarhed i Begreberne og Nøjagtighed i deres
Udvikling; af den anden blev jeg gjort opmærksom
paa det Ufølgerigtige i den sædvanlige Dualisme og
paa Nødvendigheden af at udlede alt Virkeligt og
Muligt af eet eneste Princip«. Forskjellen mellem
Treschow og de spekulative Filosofer er, at medens
disse svælge i Tanken om Tilværelsens Enhed og derved
nærme sig til Mystiken, opfatter Treschow denne Tanke
som en Forudsætning, paa hvilken vor Forsken bygger,
naar den søger efter Sammenhæng mellem Tingene. Da
det er selve Erfaringen, som stedse paany sætter
denne Søgen i Bevægelse og paa saa mange Punkter
tilfredsstiller den, saa maa hin Tanke være mere end
en blot subjektiv og menneskelig Forudsætning. Ved
denne Begrundelse af Tanken om Enheden i Alt staaer
Treschow Erfaringsvidenskaben nærmere end Schelling
og Steffens. Dette sees ogsaa af hans betydeligste
Skrifter: »Elementer til Historiens Filosofi« (1811)
og »Om den menneskelige Natur« (1812), som røbe megen 
psykologisk og historisk Sands og endnu have Interesse. 
Hans Verdensanskuelse lægger sig klarest for Dagen i 
det førstnævnte Skrift. Han opfatter Historien som 
Menneskets Udvikling fra en dyrisk Tilstand til et 
Trin, hvor det faaer Evne til »Selvvirksomhed efter 
Ideer«. Ved at gaa tilstrækkelig langt tilbage maa vi, 
mener han, komme til en Tid, »hvor det moralske Væsen 
neppe var at adskille fra det fysiske, - hvor Mennesket 
endnu ej var Menneske«. Da han opfatter Sjæl og Legeme 
som to Sider af samme Væsen og Materien som en 
Aabenbaring af Guddommen, finder han heri intet 
Betænkeligt. Desuden deler han ikke Schellings, 
Steffens' og Romantikernes Tro, at Urtiden var den 
herligste, eller at, som Steffens udtrykte sig, »alle 
den tidligste

.NIELS TRESCHOW. Efter et Maleri af Hornemann.
Menneskeslægts Forestillinger og Handlinger havde
et umiddelbart Hensyn til det Evige«, hvorfor »det
Skjønneste og Herligste, som gjennemtrænger vor Tid«,
skulde være »Sandsen for hin gamle forsvundne«. For
Treschow stod det som absurd og stridende mod 
Udviklingens almindelige Love, at de første Mennesker 
skulde have været Genier eller Guder og ikke
Instinktvæsener, der gjennem en lang og møjsommelig
Udviklingsgang skulde blive til Fornuftvæsener. Hvad
der driver fremad fra det ene Trin til det andet, er
ikke blot de ydre Paavirkninger og de Krav, de stille,
men ogsaa en indre Udviklingsdrift, ea Drift til
Selvvirksomhed, der vel kan vanslægte eller lammes,
men stedse vil røre sig paany. Denne Lære styrker,
efter Treschow, vort Haab og vor Taalmodighed, og
den gjør Menneskeslægten stor og herlig i vore Øjne,
idet vi se, at der i Aartusinder er arbejdet og stadig
arbejdes paa dens Fuldkommenhed. - Ogsaa i Treschows
psykologiske Værk (»Om den menneskelige Natur«)
findes mange interessante Tanker.

I en Afhandling fra Aaret 1806 drøfter Treschow det
Spørgsmaal, hvorvidt der kan dannes videnskabelige
Begreber om individuelle Fænomener. Opkasteisen
af dette Spørgsmaal er karakteristisk for den
danske Tænkning. Vi se paa samme Tid ANDERS SANDØE 
ØRSTED afslutte de ivrige filosofiske Studier, der 
havde udfyldt saa stor en Del af hans Ungdom, med 
Betragtninger over Grænsen mellem Theori og Praxis, 
der særligt fremkaldes ved Spørgsmaalet om 
Muligheden af at danne og anvende almindelige 
Regler i specielle Tilfælde og overfor individuelle 
Personligheder. Især i hans udmærkede Afhandling 
»Om Grænserne mellem Theorier og Praxis i Sædelæren« 
(1811), som han endnu vedkjendte sig i sin høje 
Alderdom, kommer dette Problem frem paa en
interessant Maade.

Man vil maaske undre sig over at træffe N.F.S. GRUNDTVIGS 
Navn i en Oversigt over Filosofiens Historie i Danmark. 
Og dog har filosofisk Studium og Tænkning grebet stærkt 
ind i denne mægtige Aands Udvikling. Der var en Tid, da 
han, efter eget Udsagn, »med Fichte, Schiller og 
Schelling grundede paa Livets Vilkaar«. Fichte har især 
havt stor Indflydelse paa ham, større end han maaske 
egenlig er bleven sig det bevidst, skjøndt han stedse 
ærede ham højt og selv efter at have vendt den verdslige
Videnskab Ryggen satte ham et smukt Minde ved et Digt
efter hans Død. Det var ikke blot Fichtes ideale
Begejstring og dybe ethiske Alvor, som virkede paa 
Grundtvig, men mange af den tydske Filosofs
historiske og pædagogiske Ideer gjenfindes i den
danske Digtertheologs Anskuelser, som enhver Læser af
Fichte's »Grundzüge des gegenwärtigen Zeitalters« og
»Reden an die deutsche Nation« vil sande. Kampen mod
den aandløse Lærdom og den blotte Opsamlen af Stof,
Polemiken mod den altfor store Rolle, det skrevne
(døde) Ord i den nyere Tid spiller paa det mundtliges
(levendes) Bekostning, Arbejdet for en national og
folkelig Opdragelse, der lader de oprindelige Evner
hos Individet og Folket frit udfolde sig og ikke
spalter Folket i forskjellige Klasser - alt dette
kan Punkt for Punkt paavises i Fichtes Skrifter og
afgiver et lærerigt Exempel paa, hvorledes Tanker
kunne fæste Rod og bære Frugt i en helt anden Jordbund
end den, de fra først af skyldes. Vor mest »nationale«
Retning i Skole og Liv har den tydske Filosofi at 
takke for nogle af sine betydningsfuldeste Ideer. 
Ogsaa af Schelling paavirkedes Grundtvig stærkt. Den 
Schellingske Filosofi viste ham hele Naturen og 
Historien som et stort Verdensdrama, hvilket Poesi, 
Religion og Videnskab hver paa sin Maade søgte at finde 
Udtryk for. Men da den Tid kom for Grundtvig, da hans 
gjærende Aand fandt Hvile i den »gammeldags, enfoldige 
Tro«, maatte han forarges over en Lære, efter hvilken 
Gud ikke evig er, men vorder Personlighed gjennem 
Verdenslivet, og for hvilken Kristendommens Udsagn om 
den lidende Guddom, der forsoner Synden ved sin Død, 
blot er et stort Symbol paa Menneskehedens Udvikling 
gjennem Lidelse og Kamp. Da udgav han, som Svar paa et 
Angreb af H.C. Ørsted, det mærkelige Skrift »Imod den 
lille Anklager, det er Professor H.C. Ørsted, med Bevis
for, at Schellings Filosofi er ukristelig, ugudelig og 
løgnagtig« (1815). Det var Kirkens Gjenmæle mod 
Filosofien. Medens Steffens havde forkyndt Poesi,
Religion og Filosofi som forskjellige Former for eet og 
samme Evangelium, kommer nu Sondringens Tid. Filosofien 
havde allerede hos Treschow skilt sin Sag fra 
Romantikens Evangelium; nu drager den kirkelige 
Bevidsthed sine bestemte Grænser. - Om Romantikens 
Filosofi minder dog ogsaa senere Grundtvigs og mange af 
hans Tilhængeres Holdning overfor experimental og 
kritisk Videnskab. Han kom egenlig aldrig bort fra den
Synsmaade, der i det nys anførte Skrift lod ham udtale 
til Ørsted, at »Fysikens lidenskabelige Studium og høje
Vurdering, især den experimentales, der ender sig i
Mekaniken, netop er et Tegn paa Videnskabelighedens
nære Død«. Hans Begreb om Videnskab vedblev
saavelsom hans Livsanskuelse at bære Romantikens Præg. 
De aandelige Syner med deres Genialitet og deres 
Vildfarelse vare hos ham altid stærkere end den 
prøvende Kritik. Sandsen for Fænomenernes ideale
Betydning forenedes ikke med Interesse for deres
reale Sammenhæng. Heri ligger Begrænsningen for den
store Mands i og for sig saa frugtbare og gavnlige
Indflydelse paa vort Folks Aandsliv, en Begrænsning,
der for en Del skyldes den Tid, indenfor hvilken hans
Læreaar faldt.

HANS CHRISTIAN ØRSTED var i sin almindelige 
Naturopfattelse Discipel af Schelling. Selv senere, 
da han saae paa den spekulative Naturfilosofi med 
ædrueligere Øjne, hævdede han, at »den store 
Bevægelse, aandrige Mænd ved Aarhundredets 
Begyndelse havde fremkaldt i Henseende til den 
videnskabelige Opfatning, har havt en vigtig 
Indflydelse paa Tydsklands og Nordens Naturforskere 
og heller ikke været uden Indflydelse paa den 
videnskabelige Aand i den øvrige Verden«. Ideen om 
Naturkræfternes Enhed og Sammenhæng, som den 
Schellingske Filosofi betonede, har neppe heller 
været uden Forbindelse med de Undersøgelser, der 
gav Anledning til hans berømte Opdagelse. Han
skjelnede senere bestemt mellem Spekulation,
Hypothese og Erfaringssætninger og udtalte, at
netop for den, der har Overbevisningen om, at der
gaaer en stor Grundeenhed gjennem den hele Natur,
bliver det dobbelt nødvendigt at fæste sit Blik paa
det Mangfoldiges Verden, hvori denne Sandhed først kan
finde sin Bekræftelse. Og han mente, at der af selve
en grundig Naturforsken vilde udvikle sig en dybere
Filosofi end den, der findes i de fleste filosofiske
Systemer, og en ægtere Poesi end den, der findes i
mange Digte, ja at ogsaa vore religieuse Anskuelser
derved kunde berigtiges. (Hauchs Biografi af Ørsted). 
- I »Aanden i Naturen« (1849-50), et af vor Litteraturs 
betydningsfuldeste Værker, samlede Ørsted en Række 
Afhandlinger, som ere forfattede til meget forskjellige 
Tider, men som i Forening give et klart og smukt Billede 
af hans Verdensanskuelse. Dennes Hovedtanke er, at det i 
Naturen, der bestaaer
under den uafbrudte Skiften, er Kræfterne, som 
tilsidst føre tilbage til en Grundkraft, og Lovene, 
der tilsidst vise sig som en hele Naturen 
gjennemtrængende Alfornuft. Den legemlige
Virkelighed er ikke den sande: Legemerne ere kun
Ytringer af levende Virksomheder. Legeme og Aand
ere uadskillelig forbundne i eet og samme Princip. I
Tænkningen vaagner den skabende Natur til Bevidsthed
i os, og vi ere derfor i Stand til at forstaa
Naturen. Mellem Guds Villie, der ikke maa opfattes som
lig den menneskelige, og Naturens Væsen kan der ikke
være Strid, da de ere Et. Ogsaa paa mere specielle
Omraader har Ørsted udtalt interessante Synsmaader. Se
saaledes hans »To Kapitler af det Skjønnes Naturlære«
(1845). - En ædel og human Aand gaaer gjennem Ørsteds
Anskuelser, selv om han ikke har sammenarbejdet dem
til fuld systematisk Sammenhæng.

Treschows Efterfølger som filosofisk Professor var
Frederik Christian Sibbern (18. Juli 1785 - 16. Decbr. 
1872). Han blev i sin Ungdom stærkt greben af 
Romantiken og dens Filosofi. Det var især den Næring, 
han deri fandt for Aand og Hjerte, som drog ham til den. 
Af en stærk personlig Gjæring, som forstærkedes ved en 
ulykkelig Kjærlighed, og som han selv paa en levende 
Maade har skildret i »Gabrielis' Breve« (I.) (forfattet 
1813, udkommet 1826), arbejdede han sig frem til en klar 
psykologisk Forstaaelse og en varm Sympathi for 
Sjælelivet under dets forskjellige Former. Det er som 
Psykolog, han især har Betydning i vor Litteratur. Han 
har paa en værdig Maade fortsat, hvad Treschow paa dette 
Omraade har begyndt. Af hans psykologiske Skrifter er 
især hans »Psykologisk Pathologi«, anden Del af 
»Menneskets aandelige Natur og Væsen« (1. Del 1819, 
2. Del 1828) at nævne. Det optryktes i Hundredaaret efter 
hans Fødsel under Titel af »Læren om de menneskelige 
Følelser og Lidenskaber«. Det er Følelserne, især de med 
Sympathi og Beundring beslægtede, han skildrer bedst. 
Hans Psykologi er endnu temmelig stærkt paavirket dels af
den spekulative Filosofi, dels af Moralfilosofien. Men
den realistiske Interesse hos ham viser sig paa den anden 
Side i den Vægt, han lægger paa Psykologiens Sammenhæng 
med Fysiologien, og som især lægger sig for Dagen i det 
dygtige Værk »Om Forholdet mellem Sjæl og Legeme« (1849). 
Han mødes her med
Treschow og Ørsted i den Opfattelse, at det er et og
samme Liv, der træder frem for os i det Sjælelige og
i det Legemlige. - I religieus Henseende stod Sibbern
i lang Tid den orthodoxe Retning nær, idet han ogsaa
for sit personlige Vedkommende følte Betydningen af
Reaktionen mod Rationalismens Forstandsvæsen. Men jo 
mere den strenge kirkelige Opfattelse tilspidsede sig 
i dogmatisk Henseende, desmere maatte han skille sin 
Sag fra dens. Læren om Djævelen og den evige
Fordømmelse kunde han ikke anse som nødvendige
Bestanddele af den religieuse Tro. Han havde altid
hævdet Filosofiens Ret til at prøve Alt; men nu førte
denne Prøvelse ham til et nyt religieust Standpunkt,
som han udtalte i en Række Universitetsprogrammer
(1846, 47 og 49) og senere udførlig, og ofte med Fynd 
og Kraft, i »Meddelelser af et Skrift fra Aaret 2135«. 
Enhver stærk og levende Tro agter han som Udslag af 
Livets Magt i den Enkelte. (Dette er den Grundtanke, 
der gaaer igjennem anden Del af Gabrielis' Breve, som 
udkom 1850). Sin egen Religieusitet skildrer han som 
»et Liv i Gud, som den indre Grundvirker og Grundgiver, 
ved hvis indre Virkelser og Givelser enhver god, 
oplivende og frugtbringende Tanke og Følelse opstaaer«. 
Han vilde bevare »Kristeligheden«, men lod 
»Kristenskabet« fare. - Sin filosofiske Verdensanskuelse 
har han bestemtest udviklet i »Spekulativ Kosmologi«
(1846). Tilværelsen er for ham en stor Debat og Kamp af 
Alt mod Alt. Denne Kamp opstaaer ved, at al Udvikling 
skeer sporadisk, d. v. s. ud fra forskjellige 
Udgangspunkter; kun ved at disse forskjellige Processer 
brydes med hverandre, naaes Resultatet. Derfor er ogsaa 
vor Erkjendelse begrænset: vi maa gjennem Opfattelsen af 
det Mangfoldige og Stridende arbejde os frem til Ideen 
om Enheden, det i Alt Virkende og Alt Harmoniserende. 
Ogsaa her fortsætter han, hvad Treschow havde indledet. 
Han betragter f. Ex. ligesom denne Mennesket som opstaaet 
ved Udvikling af en vis Dyreart. Ved denne Opfattelse 
træder Sibbern i bestemt Modsætning til Hegel og den 
tydske Skole, hvem han bebrejder, at de ingen virkelig 
historisk Verdensopfattelse kunne begrunde. En virkelig 
historisk Udvikling forudsætter bestemte og sondrede 
Udgangspunkter, fra hvilke de Processer fremgaa, hvis 
Brydning eller Samvirken udgjør Historiens Indhold. Trods 
de sporadiske Udgangspunkter, han antager, troer Sibbern 
dog paa en kontinuerlig Fremgang til større Harmoni.
Hans Lære om den sporadiske Udvikling muliggjør ikke
blot en mere realistisk Opfattelse af Historien, men
ligger ogsaa til Grund for den Vægt, Sibbern lægger
paa den enkelte Personligheds Trang og Følelse i 
religieus Henseende. Det religieuse Liv udvikler sig 
gjennem Vexelvirkning af forskjellige Retninger og 
Personligheder og er kun sundt, naar ethvert Individ 
for sig og paa sin ejendommelige Maade søger og finder, 
hvad det behøver for sin aandelige Velfærd. Sibbern 
træder meget bestemt op imod Kirkens Forsøg paa at 
forme alle religieuse Forestillinger efter eet Mønster.
Hans Standpunkt er her Subjektivisme, men baaret af
en Tro paa det individuelle Liv, der rører sig i
alle Subjekter, Tilværelsens inderste Grund, som han
opfattede som et personligt Væsen, hvis »Verdensside«
de talløse, sporadisk virkende materielle og aandelige
Udgangspunkter eller Momenter udgjøre. Ogsaa sin
Erkjendelseslære sætter Sibbern i Forbindelse hermed:
at vi forstaa Verden, selv om vi paa Grund af den
sporadiske og aldrig afsluttede Udvikling ingen
absolut Viden kunne naa, det forklares ved, at hint
universelle Liv ogsaa rører sig i os. Den sporadiske
Udvikling gjør det nødvendigt at begynde med
Erfaringen og bygge Spekulationerne paa denne. (»Om
Filosofiens Begreb, Natur og Væsen«. 1843.) -
For sociale og politiske Spørgsmaal nærede Sibbern
stor Interesse. Lige fra 1835 til 1870 deltog han,
under vort politiske Livs forskjellige Faser, i den
offentlige Debat med Piecer og Bladartikler. I sine
»Meddelelser af et Skrift fra Aaret 2135« giver han
en Skildring af et kommunistisk Fremtidssamfund, i 
hvilket der skal være raadet Bod paa de store
Misligheder, vort sociale og religieuse Liv lider
under. Ved Siden af sit menneskekjærlige Sind
giver han i denne Fremtidsfantasi ogsaa sin stærke
Harme over Underkuelse og Uretfærdighed Luft. (En
udførligere Skildring af Sibberns Personlighed,
Udviklingsgang og Standpunkt har Forfatteren af denne
Oversigt givet i sine »Mindre Arbejder«.)

I Aarene 1824 og 1825 førtes der i vor Litteratur en 
Strid om den menneskelige Villies Frihed. Den begyndte 
med en Meningsforskjel mellem Jurister og Læger om,
hvorvidt der, som de første paastod, var en skarp
Grænse mellem Afsindighed og normal menneskelig
Fornuft, eller om der, som de sidste paastod, var
Overgange eller Mellemgrader. I et skarpsindigt og
interessant Skrift »Om Afsindighed og Tilregnelse, et
Bidrag til Psykologien og Retslæren« (1824) anstillede
F.G. HOWITZ, Professor i Medicin ved Universitetet, en 
dyberegaaende Undersøgelse af Begreberne Frihed og 
Tilregnelighed. Han indtager her et naturalistisk
Standpunkt, nærmest paavirket af Spinoza og Hume. Han
fordrer en rent psykologisk og fysiologisk Betragtning
af det menneskelige Villiesliv og søger at vise, at en 
saadan meget vel kan forenes med en ethisk Betragtning. 
Mod Howitz optraadte en hel Række af de første Navne i 
den danske Litteratur. A.S. Ørsted
og J.P. Mynster bekæmpede ham væsenlig ud fra de
gængse moralske Forestillingers Standpunkt, medens
Sibbern, J.L. Heiberg og P. Hjort søgte at paavise
en højere Enhed af Frihed og Nødvendighed. Howitz
svarede sine Modstandere i to dygtige Stridsskrifter:
»Determinismen eller Hume mod Kant« (1824) og
»Ultimatum« (1825).

HEIBERGS Indlæg i den Howitz'ske Strid (S. 162)
er vistnok Heiberg. det første Skrift, i hvilket
den Hegelske Filosofi traadte frem i den danske
Litteratur. Han havde med stor Begejstring sluttet
sig til denne Lære, som i Tydskland fra omtrent 1818 
(Hegels Ansættelse i Berlin) mere og mere blev
herskende i den filosofiske Verden. Hegel forsøgte at
systematisere Romantikens Filosofi. Sammenhængende
Tænkning skulde sættes i de geniale Indskydelsers
Sted; den »dialektiske Methode« skulde afløse den
»intellektuelle Anskuelse«; istedetfor anelsesfulde
Antydninger af en i Erfaringsverdenen aabenbaret
Ideverden skulde nu en begrebsmæssig Deduktion af
Fornuftens Enhed med Virkeligheden træde. Det blev
hos os især Æsthetik og Theologi, som paavirkedes
af den Hegelske Filosofi. Heiberg byggede paa den
i sine æsthetiske Afhandlinger og fandt sig ogsaa
hjulpen af den i sin poetiske Produktion. Han har
tillige udgivet en »Ledetraad ved Forelæsninger over
spekulativ Logik«, og i sin Afhandling »Om Filosofiens
Betydning for den nuværende Tid« udviklede han,
hvorledes den Hegelske Filosofi »forsoner Idealet med
Virkeligheden, vore Fordringer med det, vi besidde,
vore Ønsker med det, som er opnaaet«. I det af Heiberg 
udgivne Tidsskrift »Perseus, Journal for den 
spekulative Ide«, fik denne Filosofi endog en kort
Tid sit eget Organ herhjemme. Det er karakteristisk,
at naar Heiberg skal sige, hvad der i Hegels Filosofi
især har havt Betydning for ham, fremhæver han, at den 
har lært ham Respekt for de endelige Ting og
Begrænsningens Betydning. Han har særligt opfattet
den fra den realistiske Side - som for dens Stifter
fra først af ogsaa var den væsenlige. Men det var ikke
fra den Side, den nye Filosofi mest blev opfattet af
den unge Generation. - En ny Æra syntes Mange at være 
indledet ved den Maade, paa hvilken Hegel havde 
forsonet Tro og Viden. Hvad der paa Troens Omraade 
fremtræder i Forestillingens eller Fantasiens 
anskuelige, konkrete Form, skulde
være det Samme, som for den filosofiske Tænker fremtræder 
som abstrakt Begreb. Forskjellen mellem Tro og Viden 
skulde altsaa kun angaa Formen, ikke Indholdet, som var 
fælles for begge, nemlig Aanden som Tilværelsens inderste 
Væsen. Hvad der var Troens højeste Gjenstand, fandt 
Tænkeren ved Gjennemførelsen af sin Forsken, eller som det 
hedder i Heibergs Reformationskantate:

Tanken opsteg til det Høje, 
dengang den nedsteg i sig selv.

Under disse store Forjættelser bemægtigede et
spekulativt Raseri sig den studerende Ungdom. Man slog
om sig med Hegelske Formler og saae ned paa dem, der
endnu stod paa »Umiddelbarhedens« Standpunkt uden at
have hævet sig til »Begrebet«. Alt kunde man opløse
og stille det sammen paany til en »højere Enhed«. Det 
var foreløbig den saakaldte højre (konservative, orthodoxe) 
Side af den Hegelske Skole, som vandt Tilhængere.

Som Modstandere af Hegelianismen optraadte især 
Sibbern og Mynster. - POUL MØLLER (S. 263-69), 
der en Tid havde nærmet sig Hegelianismen, 
fjernede sig senere fra den og indtog efter 
længere Tids Søgen, som er fortrinligt
fremstillet i Vilhelm Andersens Biografi af ham,
et Standpunkt, der nærmest er beslægtet med den
yngre Fichtes. (Se hans »Tanker over Muligheden
af Beviser for Menneskets Udødelighed« i 5. Del af
»Efterladte Skrifter«). Han beskjæftiger sig meget
med Filosofiens Historie. Af størst Interesse er 
dog de Forarbejder til en Afhandling om Affektation,
der findes i de efterladte Skrifter. Det er hans
vigtigste Bidrag til en Personlighedsfilosofi. Man
tager neppe fejl i, at han her er paavirket af sin
ældre Ven Sibbern, ligesom hans egne Ideer ogsaa have
paavirket Søren Kierkegaard. Affekteret kalder Poul
Møller den, der med bevidst Forsæt gjør, »hvad der
ikke har nogen Betydning, uden hvor det er fremkaldt
af Naturmagt og Naturtilskyndelse eller ved højere
Nødvendighed«. Han fordrer personlig Sandhed og
udtaler endog det Paradox, at »ingen Livsytring har
Sandhed, uden deri ligger skabende Selvvirksomhed.«
Slægtskabet mellem denne Sætning og Sibberns Lære om
den sporadiske Udvikling sees let. - H. Martensen, 
som stod Heiberg nær og var Medarbejder ved »Perseus«,
følte sig dog frastødt ved Hegels Forsøg paa en
autoritetsløs og forudsætningsløs Filosofi og
vilde have, at Filosofien strax skulde sætte sig paa
det positive og religieuse Standpunkt - og herved
mente han, mærkeligt nok, ogsaa at have naaet et
filosofisk Standpunkt, der laa ud over Hegels. Det
var Martensens Forelæsninger over den nyere Filosofi
(c. 1840), der især vakte Interessen for den
spekulative Filosofi i theologiske Kredse. Mere end
af Hegel er Martensen dog paavirket af Franz Baader
og af de ældre Mystikere, som han henviste til. I sin
høje Alderdom har Martensen skrevet en Bog om Jakob
Böhme (1882), som er den bedste Kilde til at lære hans
egen filosofiske Opfattelse at kjende. Ved at gaa fra
Hegel til Baader og Mystikerne slog Martensen fast,
at Hegels Forsoningsforsøg ikke var lykkedes. - Fra
en anden Side truedes Forsoningsforsøget ved selve den
Hegelske Skoles »Venstre«, hvis Ordførere i Tydskland
vare Strauss og Feuerbach, medens lignende Anskuelser
herhjemme udtaltes i A.F. Becks og H. Brøchners
første Skrifter.

Et nyt Standpunkt, der blev af overordenlig stor
Betydning for den religieuse og den filosofiske 
Udvikling herhjemme, gjordes gjældende af Søren 
Kierkegaard (S. 344-61, 387-88), som fra Studiet 
af Theologien førtes over til Filosofien. Hans
Doktordisputats »Om Begrebet Ironi med særligt Hensyn
til Sokrates« giver en aandfuld, skjøndt ensidig
Karakteristik af Sokrates' Person og Virken. Under
hele hans følgende Forfattervirksomhed vedblev
Sokrates at være hans Forbillede. Han foretrak en
indirekte og experimenterende Fremstillingsmaade
for den direkte og dogmatiske. Tankegymnastiken
var hans Lyst, og hans store Evne til at tumle med
Begreberne var forbunden med en mærkelig Sprogkunst,
men rigtignok ogsaa med Lyst til at lege baade med
Ord og med Begreber. Dog tog han alle disse Evner i
den religieuse Tros Tjeneste. Han betragtede det som
sin Opgave at stille det religieuse Problem paany i
dets strenge kristelige Form, efterat Kristendommens
Forsoning med Verden i Statskirkevæsenet (»den
officielle Kristendom«) og Troens Forsoning med Viden
i den spekulative Filosofi havde sløvet Blikket for,
at det her ene gjælder den Enkeltes personlige Forhold
til den overnaturlige Fordring. - I »Uvidenskabelig
Efterskrift« (1846) har han udførligst udtalt sig om 
sit Standpunkt. Der kan ikke gives noget videnskabeligt 
System om Tilværelsen. Vore abstrakte Begreber kunne vi 
sammenstille til

et System, men det rummer ikke Tilværelsen, som for
os - endelige Væsener i stadig Vorden! - aldrig
kan ligge afsluttet. Og i vore Begrebers System
maa der vel skjelnes mellem de rent aprioriske
Begreber og de fra Erfaringen hentede Begreber. Man
maa desuden være sig bevidst, at ethvert saadant
System hviler paa en subjektiv Reflexion: en absolut
Begyndelse til Systemet kan der ikke gives. Kun
for Gud gives der et Tilværelsens System. Det er
en Illusion at ville opstille et theistisk System
i Modsætning til Pantheismen, thi ethvert System er
pantheistisk. S. Kierkegaard angriber derfor Hegel og
dem, der ville benytte hans System til Grundlag for
Theologien. Men han vender sig i det Hele mod enhver
sammenhængende og rationel (fysiologisk, psykologisk
og historisk) Opfattelse af Menneskelivet og fordrer,
at den Enkelte skal drage sig ud af alt Sammenhæng
for at træffe den store personlige Afgjørelse. Det
absolute Holdepunkt, som Mennesket ikke kan undvære,
kan kun naaes i Angst og Lidenskab: Sandheden er
subjektiv. Og Kierkegaard vender ogsaa Sætningen
om: Subjektiviteten er Sandheden! Thi kun det,
der gribes med subjektiv Energi og Lidenskab, kan
være Sandhed. Sandheden ligger ikke i Indholdet,
men i Tilegnelsens Alvor. - Kierkegaards Filosofi
bliver da nødvendigvis en Lære om de forskjellige
subjektive Standpunkter eller om de forskjellige
Livsanskuelser. Han giver en sammenlignende
Livsfilosofi, idet han dels i poetisk, dels i
begrebsmæssig Form søger at vise, hvorledes Livet
tages fra de forskjellige Standpunkter eller, som han
mindre heldigt kalder dem, Stadier. Overgangen fra det
ene Stadium til det andet skeer ved et Spring, der
hverken kan begrundes eller forklares. Der er efter
hans Opfattelse (som i poetisk Form er fremstillet
i »Stadier paa Livets Vej«) tre Livsanskuelser, som
kæmpe med hverandre: den æsthe-tiske, den ethiske
og den religieuse. Den religieuse Livsanskuelse
naaer sin Fuldendelse i Troen paa Underet, paa
den absolute Skyld og den absolute Oprejsning. Da
denne Tro staaer i uforsonlig Modsætning til al
Fornuft, kan den kun gribes og fastholdes i personlig
Lidenskab og under Bortdøen fra det naturlige Liv. -
Kierkegaards strenge Hævdelse af det Fornuftstridige i
det kristelige Trosindhold drog en skarp Grænselinie
mellem positiv-religieus Tro og human Livsanskuelse,
en Grænselinie, som Romantikens Filosofi havde
udvisket. Hans skarpe Kritik virkede som Strømdeler,
førte Nogle til inderligere Fordybelse i Troeslivet,
men gjorde det klart for Andre, at deres Livsanskuelse
i Virkeligheden ikke byggede paa Troens Grund. Han har 
øvet en forløsende og vækkende Indflydelse paa Mennesker, 
som stod paa meget forskjelligt Stade, og han staaer i 
vor Litteratur som en sokratisk Skikkelse. - En 
udførligere Behandling af S. Kierkegaards Lære har denne 
Oversigts Forfatter givet i sin Bog: »Søren Kierkegaard 
som Filosof«. 1892.

Til den Hegelske Religionsfilosofis Tilhængere hørte
ogsaa RASMUS NIELSEN (f. 1809, fra 1841 filosofisk
Professor ved Universitetet, d. 1884) i sine første
Arbejder. Et Omslag i hans Anskuelser fremkaldtes
ved S.Kierkegaards Skrifter; det udtaltes første
Gang i »Evangelietroen og den moderne Bevidsthed«
(1849) og derefter i et skarpt Angreb paa Martensens
Dogmatik. Nielsen skjelnede fra denne Tid af mellem
Tro og Viden som absolut uensartede Principer, men 
mente, at de netop paa Grund af den absolute
Uensartethed kunde rummes i samme Bevidsthed. Medens
Troen er Livets Sag og har sin Rod i Villien, er 
Viden Forstandens Sag og berører ikke det Inderste. 
Troen er Tro paa Underet. Men Theologien begaaer den 
Fejl at ville opstille en videnskabelig Lære om det 
Underfulde. Herimod maa baade Troen og Videnskaben 
protestere. For Videnskaben existerer kun, hvad der 
kan begrundes og forklares. Underet existerer kun 
for den Troende; dets Virkelighed er en 
»Aandsvirkelighed«, utilgængelig for al 
Experimenteren og al Kritik. Denne Lære har 
Nielsen især udviklet i sine Forelæsninger over
»Hindringer og Betingelser for det aandelige Liv i 
Nutiden« (1868) og sin »Religionsfilosofi« (1869). 
Bruddet med den spekulative Religionsfilosofi
førte Nielsen ind paa en ny Prøvelse af Forholdet
mellem Spekulation og Erfaring og derved til et
ivrigt Studium af Mathematik og Naturvidenskab. Han
opgav ingenlunde Hegels Methode, men mente at kunne
gjennemføre denne paa et solidere Grundlag. Efter en
Række Forarbejder udkom hans filosofiske Hovedværk
»Grundideernes Logik« (1864-1866). Uagtet han lægger
stor Vægt paa Forskjellen mellem Tænken og Væren
eller, som han hellere kalder dem: Viden og Magt,
søger han dog endnu, ligesom Hegel, ad logisk Vej
at paavise deres Enhed. Det givne Erfaringsstof,
som Specialvidenskaberne have lagt tilrette, skal 
bearbejdes til en ideel Totalitet og sees som 
Indhold af Sandhedens Ide, der er Enheden af
Viden og Magt. Filosofien fører ad denne Vej til
en Theisme, idet Sandhedsideen maa tænkes som en
uendelig Subjektivitet. Men denne abstrakte Indsigt
er ikke nok for den praktiske Livsanskuelse; denne
sætter formedelst den personlige Trang en hel ny
Tankegang i Kraft. - Nielsens Lære om Tro og Viden gav
i Aarene 1865-1867 Anledning til en Strid, i hvilken
en Række ældre og yngre Forfattere optraadte. Størst
Opmærksomhed vakte fra den ene Side Martensens »Tro
og Viden« (1867), fra den anden Side G. Brandes'
»Dualismen i vor nyeste Filosofi« (1866). Men den
grundigste Undersøgelse af det hele Spørgsmaal fremkom i 
H. Brøchners Skrift »Problemet om Tro og Viden« (1868).

Det er ejendommeligt for Nielsen, at han saa stærkt
fremhæver Modsætningerne: Modsætningen mellem Tro
og Viden og Modsætningen mellem Viden (Fornuften)
og Magten (Realiteten). Det skyldes Kierkegaards
Indflydelse og er en Reaktion mod Hegels »Ophæven«
af alle Modsætninger. Men det skyldes tillige Nielsens
livlige Fantasi og hans rhetoriske Pathos, der yndede
Extremer, fordi de ere anskuelige og virke stærkt paa
Læser og Tilhører. Han opgav dog ikke Fordringen om
en Enhed - en Enhed af Viden og Tro i den menneskelige
Bevidsthed og en Enhed af Viden (Fornuft) og Realitet
i Tilværelsen; men han havde spændt Buen for stærkt
til, at den kunde holde. Den Indflydelse, Nielsen
har øvet, skyldes især det vækkende og begejstrende
Foredrag, som stod til hans Raadighed, medens han
var i sin fulde Kraft.
HANS BRØCHNER  (f. i Fredericia 1820, fra 1857
Professor i Filosofi ved Universitetet, d. 1875) 
var fra Theologien gaaet over til Filosofien, havde 
i sin Tid (1842) oversat Strauss' »Fremstilling af 
den kristelige Troslæres historiske Udvikling i 
dens Kamp med den moderne Videnskab« og senere 
udgivet en paa grundigt Studium bygget Afhandling 
om Spinoza (1857). Ogsaa Brøchner tilhørte den 
Hegelske Skole, og han arbejdede sig ikke, ligesaa 
lidt som Nielsen, nogensinde ud af dens Tankegang 
og Methode. Han søgte dog nærmest at paavise, 
hvorledes denne Tankegang kunde udvides saaledes, 
at Erfaringen og den reale Virkelighed kunde komme
til deres Ret. Mest beskjæftigede han sig med
Filosofiens Historie; Frugten af disse Studier har
han nedlagt i det aandfulde Skrift: »Bidrag til 
Opfattelsen af Filosofiens historiske Udvikling« 
(1869) og i sin »Haandbog over Filosofiens 
Historie« (1873-74). - Til det ovenfor nævnte 
Stridsskrift, i hvilket han baade vender sig mod
Martensen (»den filosoferende Theologi«) og mod
S. Kierkegaard og R. Nielsen (»det antitheologisk
religieuse Standpunkt«), føjede han en Fremstilling
af sit eget Standpunkt i Skriftet »Om det Religieuse
i dets Enhed med det Humane« (1869). Efter Brøchner
er den sande Religieusitet ikke noget fra den sande 
Erkjendelse og den sande (ethiske) Handlen
Forskjelligt. Den er den Forsoning og den Ro, som
Menneskeaanden finder, naar den fra det umiddelbare,
sandselige Liv, hvor den splittes mellem stridende
Kræfter, og hvor der kan rejses Tvivl om Erkjendelsens
Gyldighed og Handlingens 
Berettigelse, trækker sig tilbage til sit Indre,
til sit Væsens Grund. Her finder den sine Kræfters
Kilde og seer sig i sit Udspring af det universelle
Princip for al Tilværelse. Brøchner er inderligt
overbevist om Sandheden af Idealismens Grundtanke om
det Aandelige som Tilværelsens inderste Væsen. Denne
Overbevisning kan, indrømmer han, ikke fuldstændigt
bevises paa Grund af Menneskets Begrænsning; men den
er en rationel Tro, som udspringer af Menneskets
Væsen, og Erkjendelsen beholder stedse et veto,
selv om den ofte maa udtale et non liquet: ellers
vilde der ikke være noget Kriterium paa sand og falsk
Tro. - Denne sin Opfattelse, som Brøchner begrunder
ved interessante psykologiske Udviklinger, stiller
han dels i Modsætning til saadanne Anskuelser, der
opløse det Religieuse i spekulativ Abstraktion eller
psykologisk Illusion, dels til de positive Religioner,
der endeliggøre det sande Religieuse ved at klæde
det i udvortes og sandselige Former. - Trods sin
abstrakte Fremstillingsform har Brøchner paavirket
ikke faa Yngre ved sin Personligheds Idealitet og
Energi og ført dem til en fri og human Livsanskuelse.

Efterat de Mænd, hvis filosofiske Anskuelser, baade 
hvad Indhold og Methode angaaer, væsenligt havde 
dannet sig under Indflydelse af den romantiske
Bevægelse, havde afsluttet deres Virksomhed, var det
især Indflydelsen fra den fransk-engelske Positivisme
og fra Naturvidenskaberne, der blev afgjørende for
de filosofiske Studier. Dog kan det stadigt spores,
at den stærke Vægt, Sibbern og Søren Kierkegaard
havde lagt paa Personligheden som det Centrum, til
hvilket alle Ideer angaaende de højeste Livsspørgsmaal
tilsidst vise tilbage, vedbliver at virke. Med disse
forskjellige Indflydelser forener sig snart ogsaa
Virkningen af den tydske Nykantianisme, der medførte
en skarpere Sondring mellem Viden og Ikke-Viden,
end man i den romantiske Periode havde overholdt.

GABRIEL SIBBERN (f. 1826), Søn af F.C. Sibbern, 
udviklede, i sin Faders Aand, en fin og aandfuld 
Livsanskuelse i de to Skrifter »Om Humanisme« og 
»Humanitet og Alsind« (1854). I sit lange Liv er 
han bleven Filosofien tro og har endnu 1899 taget 
Ordet i den interessante Afhandling om »Den 
religieuse Absolutisme«.
SOPHUS HEEGAARD (f. 1835, Docent ved Universitetet 1868, 
Professor 1875, d. 1884) begyndte sine filosofiske 
Studier som Discipel af Rasmus Nielsen. Efter at have 
skrevet en Doktordisputats om den Herbartske Filosofi 
udgav han en historisk-kritisk »Indledning til den 
rationelle Ethik« (1866), i hvilken der gennemgaaes 
forskjellige Hovedformer for Ethik, men tilsidst 
henvises til de af S. Kierkegaard og R. Nielsen 
udviklede Anskuelser. Planen om at skrive en human 
Ethik paa det her antydede Grundlag fik Heegaard 
dog ikke udført. Han fjernede sig fra dette Standpunkt 
og bevægede sig i sin følgende Tid søgende om i den 
filosofiske Tænknings Verden. Ivrige Kantstudier, 
senere ogsaa Studier over den nyere engelske Filosofi, 
lagde Beslag paa ham. Overfor hans Tilhørere paa 
Universitetet var det især den personlige og 
uforbeholdne Udtalelse om denne sin søgende og 
uafsluttede Holdning, der gjorde et stærkt Indtryk. 
I sin Bog »Om Intolerance« (1878) hævdede han de 
enkelte Personligheders Ret til at danne deres 
religieuse Anskuelser paa en med deres Personlighed
stemmende Maade. Han staaer skeptisk overfor ethvert 
Forsøg paa videnskabelig Afgjørelse af religieuse 
Spørgsmaal, men betoner meget stærkt, at den Mulighed, 
at Troen (især Troen paa en personlig Udødelighed) 
kunde have Ret, er af stor Betydning for Livsførelsen: 
»Vi leve paa Muligheder!« Senere har han skrevet en 
Opdragelseslære (1880), som ved sin jevne og brede 
Fremstilling og sin humane Aand har udbredt sunde 
Forestillinger om psykologiske og pædagogiske
Spørgsmaal i større Kredse. Heegaards Arbejdskraft og 
aandelige Energi blev tidligt brudt. Han sank sammen 
under Overanstrengelse, Sygdom og Sorg. Og i disse 
mørke Tider fandt han sin eneste Trøst i den kirkelige 
Tro, hvilket han med stor Aabenhed og paa den 
smukkeste Maade udtalte i Forordet til anden
Udgave af sin Opdragelseslære.

Forfatteren af denne Oversigt, HARALD HØFFDING,
f. 1843, Docent ved Universitetet 1880, Professor 
1883, beskjæftigede sig i sin første Ungdom med 
theologiske Studier og blev meget stærkt paavirket 
af S. Kierkegaards Skrifter. En Tid stod den af 
R. Nielsen hævdede Lære om Tro og Viden som to af 
hinanden aldeles uafhængige Principer for ham som
den eneste Udvej; men fortsat Studium af Filosofien,
ikke mindst af den græske Filosofi, lod ham
føle Trang til en mere harmonisk Livsanskuelse. Efter
i sin Doktordisputats at have behandlet et Emne af den
græske Filosofis Historie (»Om den antike Opfattelse
af Menneskets Villie,« 1870) søgte han at orientere
sig i den samtidige filosofiske Litteratur, som var 
meget lidet kjendt her hjemme. Af disse Studier
udsprang de to Skrifter: »Filosofien i Tydskland efter
Hegel« (1872) og »Den engelske Filosofi i vor Tid«
(1874). Han satte sig nu som Opgave at bearbejde
Psykologien og Ethiken ud fra det Standpunkt, han
mente at have vundet. Det var hans Overbevisning,
at der lige saa vel gives en Erfaringsvidenskab om
de aandelige Fænomener som om de materielle, og at
det er af stor Betydning ogsaa for Livsanskuelse
og Livsførelse, at vore højeste Ideer saa meget
som muligt føres tilbage til det Grundlag, en
saadan empirisk Aandsvidenskab maatte kunne skaffe
til Veje. Saa meget han nu sympathiserer med den
fransk-engelske Positivisme, saa kan han dog ikke
opgive den kritiske Filosofis Grundtanke om al
Erfarings Betingethed ved den menneskelige Aands
Natur, og hans Opgave har (se »Psykologi i Omrids
paa Grundlag af Erfaring«. 1882. - 4. Udg. 1898)
da været at vise, hvorledes de empirisk paaviselige
psykologiske Love forudsætte en bestemt oprindelig
aandelig Konstitution, der ikke selv forklares ved
dem. I selve Personligheden finder han da baade al
Erkjendelses Udspring og dens Grænse. En speciel
Drøftelse af enkelte filosofiske Spørgsmaal har han
givet i »PsykologiskeUndersøgelser« (i Det kgl. danske
Videnskabernes Selskabs Skrifter 6. Række. 1889) og i 
»Det psykologiske Grundlag for logiske Domme« (smst. 
1899). Sine ethiske Anskuelser har han udviklet i en 
Række Skrifter (»Om Grundlaget for den humane Etik«. 
1876. - »Etik«. 1887, 2. Udg. 1897. - »Etiske 
Undersøgelser.« 1891), i hvilke han søger at vise 
Muligheden af en ved Menneskets egen Natur,
navnlig ved Sympathifølelsen, bestemt Vurdering og
Livsførelse. Hvad Vurderingsprincipet (Maalestokken),
ikke hvad den subjektive Motivering angaaer, slutter 
han sig til den saakaldte Utilitarianisme
(Velfærdsmoralen). Sine Studier over den nyere
Filosofis Historie (fra Renaissancen til vore Dage)
har han givet en foreløbig Afslutning i sit 1894-95
udkomne Værk over dette Emne, i hvilket der lægges
særlig Vægt paa at vise Ideernes Sammenhæng med de
psykologiske og 
kulturhistoriske Forhold, under hvilke de blive til,
og paa  at give Problemerne Forrangen for Systemerne.

Det var ogsaa fra først af Spørgsmaalet om Tro og Viden, 
som førte KRISTIAN KROMAN (f. 1846, 1883 Docent og 1884 
Professor i Filosofi) ind paa filosofiske Studier. I 
hans Doktordisputats »Den exakte Videnskabs Lære om 
Sjælens Existens« (1877) kritiserer han de psykologiske 
Hypotheser, som stride mod Antagelsen af Sjælen som et 
særeget, fra Legemet forskjelligt Væsen. Resultatet af 
hans Undersøgelser er, at Spørgsmaalet staaer aabent, 
og han tager i det Hele Ordet for en af alle dogmatiske
og anti-dogmatiske Interesser uhildet Undersøgelse af
filosofiske Problemer. Den samme Evne til filosofisk
Kritik og den samme naturvidenskabelige Dannelse,
hvorom dette Skrift vidner, kundgjorde sig i hans
Hovedværk »Vor Naturerkendelse« (1883), der er
fremkommet som Besvarelse af en af Videnskabernes
Selskab stillet Prisopgave. I dette Værk, den eneste
udførligere Behandling af Erkjendelsestheorien, som 
foreligger paa Dansk, lægger Forf. stor Vægt paa
Forskjellen mellem formale og reale Videnskaber. Kun
i de formale Videnskaber (Logik og Mathematik) naa 
vi til sikker og streng Erkjendelse; de reale
Videnskaber, der støtte sig til Erfaring, naa kun
Tilnærmelser. Men de formale Videnskaber, der gaa frem
ad den strenge Slutnings og Bevisførelses Vej, kjøbe
deres Sikkerhed med Ubevisligheden af deres første
Forudsætninger. De maa, for at Slutningsrækkerne
kunne bygges, opstille Begyndelsespaastande (de
logiske og mathematiske Principer), der fastslaaes
vilkaarligt som Postulater, der hverken kunne
begrundes ad Slutningens eller ad Erfaringens Vej
(hverken deduktivt eller induktivt). De operere
med selvskabte Objekter, og kun derved blive de 
uafhængige af Erfaringen og stringentere end nogen 
Erfaringsvidenskab kan blive. Disse
erkjendelsestheoretiske Ideer gjennemføres i Bogen 
ved en Drøftelse af speciellere mathematiske og 
fysiske Spørgsmaal. Maaske det bedst lykkede Parti 
i Bogen er Diskussionen af Atomtheorien. - I sin 
»Tænke- og Sjælelære« (1882, 3. Udg. 1899) giver 
Kroman først en kortere Fremstilling af Logik og 
Erkjendelsestheori og derefter et Grundrids af
Psykologien. Skjøndt han ikke definitivt erklærer
sig for nogen af de forskjellige Hypotheser, er det
dog øjensynligt, at den spiritualistiske
Hypothese, særligt i den Form, i hvilken den optræder
i Lotze's propædeutiske Fremstillinger, ligger ham
nærmest. Bogen indeholder trods sin Kortfattethed
mange interessante psykologiske Udviklinger. - Endnu 
et Omraade, det pædagogiske, har Kroman behandlet, 
idet han i sin Bog »Om Maal og Midler for den højere 
Skoleundervisning« (1886) har drøftet de forskjellige 
Skolefags Værdi med meget stærk Fremhæven af de formale 
og  naturvidenskabelige Fags Betydning.

CLAUDIUS WILCKENS (f. 1844, Docent ved Universitetet 
1883, extraordinair Professor 1897) behandlede i sin
Doktordisputats (»Erkjendelsesproblemet.« 1875) et 
erkjendelsestheoretisk Emne, men har senere især 
beskjæftiget sig med Sociologi, Æsthetik og Pædagogik. 
Efter et Forarbejde i bredere Form (»Liv - Nydelse -  
Arbejde«. 1874-76) gav han i sit Skrift »Samfundslivets 
Grundlove, et Grundrids af Sociologien«, 1881, en 
Oversigt over den almindelige Samfundslæres Methode og
vigtigste  Resultater. En livlig Fremstilling og stor 
Belæsthed karakteriserer dette første Forsøg paa at 
behandle Sociologien i vor Litteratur. Ved Belysningen 
af de enkelte Fænomener herker en realistisk Synsmaade; 
men som Baggrund mærkes en idealistisk Opfattelse, der 
er beslægtet med den, som Rasmus Nielsen i sine senere 
Aar hævdede. - Ved Karakteristiken af Wilckens' æsthetiske
Værker er Forfatteren af denne Oversigt saa heldig at 
kunne støtte sig til et af Værkernes Forfatter velvilligt 
overladt Resumé. I »Æsthetik i Omrids, med særligt Hensyn 
til moderne Æsthetik«, 1887, vinder Wilckens sit Standpunkt 
gjennem en kritisk Fremstilling af de forskjellige kritiske
Skoler. De æsthetiske Grundbegreber og Grundforhold behandler 
han efter Erfaringspsykologiens Methode. Han undersøger, 
hvori det Skjønnes og det Ophøjedes Virkning paa det 
opfattende Subjekt bestaaer, og finder, at denne Virkning 
skyldes en billedlig Form, der uvilkaarligt tydes som Udtryk 
for et sjæleligt Indhold. Overfor det Kunstskjønne føler 
Beskueren eller Tilhøreren den sjælelige Værdi, som 
oprindeligt bragte Kunstneren til at frembringe Værket. Og et 
lignende Forhold er tilstede ved det Naturskjønne: »Naturen 
er skjøn, naar den sees som Billede.« Æsthetiken er efter W. 
ikke en Lære om »det Skjønne«, men en Lære om det æsthetisk 
Virkende, saa langt dette strækker sig;
det Skjønne er kun en enkelt Art af dette, andre Arter
ere det Ophøjede, det Tragiske, det Rørende, det
Stemningsfulde, det Hæslige og det Komiske. -
I »Poesien, en Fremstilling af Poetiken paa
psykologisk Grundlag«, 1893, anvendes den udviklede
Betragtnings-maade særligt paa Digtekunsten, og den
støttes her ved en stor Mængde Exempler, især hentede
fra nordiske Digtere. Af Bogens speciellere Indhold er
især at mærke den udførlige psykologiske Undersøgelse
af Fantasiens Natur og Virkemaade.

CARL STARCKE (f. 1858) har foruden en Studie over
Ludvig Feuerbach (1883) især arbejdet paa Sociologiens 
og Ethikens Omraade. I sit Skrift »Die primitive Familie« 
(1886) kritiserer han med Lærdom og Skarpsindighed 
Hypotheserne om Familielivets simpleste Former. En 
Undersøgelse af den videnskabelige Tænknings 
kulturhistoriske Betydning har han givet i »Skepticismen 
som Led i de aandelige Bevægelser siden Reformationen« 
(1890). En Forening af sociologiske og ethiske 
Undersøgelser giver det udførlige Værk »Samvittighedslivet. 
En Fremstilling af Principerne for menneskeligt Samfundsliv« 
(1894-97).

ALFRED LEHMANN (f. 1858, fra 1890 Docent i
experimental Psykologi ved Universitetet) er den 
første selvstændige Dyrker hos os af den
experimentale Psykologi eller Psykofysiken, et Fag,
som i de sidste 40 Aar har dannet sig paa Grænsen
mellem Naturvidenskab og Filosofi. Foruden sin
Disputats om »Farvernes elementaire Æsthetik« (1884) 
har han i en Række af Afhandlinger søgt at belyse 
enkelte psykologiske Fænomener ad experimental Vej. 
Af hans større Arbejder mærkes »Hypnosen og de 
dermed beslægtede normale Tilstande« (1890),
»Hovedlovene for det menneskelige Følelsesliv« (1892)
og »De sjælelige Tilstandes legemlige Virkninger«
(første Del. 1898). I »Overtro og Trolddom« (1893-96)
behandles dels historisk, dels experimentalt en Række
af menneskelige Illusioner og Abnormiteter.
THEOLOGI.

Af Biskop Dr. theol. H. V. Sthyr.

Den heftige religieuse Polemik, som optog Sindene
i de sidste Aartier af det attende Aarhundrede,
sagtnede lidt efter lidt i Begyndelsen af det
nittende. Interessen for de voldsomme fritænkerske
Angreb paa Kristendommen og dens Forkyndere aftog
efterhaanden, som det bl. A. fremgaaer af, at
Otto Horrebows »Jesus og Fornuften« (II. S. 265)
i 1801 maatte ophøre at udkomme paa Grund af Mangel
paa tilstrækkelig Tilslutning; men samtidig gjorde
ogsaa Kirkens mest fremtrædende Ordførere i Kampen
mod Fritænkeriet den herskende Tidsaand saa store
Indrømmelser, at de maatte siges at have dels
forladt, dels væsenlig ændret det gamle kirkelige
Standpunkt: Bastholm (II. S. 239-48) var efterhaanden
gleden helt over i Rationalisme, og selv Balle
(II. S. 348-68) havde gjort Indrømmelser, som førte
ham ikke saa ganske lidt bort fra den lutherske
Kirkes gamle Stade. Kampen var altsaa endt med,
at det nu var Rationalismen, der sad i Højsædet
i den danske Statskirke, og efterhaanden fyldtes
de fleste kirkelige Embedsstillinger med Mænd,
som enten helt og holdent svoer til dens Fane,
eller hvis Supranaturalisme i hvert Fald var stærkt
rationalistisk farvet; men jo mere Rationalismens
Herredømme bredte sig, des mere fremtraadte ogsaa
dens Aandløshed og Ideforladthed saavelsom dens
Afmagt til at opbygge Noget, der kunde erstatte,
hvad den havde revet ned. Dette godtgjorde sig for
den theologiske Litteraturs Vedkommende dels ved,
at der i Aarhundredets første Aartier kun udkom et
forholdsvis meget ringe Antal originale theologiske
Arbejder, dels ved, at de Skrifter, der udkom,
gjennemgaaende kun havde saare ringe blivende Værd.

Det theologiske Fakultets ældste Professor, CLAUS FREES
HORNEMANN, f. 1751, d. 1830, var oprindelig en meget
begavet Mand, som allerede 1776 blev theologisk
Professor og vedblev at sidde i Fakultetet i 54 Aar;
men i alle disse mange Aar skrev han kun et Par
værdiløse Fortolkninger til enkelte af de bibelske
Skrifter samt nogle andre Smaating, blandt hvilke
den mest karakteristiske er: »Nogle Grundtræk til
en Sammenligning
mellem Christus og Sokrates« (i »det skandinaviske 
Selskabs Skrifter« 1805), hvori han stillede Christus 
og Sokrates paa lige Trin.

PETER ERASMUS MULLER (f. 29. Maj 1776, Prof. theol. 
1801, Biskop over Sjællands Stift 1830, d. 4. Sept. 
1834) udgav 1805-10 »Kjøbenhavnske lærde Efterretninger« 
og 1811-30 »Dansk Litteraturtidende«, hvori han skrev
en Mængde Boganmeldelser i rationalistisk Aand med
meget strenge Domme over Alt, hvad der smagte af
gammeldags Fromhed; hans egne theologiske Arbejder:
»Christeligt Moralsystem« (1808) og »System i den
christelige Dogmatik« (1826), bleve vel brugte af
de Studerende, saalænge han var Professor, men havde
intet blivende Værd.

Større Betydning tilkommer der FREDERIK CHR. CARL 
HINRICH MÜNTER (f. 14. Okt. 1761, Prof. theol. 1788, 
Biskop i Sjællands Stift 1808, d. 9. April 1830). 
Han var en flittig og selvstændig Forsker, som besad 
en meget omfattende Lærdom navnlig i Arkæologi, 
Kirkehistorie og orientalske Sprog; i sin Ungdom 
havde han været en af de lærde unge Mænd - Birch, 
Adler, Moldenhawer, Engelbreth - som med Regeringens 
Understøttelser foretog Rejser i Udlandet for at 
undersøge nytestamentlige Haandskrifter - Undersøgelser, 
hvis Resultater for en Tid skaffede Danmark den Ære at 
gaa i Spidsen for Udviklingen af den nytestamentlige 
Textkritik. Münter forfattede et ikke ringe Antal 
Skrifter af betydeligt videnskabeligt Værd; men han gik 
saaledes op i sine lærde Studier, at han stod temmelig 
meget udenfor Tidens
Rørelser; næsten alle hans Skrifter handlede om
Spørgsmaal, som ikke havde aktuel Interesse, og mange
af dem vare tilmed skrevne paa Tydsk. Derfor fik han
trods sin Lærdom, sin flittige Forfattervirksomhed og
sin fremragende kirkelige Stilling forholdsvis ringe
Indflydelse paa Tidens Udvikling. De betydeligste af
hans Arbejder ere: »Versuch über die kirchlichen
Alterthümer der Gnostiker« (1790); »Haandbog i
den ældste christelige Dogmehistorie« (1801-4);
»Undersøgelse om de danske Ridderordeners Oprindelse«
(1822); »Kirchengeschichte von Dänemark und Norwegen«
3. Bd., 1823-31; »Der Stern der Weisen« (1827);
»Religion der Babylonier« (1827); »Christinden i det
hedenske Hus« (1827). Sine dogmatiske Anskuelser
naaede han aldrig at bringe i en fast og klar Form. 
Henimod Slutningen af sit Liv, da han stod i nært 
Forhold til Mynster, som var bleven hans Svigersøn, 
kom han stadig nærmere og nærmere til Kirkens Lære; 
i Begyndelsen af Aarhundredet var han derimod 
stærkere paavirket af Rationalismen. Ganske vist 
synes han altid at have anseet Kristendommen for 
guddommelig Aabenbaring; men som alle Datidens
mæglende Supranaturalister gjorde han saa mange
Indrømmelser til den i Tiden herskende Retning, at
der ikke kunde være Tale om, at der fra ham skulde
kunne udgaa en modsat aandelig Strømning.

Et mere afgjort troende Standpunkt indtog Münters 
Eftermand i det theologiske Fakultet, JENS MØLLER,
f. i Karrebæk 19. Marts 1779, theol. Prof. 1808,
død 25. Nov. 1833. Dog var heller ikke han Mand for
at træde op imod Vantroen. Som Udgiver af flere
Tidsskrifter, deriblandt »Theologisk Tidsskrift«
og »Nyt theol. Bibl.« (40 Bd.: 1811-32) samt
»Tidsskrift for Kirke og Theologi« (1832-33, 4 Bd.),
fulgte han den Grundsætning at optage Artikler fra
de forskjellige Retninger, og han gav derfor Ordet
ogsaa til meget yderliggaaende rationalistiske
Forfattere, ligesom hans Tidsskrifter ved deres
Referater af de theologiske Forhandlinger i Tydskland
udbredte Kjendskabet til den tydske rationalistiske
Bibelkritik.

Lige saa fattig som Rationalismen var paa videnskabelig 
Litteratur, lige saa fattig var ogsaa dens Opbyggelseslitteratur. 
Mange af de rationalistiske Præster gjorde sig overmaade megen 
Umage med deres Prædikener, og adskillige af dem raadede tilmed
over en betydelig Veltalenhed, men de havde jo med
deres Fornufttro egenlig ikke Andet at forkynde,
end hvad ethvert fornuftigt Menneske kunde sige
sig selv, og Følgen heraf blev, at Kirkerne snart
kom til at staa tomme, og at de Prædikensamlinger
og Opbyggelsesbøger, de udgav, kun fandt faa
Kjøbere. Flere af Tidens mest ansete Prædikanter:
Stiftsprovst Henrik Georg Clausen, født 1759, død 1840,
Fr. Carl Gutfeld, Holmens Provst, f. 1761, d. 1823,
V.K. Hjort, Præst ved Bremerholm, og Professor
Chr. Brorson, Præst ved Garnisonskirken, prøvede at
udgive Prædikensamlinger og Andagtsbøger; men ingen af
dem fandt sig opfordret til at gjøre dette Forsøg mere
end eengang. Den eneste rationalistiske Andagtsbog,
som udkom i flere Oplag, havde P.O. Boisen til
Forfatter.

Hvor stærkt Rationalismen end bredte sig, var det
nemlig dog saare langt fra, at den havde vundet en 
virkelig afgjørende Sejr. Endnu sad der rundt om i 
Landet mangen troende Præst, og med Harme maatte de 
nymodens Præster se paa, at Folk flokkede sig om 
saadanne »vankundige« Mænds Prædikestole, medens de 
»oplyste« Præsters Kirker stod tomme. Adskillige af 
disse troende Præster traadte i nært Forhold til 
Brødremenigheden, i hvilken Rationalismen ikke havde 
fundet Indgang, og en Del saaledes sindede Præster i 
Fyen og Nordslesvig dannede et Slags Traktatselskab, 
som udgav opbyggelige Skrifter, blandt hvilke R. 
Balslevs »Opbyggelige Betragtninger for Syge« (1806) 
endnu i vore Dage er en af Menigmand yndet Andagtsbog, 
medens den fra Tydsk oversatte »Børnebibel eller 
bibelske Sprog med korte Opmuntringer for opmærksomme 
Børn« i faa Aar blev udbredt i 20,000 Exemplarer, et 
Vidnesbyrd om, at der i Menigheden var Mange, som 
følte sig mere tiltalte af Opbyggelsesbøger i den 
gammeldags Stil end af Rationalismens Andagtsbøger. 
Et lignende Vidnesbyrd om, hvor fast den gamle 
Fromhed sad hos Menighederne rundt omkring, fik den 
nye Oplysnings Mænd ved den sejge Modstand, som den 
evangelisk-kristelige Psalmebog mødte rundt omkring 
i mange Menigheder.

Istedenfor at Kirkernes tiltagende Tomhed  skulde
have  belært Rationalismens Ordførere om deres 
Fejltagelse, naar de havde ment at fremme »den sande 
Religieusitet« ved de formentlige »Fremskridt«, for 
hvilke de havde kæmpet, mente de, at den
tiltagende Ligegyldighed for Gudstjenesten kom af, at
der ikke var gjort »Fremskridt« nok, og der fremkom
derfor flere Forslag til at gjøre Gudstjenesten mere
»interessant« ved at indføre en ny Liturgi i Lighed
med den ved Generalsuperintendent Adlers Indflydelse
i Hertugdømmerne indførte Agende. Intet af disse
Forslag havde dog Udsigt til at trænge igjennem;
men 1805 udgav den ovennævnte Biskop Peter Outzen
Boisen (født i Emmerlev i Slesvig 16. Nov. 1762,
Biskop over Lolland-Falsters Stift 1805, død 10. Maj
1831) en »Plan til Forbedring af den offentlige
Gudstjeneste« og sendte den til Kancelliet med en
Skrivelse fra Biskop Balle, hvori denne foreslog,
at der skulde nedsættes en Kommission til at prøve
Forslaget. Kancelliet fandt Behag i Forslaget, en
Kommission blev nedsat, og det saae altsaa ud til,
at Rationalismen skulde vinde en ny og betydningsfuld
Sejr; men Stiftsprovst Clausen, som dog var Biskop
Boisens fortrolige Ven og delte hans rationalistiske
Standpunkt, havde for megen Smag og Takt til at kunne
føle sig tiltalt af Forslagets sødladne Talemaader
og skrev derfor i Fallesens Maanedsskrift en knusende
Kritik, der vist havde væsenlig Andel i, at det blev
henlagt, uden at den nedsatte Kommission nogensinde
afgav sin Betænkning.

Sin største Betydning fik Boisens Forslag ved, at det
kaldte Jacob Peter Mynster og N.F.S. Grundtvig frem
paa den theologiske Arena, de to Mænd, der trods deres
indbyrdes Uenighed snart skulde blive de sejrrige
Ordførere for den troende Kristendom og give den
følgende Tids kirkelige Udvikling her i Landet dens
ejendommelige Præg.

Grundtvigs Afhandling »Om Religion og Liturgi« er
allerede tidligere omtalt i dette Værk (S. 85), og vi
skulle derfor kun sige, at skjøndt det udkom Aaret
efter Mynsters, og skjøndt Grundtvig upaatvivlelig
har kjendt og benyttet dette, naaer han i sit Skrift
ingenlunde Mynster i Klarhed og Sikkerhed; dertil
var hans eget religieuse Standpunkt dengang endnu
for vaklende og holdningsløst. Mynster havde dengang
allerede gjennemlevet den for hans Liv afgjørende
religieuse Krisis; for Grundtvig derimod var hans
Livs egenlige Krisis endnu forestaaende.

Jacob Peter Mynster var født i Kjøbenhavn den 8. Nov. 1775, 
mistede som Barn sin Fader, der var Inspekteur ved Frederiks
Hospital, men fik snart efter en ædel Stiffader i
Overlæge F.L. Bang, der dog opdrog ham med en
pietistisk Strenghed, som virkede nedtrykkende paa
Drengen og fjernede ham mere og mere fra den positive
Kristendom, medens han usvækket bevarede en varm
religieus Følelse. I hans Studentertid var han og hans
aandrige Broders, den senere medicinske Professor Ole
Hieronymus Mynsters, fælles Værelse Samlingsstedet
for en Del af de bedste Hoveder blandt den studerende
Ungdom. Steffens, Brødrene Ørsted og Oehlenschläger
hørte til hans nærmeste Omgangsvenner, og tidligt
blev han en af de kjæreste og mest velsete Gjæster
paa Bakkehuset hos Rahbek. 1794 tog han theologisk
Embedsexamen og blev
derpaa Lærer for Lehnsgreve J.G. Moltkes eneste Søn,
den senere saa bekjendte Adam Vilh. Moltke. 1801 blev
han Sognepræst for Spjellerup og Smerup Menigheder
i Sjælland, og under det ensomme Liv, han førte her
i ti Aar som ugift Landsbypræst, modnedes han til den
store Gjerning, der ventede ham. Sygelig og tungsindig
drog han ind i sin Præstegaard, og i Begyndelsen
kunde han ikke finde Fred og Hvile for sin Sjæl,
hverken i sin Embedsgjerning, sine Studier og sine
digteriske Forsøg eller i den livlige Brevvexling, han
førte bl. a. med sin Broder og Fru Kamma Rahbek. »Da
skete det en Dag i Sommeren 1803, at der med Eet foer
mig gjennem Sjælen sorn et Lys fra det Høje, og jeg
sagde mig selv med al Klarhed: Du skal hengive Dig
i Guds Villie i Alt uden Forbeholdenhed og ganske
overlade Dig og alt Dit i Guds faderlige Haand,
nøjes med de Evner, han tildeler Dig, og taale de
Savn, han paalægger Dig.« Fra dette Øjeblik havde han
Fred i sin Sjæl, og den positive Kristendoms Sandhed
traadte nu stedse klarere og klarere frem for ham,
ligesom hans personlige Tilegnelse af den med hver
Dag blev dybere og inderligere. Det var derfor som
en modent udviklet kristelig Personlighed og i sin
første Manddoms fulde Kraft, at Mynster traadte frem
paa Kamppladsen, da han i 1806 i Rahbeks »Minerva«
i en Afhandling »Om den foreslagne Forandring i vor
Gudsdyrkelse« med knusende Overlegenhed gjennemgik
Biskop Boisens Smagløsheder og samtidig med bidende
Satire lod Oplysningens Talsmænd vide, at det var de
indbildte »Fremskridt«, for hvilke de havde kæmpet,
der havde bragt det religieuse Liv i saadant Forfald,
som det var her i Landet. I de nærmest paafølgende
Aar lagde han sidste Haand paa nogle bibelske og
isagogiske Afhandlinger, som han først delvis oplæste
ved Landemodet i Roskilde og derefter offentliggjorde
i dettes »Videnskabelige Forhandlinger«, men langt
større Betydning fik det i 1810 udgivne første Bind
af hans saakaldte »Spjellerupsprædikener« (andet Bind
udkom 1815); thi i lange Tider havde der herhjemme
ikke lydt et saadant klart og dygtigt Vidnesbyrd
for Evangeliets Sandhed. Fra nu af var Mynster den
anerkjendte Fører for Flertallet af Rationalismens
Modstandere her i Landet, hvis Antal stadig voxede ved
hans Virksomhed, efterat han i 1811 var bleven første
residerende Kapellan ved Frue Kirke i Kjøbenhavn; men
hans Liv blev nu ogsaa saaledes optaget af praktisk
Embedsgjerning - 1817
blev han Medlem af Direktionen for Universitetet og
de lærde Skoler, 1828 Konfessionarius og Slotspræst,
endelig 1834 Sjællands Biskop, hvilket Embede han
beklædte til sin Død den 30. Januar 1854 - at der kun
levnedes ham liden Tid til litterairt Arbejde. 1810
udgav han en ypperlig lille homiletisk Afhandling
om den Kunst at prædike, 1814 udkom der en af ham
udarbejdet autoriseret Oversættelse af Luthers lille
Kathekismus, 1815 disputerede han for den theologiske
Doktorgrad, og fra 1815-19 var han en af de vigtigste
Medarbejdere ved Revisionen af den autoriserede danske
Oversættelse af det nye Testamente.

Blandt hans senere Arbejder maa navnlig mærkes
hans forskjellige Prædikensamlinger (deriblandt de
i 1828 udgivne »Prædikener til hele Kirkeaaret«),
Betragtninger over de kristelige Troeslærdomme«, det
af alle hans Skrifter, som vandt mest Anerkjendelse og
Udbredelse, »Grundrids af den kristelige Dogmatik«,
hans Afhandlinger over det første Aarhundredes
Kirkehistorie og de filosofiske Stridsskrifter, han
vexlede med Lægen Howitz (S. 854). 1825 udgav han en
af ham selv besørget tydsk Udgave af adskillige af
sine Afhandlinger: »Kleine theologische Schriften«,
der dengang kun blev lidet paaagtet; men den deri
indeholdte »Einleitung in den Brief an die Galater«,
der i Modsætning til den almindelige Anskuelse
fremsætter den Opfattelse, at de galatiske Menigheder
ere de sydgalatiske, d. e. lykaoniske, som Paulus
stiftede paa sin første Missionsrejse, har i vor Tid
vundet en stedse stigende Anerkjendelse.

I hvor høj Grad det imidlertid var lykkedes
Rationalismen at besætte de overordnede kirkelige
Embeder med sine Tilhængere, fremtraadte klart derved,
at ikke en eneste af Rigets Biskopper vægrede sig ved
at underskrive det i rationalistisk Aand affattede
latinske Hyrdebrev til Gejstligheden, som blev udsendt
1817 i Anledning af Trehundredaarsfesten til Minde
om Reformationens Begyndelse, og ved den Fest, som
Universitetet fejrede i samme Anledning, holdt Prof.
Hornemann som Rektor en udpræget rationalistisk
Festtale. Blandt de andre Skrifter, som udkom
ved denne Lejlighed, maa især mærkes de to smaa
Prædikensamlinger af Stiftsprovst Clausen og Mynster,
som klart viste, hvor skarpt de modsatte Retninger
nu stod overfor hinanden.
Aarene 1817-25 kunne for vor Fremstillings Vedkommende
bedst karakteriseres ved at sige, at den theologiske
Litteratur var lige saa fattig, som hele Landet
var i disse den store Pengenøds Aar; men midt under
denne litteraire Fattigdom foregik der det Omslag,
at Rationalismen mere og mere tabte sin Overmagt,
og særlig vendte flere og flere Medlemmer af
Præstestanden tilbage til de gamle Kirkestier.

Netop i denne Overgangstid falder Henrik Nicolai Clausens
Manddomsaar, han, som hele sit Liv igjennem egenlig
vedblev at staa paa Overgangen fra Rationalismen til
den gamle Kirkelære. Han var Søn af Stiftsprovst
Clausen, var født den 22. April 1793, blev theol. Kand. 
1813, opholdt sig i 1818-20 i Udlandet, hvor han under 
en Vinters Studier i Berlin blev saaledes paavirket af 
Schleiermacher, at det fik blivende Betydning for hele 
hans følgende Liv; ligesom Schleiermacher hjalp han med 
til at forberede Rationalismens Nederlag, uden at det 
nogensinde lykkedes ham selv at frigjøre sig fuldstændigt 
fra den. 1820 blev han theologisk Universitetslærer og
1829 Dr. theol. Et stort videnskabeligt Talent, som han 
ofte er bleven anseet for, var han i Virkeligheden ikke; 
men han var et ualmindelig klart Hoved med let og sikker 
Tilegnelsesevne og ypperlige Gaver til skriftlig og 
endnu mere til mundtlig Fremstilling; sin Videnskab 
tjente han med en kjærlighedsfuld Hengivelse, der til 
alle Tider vandt ham den studerende Ungdoms Ærbødighed
og Højagtelse, medens hans Karakterfasthed, hans
ubestikkelige Sandhedskærlighed og hele hans harmonisk
udviklede Personlighed sikrede ham en Indflydelse, som
neppe ret mange Mænd i hans Stilling have besiddet
her i Landet. Intet Under derfor, at han i den
aandsfattige Tid, da han fremtraadte, blev Gjenstand
for beundrende Overvurdering fra sine Meningsfællers
Side; men paa den anden Side lader det sig ogsaa nok 
forstaa, at en Mand som Grundtvig i ham kunde se
»Kristendommens farligste Fjende her i Landet«. Sit
første Sammenstød med den gamle Kirketros Tilhængere
fik Clausen i Anledning af en »Kritik og Fremstilling
af Underbegrebet«, som bragte ham i en heftig Polemik
med hans grundlærde Jevnaldrende Andreas Gottlob
Rudelbach (f. i Kjøbenhavn 23. Sept. 1792); men baade
denne Strid og et knusende Angreb, som Rudelbach noget
senere rettede imod Prof. Cl. Hornemanns
nytestamentlige Kommentarer, kunne kun betragtes
som Forpostfægtninger i Sammenligning med den store
litteraire Fejde, der begyndte med det voldsomme
Angreb, som Grundtvig 1825 ved sit »Kirkens
Gjenmæle« gjorde paa Clausens: »Katholicismens og 
Protestantismens Kirkeforfatning, Lære og Ritus.«

Denne Strid, hvis Begyndelse er skildret foran
(S. 149-51), fortsattes i en Aarrække og endte
med, at Rationalismen led afgjort Nederlag, et 
Resultat, som dog ingenlunde alene kan tilskrives 
Grundtvigs og hans nærmeste Venners heftige 
Stridsskrifter, men lige saa meget skyldes den 
Indflydelse, som udgik fra Mynster og hans Venner, 
der gik mere stille og lemfældig frem og netop 
derved maaske udrettede mere.

Clausens Svar paa Grundtvigs Angreb bestod i
en Bekjendtgjørelse i Adresseavisen: at han i
Overensstemmelse med sin Embedspligt vilde 
anlægge Retssag imod Grundtvig for de i »Kirkens
Gjenmæle« fremførte Injurier imod ham, at han derimod
overfor en Forfatter som Grundtvig ikke fandt sig
foranlediget til at gjøre opmærksom paa de mange
Fordrejelser og Mistydninger, som Angrebet indeholdt,
men kunde indskrænke sig til at henvise til sin
Bogs Fortale, hvor han havde forudsagt saadanne og
angivet sin Stilling til dem. To Dage efter indeholdt
Adresseavisen et Inserat, hvori Grundtvig udtalte sin
Overbevisning om, at han efter Statens Love maatte
blive frifunden. Han mente nemlig, at han ikke havde
gjort Andet end at opfylde den Forpligtelse til at
bekæmpe kjættersk Lære, som hans Præsteed paalagde
ham; men dermed

kunde den utilladelig voldsomme Tone og de fornærmelige 
Udtryk i hans Stridsskrift jo dog ikke forsvares.

Under den heftige litteraire Kamp, som nu begyndte,
vare de fleste af de Stridsskrifter, som direkte tog
Parti for eller imod Grundtvig, skrevne af ganske unge 
Forfattere og havde ikke synderligt Værd, hvormegen 
Opsigt adskillige af dem end dengang vakte. Større 
Vægt tilkommer der de af Provst Engelbrecht i 
Lyderslev, den gamle afskedigede Præst J. Hornsyld og 
Stiftsprovst Rasmus Møller - senere Biskop i Lolland-
Falsters Stift og Forfatter til en Række dygtige 
Bibelforklaringer, - udgivne Fejdeskrifter, hvori de, 
uden at tage Hensyn til »Kirkens Gjenmæle«, angreb 
Clausens Udtalelser om den hellige Skrift og om 
Reformatorerne. Mynster, der udtalte sig meget skarpt 
om »Clausens tykke Bog«, men paa den anden Side følte 
sig stærkt frastødt af Tonen i »Kirkens Gjenmæle«, 
holdt og udgav en Prædiken »Om den kristelige Visdom«, 
der var rettet baade imod Clausen og imod Grundtvig, 
men mest imod den sidste, som derfor fandt sig 
foranlediget til at svare med en Prædiken »Om den 
kristelige Kamp«.

Da Grundtvigs Paastand om Sagens Afvisning ikke
blev tagen til Følge af Overretten, indgav han den
10. April 1826 Ansøgning om at blive afskediget fra 
sit Embede, fordi han ikke følte sig istand til »med 
uskadt Samvittighed« at blive i Statskirkens Tjeneste. 
Han fik sin Afsked »i Naade« og blev kort efter dømt 
til at betale en Pengebøde af 100 Rigsdaler foruden 
Sagens Omkostninger, hvilken Dom tillige medførte, at 
han hjemfaldt til Censur, som han først 1838 blev 
fritagen for.

Omtrent lige saa stor en Krænkelse som ved denne
Dom tilføjedes der ham samtidig ved det fælles
latinske Hyrdebrev, som Rigets Biskopper udstedte i
Anledning af den i 1826 afholdte Tusindaarsfest for
Kristendommens Indførelse, hvori der efter en hædrende
Omtale af forskjellige af det 18. Aarhundredes ansete 
Theologer blev sagt, at hvis disse Mænd maaske stundom 
havde fortolket Steder i den hellige Skrift anderledes 
end vore Forfædre, hvis de havde tillagt enkelte 
Dogmer mindre Betydning, hvis de havde udviklet andre 
skarpere, sindigere og nøjagtigere - mon de derfor 
skulde rammes af et Band, der lignede dem, som udgik 
fra Vatikanet? Grundtvig forstod, at dette var rettet 
mod ham, og følte sig dybt krænket derved, men tog 
ikke til Gjenmæle, og det
gjorde heller ikke Jakob Christian Lindberg, til
hvem der utvivlsomt var sigtet ved nogle endnu
langt haardere Udtalelser, som imidlertid ikke
kunde kaldes uberettigede, naar man seer hen til
den lidenskabelige eller - man maa vel rettere
sige - fanatiske Heftighed, hvormed Lindberg havde
kastet sig ind i Striden og i en Aarrække vedblev at
forfølge ikke blot Prof. Clausen selv, men ogsaa dem
af hans Slægtninge og Venner, som han kunde finde
Lejlighed til at angribe. Foruden en Række Artikler
i sit »Maanedsskrift for Christendom og Historie«
skrev han selvstændige Stridsskrifter med Titler som:
»Er Professor Clausen en ærlig Lærer i den kristne
Kirke?« og »Falsk Lærdom i Vor Frelsers Kirke paa
Kristianshavn«. Det første af disse Skrifter besvarede
Clausen med sit: »Om den theologiske Partiaand«;
det sidste, som var rettet imod Præsten Visby, der
i 1825 havde staaet i Spidsen for de Studerende,
som sendte Clausen en Adresse, hvori de udtalte
deres Tilslutning til ham, gav Anledning til en
Injurieproces, hvori Lindberg 1832 blev idømt en Mulkt
af 200 Rdl. Hvilke uretfærdige Beskyldninger Lindberg
i sin blinde Fanatisme kunde falde paa at fremsætte,
viste sig navnlig, da han i en af Artiklerne i sit
Maanedsskrift satte det begyndende slesvigholstenske
Røre i Forbindelse med Prof. Clausens Rationalisme,
og det var derfor intet Under, at mange af Clausens
Modstandere højlig misbilligede den Tone, hvori
Lindberg polemiserede, og at Clausen selv i Reglen
fandt det under sin Værdighed at svare ham. Da derimod
ikke blot Lindberg, men ogsaa Grundtvig i sit Skrift
»Om Daabspagten« 1832 angreb Stiftsprovst Clausen
for de Afvigelser fra det forordnede Daabsritual,
han under sin 4Oaarige Embedsgjerning stadig havde
tilladt sig, og navnlig fordi han udelod Forsagelsen
af Djævelen, tog Prof. Clausen Ordet til Forsvar for
sin gamle Fader, men hans Forsøg paa at hævde, at
Læren om en personlig Djævel ikke har Betydning for
den kristne Tro, fremkaldte bestemte Indsigelser fra
mange Sider (Rudelbach, J.F. Fenger, L.N. Boisen
og W.F. Engelbreth).

Kort efter denne Forhandling begyndte i 1833 den 
saakaldte Slagelsefejde imellem endel Præster, Lærere 
og Lægfolk i Slagelse og Omegn, under hvilken Præsten 
Hans Bastholm, Søn af den bekjendte Konfessionarius, 
og Rektor Quistgaard vare de

vigtigste Ordførere for Rationalismen og Præsten 
Peter Andreas Fenger dens betydeligste Modstander. 
Her som under Forhandlingerne i Hovedstaden var 
det Rationalismens Modstandere, der bar Sejren hjem,
og da Mynster i 1834 besteg Sjællands Bispestol,
var Rationalismen at betragte som væsenlig
overvunden, og det blev nu andre Spørgsmaal, der 
beskjæftigede de Theologer, som deltog i de 
litteraire Forhandlinger. Modsætningen mellem
Mynster og Grundtvig brød snart ud i direkte Polemik,
medens den fra Tydskland indtrængende Hegelianisme
fremkaldte en theologisk Spekulation, som i Søren
Kierkegaard fandt en Modstander, hvis rige, men
ensidige Forfattervirksomhed tilsidst endte med de
voldsomste Angreb paa Folkekirken og dens bestaaende
Orden.

Den theologiske Anskuelse, som GRUNDTVIG og hans 
Venner hævdede i de sidste Aartier af hans Liv, 
stod ingenlunde fuldt færdig og klart udviklet for
hans Bevidsthed, da han i 1825 skrev »Kirkens
Gjenmæle«. Ved Siden af hans Betoning af den
gammelkirkelige Anskuelse om den saliggjørende Kraft,
der maa tillægges Daaben og Nadveren, havde han
hævdet den apostoliske Troesbekjendelse som »det
udelukkende Vilkaar for Indlemmelse i Samfundet«,
»den snevre Kirkedør, den uforanderlige, vi tro
urokkelige Grundvold, baade for Troen og Lærdommen i
den kristelige Kirke«; men endnu havde han hverken
ført noget Bevis for, at Troesbekendelsen, som den
nu lyder, nødvendig hører med til en kristelig Daab, 
ejheller opkastet Spørgsmaalet om dens Oprindelse. 
Hvor langt han dengang var fra sin senere Anskuelse 
om Troesbekjendelsen, fremgaaer af, at han i 1827 
skrev til Præsten Gunni Busck, at »vi ikke veed, om 
Apostlene i Jerusalem, før de skiltes, have opsat 
Troesbekendelsen, som den nu er, eller de først 
siden have fundet det nødvendigt.« Det var, som vi 
skulle faae at se, først 1840, at han fremsatte 
Paastanden om Troesbekendelsen som et Ord af 
Herrens egen Mund; men inden den Tid vare hans
Anskuelser ogsaa paa andre Punkter undergaaede en
væsenlig Forandring.

Ved højsindet Understøttelse af en rig Ven, den
ovennævnte G. Busck, blev det muligt for Grundtvig,
efter at have nedlagt sit Embede, at leve en Aarrække
som Forfatter uden Embedsstilling. Af hans omfattende
litteraire Produktion fra disse Aar ville vi,
foruden to Afhandlinger fra 1825 »Om den sande
Christendom« og »Om Christendommens Sandhed«,
særlig fremhæve hans »Christelige Prædikener eller
Søndagsbog« i 3 Bind (1827-30), samt Afhandlingen
»Skal den lutherske Reformation virkelig fortsættes?«
(1830), et Spørgsmaal, som han besvarede med Ja baade
for Kirkens, Statens og Skolens Vedkommende. Det,
som i disse Aar navnlig laa ham paa Sinde, var hans
Forhold til Statskirken. Tidligere havde det været
hans Haab, at det efterhaanden skulde lykkes at
tvinge Rationalisterne til at forlade Statskirken
og overlade den til de Rettroende; men da efter
hans Afskedigelse det ene Aar gik efter det andet,
uden at dette Haab syntes at skulle realiseres,
begyndte hans Tanker at gaa i en anden Retning:
den hidtil saa yderst konservative Forfatter blev nu
Talsmand for kirkelig Frihed og kæmpede i det følgende
Aar i sit tidligere omtalte Skrift »Om Daabspagten«
for at skaffe den troende Lægmand Ret til at lade
sig betjene af hvilke Præster han vilde, naar hans
Sognepræst »ikke forrettede Sakramenterne rettelig
og ej ved Undervisningen bestyrkede og højtidelig
bekræftede de Unge i deres Daabspagt.« Samtidig med
Udarbejdelsen af dette Skrift virkede Grundtvig ivrig
for at faae Tilladelse til i Forening med en tydsk
Præst Siemonsen at udtræde af Statskirken og oprette
en dansk-tydsk Frimenighed; men istedenfor at bevilge
hans Ansøgning herom, gav Regeringen ham 1832 Ret til
at prædike i Frederikskirken paa Kristianshavn som
fri Aftensangsprædikant for frie Tilhørere, hvorimod
det ikke blev ham tilladt at udføre andre præstelige
Forretninger, og fra den Tid af begyndte Grundtvigs
Bestræbelser mere og mere at gaa ud paa at fremkalde
saadanne Ændringer i Statskirkens Ordninger, at den
kunde rumme de forskjellige Retninger ved Siden
af hverandre. At dette ikke kunde ske uden meget
vidtgaaende Forandringer i de bestaaende kirkelige
Forhold, blev først efterhaanden fuldstændig klart
baade for ham selv og for hans Venner og Modstandere;
men Modsætningen mellem ham og en i kirkelig Henseende
saa konservativ Natur som Mynster var allerede i
1834 stærk nok til, at et aabent Brud imellem dem
ikke godt kunde undgaaes.

Dog kunde man nok have ventet, at den Strid, der nu
udbrød, var bleven ført i en fordrageligere Tone,
eftersom de to Retninger dog i det Væsenlige stod
paa samme kirkelige Grund;
men i Virkeligheden blev Tonen i Stridsskrifterne
ikke synderlig mildere, end den havde været i Striden
mellem Grundtvig og Clausen. Aarsagen hertil maa,
foruden i den personlige Antipathi imellem Mynster
og Grundtvig, vistnok for en stor Del søges i, at
det var Lindberg, der rettede det første Angreb paa
Mynster, og for ham laa det ikke at fare med Lempe,
naar han skulde polemisere. Den Tone, han havde vænnet
sig til at skrive i mod Clausen, anslog han nu ogsaa
overfor Mynster, da han i 1834 angreb hans allerede
i 1814 udkomne Udgave af Luthers lille Katekisme,
en Udgave, som han selv fire Aar før havde omtalt med
Roes. Grundtvig selv derimod afholdt sig endnu længe
fra umiddelbar Polemik imod Mynster, ja nærede vist
endnu dengang et oprigtigt Ønske om at staa paa en
god Fod med ham, medens Mynster altid synes at have
følt sig frastødt af Grundtvig.

I »Den danske Kirke, upartisk betragtet« (1834),
udtalte Grundtvig sig ikke blot for Sognebaandets
Løsning, men ogsaa for at »Præsterne skulde have
fuldkommen dogmatisk og liturgisk Frihed«. Denne
Fordring om »Præstefrihed«, der i et Andragende
til Stænderforsamlingen 1838 bestemtes saaledes, at
Præsterne alene skulde forpligtes til at forvalte
Sakramenterne efter deres Forstaaelse af Herrens
Indstiftelse og forkynde Ordet overensstemmende med
den hellige Skrift, saaledes som de efter bedste
Overbevisning havde tilegnet sig denne, kunde Mynster
fra sit Standpunkt ikke Andet end bestemt modsætte
sig; men egenlig Polemik imod Mynster incleholdtes
der ikke i Grundtvigs Skrift fra 1834, og endnu
i 1838 udtalte dets Forfatter sig i en Artikel
i »Nordisk Kirketidende« med megen Agtelse om
Mynster i Anledning af Lindbergs Angreb paa ham;
men i Slutningen af samme Aar indgav Grundtvig
Ansøgning om Tilladelse til at maatte forrette
Konfirmation og Altergang for dem af hans Tilhørere,
som ønskede det, bl. A. for at kunne konfirmere sine
egne to Sønner, og da han i den Anledning besøgte
Mynster for at udvirke hans Anbefaling, fik han en
meget ublid Modtagelse. Andragendet blev afslaaet,
efter at Mynster havde udtalt sig imod det og i sin
Indstilling blandt Andet ytret, at »hvis Grundtvig
fortrød sin Udtrædelse af Statskirken, kunde han jo
søge Ansættelse paany.«

Uden at dette var kommet til Grundtvigs Kundskab, skrev 
han nogle faa Maaneder efter en Ansøgning om Embedet som
Præst ved Vartov, overgav den personlig til Kongen
og fik Embedet, uden at Regeringen havde indhentet
Biskop Mynsters Erklæring.

Imidlertid havde Spørgsmaalet om et nyt Ritual og 
en ny Alterbog i mange Aar staaet paa Dagsordenen, 
og efter lange Forhandlinger var det i 1837 blevet 
overdraget Mynster at udarbejde et Udkast. 
Betænkninger fra Gejstligheden vare blevne indhentede, 
og Mynster havde arbejdet med stor Flid og Lyst. 
1839 fremlagde han sit Udkast, og der blev derpaa 
nedsat en Kommission til at gjennemgaa og gjøre 
Indstilling til Regeringen om dets Antagelse; men nu 
rejste Grundtvig og hans Venner sig til Forsvar for 
den gamle Liturgi. »Nordisk Kirketidende« indeholdt 
den ene Artikel efter den anden mod Mynsters Forslag, 
og Grundtvig selv udgav sit »Frisprog mod Biskop 
Mynsters Forslag«, hvori han angreb dette med næsten 
ligesaa stor Hensynsløshed, som han i sin Tid havde 
viist overfor Clausen, og ved Siden af endel rigtige 
Bemærkninger fremsatte en Række aldeles uholdbare 
Paastande. Mynster svarede med sine »Oplysninger 
angaaende Udkastet til en Alterbog«, hvorom 
Grundtvig skrev i Kirketidenden, at Mynster deri 
»havde behandlet ham ikke blot som en Skolepog, men 
som en Kjætter og uredelig Mand.«

Ved denne Alterbogsstrid blev Bruddet mellem de to
Hovedførere for Rationalismens Modstandere ulægeligt,
og desværre kom dette Brud tillige til for lange Tider
at dele den danske Menighed i to stridende Retninger,
af hvilke den, der sluttede sig til Mynster, var den
talrigste og mest indflydelsesrige, medens derimod
den, der sluttede sig til Grundtvig, i en Aarrække
talte det største Antal af ansete Forfattere og den
betydeligste litteraire Produktion.

1840 begyndte Th. W. Oldenburg i Forening med P. Chr. 
Kierkegaard at udgive »Nordisk Tidsskrift for kristelig 
Theologi«, som Grundtvig aabnede med en Afhandling: 
»Kirkelige Oplysninger især for lutherske Kristne«, 
hvori han for første Gang fremsætter den Paastand, 
at »det mundtlige Ord, der ved Daaben og Nadveren tales
til os, maa saa vist være Herrens eget, som han endnu 
har en Kirke og en Menighed her paa Jorden.« Andre 
Steder i Skriftet udtalte han dog det Samme lidt mere 
betinget; men det varede ikke længe, inden denne 
Paastand om »Ordet af Herrens egen Mund«, der 
ingensinde før var bleven
fremført i Kirken, fremsattes med største Sikkerhed
som en mageløs, men aldeles tilforladelig Opdagelse.

Vel blev den strax modsagt af Mag. L. Zeuthen; men
han kjendte dengang ikke de kirkelige Vidnesbyrd
om, hvorledes Troesbekjendelsen først lidt efter
lidt har udviklet sig til sin nuværende Form,
godt nok til strax at kunne gjendrive Paastanden,
saaledes som den burde have været gjendreven,
hvorimod hans Stridsskrift gav Anledning til, at
P. Chr. Kierkegaard, som skrev imod ham, tilføjede
den yderligere Hypothese, at det var i de 40 Dage
mellem Opstandelsen og Himmelfarten, Herren havde
meddelt Apostlene Troesbekendelsen. Endnu et Par
Piecer vexledes mellem Zeuthen og Kierkegaard, og
dermed ophørte Debatten for den Gang; men da den i
1847 paany optoges af de samme Mænd, var Grundtvigs
»Opdagelse« med Kierkegaards Tilføjelse allerede
bleven saaledes tilegnet af Grundtvigs »Venner«,
at Zeuthens Polemik ikke formaaede at rokke deres
Tro paa »dette nye Dogme«, Skjøndt han nu fremførte
historiske Vidnesbyrd for, at Troesbekjendelsen i
Tidens Løb havde lydt under forskjellige Former,
og lige saa lidt hjalp det, da Professor Gaspari i
Kristiania en halv Snes Aar senere begyndte med stor
kirkehistorisk Lærdom at godtgjøre, hvorledes Symbolet
bevisligt under mange Svingninger havde udviklet sig
fra en kortere Form til den længere Form, i hvilken
vi nu have det. »Grundtvigianerne«, hvis vigtigste
Ordfører atter var P. Chr. Kierkegaard, hævdede, at
saa sandt som Daaben altid maa have været den samme,
maa Daabsvilkaarene ogsaa altid have været de samme,
og altsaa maa »den Tro, paa hvilken vi døbes«, ogsaa
altid have været den samme. Den, som det skulde synes,
afgjørende Indvending, som Modstanderne hentede fra 
den Kjendsgjerning, at der vitterlig foreligger
forskjellige Former for Bekjendelsen, søgte man at
imødegaa ved Henviisning til, at Troesbekjendelsen
i Oldtiden havde hørt til de Hemmeligheder, som ikke 
maatte meddeles Andre end de Troende, og at man derfor 
ikke turde vente at finde dens Ordlyd nøjagtig
gjengiven i noget Oldtidsskrift.

Jevnsides med den Udvikling, som Grundtvigs Anskuelse 
om »Troesordet« saaledes fik, udviklede sig ogsaa hans 
Anskuelser om, hvorledes et Folks nationale og folkelige 
Udvikling burde foregaa. Vel blev han lige til 1848 sin 
politiske Konservatisme
tro, og hans afgjorte Uvillie imod Tidens liberale
Rørelser i politisk Henseende i Forbindelse med 
Dronning Caroline Amalies Yndest skaffede ham saa 
stor Indflydelse hos Christian VIII, at det f. Ex. 
trods Mynsters Anstrengelser i modsat Retning 
lykkedes ham at hindre, at der skete nogen Forandring 
i den gamle Liturgi; men i Bestræbelserne for at 
fremme Udviklingen af Folkets nationale
Ejendommeligheder stod han derimod i forreste Række
blandt Bannerførerne. Mere og mere fæstnedes den
Anskuelse hos ham, at da Christi Evangelium under alle
Himmelegne laaner Folkets Modersmaal til at udtrykke
sig paa og virke igjennem, og da et Sprogs Bekvemhed
til at udtrykke aandelige Ting med aandelige Ord
afhænger af det Folks Liv og Udviklingsstandpunkt,
hvis Sprog det er, saa maa der nødvendigvis være den 
nøjeste Sammenhæng imellem det Kristelige og det
Folkelige. Hvilken Indgang Kristendommen skal vinde
i et Folk, afhænger i mange Maader af, hvor sund og
rig Folkets naturlige Udvikling er; men et Folk kan
kun da hævde sin rette Plads og føre et sundt Liv,
naar det bevarer sin Ejendommelighed og udvikler sig
paa den derved betingede Maade. Derfor drev han med
Iver paa en folkelig Opdragelse og Udvikling af en
nordisk, levende og folkelig Videnskabelighed. Et
dobbelt Lys søgte han at tænde for det danske Folk;
Storheden i dets Gudesagn og dets Oldtidsbedrifter
forkyndte han for det ved Siden af sin Forkyndelse
om Kristendommens Herlighed, for at Folkelighed og 
Kristendom atter i Fællesskab kunde fornyes i
Danmark, »Historiens Palæstina«. Derfor vilde han,
at den opvoxende Slægt ikke mere skulde hente sin
Kundskab fra Grækere og Romere, men fra de nordiske
Forfædres Sprog, Historie og Digtning. Latinskolen
erklærede han Krig, forsaavidt den hviler paa Studiet
af romerske og græske Klassikere; Skolen skal hvile
paa en virkelig nordisk Dannelse. Han forlangte, at 
der ved Siden af Skolerne for de højere Stænder
skulde oprettes »Folkehøjskoler«, hvis Opgave skulde
være at virke folkelig og kristelig vækkende paa den
danske Bondestand, og særlig foreslog han i »Skolen
for Livet og Akademiet i Soer«, at Sorø Akademi
skulde omdannes til en saadan Bondehøjskole. Dette
Forslag blev vel ikke fulgt, men 1843 oprettedes der 
i Rødding i Nordslesvig den Højskole, som efter Tabet 
af Hertugdømmerne 1865 blev flyttet til Askov, tæt 
nord for den nye Landegrænse, og med denne
Skole begyndte den Bevægelse, som navnlig efter vort
Nederlag i 1864 har affødt Oprettelsen af talrige
Folkehøjskoler rundt om i Landet, og som derigjennem
har øvet en saa mægtig Indflydelse paa vort Folks,
navnlig Landbefolkningens aandelige Udvikling, at man
ogsaa udenfor Danmark, især hos vore nordiske Naboer,
har begyndt at faae Øjet op for Saadanne Skolers
Betydning.

Blandt Grundtvigs Skrifter fra de sidste to Aartier af
hans Liv - i hvilke man vel nok tør sige, at de fleste
af hans Tilhængere beundrede ham næsten som en Profet,
saa at hvad han sagde, for dem stod som urokkelig
Sandhed - ville vi nævne »Christenhedens Syvstjerne«
(1860), hvori han fremstillede den danske Menighed som
den sande philadelphiske Menighed (Joh. Aabenb. 3,7-13), 
der skulde bestaa til Tidernes Ende, og det 1871 udkomne 
kirkehistoriske Værk »Kirkespejlet«. Han døde den 2. 
Septbr. 1872.

Skulle vi til Slutning give en kort samlet Fremstilling 
af hans hele Standpunkt, da har han selv udtrykt det
saaledes, »at Herrens eget mundtlige Ord ved hans
Indstiftelser i det Hele og hele den kristne Kirkes
mundtlige Troesbekjendelse ved Daaben i Særdeleshed er
det eneste baade almengyldige, udtrykkelige og levende
Vidnesbyrd, hvorigjennem den kristne Tro og Christi
Aand kan meddeles og forplantes.« Da »Daabspagten« er
det uforandrede og uforanderlige Vilkaar for at blive
døbt og er alle Kristnes fælles Tro og Bekjendelse,
maa det ogsaa være den, der afgjør, hvad der hører
med til den saliggjørende Tro, og dermed drager den
en skarp Grænse mellem Tro og Lære, der i Følge deres
Natur forholde sig til hinanden som Liv og Oplysning;
den sidste udspringer af den første, og ikke omvendt;
derfor maa Troen være den samme hos alle Kristne,
medens Læren umulig kan være den samme. Paa Grund
heraf modsætter Grundtvig sig al Religionstvang, der 
kun kan opstaa ved uklar Sammenblanding af Tro og 
Lære. Skarpt betonede Grundtvig Sakramenternes
Betydning og Kristendommens Karakter som Evangelium
i Modsætning til Loven, baade Moseloven og den
naturlige Lov; Kristendommen er ikke et Paabud:
»Du skal«, men et Tilbud: »Forsager Du? Troer Du?«,
hvilket Daabspagten viser, og derved bliver denne
et Værn mod at lægge Lovens Aag paa den Kristne;
da Daabspagten maa afgjøre, hvad der hører med til
de Kristnes Børnelærdom, blive
Budordene at udskille derfra. I Modsætning til Pietismen
betonede Grundtvig med særligt Eftertryk, at i Daabspagten 
indskrænker Forsagelsen sig til »Djævelen, alle hans 
Gjerninger og alt hans Væsen«; dermed vilde han værne om 
det ægte Menneskelige, der er Forudsætningen for 
Muligheden af en »Gjenfødelse« og »Fornyelse«. At 
Spørgsmaalene »Forsager Du? Troer Du?« henvendes til det 
naturlige, ikke til det gjenfødte Menneske, viser 
Nødvendigheden
af en forudgaaende Udvikling af det Menneskelige,
hvorfor det fra et kristeligt Standpunkt bliver en
vigtig Opgave at arbejde paa Oplysning og Oplivelse
af det Menneskelige og det Folkelige. Daabspagtens
Betydning som den, der afgjør, hvad der hører med til
den saliggjørende Tro, medfører, at den hellige og
almindelige Kirke bliver at bestemme som Samfundet
af alle dem, der have og bekjende denne Tro; den
sande Kirke kan derfor vel findes i Folkekirken;
men denne maa ikke gjøres til en Afdeling af hin;
den er en »borgerlig Indretning«. Derfor modsatte
Grundtvig sig Dannelsen af et Kirkeraad, men
ivrede for Religionsfrihed, baade for Frihed
indenfor Folkekirken, hvilket har ført til Loven 
af 1855 om Sognebaandets Løsning og til
Valgmenighedsloven af 1866, og for den foran
S. 881 omtalte »Præstefrihed«. »Ordet af Herrens
egen Mund« er fremdeles efter Grundtvig ikke blot 
det almindelige Vidnesbyrd om den kristne 
Menigheds Tro, Haab og Kjærlighed, som forudsættes
af de apostoliske Skrifter i deres Beskrivelse af
dette Livs Oprindelse, Udvikling og Maal, hvorfor
ogsaa Skriften ifølge Grundtvig skal udlægges efter
Troesordet som Rettesnor; men Troesordet er tillige,
i Modsætning til al apostolisk eller efter-apostolisk
Skrift om Kristendom, »det levende Ord«; thi i Kraft
af Pintseunderet lyder det overalt, hvor Kristi
Navn bekjendes, paa Folkenes Modersmaal som hele
den troende Menigheds Bekjendelse. Og ligesom ved
Skabelsen i Begyndelsen »alle Ting bleve til ved
Ordet« (Joh. 1.3), saaledes skeer ogsaa i »den nye 
Skabelse« Alt ved Ordet af Herrens Mund, som det i 
Sandhed »levendegjørende« Ord, i hvilket den
Helligaand lever og virker.

Denne »Grundtvigianisme« eller, som Grundtvig og
hans Venner kaldte den, »den kirkelige Anskuelse«
tiltalte imidlertid ikke alle Grundtvigs ældre Venner
og Disciple; ikke saa faa af dem trak sig mere og mere
tilbage fra ham, jo mere hans Anskuelser udviklede
sig; Nogle af dem, der havde været hans Medkæmpere,
saalænge det gjaldt Forsvaret for den gammeldags
Lutherdom imod Rationalismen, bekæmpede senere hans
Anskuelse som et Frafald fra den sande Lutherdom,
saaledes Provst Engelbreth Rudelbach, og fremfor
Alle RUDELBACH (S. 876), der i 1829 var bleven
Konsistorialraad og Pastor primarius i Glauchau i
Kongeriget Sachsen, men 1845 nedlagde sit Embede,
fordi det blev forlangt af de
evangeliske Præster, at de skulde udføre alle
kirkelige Handlinger for de rationalistiske
Tydsk-Katholiker, og at disse skulde have
Tilladelse til at bruge de evangeliske Kirker
til deres Forsamlinger. Han vendte saa tilbage 
til Danmark og blev 1848 Præst i Slagelse, hvor 
han døde den 3. Marts 1862. Han vedblev til sin 
Død at være en ufortrøden Forsvarer for den 
gammeldags Lutheranisme imod Alt, hvad han ansaa 
for Angreb paa den, deriblandt nu ogsaa imod
Grundtvigianismen. Blandt hans talrige Skrifter,
i hvilke han har udfoldet en ualmindelig Lærdom 
paa alle Theologiens Omraader, kunne særlig nævnes: 
»Die augsburgische Confession« (1830), »Das Wesen 
des Rationalismus« (1830), »Die Finnisch-lappische 
Mission« (1833), »Hieronymus Savonarola und seine 
Zeit« (1835), »Reformation, Lutherthum und Union« 
(1839), »Christelige Biographier« (1846), 
»Kirkepostille over Evangelierne« (1853), »Om 
Begrebet Folkekirke« (1854), »Om Psalmelitteraturen 
og Psalmebogssagen« (1854). Fra 1840 til sin Død
udgav han i Forening  med Professor Guerike i
Halle »Zeitschrift für die gesammte lutherische
Theologie und Kirche.«

Blandt de Venner og Tilhængere, som vedblev at
slutte sig til Grundtvig, indlagde LINDBERG sig
megen Fortjeneste ved sin Oversættelse af det 
gamle Testamente  efter Grundsproget; den udmærker 
sig ved sin Klarhed og ved sit lette og folkelige 
Sprog, men skæmmes paa adskillige Steder af platte 
eller trivielle Udtryk. Lindberg døde 1857.

Som Medlem  af Partiet traadte han iøvrigt mere og mere 
i Skygge ved Siden af dets mere besindige Medlemmer, 
blandt hvilke PETER CHRISTIAN KIERKEGAARD ubetinget maa 
nævnes i første Række, ogsaa fordi han i højere Grad 
end de fleste andre bevarede sin Uafhængighed og
Selvstændighed overfor Partiet paa de Punkter,
hvor han ikke kunde gaa med det. Født i 1805, blev
han 1842 Sognepræst i Pedersborg og Kindertofte,
1856 Biskop i Aalborg Stift, var 1867 i et halvt
Aar Kultusminister og vendte derpaa tilbage til
sit Stift, som han vedblev at styre indtil 1875,
hvorefter han levede som Privatmand i Aalborg indtil
sin Død i 1888. Som Forfatter har han gjort sig
bekjendt ved en Række Artikler i Tidsskrifter og
endel Smaaskrifter om videnskabelige og kirkelige
Emner. FREDERIK HAMMERICH, født 1809, Præst 1839, 
theologisk Professor 1859, død 1877, fik, som vi 
skulle faae at se, stor Betydning for Psalmesagens 
Udvikling, var selv Psalmedigter, forsøgte sig 
ogsaa ellers som Digter, skrev desuden over 
forskjellige Afsnit af Fædrelandets Historie,
men fik dog først sin egenlige Betydning for vor 
Litteratur ved de kirkehistoriske Skrifter, han 
udarbejdede efter at være bleven Professor i
Kirkehistorie: »Den hellige Birgitta og Kirken i
Norden« (1863), »En Skolastiker og en Bibeltheolog«
(1865) og navnlig da hans Kirkehistorie i 3 Bind
(1868-73), en Fremstilling af hele Kirkens Historie,
et fortjenstfuldt Arbejde, hvori han paa mange Punkter
viste sin Uafhængighed af de overleverede Synsmaader;
Fremstillingen er let og livlig, om end jevnlig lidt
kunstlet og søgt. Ogsaa Broderen Martin Hammerich
tilhørte den grundtvigske Retning, men har ikke
direkte Betydning for den theologiske Litteratur.

Af de to Brødre Helveg gjorde den ældre Hans Frederik, 
født 1816, Præst siden 1848 og fra 1886 til 1899 
Stiftsprovst over Lolland-Falsters Stift, sig
bekjendt ved sin Deltagelse i den af Kaikar udgivne
Bibeloversættelse samt ved en Række lærde theologiske
Arbejder, blandt hvilke navnlig »Spaadommene eller
Gud i Historien« (3 Bd. 1855-62) fortjener særlig at
nævnes; men desværre er Sproget i hans Skrifter saa
ubehjælpsomt, at det dygtige Indhold ikke vækker den
Opmærksomhed, som det fortjener. Den yngre Broder
Dr. theol. & phil. LUDVIG NICOLAI HELVEG, født 1818, 
Præst i Odense 1857, død 1883, gjorde sig navnlig 
fortjent ved sin paa omfattende Studium grundede 
udførlige Danmarks Kirkehistorie i 4 Dele (5 Bind). 
Tidligere havde han udgivet »Den danske Psalmedigtning« 
(2 Bind) i Forening med CARL JOACHIM BRANDT (født 1817, 
død 1889), som efter Grundtvigs Død blev hans Eftermand 
som Præst ved Vartov og som fra 1845 var Medudgiver af 
»Dansk Kirketidende«, hvori han har skrevet en stor 
Mængde Artikler og Afhandlinger. Han var meget 
fortrolig med vor ældre Litteratur og har dels udgivet 
en Række middelalderlige Skrifter, navnlig af kirkeligt
Indhold, dels med særlig Forkjærlighed syslet med
Christjern Pedersen. Dennes »danske Skrifter« udgav
han i Forening med R. Th. Fenger (5 Bd. 1851-56),
og 1882 udgav han »Lundekanniken Christjern Pedersen 
og hans Skrifter«. Hans Kjærlighed til vore Psalmer og 
hans digteriske Begavelse gjorde ham til et fremragende 
Medlem af et Par Psalmebogsudvalg. Fremdeles maa som 
Forfattere dels af mindre omfattende videnskabelige 
Arbejder, dels af Tidsskriftartikler eller 
Prædikensamlinger og andre opbyggelige Skrifter nævnes 
følgende Præster: Brødrene Peter Andreas Fenger og 
Lic. theol. Johannes Ferdinand Fenger (»Den 
trankebarske Missions Historie« 1842), Vilhelm Birkedal, 
en af den grundtvigske Retnings mest veltalende 
Ordførere og frugtbareste Forfattere, der dels skrev 
Opbyggelsesskrifter, blandt hvilke Prædikensamlingen 
»Synd og Naade« samt »Daglig Husandagt« ere udkomne i 
adskillige Oplag, dels med Iver og Dygtighed deltog i 
næsten alle kirkelige Forhandlinger, Fr. Boisen, der 
i en Aarrække udgav »Budstikken«, Dr. phil. Viborg 
(»De fire Evangelier paany oversatte og til Opbyggelse
for menige Kristne forklarede«, »Hyrdebruden eller 
Salomos Højsang, omarbejdet paa Dansk«), Lic. theol. 
V. Bloch, C. Hostrup, hvis Prædikener have vundet 
megen Udbredelse, og Dr. theol. Hans Christian Rørdam 
hvis to Sønner Thomas Skat Rørdam og Holger F. Rørdam 
i Forening med Prof. theol. Fr. Nielsen maa nævnes som 
de mest fremragende blandt Grundtvigs Disciple i den 
næste Generation.
T.S. RØRDAM, siden 1896 Sjællands Biskop, blev født 
11. Febr. 1832 og erhvervede sig ved sin »Libri Judicum 
et Ruth secundum versionem Syrico-Hexaplarem« (1859-61), 
hvoraf han brugte første Halvdel som Disputats for den 
filosofiske Doktorgrad, almindelig Anerkjendelse i den 
lærde Verden baade i og udenfor Danmark som en særdeles 
grundig Orientalist, og i sin »Den christelige Lære« 
(1868) udviklede han fra sit Standpunkt den kristelige 
Troes- og Sædelære i Sammenhæng med stor Klarhed og 
Dygtighed. I adskillige Aar øvede han stor Indflydelse 
paa de theologiske Studerende som en meget benyttet 
Manudukteur, til hvis Vejledning der næredes den 
største Tillid; derpaa blev han i 1869 Landsbypræst og 
1880 Sognepræst ved Helligaandskirken i Kjøbenhavn. 
Som Præst vandt han ikke blot megen Anseelse som 
Prædikant, men kom efterhaanden til at staa som den 
anerkjendte Fører for den maadeholdne Del af den 
grundtvigske Retning, hvorfor der ved alle kirkelige 
Forhandlinger lagdes særlig Mærke til hans mundtlige 
eller skriftlige Udtalelser, navnlig efter at han ved 
sin »De kirkelige Frihedskrav« (1881) havde taget 
bestemt Afstand fra den radikale Grundtvigianisme. 
Han har udgivet en Række Prædikensamlinger, deriblandt 
en hel Aargang Prædikener »Kirkeaaret«; men hans 
betydeligste litteraire Arbejde, »Det ny Testament, 
oversat med Anmærkninger til Oplysning for kristne 
Lægfolk«, begyndte først at udkomme i 1886 og falder 
udenfor den Tid, vi omhandle. Samme Aar blev han 
Holmens Provst, 1894 blev han tilligemed Biskop 
Sthyr af Universitetet i Kjøbenhavn kreeret til 
Æresdoktor i Theologien, og 1895 blev han Biskop Fogs 
Eftermand som Biskop over Sjællands Stift.

Hans ældre Broder H.F. RØRDAM, født 1830 og Præst fra
1860, har ved Siden af sin Virksomhed som historisk
Forfatter behandlet Danmarks Kirkehistorie i talrige
større og mindre Skrifter og Afhandlinger, der alle
bære Vidnesbyrd om grundig Lærdom og fortroligt
Kjendskab til Kilderne. Især maa fremhæves: »Mester
Jørgen Jensen Sadolin, Fyens Stifts Reformator og 
første evangeliske Biskop« (1866), »Kjøbenhavns
Kirker og Klostre i Middelalderen« (1859-63) og 
»Kjøbenhavns Universitets Historie 1537-1621«
(3 Bd. 1868-73), der indeholder talrige Bidrag til
Datidens Kirkehistorie. Siden 1857 nar nan udgivet
»Nye kirkehistoriske Samlinger« og deri leveret
talrige værdifulde Arbejder, ligesom han ogsaa
har gjort sig fortjent ved at udgive forskjellige
kirkehistoriske Skrifter fra ældre Tid.

Professor, Dr. theol. FREDERIK KRISTIAN NIELSEN,
f. 1846, henledede allerede som ung theologisk
Kandidat Opmærksomheden paa sig ved »Den christne
Tro og den frie Tanke« (1872) saa vel som ved sine
religieuse og theologiske Artikler i »Dagbladet«, af
hvilket han var Medarbejder 1872-82. 1873 blev han
Kateket ved Vor Frelsers Kirke paa Kristianshavn
hos P.A. Fenger, og samtidig blev han sammen med 
Brandt Medudgiver af »Dansk Kirketidende«, hvorfra 
han trak sig tilbage i 1882. 1876 udgav han første 
Bind af »Romerkirken i det 19. Aarhundrede«
(andet Bd. 1881). Den Dygtighed, som dette Arbejde
vidnede om, skaffede ham efter Fr. Hammerichs Død det
theologiske Professorat i Kirkehistorie (1877). Som
Universitetslærer har han øvet stor Indflydelse paa
den studerende Ungdom, og samtidig har han ved Siden
af sin Ven og Meningsfælle Skat Rørdam taget virksom
Del i alle kirkelige Forhandlinger og med Dygtighed
arbejdet for kirkelige Fremskridt, men tillige har han
udfoldet en overordenlig frugtbar Forfattervirksomhed,
der vidner om stor Begavelse og energisk Flid. Blandt
hans Skrifter maa fremhæves: »Statskirke og Frikirke,
en historisk Skildring« (1883), »Haandbog i Kirkens
Historie«, hvoraf første Bind, indeholdende Oldkirken,
blev færdigt 1885, andet Bind, Middelalderen, 1891, 
samt hans polemiske Afhandlinger »Den moderne Jødedom« 
(1879), »Den konfessionsløse Skole« (1880) og 
»Frimureriet i Norden« (1882), der indviklede ham
i en skarp Strid med Frimureriets Forsvarere, imod
hvem han skrev: »Det nordiske Frimureri og Historien«
(1882), »Logen og Kirken« (1883) og »Frimureriets
Basis« (1882). Ved Firehundredaarsfesten
for Universitetets Stiftelse disputerede han for den 
theologiske Doktorgrad over Tertullians Ethik. 1884 
udgav han et Udvalg af sine Bladartikler, 
»Karakteristiker og Kritiker«. Hans Forfattervirksomhed 
efter 1885 falder udenfor vort Omraade. 1900 blev han 
Schousboes Efterfølger som Biskop i Aalborg.

En fremragende Plads indenfor den grundtvigske Retning
indtager ogsaa Lars Otto Møller, født1831, som siden 
1860 har været først Kapellan og siden Sognepræst i 
Gylling ved Horsens Fjord. Foruden nogle mindre Skrifter, 
hvori han kæmper for Udførelse i Livet af Grundtvigs 
Tanker om, hvorledes Skolegjerning bør øves 
(»Skolegjerning«, 1872, »Den danske Højskole i Sorø«, 
1878, o. s. v.), samt et Par mindre Prædikensamlinger og 
et Par Smaaskrifter om Kristendom og Politik maa blandt 
hans Skrifter særlig mærkes: »Det faldne Menneskes 
Gjenfødelse og Fornyelse ved Daab og Nadver« (1870), 
»Det gjenoprejste Menneskes Tjeneste i Ordets 
Forkyndelse og Bekjendelse« (1877), »Den evangeliske 
Historie« (2 Bd. 1879), et dygtigt Bidrag til 
Forhandlingen om Evangeliets indbyrdes Forhold[?], »Til 
Forstaaelse og Bedømmelse af Nutidens Fritænkeri« (1881) 
og »Gjenløsningen« (1884). I det sidste Skrift angreb han
den orthodoxe Forsoningslære og blev derfor Gjenstand for 
skarpe Angreb bl. a. ogsaa af ældre Meningsfæller som 
f. Ex. V. Birkedal. Hans Imødegaaelse af disse Angreb saa 
vel som den bidende Kritik, som han har gjort den radikale 
Grundtvigianisme til Gjenstand for, ligger tilligemed hans 
senere Skrifter udenfor den Tid, vi behandle.

Foruden alle de her nævnte kunde der fremdrages endnu 
adskillige andre blandt Grundtvigs ældre og yngre Disciple, 
hvis Forfattervirksomhed er bleven paaskjønnet i videre 
eller snevrere Kredse, f. Ex. M. Melby, J.C. Lindbergs Søn 
Niels Lindberg, i adskillige Aar Redakteur af »Dansk 
Kirketidende«, Fr. Jungersen (»Hvad er Sandhed?« 1885, 
»Den frie tanke, teologien og den levende gud«, 1889), 
Ludvig Schrøder, Forstander for Askov Højskole og 
Medudgiver af »Nordisk Maanedsskrift« (1871-83) og 
»Historisk Maanedsskrift« (1883-88), hvori han har skrevet 
mange dygtige Afhandlinger, Christen V.V. Møller, f. 1845,
Forfatter til Lærebøger i Bibelhistorie og adskillige
dygtige Afhandlinger om Kirke-og Skolespørgsmaal,
Thomas Rørdam og Thorvald Elmqvist, Udgivere af
»Kirkebladet«. Som en af de mest fremtrædende
for Ny-Grundtvigianernes radikale Retning kan nævnes 
G.V. Brücker, men da disses Modsætning til den ældre 
grundtvigske Retning først efter 1885 er skarpt 
fremtraadt, skulle vi ikke gaa nærmere ind herpaa. 
Et meget udbredt Organ for alle grundtvigske
Retninger var »Højskolebladet«, der dog senere saa
godt som udelukkende er blevet Organ for den radikale
Grundtvigianisme i Modsætning til »Kirkebladet« og
»Dansk Kirketidende«, der af C.J. Brandts Svigersøn
og Efterfølger J.H. Monrad redigeres i samme Aand
som tidligere.

H.N. CLAUSEN (S. 876) vedblev hele sit Liv at være
den grundtvigske Retnings erklærede Modstander, og
i en Række Stridsskrifter bekæmpede han baade dens
Betragtning af Troesbekendelsen og dens vidtgaaende
Fordring paa Enkeltmands Frihed overfor den kirkelige
Samfundsorden. Som Universitetslærer læste han navnlig
over Dogmatik og nytestamentlig Exegese, og den
væsenligste Del af hans omfattende Forfattervirksomhed
havde derfor ogsaa disse Fag til Gjenstand, saaledes:
»Det nye Testamentes Hermeneutik« (1840), »Udvikling
af de christelige Hovedlærdomme« (1844, 2den Udg. 1845), 
»Fortolkning af de synoptiske Evangelier« (1850), 
»Christelig Troeslære« (1853), »Fortolkning af
Johannes-Evangeliet« (1855), »Pauli Brev til Romerne«
(1863). Den Tilnærmelse til den reformerte Kirkes
Lære og Tankegang, som fremtraadte paa mange Punkter
i disse hans exegetiske og dogmatiske Skrifter, gav
sig ogsaa tilkjende i den Del af hans theologiske
Forfattervirksomhed, som havde det praktiske Formaal
at virke for en Reform af Landets kirkelige Forhold,
særlig da for Indførelsen af en repræsentativ
Kirkeforfatning. Efter at Grundloven af 1849 havde
bestemt, at »Folkekirkens Forfatning ordnes ved Lov«,
blev Clausen ikke træt af baade som Medlem af de
lovgivende Forsamlinger og som Forfatter at virke
for at faae denne Løfteparagraf virkeliggjort ved
Oprettelsen af en Kirkerepræsentation med lovgivende
Myndighed i Kirkens indre Anliggender; men hans
Bestræbelser lykkedes ikke. Et smukt Vidnesbyrd om,
hvorledes han stræbte at forene praktisk-kirkelig
og videnskabelig-theologisk Interesse, foreligger i
hans: »Det evangeliske Kirkelivs Nutid og Fremtid«
(1859; anden Udg. 1877), maaske det dygtigste af
alle hans Skrifter. 1833-76 udgav han »Tidsskrift
for udenlandsk theologisk Litteratur«, 
i Begyndelsen i Forening med Prof. Hohlenberg, men 
efter dennes Død 1845 alene. Hans Formaal hermed 
var at skaffe den danske Gejstlighed lettere Adgang 
til at kjende Udlandets, især Tydsklands vigtigste
theologiske Arbejder og derigjennem modarbejde Tendensen 
til Ensidighed. Clausen døde den 28. Marts 1877.

Som de theologiske Forfattere, der stod Clausen 
nærmest,  maa nævnes hans Kolleger ved Universitetet 
Carl Emil Scharling (født 1803, 1830 Lektor i Sorø, 
1834 theologisk Professor, død 1877) og Christian 
Thorning Engelstoft (født 1805, 1834 Professor i 
Kirkehistorie, 1851 Biskop i Fyen, død 1883), der 
1837-61 i Forening udgav »Theologisk Tidsskrift« og 
»Nyt theologisk Tidsskrift«, hvori navnlig  Scharling 
skrev en stor Mængde fortrinsvis isagogiske og 
kirkehistoriske Artikler, der vidnede  om en meget 
omfattende Kundskabsfylde. Det betydeligste af hans 
Arbejder er hans meget dygtige kirkehistoriske
Monografi »Michael de Molinos« (1852, udg. paa Tydsk 
1854-55). Blandt Engelstofts Skrifter maa foruden 
flere grundige Monografier over Emner fra
Reformationens Historie i Danmark særlig fremhæves:
»Liturgiens eller Alterbogens og Kirkeritualets
Historie i Danmark« (1840).

De to andre theologiske Professorer vare Martensen,
som vi senere skulle omtale, og den grundlærde 
CHR. HERMANSEN (født 1806, død 1882), hvis direkte 
Betydning for den danske Litteratur vel indskrænker 
sig til Oversættelser af nogle Bøger af det gamle 
Testamente og den væsenlige Andel, han havde i den 
i 1871 fuldendte, af ham, Dr. Kaikar og Stiftsprovst 
C. Rothe besørgede Revision af den autoriserede 
Oversættelse af hele det gamle Testamente,
men som indirekte fik megen Betydning for den ved den
store Indflydelse, han i en lang Aarrække udøvede paa
de theologiske Studerende. Uden at være udrustet med
betydelige Gaver som Docent fik han ved sin ædruelige
og klare Fremstilling, sin gammelkirkelige Rettroenhed
og sin omhyggelige Ledelse af de Studerendes
skriftlige Øvelser vistnok i Virkeligheden større
Betydning for et overmaade stort Antal af dem end selv
de rnest fremragende imellem hans Kolleger, og den
Tillid, hvormed man fulgte hans Vejledning, bidrog
væsenlig til, at den gammeldags rettroende Lutherdom
blev det Standpunkt, hvorpaa Flertallet af de yngre
Theologer stillede sig, deriblandt H.N. Clausens Søn
Johannes Clausen, Dr. phil. (»Laurentius Valla«, 1861, 
»Lov og Evangelium«, 1872), Biskop i Aarhus fra 1884, og 
C.E. Scharlings Søn Carl Henrik Scharling, som 1867 blev 
Docent og 1870 Professor i Theologi, og som hvis 
betydeligste theologiske Arbejder maa nævnes »Menneskehed 
og Christendom i deres historiske Udvikling, en 
Fremstilling af Historiens Philosophi« (2 Bd. 1872-74), 
»Jakob Böhmes Theosophi«, Disputats for den theologiske 
Doktorgrad ved Universitetsfesten 1879, »Den lutherske 
Dogmatik overfor Nutidens kirkelige og videnskabelige 
Krav« (1883) og »Christelig Sædelære« (2 Bd. 1884-86). 
Desuden har han skrevet endel polemiske Artikler og
Afhandlinger, navnlig imod Grundtvigianismen. Hans
Fremstilling udmærker sig ved Klarhed og en tiltalende
Gjennemskuelighed. I flere Aar udgav han »Evangelisk
Ugeskrift«. Ved Siden af Hermansen ville vi som en med
ham samtidig Repræsentant for den gammeldags Lutherdom
nævne Dr. theol. V. Rothe, først Lektor i Sorø, siden 
Sognepræst i Vemmelev. Under Navnet Erasmus Næpius 
skrev han adskillige dygtige dogmatiske Afhandlinger i 
Scharlings og Engelstofts Tidsskrift, derblandt en 
grundig Kritik af Martensens Dogmatik.

Omtrent samtidig med, at Mynster blev Sjællands Biskop, 
bleve ogsaa de andre Bispestole i Landet besatte med 
Mænd, der enten stod paa samme Standpunkt som han eller 
endnu nærmere ved den gammeldags Lutherdom.

Dr. Fogtmann, som efter at have været Lektor i Sorø og en 
kort  Tid theologisk Professor først blev Biskop i Ribe, 
siden i Aalborg, skrev en Lærebog i Religion, som længe blev
almindelig brugt i de lærde Skoler. Dr. G.P. Brammer, 
der som Student og ung Kandidat havde hørt til Grundtvigs 
Tilhængere og 1830 blev Seminarieforstander og Præst i 
Snedsted, kunde, efterhaanden som Grundtvigs Særmeninger 
udviklede sig, ikke følge ham og sluttede sig saa mere 
til Mynster. 1843 blev han Biskop i Lolland-Falsters 
Stift og 1845 i Aarhus. Foruden Samlinger af Prædikener 
og Lejlighedstaler m. m. skrev han flere vægtige Indlæg
under forskjellige kirkelige Forhandlinger. Ved Siden af 
ham ville vi nævne Daugaard, der 1850 blev Biskop i Ribe, 
som Forfatter til det dygtige Skrift »Om de danske 
Klostre i Middelalderen« (1830) og Dr. H.O.C. Laub, en 
Søn af Mynsters kjæreste Ungdomsven, Præsten i Frørup; 
han blev 1854 Biskop i Viborg og skrev ligesom Brammer
flere vægtige Indlæg i kirkelige Stridigheder. Dr. C.F. 
Balslev, der 1868 blev Daugaards Eftermand som Biskop i 
Ribe, skrev en »Bibelhistorie til Brug for Almueskoler«, 
1849, og udgav »Luthers Katekismus med en kort 
Forklaring«, en Lærebog for den ukonfirmerede Ungdom, 
som det ved kongelig Resolution af 1856 blev tilladt at 
indføre i Almueskolerne istedenfor Balles Lærebog, 
hvilken den efterhaanden fuldstændig fortrængte. Som
Mænd af Mynsters Retning, der ved forskjellig
Forfattervirksomhed have erhvervet sig Ret til Omtale,
kunne vi, foruden P.C. Kierkegaards Eftermand paa
Bispestolen i Aalborg, Dr. P.E. Lind, og de tre
hinanden succederende Stiftsprovster i Sjællands Stift
Dr. Tryde, Dr. Paulli og Dr. Rothe især nævne Dr. 
theol. & phil. C.A.H. Kalkar, f. i Stockholm 1802, 
d. 1886, der 1823 gik fra Jødedommen over til
Kristendommen, saa studerede Theologi, og efter sexten
Aars Virksomhed som Adjunkt og senere Overlærer ved
Odense Kathedralskole blev Præst, indtil han 1869
tog sin Afsked, hvorpaa han 1871-80 udgav »Theologisk
Tidsskrift«. Kaikar var en meget frugtbar theologisk
Forfatter, blandt hvis Arbejder vi særlig ville
fremhæve »Bibelen eller den hellige Skrift, paany
oversat af Grundtexten« (i Forening med Hermansen og
Fr. Helveg), 1845-47, »Livsbilleder af Guds Riges
Historie« samt hans Arbejder over Missionens Historie
og hans Deltagelse i Revisionen af den autoriserede
Oversættelse af det gamle Testamente. En i visse
Henseender mæglende Holdning overfor 
Grundtvigianismen har Provst Dr. Jens Paludan-Müller
(f. 1813, d. 1899) indtaget. Han havde egenlig kun 
gjort sig bekjendt ved
nogle smaa kritiske Afhandlinger om Martensens
Dogmatik og imod S. Kierkegaard, da han som ældre
Mand udgav de tre langt betydeligere Arbejder »Om
Guds Ord« (1869), »Evangelisk Præstegjerning« (1870) 
og »Skriften og Overleveringen« (1871). Enig med 
Grundtvig i at hævde Sakramenternes Betydning, er 
han uenig med ham om Troesbekjendelsens Oprindelse 
og om Skriftens Stilling i Kirken. En lignende 
Holdning indtog Biskop DITLEV GOTHARD MONRAD (født 
1811, død 1887). Han studerede i sin Ungdom navnlig 
de orientalske Sprog, men droges bort herfra af sin 
Interesse for Politik. 1846 blev han Præst, og efter 
at have været Minister i 1848 blev han i 1849 Biskop 
i Lolland-Falsters Stift, men blev afskediget af 
politiske Grunde 1854. Efter at være afgaaet som 
Minister i 1864 kastede  han sig paany over det 
gamle Testamente og udgav i 1865 en saa fortrinlig 
Oversættelse af Esaias, Hjob og Psalmerne, at det 
meget maa beklages, at Mangel paa tilstrækkelig 
Afsætning af disse Bøger afholdt ham fra at 
oversætte de andre gammeltestamentlige Skrifter. 
Han udvandrede saa til Ny-Zeeland; men efter sin 
Tilbagekomst blev han 1869 Landsbypræst og 1871
paany Biskop for Lolland-Falster, og nu udfoldede
han en rig og frugtbar Virksomhed som theologisk
Forfatter. 1871 udgav han en Prædikensamling, der
fik rivende Afsætning og lige
saa vel som hans »Ordinationstaler og Prædikener«
(1887) i flere Henseender indtager en høj Plads i
Danmarks homiletiske Litteratur; men endnu langt
større Anerkjendelse baade hjemme og ude vandt
dog hans »Fra Bønnens Verden«, der har oplevet
mange Oplag. Baade i Kampen mod Fritænkeriet og i
Forhandlinger mellem Grundtvigs Disciple og hans
Modstandere gav han særdeles dygtige Indlæg, og
samtidig gjorde han den apostoliske Troesbekjendelses
Oprindelse og Historie til Gjenstand for meget
omfattende videnskabelige Undersøgelser, der førte
ham til det samme Resultat, til hvilket Caspari
kom: at de mange forskjellige Former, som Symbolet
bevislig har havt, gjøre det umuligt at antage det
for Ord af Herrens Mund og usandsynligt at antage
det for affattet af samtlige Apostle i Forening,
men at dets Kjærne maa antages at stamme fra Kirkens
ældste Tider - efter Caspari fra den umiddelbart
efter-apostoliske Tid - og at dets Omdannelse og
Udvidelse maa siges at være skeet under Helligaandens
Vejledning. Denne hans Opfattelse bidrog til, at han
indtog den Mellemstilling mellem Grundtvigs Venner og
Modstandere, som fremtræder baade i »Den første Kamp
om den apostoliske Troesbekjendelses Oprindelse«
(1874), et ogsaa i formel Henseende fortrinligt
Skrift om Laurentius Valla og hans Tid, i »Om Slaget
ved Katekismen« (1874) og i »Et Bidrag til den
apostoliske Troesbekjendelses Historie« (1885-86),
som han udgav halvfuldendt, fordi han følte Døden
nærme sig, men som vidner om hans overordenlige
Flid og Arbejdsdygtighed. Herom vidner ogsaa hans
grundlærde, men i forskjellige Henseender mindre
vellykkede: »Den femte Bøn og dens Liv i Kirken indtil
Luther« (1883), med hvilken Bog han sagde Tak til
Videnskabernes Selskab i Trondhjem, der havde gjort
ham til Medlem, og til det theologiske Fakultet i
Kjøbenhavn, der ved Festen 1879 havde gjort ham til
Æresdoktor. Da Martensens Ethik var udkommen, skrev
han »Liberalismens Gjenmæle til Biskop Martensens
sociale Ethik« (anden Udg. 1878), hvori han bebrejder
Martensen, at han har gjort den kristelige Ethik til
Dommer i Spørgsmaal, som det ikke tilkommer den at
afgjøre.

Paludan-Müllers Søn, Præsten Bernhard L. P.-M., født
1845, traadte med sine Ungdomsarbejder »Det Synlige og
det Usynlige«, et Stridsskrift imod Ny-Rationalismen,
og »Den prophetiske Inspiration« værdigt i sin Faders
Fodspor, medens
Svigersønnen A. Andersen, f. 1846, i sine fire 
Skrifter om Evangeliernes Opfattelse af Herrens 
Liv lagde stor Dygtighed og grundig Lærdom for 
Dagen og ved sin Afhandling i »Theologisk 
Tidsskrift« for 1885 »Kritiken og den 
gammeltestamentlige Historie« godtgjorde, at 
han var lige saa fortrolig med de
gammeltestamentlige som med de nytestamentlige
Undersøgelser.

Den betydeligste af alle de Mænd, som sluttede sig
til Mynster, var Hans Lassen Martensen; hans Livs 
Udviklingsgang og hans Standpunkt vare ganske vist 
for selvstændige til, at han egenlig kan henregnes 
til Mynsters Disciple; men det blev dog ham, der 
som Mynsters Efterfølger paa Sjællands Bispestol 
kom til at fortsætte hans Gjerning.

Martensen, der med Rette er bleven kaldt Danmarks
ypperste Theolog siden Brochmands Dage, var født i 
Flensborg 1808, blev Student 1827 og theologisk
Kandidat 1832. 1834 besvarede han Universitetets
theologiske Prisspørgsmaal og tiltraadte derefter
en toaarig Udenlandsrejse, paa hvilken han navnlig
besøgte Universiteterne i Berlin, Heidelberg og
München og derved lærte den Tids mest fremragende
Tænkere: Steffens, Marheineke, Daub, Schelling
og Baader at kjende. Samtidig gjennemgik han en
alvorlig religieus Krisis, igjennem hvilken han
kom til personlig Tilegnelse af Troen og til et
afgjørende Brud med Rationalismen. I Wien indgik
han et fortroligt Venskab med Digteren Lenau; en 
Anmeldelse af dennes »Faust« var noget af det
Første, han skrev; senere dedicerede Lenau ham sin
»Savonarola«. I Paris traf han J.L. Heiberg og hans
Hustru og stiftede med dem et Bekjendtskab, hvoraf 
der udviklede sig et livsvarigt Venskabsforhold. 
Efter sin Hjemkomst udarbejdede han et latinsk 
Skrift om »Selvbevidsthedens Autonomi«, hvori han
under Henvisning til Resultaterne af Kants og
Schleiermachers Undersøgelser søgte at godtgjøre,
at Menneskets Selvbevidsthed ikke ved sig selv
kan naa frem til Erkjendelsen af den religieuse
Sandhed, at det derfor ikke er Tænkningen, der skal
begrunde Religionen, men at Gudsaabenbaringens Liv
i Samvittigheden maa være det Første, det, hvorfra
den kristelige Tænker maa gaa ud; med andre Ord:
Troen er ikke baseret paa Erkjendelsen, men Troen
er Forudsætning og Udgangspunkt for den theologiske
Erkjendelse. Dette Skrift, som han 1837 udgav
som Afhandling for den theologiske Licentiatgrad,
skaffede ham megen Anerkjendelse baade i Indlandet
og Udlandet; Universitetet i Kiel sendte ham i 1840
et Æresdiplom som Dr. theol., hvilket Martensen
besvarede med at dedicere det sin i 1840 udgivne
Mester »Mester Eckardt«, en mesterligt skreven
Monografi, der vidner om et fortroligt og dybtgaaende
Kjendskab til Middelalderens Mystik. Imidlertid
var Martensen begyndt at holde filosofiske og
theologiske Forelæsninger og vakte hos de Studerende
en Begejstring, der vistnok var ligesaa stor som den,
Steffens havde vakt i Aarhundredets Begyndelse. 1838
blev han Lektor og 1841 Professor i det theologiske
Fakultet. Under en Vakance i et filosofisk Professorat
blev det overdraget ham tillige at holde Forelæsninger
over Moralfilosofi for de unge Studerende til den
filologisk-filosofiske Examen, og dette Hverv gav ham 
Anledning til at udarbejde »Grundrids til
Moralfilosofiens System«, et lille Skrift, som med
Hensyn til Tankefylde og koncis, klar Fremstilling
vel næsten er enestaaende i vor Litteratur. Denne
sjeldne Evne til at sige meget med faa Ord og dog sige
det klart og godt, som han saaledes lagde for Dagen
i sine Skrifter (bl. A. ogsaa i sin 1843 udgivne
»Den kristelige Daab«), den besad han ogsaa som
Universitetslærer, og det var derfor ganske naturligt,
at han kom til at øve en gjennemgribende Indflydelse
paa det theologiske Studium her i Landet, saa meget
mere, som han havde noget Nyt at føre frem, idet han
stillede de kristelige Sandheder i Forhold til de
Tanker, der paa den Tid igjennem de tydske Filosofer
havde grebet Sindene. Særlig var han paavirket af
Hegels Filosofi, der netop paa den Tid var bleven
bekjendt her i Landet igjennem Heiberg o. A. og havde
sat den dannede Verdens Tanker i Bevægelse. Dengang
var det endnu ikke gaaet op for Folks Bevidsthed,
at Hegelianismen i sine Konsekvenser fører til
væsenlig Modsætning til Kristendommen, og der kunde
altsaa for de Theologer, som paavirkedes af Hegel,
være Fare for derved at føres paa Afveje i deres
Kristendomserkjendelse; men hos Martensen afværgedes
denne Fare dels ved det faste religieuse Stade, han
havde vundet igjennem den ovenomtalte Krisis, han
havde gjennemgaaet under sit Ophold i Udlandet, dels
ved den Indflydelse, som Studiet af Middelalderens
fromme Mystikere øvede paa ham, en Indflydelse, som
afspejler sig i alle hans Skrifter. Der kunde derfor
ikke være Tvivl om, paa
hvilken Side han vilde staa, naar Bruddet mellem Hegelianisme 
og Kristendom blev aabenbart; thi det var hans Overbevisning, at 
»ikke Videnskaben, ikke Theologien, men kun Troen er det ene 
Fornødne for os Alle«. Dette udtaler han i Forordet til »Den
kristelige Dogmatik«, som han først udgav 1849, 
efterat han allerede i en Række af Aar havde holdt 
dogmatiske Forelæsninger. I denne Bog udtalte han 
»den theologiske Overbevisning, som under forkjellige 
Paavirkninger, under en indre Vexelvirkning, ja jeg 
kan i mange Maader sige en indre Vexelkamp med 
samtidige Anskuelser, har uddannet sig hos mig og nu 
er kommen til en relativ Afslutning.« Bogen vandt 
hurtig stor Udbredelse og foreligger baade i tydsk, 
svensk og engelsk Oversættelse; overalt, hvor der 
findes en protestantisk Theologi, er den kjendt og 
anseet som et af Hovedværkerne i den systematiske 
Theologi. Fremstillingen udmærker sig ved en 
ualmindelig Fylde og Rigdom, Skjønhed og Harmoni, og 
kan der end fra den lutherske Orthodoxis Standpunkt
med Rette gjøres Indvendinger mod Behandlingen af
flere Dogmer, maa det dog fastholdes, at Forfatteren
staaer paa et baade grundkristeligt og kirkeligt
Standpunkt. Han gaaer ud fra Menighedens Tro,
saaledes som denne bekræfter sig hos den Enkelte
gjennem kristelig Livserfaring, og ud fra dette
Udgangspunkt udvikler han Troeslæren i Sammenhæng;
men under denne Udvikling fremtræder der rigtignok
tillige en vis Stræben efter, ved Fornuftgrunde at
paavise Troens Sandhed, og dette var det navnlig,
som fremkaldte den stærke Opposition imod hans hele
»spekulative Theologi« fra Søren Kierkegaards og
dennes Tilhængeres Side.

Søren Kierkegaard, som vi her kun skulle  behandle i 
kort Oversigt, da der tidligere er gjort udførlig
Rede for hans Forfatterskab (S. 344-61) og hans
filosofiske Stade (S. 857-59), var bleven theologisk
Kandidat 1840, og hans Studentertid faldt altsaa netop
i de Aar, da først den hegelske Filosofi og derefter
Martensens Theologi holdt sit Indtog heri Landet; den
Opposition, hvori han stillede sig til disse aandelige
Bevægelser, blev afgjørende for hele hans Liv og hans 
Forfattervirksomhed. Det var det Subjektives, 
Individets Protest imod at opsluges af det Objektive,
det Almene, som kom til Orde i Kierkegaards Opposition
imod Hegelianismen. For Hegelianismen havde den
subjektive Aand væsenlig kun Betydning som Medium for 
den objektive Aand under dens Selvudfoldelse, de 
enkelte menneskelige Individer altsaa væsenlig kun 
Betydning som Gjennemgangsled for Menneskeaanden under 
dens Udvikling henimod Realisationen af sin Ide, en 
Betragtning, som,
naar den blev gjennemført med alle sine logiske
Konsekvenser, maatte føre og hos det saakaldte
»hegelske Venstre« virkelig ogsaa førte til
Fornægtelse baade af Guds Personlighed og af 
det enkelte Menneskes personlige Udødelighed. I
diametral Modsætning hertil hævdede Kierkegaard,
at »Subjektiviteten er Sandheden«; han vil hermed
slet ikke nægte det Objektive, men kun hævde, at
det som det Upersonlige er det Lavere i Forhold til
det Personlige og faaer sin væsenlige Betydning ved
at være Middel og Gjennemgangspunkt for dette. Den
absolute Subjektivitet, Gud, er den evige Sandhed;
for den relative Subjektivitet, det enkelte Individ,
gjælder det om at være i Sandheden; thi at være
udenfor Sandheden, d. e. udenfor Gud, er det Samme
som at være i Fortvivlelse eller, religieust seet,
under »Sygdommen til Døden«. At Subjektiviteten er
Sandheden, vil atter sige det Samme som, at »Sandheden
er Inderligheden«; jo mere Sandhed der er i et
Menneske, jo større Dybde der er i en Personlighed,
des større er Inderligheden. Derfor gjælder det for 
hvert Menneske om at blive sig fuldt bevidst som »den 
Enkelte«, der staaer med sit personlige Ansvar, sin 
personlige Forpligtelse til at være i Sandheden. Denne 
Kategori, »den Enkelte«, blev for Kierkegaard den 
afgjørende Kategori, Spørgsmaalet om den Enkeltes 
Tilegnelse af Kristendommen det Alt afgjørende 
Spørgsmaal. Hvorledes skal jeg, den Enkelte, tilegne 
mig Sandheden, hvorledes skal jeg faae Del i den evige 
Salighed? dette bliver det Spørgsmaal, som maa have 
den uendelige, den afgjørende Betydning for hvert 
Menneske. Kristendom er slet ikke en videnskabelig 
Theori, men Liv og Existens. Kristendommens Sandhed 
kan slet ikke være Gjenstand for objektiv Viden; thi 
det Uendelige, det Eviges Aabenbarede i Tiden som 
Timeligt staaer for Tanken som det Ubegribelige, det 
Absurde, der ikke kan tilegnes med den begribende 
Fornuft, men kun kan gribes i Troen som Paradoxet. 
»Just fordi Troen er det Absolute, er den for 
Forstanden et Paradox.« Den troende Kristen har sin 
Forstand og bruger den; men paa Kristendommen troer 
han imod Forstanden, og bruger alligevel sin 
Forstand for at passe paa, at han troer imod sin 
Forstand. Han troer ikke paa Nonsens, fordi hans 
Forstand gjennemskuer det som Nonsens; men Paradoxet 
er netop som det Uforstaaelige Sandhed for den 
Troende. Den troende Kristens Forhold til Sandheden 
er altsaa ikke et objektivt
Erkjendelsesforhold, men et subjektivt Villiesforhold,
er det for sin evige Salighed uendelig interesserte
Individs Griben af, Tilegnelse af Sandheden til
Salighed. Men Opgaven for den, som saaledes vil
gribe Kristus i Troen, maa da være denne: at leve
sit Liv i Kristi Efterfølgelse, at efterfølge ham i
hans Fornedrelses Stand, efterfølge ham i at elske
Næsten, i ubetinget at ville det Sande, i at afdø fra
Verden, efterfølge ham i hans Lidelse, ikke blot den
indvortes, men ogsaa den udvortes, at blive hadet,
forfulgt og bespottet som han. Faa denne Maade at
tage Kristi Kors op og følge ham efter, det er den
sande nytestamentlige Kristendom, den som Herrens
eget og hans Apostles Exempel holder frem for os, og
med den for Øje bliver man nødt til at fælde den Dom
over den bestaaende Kristenhed, at den er affalden
fra Kristendommen. Den nytestamentlige Kristendom er 
Modsætning til Verden; men den bestaaende Kristendom 
er Ensartethed med Verden. Alle mene sig at være 
Kristne; men i Virkeligheden existerer den
nytestamentlige Kristendom ikke mere, saa sandt som
man har slaaet af paa Kristendommens ideale Fordring.

Disse Anskuelser udviklede sig hos Kierkegaard i mere 
og mere bestemt Skikkelse, jo mere hans overordenlig 
rige litteraire Produktion udfoldede sig, og tilsidst 
endte de med den Række Stridsskrifter fra hans sidste 
Leveaar (1855), hvori han angreb den bestaaende 
kirkelige Orden med en næsten utrolig Lidenskabelighed 
og med Anvendelsen af ligefremme Injurier imod 
Folkekirkens Gejstlighed (S. 387). Herved blev 
Skjævheden i hans hele Betragtning af den 
nytestamentlige Kristendom og hans Undervurdering af 
Kirkesamfundets Nødvendighed og Betydning for »den 
Enkeltes« Delagtiggjørelse og Fremgang i Kristendommen 
saa iøjnefaldende, at Tilslutningen til hans Ideer 
snart indskrænkede sig til en meget lille Kreds af 
trofaste Tilhængere; men derfor maa det dog ikke 
glemmes, hvilken mægtig Skikkelse i Aandens Verden han 
var, og hvilken vækkende og æggende Indflydelse han 
har øvet paa mange alvorlige Naturer, selv om det paa 
den anden Side ogsaa maa siges, at hans Skrifter have 
været Vej en til fuldstændig Vantro for Adskillige, 
som havde anseet hans Skildring af den nytestamentlige
Kristendom for den sande Skildring af Kristendommen og 
saa ere komne til den Erkjendelse, at denne ideale
Kristendoms Fordringer til »den Enkelte« ere umulige
at fyldestgjøre, hvoraf de
atter have draget den Slutning, at Kristendommen
umuligt kunde være Sandhed. Det følger af sig selv, at
Kierkegaard fra sit Standpunkt hverken kunde forsone
sig med Grundtvigs Anskuelse eller med Martensens
Spekulation; den første gjør han gjentagne Gange til
Gjenstand for sin bidende Ironi paa Grund af hans
Søgen efter en objektiv Garanti for Kristendommens
Sandhed, og mod den spekulative Theologi polemiserer
han som en Forvanskning af Kristendommen, og tillige
spotter han over »Spekulanterne, der love, at al
den Uklarhed, der findes ved Begyndelsen af deres
Systemer, skal klare sig af sig selv, naar man kommer
til Slutningen, og saa, naar man omsider kommer til
Slutningen, er man i Virkeligheden lige klog«.

Det kunde derfor ansees for en given Sag, at en Bog 
som Martensens Dogmatik maatte finde Modsigelse fra 
den kierkegaardske Retnings Side; dog var det ikke 
Kierkegaard selv, der rettede det direkte Angreb 
imod den, men derimod Rasmus Nielsen (S. 859), i 
hvem Martensen og hans Venner hidtil med god Grund 
havde seet en Meningsfælle, og som nu overraskede 
dem ved at optræde som afgjort Tilhænger af S. 
Kierkegaard først med: »Evangelietroen og den 
moderne Bevidsthed« (1849), derefter med det i 
skarp polemisk Form affattede direkte Angreb paa 
Martensens Dogmatik: »Mag. Kierkegaards »Johannes 
Climacus« og Dr. H. Martensens Christelige Dogmatik«,
en undersøgende Anmeldelse« (1849). Martensen svarede 
med »Dogmatiske Oplysninger« (1850), hvori han 
nærmere udviklede sin Opfattelse af Forholdet mellem 
Tro og Viden, og nu skrev R. Nielsen først: »Dr. H. 
Martensens Dogmatiske Oplysninger, kritisk belyste« 
(1850), og derefter en hel Række af større og mindre 
Skrifter, hvis fælles Formaal var at hævde, at 
Theologien ikke havde Ret til at kalde sig en 
Videnskab, en Polemik, som forsaavidt maatte kaldes
en Kamp imod Vejrmøller, som der neppe var en eneste
Theolog i Danmark af nogen Betydning, der vilde gjøre
Fordring paa, at Theologien skulde kaldes »Videnskab«
i den Betydning, hvori Nielsen under sin Polemik tog
dette Ord. Skjøndt alle disse Angreb fra Nielsens Side
tydelig nok vare adresserede særlig til Martensen,
svarede denne i en lang Aarrække slet ikke; først i
1867 gav han i Skriftet: »Om Tro og Viden« en
klar og skarp Belysning af Nielsens Standpunkt og
de Konsekvenser, hvortil hans Udtalelser maatte
føre. Herimod skrev Nielsen »Om »den gode Villie«
som Magt i Videnskaben« (1867); men han fik ikke
noget yderligere Svar af Martensen.

Længe forinden var det imidlertid kommet til det
kortvarige, men voldsomme direkte Sammenstød mellem
Martensen og S. Kierkegaard, hvis Anledning er omtalt
S. 387. Kierkegaards første Artikel i »Fædrelandet«
fremkaldte et ganske kort, men endnu mere skarpt Svar
af Martensen, hvorimod han ikke besvarede den Række
Smaaskrifter og Bladartikler, hvormed Kierkegaard i 
sit sidste Leveaar drog de yderste Konsekvenser af 
sine Anskuelser og tilsidst tilspidsede sine Angreb 
paa den bestaaende kirkelige Orden saaledes, at man 
næsten maa undre sig over, at Regeringen lod et
saadant Misbrug af Pressefriheden gaa upaatalt hen.

Da Martensen som Mynsters Eftermand paa Sjællands 
Bispestol optog sin Gjerning i Forgængerens Aand,
kunde det ikke und-gaaes, at der snart maatte indtræde
en Misstemning imellem ham og den grundtvigske
Retning. Oprindelig havde Martensen følt sig stærkt
hendragen til Grundtvig og staaet i venskabeligt
personligt Forhold til ham; men jo mere Grundtvigs
Særmeninger udviklede sig, des mere havde Martensen
nærmet sig til Mynster. Dertil kom, at et Samarbejde
mellem Martensen og Grundtvig i Psalmebogssagen havde 
lært Martensen, hvor vanskelig Grundtvig var at 
arbejde sammen med, og derved utvivlsomt bidraget til 
at skille dem fra hinanden.

Det var ingenlunde lykkedes den evangelisk-kristelige 
Psalmebog at trænge igjennem overalt; i mange Egne af 
Landet brugtes endnu Kingos eller Pontoppidans, og 
efterhaanden som Rationalismens Magt blev brudt, kom 
Utilfredsheden med »den evangeliske« stærkere og 
stærkere til Orde, og dertil kom, at Kirken jo i
Grundtvig havde faaet en Psalmedigter, der af Mange
prisedes som den ypperste, Danmark nogensinde havde
ejet, hvorfor Kravet om Optagelsen af en Del af hans
Psalmer i Kirkepsalmebogen kom frem med større og
større Styrke. 1842 blev det paalagt den i Ritualsagen
nedsatte Kommission at udarbejde et Tillæg til den
evangelisk-kristelige Psalmebog. Mynster forelagde saa 
et kort Udkast, som derefter blev forøget og delvis 
omarbejdet af
Ritualkommissionen; men imidlertid havde der begyndt 
at danne sig gejstlige Konventer, blandt hvilke 
Kjøbenhavns Konvent 1844 efter Forslag af Paulli 
nedsatte en Komite til at udarbejde en hel ny 
Psalmebog og derfor ansøgte Regeringen om, at 
Udarbejdelsen af Tillægget maatte stilles i Bero for 
ikke at komme i Vejen for den saaledes paatænkte nye 
Psalmebog. Tillægget var imidlertid allerede færdigt 
og indsendt til Kongens Approbation. Den 20. Februar 
1845 bestemte Kongen saa, at Tillægget skulde 
indføres i de Menigheder, der ønskede det, men at 
dette ikke skulde hindre, at den nye Psalmebog kunde 
blive indført, og allerede samme Aar udgav Kjøbenhavns 
Konvents Komite, i hvilken blandt Andre baade Grundtvig 
og Martensen havde Sæde, et Prøvehefte, som tydelig 
viste, at Grundtvig havde forstaaet at skaffe sig den 
afgjørende Indflydelse i Komiteen.

Dette Prøvehefte fandt nu en bestemt Modstander i 
Mynster; desuden blev det forkastet af Roskilde
Konvent, og det lykkedes Mynsters Indflydelse at
hindre, at det blev approberet af Regeringen. Den
kjøbenhavnske Komite opgav saa Fortsættelsen af sit
Arbejde; men Grundtvigs Umedgjørlighed som Medlem
af Komiteen havde, som sagt, svækket det tidligere
venskabelige Forhold imellem ham og Martensen. Det
saakaldte »Mynsterske Tillæg« tog saa godt som slet
ikke Hensyn til Grundtvigs Psalmer, og Grundtvig lod
derfor til Brug for sin egen Kirke enkelte Psalmer
trykke og omdele under Gudstjenesten, hvorefter de
samledes i Tillæg, de saakaldte Festpsalmer. Dette
stred ganske vist mod de bestaaende Anordninger, men 
vistnok af Hensyn til Grundtvigs Indflydelse ved
Hoffet forsøgte Mynster slet ikke at hindre det.

1846 nedsatte Roskilde Konvent et Psalmebogsudvalg,
bestaaende af Fr. Hammerich, J.F. Fenger og Dr. 
Kolthoff, i hvis Sted Provst Pram-Gad snart efter 
indtraadte. 1850 var dette Udvalg færdigt med en 
hel ny Psalmebog, som derpaa blev underkastet et
Gjennemsyn af Ingemann og saa den 22. Febr. 1855
autoriseret til Indførelse overalt, hvor Præst og
Menighed kunde enes derom. Imidlertid havde Regeringen
i 1850 under en Forhandling i Rigsdagen erklæret sig
villig til at ville tillade Indførelsen af særlige
Tillæg i de Menigheder, hvor Præst og Menighed bleve
enige derom, og der opkom derfor efterhaanden en Række 
Tillæg, blandt hvilke P.A. Fengers særlig maa fremhæves
baade for det store Antal af Grundtvigs bedste
Psalmer, som det indeholder, og for den Troskab,
hvormed de ældre Psalmer ere gjengivne i deres
oprindelige Skikkelse eller saa nær denne som
muligt. Lignende Tillæg fremkom i flere forskjellige
Menigheder, og skjøndt den nye Psalmebog -
»Konventspsalmebogen« - vandt større og større
Udbredelse, var der ingen Mulighed for, at den vilde
kunne trænge igjennem overalt. Derfor nedsatte
Roeskilde Præstekonvent et Udvalg, bestaaende
af Stiftsprovst Rothe og Præsterne Brandt,
F.W. Andersen, J. Clausen og Th. Fenger, der skulde
udarbejde et Tillæg, som kunde have Udsigt til at
vinde saadan Anerkjendelse, at det i Forbindelse med
den nye Psalmebog kunde blive indført overalt. Dette
Tillæg udkom 1872; men Hensigten opnaaedes ikke. Flere
af de Menigheder, som havde faaet deres egne Tillæg, 
vilde ikke af med disse, medens Martensen og mange af 
hans Venner fandt, at der i det nye Tillæg var gjort 
den grundtvigske Retning altfor store Indrømmelser, 
hvorfor de modsatte sig dets Indførelse, saa vidt 
deres Indflydelse naaede. Dog blev det tilladt at 
indføre det; men Tilladelsen var knyttet til 
Betingelser, der f. Ex. gjorde det saa godt som 
umuligt at faae det indført i kjøbenhavnske
Menigheder. Misfornøjelsen med den bestaaende Tilstand
vedblev derfor, og dertil kom, at der dels var
adskillige baade nye og ældre Psalmer, som man ønskede
optagne, dels klagedes der ogsaa over, at adskillige
af vore ældre Psalmer i Konventspsalmebogen vare 
blevne underkastede en Omdigtning, som man nok tildels
kunde have Ret til at kalde en Mishandling. 1882
traadte derfor de kjøbenhavnske Præster Brandt, Skat 
Rørdam, Schousboe, Holch, Volf og Schepelern samt 
Professor Fr. Nielsen sammen for at udarbejde en ny 
»Psalmebog for Kirke og Hjem«. 1885 udgav de et
»Forslag«; men hverken dette eller en i det følgende
Aar fremkommen Omarbejdelse vandt Tilslutning hos det 
i 1884 nedsatte »kirkelige Raad«, bestaaende af
Landets 7 Biskopper, en theologisk og en juridisk
Professor. Det udarbejdede Forslag blev derfor ikke
autoriseret; men efter Anvisning af det kirkelige
Raad udarbejdede de samme Mænd, med Undtagelse af
Brandt, som var død, og Schousboe, som i 1888 var
bleven Biskop i Aalborg, et nyt Tillæg, som det blev
tilladt at indføre ved Siden af Konventspsalmebogen
og det ældre Tillæg, og Betingelserne for at erholde
Tilladelsen bleve gjorte saa lempelige,
som Hensynet til Menighederne kunde gjøre det
tilraadeligt. De Mænd, der havde udarbejdet
»Forslaget«, underkastede det en Omarbejdelse,
og samtidig omarbejdede Biskopperne Fog og Sthyr
Psalmebogens prosaiske Del, hvilken Omarbejdelse
efterat være godkjendt af det kirkelige Raad blev
autoriseret til Optagelse i Psalmebogen. Efterat
Dr. Rørdam var bleven Sjællands Biskop, optog det
kirkelige Raad Psalmebogsarbejdet paa Grundlag af
en ny Udgave af »Forslaget«, og den af dette Arbejde
fremgaaede »Psalmebog for Kirke og Hjem« blev i 1898
efter Indstilling af Kultusminister Sthyr autoriseret
til Brug ved Siden af Konventspsalmebogen. I denne
nye Kirkepsalmebog ere vore gamle Psalmer gjengivne
med langt større Troskab end i Konventspsalmebogen,
flere hundrede Psalmer, der saa godt som ikke bruges
af Menigheden, ere udeladte, samtidig med at de nye
Psalmer, sorn have vundet Indgang, ere optagne, og i
det Hele har denne nye Psalmebog saa store Fortrin, at
der tør gjøres sikker Regning paa, at den mere og mere
vil trænge igjennem trods den Modstand, der er rejst
imod den af dem, som have faaet Konventspsalmebogen
saa kjær, at de ikke ville slippe den.

Den Misstemning, som efterhaanden var indtraadt 
i Forholdet mellem Grundtvig og Martensen, kom 
til aabent Udbrud, da en af Grundtvigs Tilhængere, 
Kragballe, havde fremsat nogle mislige Udtalelser 
om Daaben, og Martensen i den Anledning havde 
nægtet at ordinere ham til Præst. Grundtvig tog 
ham nemlig i Forsvar, og nu vexledes der flere 
Stridsskrifter imellem Grundtvig, Martensen 
o. fl.; Striden endte med et Tilbagetog fra 
Grundtvigs Side, og sexten Aar efter blev 
Kragballe, som imidlertid havde taget sine 
Udtalelser tilbage, ordineret af Martensen.

1863 havde Martensen imidlertid skrevet et nyt
Stridsskrift: »Til Forsvar mod den saakaldte
Grundtvigianisme«, og i det sidste af sine to
ligelydende Lejlighedsskrifter: »Om den danske Kirkes
Forfatningsspørgsmaal« (1851 og 1867) var han traadt
bestemt op imod de af Grundtvig rejste kirkelige
Frihedskrav, som overhovedet hans Forhold til
Grundtvig i de sidste Aar af dennes Liv omtrent var det 
samme, som Mynsters havde været. 1871-78 udgav han sin 
Ethik (3 Bd.), der var Frugten af mange Aars Flid, et 
storslaaet videnskabeligt Arbejde, der søger at drage 
alle, selv de forskjelligste Livsforhold ind under sin
Behandling og derigjennem gaaer ud paa at vise,
hvorledes Kristendommen vil gjennemtrænge
Menneskelivet i alle dets Former, saaledes at der
ikke gives nogen Del deraf, selv den mest afsides, som
den ikke vil omdanne og gjenføde. Det var den stærkt
konservative, for ikke at sige tildels reaktionaire
Anvendelse, han gjorde heraf paa forskjellige
Omraader, som fremkaldte Monrads ovenfor omtalte
Kritik. 1881 udgav han sine theosofiske Studier
over »Jakob Böhme«, der godtgjorde, at han endnu i
sin høje Alder havde bevaret Tankens Skarphed lige
saa usvækket som i sin Ungdom, og i »Af mit Levned«
(3 Bd. 1882-83) gav han en aandfuld og fængslende
Skildring af sit Livs Arbejde, Kampe og Formaal. Efter
hans Død 3. Febr. 1884 er der udkommet store Samlinger
af Breve, som han har skrevet til Biskopperne Brammer
og Laub, samt til Professor Dorner i Berlin, og de
indeholde mange vægtige Bidrag til Kjendskabet af hans
Liv og hans Anskuelser; men de høre til Tiden efter
1885. Endnu skal tilføjes, at han ogsaa som opbyggelig
Forfatter vandt et stort Navn ved de talrige Samlinger
af Prædikener og Ordinationstaler, som han har udgivet, 
og som i Henseende til Tankerigdom og klar og skarp 
Disposition staa værdigt ved Siden af hans 
videnskabelige Arbejder.

Blandt Martensens Disciple maa særlig fremhæves hans 
Eftermand paa Sjællands Bispestol Dr. theol. & phil. 
Bruun Juul Fog, født 11. Marts 1819, som foruden en 
meget dygtig Disputats om »Cartesius, den nyere Filosofis
Fader«, har gjort sig bekjendt i Litteraturen ved mange 
dygtige Indlæg i offentlige Forhandlinger om religieuse 
og sædelige Forhold, ved en Række Forelæsninger »Om det 
theologiske Studium«, som han holdt under en midlertidig 
Ansættelse som theologisk Docent ved Universitetet og 
derefter udgav 1861, samt ved sine »Prædikener mellem Jul 
og Fasten« (1867). 1895 tog han sin Afsked og døde 1896.

Ved Siden af ham ville vi nævne Domprovst Dr. L.J.M. Gude 
i Roskilde, født 1820, død 1895 (»Irvingianismens 
Betydning i vor Tid«, 1859, og »Den hellige Nadvere«, 
2 Bd. 1874-89), Provst Dr. F.W. Andersen i Ringsted, født 
1820, entl. 1894 (flere Art. i Tidsskr. og »Vejledn. i 
Joh. Aabenb.«, 1859, samt »Embede og Ordination«, 1880), 
Provst J.L.M. Hjort (født 1824, død 1899), i adskillige
Aar Udgiver af »Evangelisk
Ugeskrift«, Stiftsprovst O.F. Assens, f. 1832,
Forfatter til de Lærebøger i Bibelhistorie, som nu
almindelig bruges i de højere Undervisningsanstalter,
Johannes G.E. Kok, f. 1821, d. 1887 som Præst og 
titulair Professor: »Det hellige Land og dets
Nabolande« (1878) samt nogle Prædikensamlinger,
og Sognepræst, Dr. N.G. Blædel i Kjøbenhavn (født 
1816, død 1879), der udgav Prædikener, som vandt 
megen Udbredelse. Han indtog længe en meget venlig 
Holdning overfor den grundtvigske Retning, men brød 
i 1873 afgjort rned den ved sine Stridsskrifter 
»Grundtvigianismen og den danske Folkekirke« og 
»Grundtvigianismens Katekismus«, i hvilket Skrift 
han anklagede P.A. Fenger for, at han i en i 
grundtvigske Kredse brugt Udgave af Luthers 
Katekismus skulde have forvansket denne. Der
fremkaldtes herved en bitter Strid mellem Blædel og
flere af den grundtvigske Retnings Ordførere, særlig
V. Birkedal; men det tjener til Ære for begge disse
Mænd, at de trods alle de haarde Ord, de havde vexlet,
sluttede broderligt Forlig i Blædels sidste Dage. 1876
udgav Blædel et større theologisk Arbejde »Udvidet
Konfirmationsundervisning eller Evangelisk-luthersk
Kirkelære«, der indeholdt nogle Udtryk om Jøderne,
som i Forbindelse med nogle Udtalelser i et Skrift
af Pastor Johannes Kok foranledigede den gamle
jødiske Præst i Kjøbenhavn, Dr. Wolff, til i sin
»Talmudfjender« at skrive et Modskrift, som vidnede
om Lærdom og personlig Overbevisning, men iøvrigt var
skrevet ganske i den gamle Rationalismes Aand. Særlig
Betydning fik Blædel ved den store Indflydelse, han 
øvede paa en Kreds af yngre Theologer, som senere 
bleve Ledere for den i 1853 oprettede Indre Mission, 
fra hvilken der er udgaaet en meget stor og udbredt 
opbyggelig Litteratur. Som Retningens mest fremragende 
Mand maa nævnes Vilh. Beck (født 1829), der foruden 
den af ham udgivne »Indre Missions Tidende«, som er 
udbredt i mange Tusinde Exemplarer, ogsaa har udgivet 
flere Prædikensamlinger, der have vundet lignende 
Udbredelse, Rudolf Frimodt, f. 1828, d. 1873 (»Tyve 
Prædikener« 1867) og Provst Jens Vahl, f. 1828, d. 
1897, der fra 1860 udgav »Almindelig Kirketidende«, 
senere tillige »Christelig Samler«, desuden nogle 
Opbyggelsesskrifter og adskillige Skrifter om 
Missionen, blandt hvilke hans store »Missionsatlas« 
med tilhørende udførlige Text er det betydeligste. 
I Forening
med Kaikar, Paulli og Rothe begyndte han i 1858 at
udgive »gudelige Smaaskrifter«; der er udkommet
flere hundrede Saadanne Skrifter, flere af dem i
c. 20,000 Exemplarer. H.C. Hansen udgav i 1873,
nogle Maaneder før han døde i ung Alder, en Samling
Prædikener til hele Kirkeaaret, som hører til de
bedste blandt de mange Prædikensamlinger, der ere
fremkomne fra denne Retning (4. Oplag 1892). Af
O.C. Ipsen, f. 1831, skulle vi som Skrifter før 
1885 nævne: »Fra Gethsemane til Golgatha, 
opbyggelig Vejledning gjennem Vor Herres Jesu Christi
Lidelseshistorie«, »De Helliges Taalmodighed og Tro«
og »Johannes' Aabenbaring«. Henry Ussing, f. 1855,
vakte ved sin dygtige Licentiatdisputats »Den 
christelige Vished« (1883) Forventninger, som hans
senere Forfattervirksomhed ikke har gjort til Skamme.

Om »den indre Mission« maa det imidlertid siges,
at om end Retningen oprindelig vistnok skyldes
Paavirkning af en af Martensens Disciple, saa ere
de fleste af dens Ordførere i Aarenes Løb komne
temmelig langt bort fra dens Udgangspunkt; men ved
Siden af dem findes der andre, særlig nuværende eller
forhenværende Præster i Kjøbenhavn, der, skjøndt
paavirkede af den indre Mission, med større Ret
kunne betragtes som Repræsentanter for Martensens
Retning. HARALD STEIN, f. 1840, d. 1899, fra 1889
til 1899 Biskop i Fyens Stift, og JACOB PAULLI,
Søn af forannævnte Dr. theol. Paulli og ligesom
denne kongelig Konfessionarius og Stiftsprovst
i Sjællands Stift (siden 1893), udgav som unge
Præster i en Aarrække »Christelig Kalender« og have
senere vundet Navn som Forfattere til Prædikener og
Opbyggelsesbøger. Dr. theol. R. Volf, siden 1899
Sognepræst i Storeheddinge og anden Stiftsprovst
i Sjællands Stift, har i Arbejder over Profeterne
Sacharias og Esaias viist sine grundige Kundskaber
paa det gammeltestamentlige Omraade og har desuden
skrevet de to historisk-ethiske Undersøgelser
»Vielse eller borgerlig Ægteforening« (1885) og 
»Ægteskabsskilsmisse og Fraskiltes Vielse« (1885). 
Georg S.F. Schepelern, født 1839, fra 1894 Holmens 
Provst, død 1900, er som Forfatter navnlig bleven 
bekjendt ved den Grundighed og Ufortrødenhed,
hvormed han fra Begyndelsen af yoerne har ført en
litterair Polemik med romersk-katholske Konvertiter
(Grev J.L. Holstein, nu Lensgreve Holstein-Ledreborg,
og fhv. Stiftsprovst Koefoed-Hansen) samt med den
romerske Propagandas Præster, uden at lade sig
anfægte af den tilstrækkelig bekjendte Tone, som
den Slags Polemikere føre i deres Skrifter.

Paavirket af de forskjellige Retninger, men for
selvstændig til at kunne henføres under nogen af 
dem, er Professor, Dr. theol. PEDER MADSEN, f. 1843. 
Efter nogle Aars Ophold ved udenlandske Universiteter 
blev han 1874 Clausens Eftermand som Universitetslærer 
og vandt ved sin grundige Lærdom og sin tillidvækkende 
Personlighed strax meget stor Tilslutning hos de 
Studerende. Ved Universitetsfesten 1879 disputerede 
han for Doktorgraden (»De Christnes aandelige 
Præstedømme«). Baade denne Bog og hans »Johannes' 
Aabenbaring, indledet og fortolket« (2 Bd. 1885-87) 
vidne ikke blot om omfattende Lærdom, men ogsaa om 
store aandelige Evner. Hans tidligere Embedsbroder 
HANS VALDEMAR STHYR, født 1838, forsvarede 1870 for 
Licentiatgraden Afhandlingen »Den franske 
Reformations Forberedelse og Begyndelse«, var saa 
Privatdocent til 1873, da han blev Landsbypræst. 
1877 blev han C.E. Scharlings Eftermand som 
Professor, og ved Festen i 1879 var han som det 
theologiske Fakultets Dekanus dets Ordfører og 
udtalte sig i afgjort troende Aand. Hans Bog 
»Lutheranerne i Frankrig 1523-25« udkom som det
theologiske Fakultets Festskrift. 1883-96 udgav han
»Theologisk Tidsskrift for den danske Folkekirke« og 
1884 »Den nytestamentlige Texts Historie«. 1887 blev 
han Biskop for Lollands-Falsters Stift, var 1897-1900 
Minister for Kirke- og Undervisningsvæsenet og blev 
derefter Biskop over Fyens Stift.

Provst H.L.S.P. Koch, fra 1892 Sognepræst i Glostrup, 
har erhvervet sig et meget anseet Navn ved sine 
grundige og i en tiltalende Form affattede Arbejder 
over forskjellige Afsnit af Danmarks Kirkehistorie: 
»Biskop N.E. Balle« (1876), »Den danske Kirkes 
Historie 1801-54« (1879-83), »Den danske Landsbyskoles 
Historie« (1883). Ogsaa efter 1885 nar han udgivet 
flere særdeles dygtige Arbejder. Den virksomste og 
dygtigste Medarbejder i de første Aargange af 
»Theologisk Tidsskrift« var Dr. phil. FR. BUHL, f. 
1850, der efter et Par Aars Virksomhed som Docent 
1882 blev Professor i det theologiske Fakultet, og 
som i Tidsskriftet skrev nogle gammeltestamentlige 
Artikler, der udmærkede sig ved Friskhed og Lærdom 
samt ved en besindig apologetisk Holdning overfor 
den moderne gammeltestamentlige Kritik.
1885 udgav han »Den gammeltestamentlige
Skrifteverlevering«. 1890 modtog han Udnævnelse
til theologisk Professor i Leipzig og blev inden sin
Bortrejse Æresdoktor i Theologien. I Leipzig fortsatte
han sin Forfattervirksomhed og opnaaede derved stor 
Anseelse baade i Danmark og i Tydskland, men nærmede 
sig derunder mere og mere den moderne Kritik, hvilket 
bragte ham ind i en Polemik, som han førte i en Tone, 
der vakte megen Bitterhed imod ham. 1898 vendte han 
tilbage til Universitetet i Kjøbenhavn som Professor 
i de semitiske Sprog under det filosofiske Fakultet. 

Louis W. Schatt Petersen, f. 1851, udgav 1883 den 
særdeles dygtige Licentiatdisputats »Ludwig Feuerbach«. 
1887 blev han Professor i nytestamentlig Exegese og har 
i denne Stilling udfoldet en frugtbar Forfattervirksomhed. 
Ved Siden af ham skulle vi nævne nogle Mænd, hvis 
væsenlige Forfattervirksomhed vel falder efter 1885, men 
som dog allerede forinden havde henledet Opmærksomheden 
paa sig: V.C. Schousboe, født 1841, død 1900, fra 1888 
Biskop i Aalborg: »De 10 Bud« (1885), Lic. H.M. Fenger, 
f. 1850, siden 1900 Holmens Provst: »Poul Egede« (1879), 
H.G. Saabye, f. 1838, Præst i Thoreby paa Lolland: 
»Sekterne i Danmark« (1883), N.C.G. Theisen, f. 1851, 
Adjunkt i Odense, den betydeligste Repræsentant for de 
af S. Kierkegaard paavirkede Theologer, og den af den
nyere tydske Theologi stærkt paavirkede Sognepræst i Sorø 
F.C. Krarup, f. 1852, der i 1885 forsvarede sin meget 
grundige Licentiatdisputats »Om Forholdet mellem det 
Guddommelige og det Menneskelige i Kristi Person«. 
A.S. Poulsen, f. 1854, fra 1895 Domprovst i Roskilde, 
som blev Licentiat i 1886, havde i vort Tidsrum kun 
udgivet enkelte Prædikener og Taler.

Rationalismen, som i Aarhundredets Begyndelse var
saa overmægtig, havde omkring Aarhundredets Midte
egenlig kun een eneste litterair Repræsentant, som er
Omtale værd, den islandske Bondesøn Magnus Eirikssøn,
født 1806, cand. theol. 1837 og død 1881. Hans
flittige Forfattervirksomhed - vi ville nævne »Om
Baptister og Barnedaab« (1844), »Er Troen et Paradox?«
(1850), hans Stridsskrifter imod Martensens Theologi,
»Johannes-Evangeliet« (1863), »Gud og Reformatoren«
(1866) - vidner vel om Sandhedskærlighed og
Overbevisning om at have
Ret, men tillige om Uklarhed og om en Ubehjælpsomhed 
i Fremstillingen, som idelig minder om Almuesmanden. 
En langt betydeligere Repræsentant fik den saakaldte 
Nyrationalisme senere i cand. theol. A.C. Larsen, f. 
1840, ansat ved det store kgl. Bibliothek. 1865 vakte
han Opmærksomhed ved et meget dygtigt Indlæg imod
R. Nielsens Filosofi, »Om Samvittighed og Videnskab«,
og fra 1866-73 skrev han en Række Fortolkninger til
de fleste af Brevene i det nye Testamente til Brug
for de Studerende, men efterhaanden som dette Arbejde
skred frem, gik Forfatteren mere og mere over til
Ny-Rationalismen, og den sidste af hans Fortolkninger
- til første Brev til Korinthierne - maatte siges at
være skreven i afgjort rationalistisk Aand. Samtidig
var dette hans Standpunkt fremtraadt i enkelte mindre
Afhandlinger, deriblandt »Om Nadveren« (1871), et
lille Skrift, som vakte megen Opsigt ved hans Angreb
paa den lutherske Kirkelære. I samme Aand skrev han
under Navnet Theodorus »Breve til en Landsbypræst«
(1876), »Politik og Religion« (1879), »Det nye
Testamente og den danske Folkekirke« (1881), »Religion
og Sædelighed« (1882), »Om Friheden« (1883), »Peter
Nicolai Holst, det 18. Aarhundredes S. Kierkegaard«
(1884), »Det nye Testament og den historiske Kritik«
(1885), Skrifter, der vel ikke vidne om egenlig
Lærdom, men om Flid og stor Kundskabsfylde. Dertil
kommer, at Larsen har en sjelden Evne til at give en
let og klar Fremstilling af Resultaterne af egne og
Andres Undersøgelser, og at han forstaaer at lægge
sin Personlighed saaledes ind i hvad han skriver,
at det vidner om at være fremgaaet af en levende
Overbevisning. Han anseer det aabenbart for sin
Livsopgave at mægle mellem Kristendom og den moderne
Oplysning; men disse hans Mæglingsforsøg foretages i
Rationalismens Aand og ere altsaa i Virkeligheden
Forsøg paa det Umulige, thi en Mægling mellem
Kristendom og Fritænkeri, mellem Tro og Vantro, kan
ikke finde Sted, og A.C. Larsens Forsøg maa derfor
ogsaa siges at have fundet Afvisning fra begge Sider,
medens der dog, saaledes som det fremgaaer alene af 
Afsætningen af hans Skrifter, har dannet sig en
vistnok dog ikke meget talrig Kreds omkring ham. At
et temmelig betydeligt Antal rationalistiske Skrifter
efterhaanden ere blevne oversatte paa Dansk, og at
norske rationalistiske Skrifter, f. Ex. Bjørnstjerne
Bjørnsons, have fundet
Udbredelse her i Landet, behøver ikke at siges; men
vi mene, at de ligge udenfor vor Opgave lige saa vel
som de Skrifter af troende Retning, der ere blevne
oversatte fra fremmede Sprog eller udbredte hertil
fra Norge.

RETSVIDENSKAB.

Af Dr. juris Carl Ussing.

Det attende Aarhundrede havde ikke bragt den
positive Retsvidenskab i Danmark langt frem. Dels
var den endnu i sin Barndom ved vort Universitet;
ved Aarhundredskiftet var det kun 68 Aar siden at
dens Studium blev ligestillet med den tidligere
eneherskende Romerret; dels var Interessen altfor 
overvejende spekulativ, til at man skulde vente 
at finde grundig Fordybelse i den givne, den
positive Ret. Med Forkjærlighed grublede man over den
Skikkelse, Retsordenen vilde antage, hvis »Fornuften«,
fri for alle uvedkommende Hensyn, kom til at beherske
Lovgivningen; og den positive Lovgivning, som ikke
altid stemmede med »Naturrettens« abstrakte Principer,
maatte altsaa staa som det Usurperede, tilbleven ved 
en Magthavers tilfældige Villie. Interessen for 
positiv Ret var derfor svag og Opfattelsen af dens
Væsen lidet dybtgaaende, thi man saae ikke dens
organiske Sammenhæng med det reelle Samfundsliv,
voxet ud af dette, formet efter dets Trang og bærende
Mærke af alle de utallige krydsende Interesser, et
civiliseret Samfund frembyder. Man var tilbøjelig
til at anse den positive Ret for udtømt i de givne
Love, og Opmærksomheden var endnu ikke fuldt vakt
for det Retsliv, som pulserer i Samfundet, ligger
bag ved Lovene, og hvoraf Lovene kun ere spredte,
lidet udtømmende Udtalelser gjennem Magthaveren
som Organ. Studiets Endemaal var en Tilegnelse
af Lovene, Forskeren gik ikke bag ved Lovene for
at finde Retsgrundsætningerne, og Videnskaben var
kun Lovkyndighed, ikke Retsvidenskab. Desuden led
Lovfortolkningen under Tidens Formalisme. Lovens
Indhold søgtes hellere gjennem logiske Slutninger
end gjennem den Belysning, Loven modtager af de
Livsforhold, den behersker, af den
praktiske Rolle, Loven spiller i det reelle Liv. 
Saavel Retsopfattelsen som Lovfortolkningen manglede
Realisme, den det var forbeholdt vort Aarhundrede at
indføre i Retsvidenskaben.

Vel havde Kofod-Ancher (II. S. 281-82) og senere
Schlegel henledet Opmærksomheden paa Rettens
historiske Side, dens Udvikling som en Side af det
hele Samfundsliv, men nogen gjennemgribende Forandring
paa den almindelige Retsopfattelse medførte deres
Arbejderikke. Vel varsle Colbjørnsens (II. S. 284)
og Stampes (II. S. 282-84) Responsa om en ny Tid,
der mere søger efter Rettens Hensigtsmæssighed for
Livet end efter dens logiske Konsekvens; men hvad
enten der manglede dem tilstrækkelig Klarhed paa
det Nye og tilstrækkelig videnskabelig Kraft, eller
Skylden ligger i deres tidlige Optagethed af det
praktiske Liv, saa har Ingen af dem overført Methoden
fra Undersøgelsen af det konkrete Retstilfælde til
almindelige retsvidenskabelige Udviklinger.

Som den ældre Retsvidenskabs sidste Mænd, der
personlig kom til at opleve det Nyes Sejr, maa 
nævnes Nørregaard og Hurtigkarl. LAURITS NØRREGAARD, 
f. 1745, blev Adjunkt ved det juridiske Fakultet 
1779. Allerede »Natur- og Folkerettens sidste
Grunde«, 1776, betegner hans spekulative Retning,
og hans vigtigste Arbejde: »Forelæsninger over den
danske og norske private Ret«, 1784-97, er en grundig
og omfattende Fremstilling af vor Rets Love, men
ikke stort mere end en Lovregistrering, ved hvilken
der er vundet meget for Lovtilegnelsen, men saare
lidet for den videnskabelige Forstaaelse af Lovenes
Aand. For Nutidens Videnskab har den ogsaa nærmest
kun Betydning som det Grundlag, Ørsted benyttede for
sin første omfatteride Behandling af den danske Ret.

FREDERIK THEODOR HURTIGKARL, f. 1763 i Sorø, hvor hans
Fader var Inspekteur ved Akademiet, nævne vi ogsaa i 
denne Sammenhæng, skjøndt hans Hovedværk: »Den danske 
og norske Privatrets første Grunde« først udkom et godt 
Stykke ind i vort Aarhundrede, 1813 til 1820, thi med 
begge Fødder staaer denne systematiske Fremstilling af 
vore Love i det 18. Aarhundredes Videnskabelighed. 
Ørsteds nye Tanker gjorde intet Indtryk paa Hurtigkarl; 
en Retsorden, behersket af den formelle Tænknings
klare Lys tiltalte ham mere end en Retsorden, fordunklet 
af Hensigtsmæssighedens utallige Sidehensyn og Afvigelser 
fra de rene Principer. Ogsaa dette Værks væsenligste 
Betydning ligger i den Brug, Ørsted senere gjorde af det 
som Grundlag for en ny Fremstilling af vor Ret.

Endelig skal her nævnes MATHIAS HASTRUP BORNEMANN, 
f. 1776 af en gammel pommersk Slægt, der under
Christian IV.s Regering kom til Danmark og stadig
har beklædt høje Embeder her i Landet. Hans Sejr
over Ørsted i en Konkurrence til Adjunkturen ved
det juridiske Fakultet betegner det Gamles sidste
Sejr i det 19. Aarh. »Den alm. Retslære. 1. Dels
1. Afdeling. Indledning og Moralens Grundlære«, 1832,
er hans Hovedarbejde, et spekulativt og dybsindigt
Værk, men uden Rapport med Tidens Retning.

Tiden var nemlig ved Aarhundredets Begyndelse modnet 
til, at en ny Retsopfattelse kunde naa til Klarhed. 
Navnlig den kritiske Side af Kants Filosofi havde 
efterhaanden grebet Aanderne her i Landet; Kritiken 
af den menneskelige Erkjendelsesevne havde omsider 
forandret Synspunkterne; Mistilliden til Ideerne, 
til den spekulative Aandsretning, fik Væxt, og 
Retsforskeren begyndte at vende sig til Realiteten, 
til Erfaringen som eneste Kilde til Kundskab. 
Dertil kom, at Begivenhedernes Gang særlig for 
Retsvidenskaben bidrog til at fremskynde Reaktionen 
mod den abstrakte Idealisme. Denne Aandsretning 
nemlig, der med abstrakt Foragt for det virkelige 
Livs Abnormiteter gjennem Deduktion konstruerede en 
Fornuftens, en Naturens Ret i Modsætning til den 
existerende Ret, var i sit Væsen radikal og 
indeholdt i sig en skjæbnesvanger Mangel paa Respekt 
for den bestaaende Ret, den fornuftstridige, altsaa 
den usurperede Ret. Mellem Retten, som den var, og 
som den burde være, maatte det ende med en Kamp, og 
den franske Revolution betegner Naturrettens Stormløb 
mod den bestaaende Ret. Men Reaktionen mod det 
Revolutionaire og de spekulative Ideers praktiske 
Nederlag i Kampen fremskynder den positive 
Retsvidenskabs Sejr. Den bestaaende Ret, som ikke lod 
sig kuldkaste trods al Logik, maatte hvile paa en 
anden Begrundelse, og denne Begrundelse søgtes nu i 
det reelle Liv.
Ad tvende Veje gik Bestræbelserne for den positive
Rets Retfærdiggjørelse. I Modsætning til den forrige
Periodes Radikalisme udformedes det historiske Syn paa
Retten. Som given ved sine historiske Forudsætninger,
som voxet ud af det Samfund, som den behersker, og
hentende Forklaringen paa alle sine Ejendommeligheder
i de særegne Betingelser, hvorunder det Folk har
levet, som har skabt den, faaer Retten Fodfæste som
Noget, der ikke uden videre lader sig forandre efter
»Fornuftens« Fordringer. Retten, som den burde være,
træder i Skygge for Retten, som den maa være. Og i 
Modsætning til Fortidens abstrakte Idealisme
udvikledes Synet paa Rettens Hensigtsmæssighed,
dens Overensstemmelse med det Samfunds Tarv, som den 
behersker, modulerende sig efter Livets tusinde 
Hensyn. Det var ikke længer Logiken, men 
Opportuniteten, man søgte i Retten, og Fordringen til
Konsekvens i Lovreglerne maatte vige for den i Livet
praktiske Relativitet, Lovene sees i Belysning af den 
Dom, Lovfortolkeren iforvejen har dannet sig om, hvad 
der paa vedkommende Omraade er Samfundslivets Trang, 
hvilke af de mange Interesser der bør gives Medhold, 
og Fortolkningen kan altsaa kaldes dogmatisk,
induktiv-dogmatisk.

Den historiske Skole, der søger Retsreglernes
Forstaaelse i deres Tilblivelseshistorie, og hvilken
det ofte bebrejdes, at den i Lovfortolkningen ikke
sjeldent fører til Resultater, der ere praktisk
forældede, ikke længer svarende til Tidens Trang, og i
Lovgivningen til en haardnakket Konservatisme, har sit
egenlige Hjem i Tydskland, medens vor Retsvidenskab
nærmest skylder den induktiv-dogmatiske Retning sin 
Udvikling, en Retning, der i sin Overdrivelse snarere 
er tilbøjelig til gjennem Fortolkning at faae de givne 
Love til at følge med Tiden, end, som den historiske, 
at standse Tiden af Hensyn til Lovenes
Tilblivelseshistorie, og som i Lovgivningen ikke er
utilbøjelig til Reform.

Det var det samme Aarti, der gav ham Livet, hvis Lyre 
skulde skjænke vort nationale Følelsesliv dets Udtryk, 
som ogsaa bragte vort Land den Videnskabsmand, hvis 
Kald det blev at tolke det nationale Retsliv, at 
hidføre Forstaaelsen af Lovene, belyste af de 
Livsforhold, for hvilke de ere givne.

Anders Sandøe Ørsted er født den 21. Decbr. 1778
i Rudkjøbing paa Langeland, Aaret efter Broderen,
Hans Christian.
Faderen, der var Apotheker, havde kun Raad til at give
Drengene en yderst nødtørftig Undervisning, men deres
umættelige Lærelyst bragte dem ved Selvstudium saa
vidt, at de tilsidst kunde faae udvirket Tilladelse
hos Faderen til at tage til Kjøbenhavn for efter et
halvt Aars Studium der at indstille sig til Examen
Artium. En Friplads paa Ehlers Kollegium og frit Bord
hos Mosteren Madam Møller, hvorfra Bekjendtskabet
med Oehlenschläger skrev sig, bidrog til at sikre
Ørstederne Existensen, og med ihærdig Iver gav de
sig nu ilag hver med sit Studium.

Anders Sandøe, hvis mest fremtrædende Karaktermærke
var hans dybe Moralitet, og som alt i Barndommen havde
modtaget stærke Impulser i denne Retning gjennem en
intensiv religieus Opdragelse, kastede sig strax over
Filosofien i varm Begejstring for Kants Lære, der paa
den Tid foredroges af Schlegel paa Universitetet, og 
det var da navnlig de ethiske og religieuse Spørgsmaal, 
som her beskjæftigede ham. »Sammenhængen mellem Dyds og 
Retsiærens Principer« var den Prisopgave, med hvis 
Besvarelse han debuterede som Forfatter, og som 
indbragte ham overordenlig Anerkjendelse. Det var 
kantisk Filosofi, denne Afhandling hvilede paa, præget 
af hin sædelige Alvor, hin strenge Pligtlære, som fik 
en saa stor Indflydelse paa Ørsteds Livsopfattelse og 
stemplede hans Handlemaade i Livet, efter at 
Filosofien forlængst var lagt paa Hylden. Efter en kort 
Tilslutning til Fichte forlod nemlig Ørsted snart 
Filosoferingerne for at vende sig til det positive 
Retsstudium. Thi Ørsteds anden Hovedegenskab var, at 
han var en positiv Aand i Evner som i Interesser. 
Medens han maaske manglede noget af den for spekulative 
Aander ejendommelige Tankens Kombinationsevne, der 
anteciperer Erfaringen, var han til Gjengjæld i 
Besiddelse af alle de Evner, der beherske det reelle 
Liv med dets empiriske Mangfoldighed, en vidunderlig 
Hukommelse til at holde det positive Stof fast med og 
en sjelden Skarphed til at vurdere hvert enkelt 
Fænomens praktiske Værd i Sammenhænget. At fordybe sig 
i Tanken med rent intellektuelle Formaal for Øje, var 
ikke hans Sag, hans Virken var viet praktiske Øjemed. 
Det er ikke Metafysiken, der i Filosofien interesserer 
ham, det er den praktiske Filosofi, Ethik og Retslære,
og fuldkommen rigtig erklærer han i »Mit Livs og min
Tids Historie«, at hans Anlæg for Filosofi mere bestod
i den moralske og kritiske end just i den
spekulative Evne, Til det Yderste interesseret i 
Menneskenes Færden og moralske Udvikling maatte Ørsted 
havne i den praktiske Ethiks Udøvelse, men naar han 
paa denne Basis valgte Juristens fremfor Præstens 
Virksomhed, motiveres det ved, at han, da Valget skulde 
gjøres, ikke var orthodox, et Standpunkt, som han 
forresten efterhaanden naaede til.
Af disse tvende Sider i Ørsteds Personlighed modtager
hans Retsopfattelse de frugtbareste Impulser. Med
sin glødende Interesse for »det ene Fornødne« kunde
han ikke som Datidens Theoretikere finde sig i at se
Retten som blot et Middel til at sikre Borgernes ydre
Frihed; Retten er for ham en anderledes væsenlig
omfattende Side af hele Samfundslivet, tjenende
Menneskehedens Totalformaal. »Staten skal frembringe
Organisationen af de skjønneste, ædleste, lykkeligste,
med Menneskets fysiske og moralske Interesser mest
harmoniske udvortes Forhold, hvortil offentlig
Forsorg kan lede.« Det er let at se, hvilken Fylde
Videnskaben vil kunne udfolde, naar Lovene sættes i
Belysning af Menneskenes almindelige Kulturformaal og
ikke blot belyses gjennem det enkelte magre Princip:
Menneskenes Inviolabilitet. Dernæst maatte Ørsteds
positive praktiske Tendens stille ham op imod
Fortidens deduktive Methode. At noget Princip af
logiske Hensyn skulde have Krav paa at gjælde længer,
end Hensigtsmæssigheden medførte, kunde han ikke
gaa ind paa. At Principerne ere til for Menneskenes
Skyld, ikke Menneskene for Principernes Skyld, at
Retsordenens Formaal ikke er at staa Vagt om Logiken,
men et udelukkende praktisk Formaal, fik han idelig
Lejlighed til at gjentage. Ørsted var en Skeptiker
overfor Principerne: »Kun i deres Begrænsning søge
de deres Berettigelse,« sagde han. At paavise de
abstrakte Principers Afmagt i Retsvidenskaben og
fremdrage de utallige Proer og Contraer ved ethvert
Retsforhold, at fremstille Retsreglerne som fremkomne
under denne Brydning af Hensyn og Interesser, det
var Ørsteds Opgave som Retslærd. Gjennem en hel
Menneskealder førte han Ordet i Retsvidenskaben,
og som den, der først bringer den videnskabelige
Methode til Klarhed, først viser, hvorledes det er
i det reelle Liv at Lovenes Forstaaelse er at finde,
og som den, der gjennem denne Methode ved en utrolig
Produktivitet naaer til en Behandling af saa godt
som hele det positive Retsliv, er han med Rette
kaldet den danske Retsvidenskabs Fader. Af hans
vigtigste Skrifter udkom »Supplement til Nørregaards
Forelæsninger over den Danske og Norske private Ret«
1804-12, »Systematisk Udvikling af Begrebet Tyveri«
1809, »Eunomia« 1815-22, »Haandbog over den danske og
norske Lovkyndighed med stadigt Hensyn til Hurtigkarls
Lærebog« 1822-35, ligesom han udgav
Tidsskrifterne »Juridisk Archiv« 1804-12, »Nyt juridisk 
Archiv« 1812-20 og »Juridisk Tidsskrift« 1820-30.

Af de to ovennævnte positive Retsskoler sluttede
Ørsted sig til den induktiv-dogmatiske. Altfor
store vare Vanskelighederne ved den historiske
Forskning heri Landet, hvor Videnskaben i saa lange
Tider fuldstændig havde forsømt den nationale Ret,
og hvor derfor altfor Meget nu var gaaet i Glemme,
til at en Rekonstruering af Rettens Udviklingsgang lod
sig tilvejebringe af den, der skulde fortolke Retten
i praktiske Øjemed; og Ørsteds Interesse var ikke i
første Række den videnskabelige; han var for optagen
af Menneskenes praktiske Færden til, indesluttet i
Studerekammeret, fordybet i Fortidens Studium, at lade
Nutiden skjøtte sig selv. Men selv hvor det historiske
Studium kunde føres til Ende, var det ham imod at
bøje sig under Trykket af Fortidens mangelfulde
Udvikling og fortolke Lovene i Overensstemmelse
med den Tid, paa hvilken de vare givne, istedetfor
i Overensstemmelse med den Tid, i hvilken de skulle
anvendes. I Ørsteds Retsforsken var Blikket saaledes
først vendt mod, hvad Livets praktiske Trang maatte
kræve i det omspurgte Forhold, men mod de alt berørte
Farer ved denne Fortolkningsmethode, Tilbøjeligheden
til at dreje Loven til Fordel for det forudfattede
Ønske, borgede Ørsteds Samvittighedsfuldhed, hans
eminente Kjendskab til Lovgivningens mindste Details
og indgroede Respekt for den bestaaende Ret.

I Aaret 1835 udnævntes han til kgl. Kommissarius ved
de roskildske Stænder, og dette danner Indledningen
til hans politiske Løbebane. Hans Virksomhed her 
forbigaaes med den Bemærkning, at de omtalte
Hovedegenskaber hos Ørsted beherskede hele hans
Virken; ubøjelig som han var, naar det gjaldt, hvad
han ansaa for sin Pligt, kritisk, positiv, nøgtern
og med dyb Respekt for den bestaaende Retsorden,
maatte han ende med at staa som en Modstander af
den Udvikling paa Retslivets Omraade, som betegner
Bevægelsen i 1848. Hans politiske Skrifter ere nærmest
af kritisk Natur, fulde af Forstand og Skarpsindighed
og med en dyb ethisk Baggrund. Han døde i Aaret 1860. 
Om hans Liv og Betydning se »Anders Sandøe Ørsted«, 
1884, af Carl Ussing, og »Anders Sandøe Ørsteds 
Betydning«, I. 1885 og II. 1887 af C. Goos,
J. Nellemann og H. Øllgaard.

Ørsted havde nu grundlagt den sande Retsvidenskab, men 
han havde ikke ført den til dens Endemaal; dertil var dens 
Skikkelse altfor empirisk. De gamle formalistiske
Rammer vare sprængte og Livets uudtømmelige
Kasuistik taget op i Undersøgelserne, men deraf
fulgte ogsaa, at Specialundersøgelserne bleve saa
mange, at Oversigten let gik tabt; og da Ørsted
nedlagde Pennen, var Videnskaben fyldig og rig, men
usammenhængende og af Mangel paa System vanskelig
tilgængelig. Efterfølgernes Opgave maatte her være
at systematisere, at give det brogede Materiale en
tilgængelig Form, og som Videnskabsmænd, der i den
nærmeste Tid efter Ørsted optog hans Værk med dette
Maal for Øje, skulle vi nævne Larsen, Bang og Ussing,
senere Gram og Scheel.

JOHANNES EPHRAIM LARSEN (1799-1856) staaer som den, 
der som Professor ved Universitetet (fra 1831) først
forfattede systematiske Fremstillinger af vor Ret med
Ørsteds Værker som Materiale. Den klare, afsluttede
Form, hvori hans Afhandlinger (Privatret, Proces
og Statsret), der først efter hans Død ere udgivne
i Samling, fremsætte de for Videnskaben indvundne
Resultater, gjorde dem fortrinlig egnede til Lærebøger. 
Sammen med PETER GEORG BANG (1797-1861) udgav han en 
»Systematisk Fremstilling af den danske Procesmaade« 
(1841-43), medens TAGE ALGREEN USSING (1797-1872) havde
samlet vore strafferetlige Bestemmelser paa Grundlag
af den Behandling, de vare undergaaede hos Ørsted,
i »Haandbog i den danske Kriminalret«, 1829, og
forfattet en »Haandbog i den danske Arveret« 1855.
I Aaret 1859 og 60 udkom Scheels »Person- og 
Familieret«, 1865 og 66 hans »Privatrettens alm. Del«, 
Arbejder, der ved deres Grundighed og omhyggelige 
Gjennemarbejdelse af Stoffet knytte ANTON VILHELM 
SCHEELS (1799-1879) Navn uadskillelig til vor 
Retsvidenskabs Historie, og i Løbet af Treserne
udkom FREDERIK TERKEL JULIUS GRAMS (1816-71) 
Fremstillinger af Formueretten og Familieretten
(Søretten allerede 1851), Haandbøger, der vare
uundværlige for enhver praktisk Jurist. Disse fem
Navne, af hvilke de fire første ogsaa staa indskrevne
i vor politiske Udviklings Historie og i den praktiske
Jurisprudens' Aarbøger, ere imidlertid ikke de eneste,
den her omtalte Retning i Videnskaben skylder Tak;
men Opgaven er her kun at skizzere Retsvidenskabens
Bevægelse i vort Aarhundrede, ikke at yde enhver af
Retsvidenskabens Mænd, hvad ham tilkommer.
Nogen ny Retning i den videnskabelige Methode betegne 
de nævnte Værker ikke. Det er Ørsteds Methode, den 
empiriske Undersøgelse, der er anvendt, forbunden med 
en heldig Bestræbelse efter at gruppere Undersøgelserne 
i en systematisk Fremstilling af Retsforholdene, der 
gjør dem let tilgængelige og egnede til Haandbøger for 
den praktiske Jurist og til Lærebøger for den Studerende. 
Men denne Samlen er ikke i sit Væsen nogen Synthese. 
Den fremstillede Livets mange Hensyn, saaledes som de 
gjøre sig gjældende ved ethvert Retsforhold, men 
Virksomheden var ikke særlig rettet paa at sammendrage 
alle disse forskjellige Hensyn til mere almindelige 
Principer, at se de mange Formaal, som Livets Kasuistik 
fører med sig, i Belysning af Menneskehedens store 
Hovedformaal o: at uddrage de almindelige 
Retsgrundsætninger, der gaa som ledende gjennem 
Samfundslivet paa dets forskjellige Omraader, det 
økonomiske Liv, Familielivet, det aandelige Liv
o. s. v. Til en saadan Synthese var Tænkningen for
empirisk; endnu beherskedes man af Ørsteds Nøgternhed
og Skepsis, og før Retsvidenskaben med Energi kunde
vende sig mod synthetisk Forskning, maatte en ny
Spekulationens Bølge rulle hen over det aandelige
Liv herhjemme.

Denne kom med Hegelianismen. FREDERIK CHRISTIAN
BORNEMANN (f. 1810), en Søn af den ovennævnte
Retsfilosof, har Fortjenesten af at have ført disse
Tanker frem for den juridiske Verden, og i sit
Indledningsforedrag som Universitetslærer (1840)
synes han selv at ane, at der herved vilde aabne sig
en ny Æra for Retsvidenskaben, en Æra, hvor denne
efter en saa lang Adskillelse paany skulde forbinde
sig med Filosofien for at se Retslivets Sammenhæng,
»Retsinstitutionernes systematiske Totalitet«. 
Med denne Opfattelse af Retsvidenskabens Formaal
behandlede han derefter Retsfilosofien, Strafferetten
og Arveretten, Behandlinger, der som samlede først
udgaves efter hans Død, 1861.

Det er med disse Impulser, at Aagesen og Goos have 
ført Videnskaben frem paa den synthetiske Vej. Det 
er ikke en deduktiv Filosofering, her er Tale om, 
men en paa empirisk Undersøgelse af Retslivets Trang 
grundet Fremstilling af denne i omfattende almindelige 
Grundsætninger; det er ikke en Fravigen, men en 
Udvikling af Ørsteds Videnskab.

ANDREAS AAGESEN (f. 1826) rettede sine Bestræbelser 
mod en filosofisk Undersøgelse af de formueretlige 
Grundbegreber, og det Arbejde han med dette Maal for 
Øje har nedlagt i forskjellige Universitetsprogrammer, 
i et til Universitetsjubilæet 1879 trykt Festskrift og
i »Forelæsninger over den romerske Privatret« og 
»Indledning til den danske Formueret«, der ere udgivne 
efter hans Død, 1879, udøve stor Indflydelse paa den 
senere Videnskab og tilhøre utvetydigt et nyt Afsnit 
af vor Retsvidenskabs Historie. Det samme gjælder om 
AUGUST HERMANN FERDINAND CARL GOOS' (f. 1835) Virksomhed 
som Retslærd. Hans Forelæsninger over almindelig Retslære 
ere ved deres systematiske Fremstilling af det hele 
Retsliv og ved deres indgaaende Undersøgelser af de for 
Retsforholdene til Grund liggende Principer rige paa 
Impulser for en filosofisk Behandling af den positive Ret, 
og hans Værker over Strafferetten ere Fremstillinger af 
den danske Rets Staffebestemmelser, stillede i Belysning
af almindelige Strafferetsgrundsætninger og af
Domstolenes Afgjørelser af de enkelte Retstilfælde.

Imidlertid synes Tendensen i den nyeste Videnskab atter at 
fjerne sig noget fra den af Bornemann bebudede og af Aagesen og 
Goos saa energisk fulgte synthetiske Bestræbelse. Den moderne
Videnskab synes med stigende Skepsis at se paa de 
opstillede almindelige Principer og Begreber, og 
ved igjen at fordybe sig i det virkelige Livs
mangeartede Krav til Retsordenen søger den kritisk
at vurdere de traditionelle juridiske Udtryks og
Begrebers Rækkevidde og Betydning. Ørsted, som en
Tid lang kun sparsomt citeredes, kommer igjen i Mode.

Nærmest under de samme Synspunkter som Aagesens og
Goos' Skrifter stille sig de Behandlinger, som ere
blevne den danske Formueret til Del - for Tingrettens
Vedkommende af Henning Matzen (f. 1840) og af Carl
Torp (f. 1855) og for Obligationsrettens Vedkommende
af Julius Severin Vilhelm Larsen (f. 1847). Større
Tilknytning til den nyeste Videnskab har den af Anders
Christian Evaldsen (f, 1841) skrevne Obligationsret, og 
blandt den nyeste mere realistiske Videnskabs seneste 
Arbejder maa nævnes Carl Torps over Strafferetten og 
Viggo Bentzons (f. 1861) over Søretten.

For Statsrettens Vedkommende maa i denne Periode
nævnes Henning Matzens Arbejder og for Processens
Vedkommende Johan Henrik Deuntzers Virksomhed som
Universitetslærer (f. 1845), men først og fremmest
JOHANNES MAGNUS VALDEMAR NELLEMANN (f. 1831), fra hvis
Haand Fremstillingen af vor Civilproces foreligger i en 
saa klar og afsluttet Form, at den paa det Nærmeste har 
naaet sin Fuldendelse. De almindelige Principer, der 
beherske den civile Procesmaade, ere fremdragne i saa 
bestemte Linier og de forskjellige Retsregler stillede 
i saa klar en Belysning af disse Maximer, at intet Felt 
i  vor Retsvidenskab er bragt til en saadan omfattende 
Anskuelighed og Forstaaelse - en Forstaaelse,

som forhøjes derved, at Procesreglernes Fremstilling samtidig 
foregaaer paa Baggrund af deres historiske Udvikling.

Naar undtages Fremstillingen af Processen, hvor som 
sagt den dogmatiske og historiske Forskning gaaer 
Haand i Haand, har den historiske Retsforskning ikke 
kunnet naa op i lige Linie med den induktiv-dogmatiske, 
den Ørstedske Videnskabelighed, der præger vort 
Aarhundrede. Langt ud over det møjsommelige Kildestudium 
er den nordiske Retshistorie ikke naaet, og nogle af 
dens betydeligste Dyrkere tæller den blandt 
Videnskabsmænd udenfor Landets Grænser; men Arbejdet har 
dog været fortsat af voreRetslærde gjennem hele Aarhundredet.

JANUS LAURITS ANDREAS KOLDERUP-ROSENVINGES (1792-
1850) Retshistorie vakte Opsigt ogsaa i Tydsklands
videnskabelige Verden; ovenomtalte J.E. Larsen
begyndte sin Forfatterbane med Afhandlinger om 
Christian II.s Love og de gamle danske Provinsialbøgers 
Historie; Christian Ludvig Ernst Stemann (1802-1876) 
udgav den danske Retshistorie indtil Christian V.s Lov, 
og Vilhjálmur Ludvig Finsen (1823-1892) forfattede 
mønsterværdige Udgaver af de gamle islandske Love og 
udgav forskjellige Skrifter om gammel islandsk Ret. 
Henning Matzen, ovenomtalt, skrev den danske Panterets 
Historie foruden mindre retshistoriske Afhandlinger og har
paabegyndt Udgivelsen af Forelæsninger over den danske
Retshistorie, Vilhelm Adolf Secher (f. 1851) udgiver
de danske Love i Tiden fra 1558-1660, Ludvig Holberg
gransker Fortidens Statsret, og saa fremdeles. Det er 
ikke vor Opgave at fremstille Alt, hvad der af Retslærde 
er ydet til Fordybelse i vor Retshistorie, men endnu 
mindre skulle vi her omtale, hvad Forskerne af den 
almindelige Historie paa dette Felt, hvor de mødes med 
Retshistorien, have ydet til Forstaaelse af svundne 
Tiders Ret. Det maa omtales andet Sted.
NATIONALØKONOMI OG STATISTIK.

Af Kontorchef A. Holck.

Naar der her skal gives en Oversigt over den danske
økonomiske Litteraturs Historie i dette Aarhundrede,
maa Opgaven naturligt begrænses til hovedsagelig
kun at omfatte, saaledes som Overskriften viser,
den egenlig videnskabelige politiske Økonomi
(og Statistiken), medens f. Ex. den righoldige
landøkonomiske Litteratur, der særlig er skreven ud
fra praktiske Landmandssynspunkter, og den ud fra en
politisk eller juridisk Synsvinkel givne Fremstilling
af Skatteforhold og andre aktuelle Statsopgaver maa
holdes ude af Betragtning; endelig maa en historisk
Skildring ogsaa lade den allerseneste økonomiske
Litteratur ligge, for saa vidt denne endnu kun
fremtræder spredtvis i Tidsskriftsartikler og i
sin mere lejlighedsvise Fremtræden mindre vel
er egnet til endnu at fæstne Indtrykket af en
Forfatterpersonlighed.

Danmarks nationaløkonomiske Litteratur i dette
Aarhundrede er ikke righoldig: det lille Opland, de
forholdsvis faa Interesseredes lette Adgang til selv
at sætte sig ind i Udlandets klassiske Nationaløkonomi
og den kun langsomt vaagnende Interesse hos det
store Publikum for almene økonomiske Problemer har
længe hæmmet Skrivelysten. Selv sammenlignet med
den litteraire Produktion her i Danmark i forrige
Aarhundredes Slutning synes Bogværkets Høst i
den første Række Tiaar efter Aarhundredskiftet
kun temmelig mager. Den Grøde i Litteraturen, der
betegnes med Navne som Pontoppidan, Brødrene Lütken
og Martfelt, den frejdige Reformiver, der bar et Utal
af økonomiske Smaaskrifter frem, om end oftest umodne,
ikke sjelden højst pudserlige i deres Upraktiskhed,
og den Sands for store Syner, som de fysiokratiske
Ideer bragte ind selv i smaaborgerlig anlagte Samfund,
maatte nu vige for en mere beskeden Betragtning,
der holdt sig nede ved Jorden og havde sin naturlige
Baggrund i Landets økonomiske Misère, i Frederik VI.s
bestandig borgerlige, lidt smaatskaarne og nøgterne
Tidsalder. Imidlertid gik Økonomiens faa Dyrkere nu
især i en Retning, der vel ikke bragte dem i Rapport
til en større Læsekreds og ikke kunde glæde sig ved
et æsthetiserende Publikums
Medbør, men som dog aabenbarer nye Veje og en
paalideligere Bedømmelse af Samfundsforholdene; som
Historieskrivningen samtidig besindede sig, søgte,
gjennem en Vurdering af Materialet, at løse Sagn
og Digt fra nøgterne Kjendsgjerninger, vendte den
økonomiske Litteratur sig mod de Kilder, hvorfra den
skulde hente paalideligt Stof til Værdsættelsen
af Livets økonomiske Udviklingsmuligheder: til
foreliggende statistiske Data, til Regnskabsextrakter
etc.; det blev gjerne tørre Arbejder, prægede af
en Flid, der ofte savnede de større Vuer, noget
dilettantmæssige i Efterforskning af Materialet,
men nøgternt solide som den Tidsaand, hvorfra de
vare udsprungne. Nathanson skriver fra Trediverne
bindstærke Værker om Danmarks Finanser, P.V. Jacobsen,
»Trolddoms« Forfatter, giver i sin »Fremstilling
af det danske Skattevæsen under Kongerne Christian
III. og Frederik II.« (Kbhvn. 1833) et værdifuldt
Bidrag til den økonomisk-historiske Litteratur,
J. Collins praktiske Virksomhed som Finansmand og
store alsidige Dannelse fører ham ogsaa ind paa
litterair Syslen med økonomiske Problemer (»For
Historie og Statistik«, 2 Bd. 1822-25), Mandix
behandler »dansk Kammervæsen« (1820) og skriver
»Danmarks Tilstand for omtrent 60 Aar siden« (1830),
C. Rothe udsender i Fyrrerne en Del Arbejder om
Beskatningsforhold og landøkonomiske Spørgsmaal,
Rawert behandler særlig industrielle Forhold
o. s. fr.; et Arbejde, der gjennem sit praktiske
Formaal hører til samme Gruppe, er endvidere Sponnecks
fremragende Værk »Om Toldvæsen i Almindelighed og
det danske Toldvæsen i Særdeleshed« (1840). Endelig
udmærker A.S. Ørsteds »Eunomia« (1815-22) sig
ikke blot ved sine Bidrag til Retsvidenskaben, men
ogsaa ved en klar og praktisk nationaløkonomisk
Tankegang, som han har tilegnet sig under sin
Syslen med praktiske Opgaver, ligesom han ved sine
Betænkninger etc. har underbygget Datidens Lovgivning
med værdifulde nationaløkonomiske Fundamenter.

Selve Studiet af Nationaløkonomiens Theori, der fik
Indpas i Landet i Slutningen af 18. Aarhundrede (først
i Sorø, senere ved Universitetet), kan kun opvise
faa Dyrkere i Tidsrummet indtil Frihedens Æra henimod
dette Aarhundredes Midte. Flere udenlandske klassiske
Værker gjøres tilgængelige gjennem Oversættelser,
Smith's »The Wealth of nations« var allerede oversat
i forrige Aarhundrede, 1839 oversattes Ricardo's
»On the principles of political economy
and taxation« (ved Fallesen), J.B. Say's Synsmaader
synes i mange Retninger at have været de ledende,
senere faaer Tydskeren Rau's Værker adskillig
Indflydelse paa dansk Statsvidenskab. Men først
med Olufsens Optræden som Universitetslærer i
Aarhundredets andet Decennium kommer der Liv i det
nationaløkonomiske Studium.

OLUFSEN (Oluf Christian, 1764-1827) danner en
Overgang fra 18. til 19. Aarh. Hans Viden har
noget af en Polyhistors Indsigt (nil danici a
me alienum puto, som han selv siger), han er
Jurist, Landmaaler, Historiker, Landøkonom og
nationaløkonomisk Theoretiker(om hans æsthetiske
Virksomhed skal her ikke tales, se II. S. 507),
hans Sprogtone virker noget gammeldags, ogsaa i de
økonomiske Termini. Bred og omstændelig, bliver han
dog livfuld ved stadigt Henblik paa aktuelle praktiske
økonomiske Spørgsmaal, som han behandler ud fra Adam
Smith'ske Grundsætninger, stærkt tilsatte med tydske
Synsmaader og afpassede efter de givne Forhold i
Landet. Særlig har han indlagt sig Fortjeneste ved sin
Fremstilling af Agrar- og Skattespørgsmaal. Han blev
1815 Prof. ord. ved Kjøbenhavns Universitet, skrev
samme Aar en lille Nationaløkonomi »Grundtræk af den
practiske Statsoeconomie«, 1819 sit ogsaa paa Tydsk
udkomne Værk »Bidrag til en Oversigt af National-
Industrien i Danmark«, hvori han efter en Fremstilling
af Danmarks politiske Forhold og fysiske Beskaffenhed
udførlig behandler Agerbrugsforholdene, paa hvilket
Omraade han gjorde sig til Talsmand for adskillige
frisindede Reformer, »Konstproduktionen« (o: »den
Del af Industrien, der har til Hensigt at meddele en
Ting en højere Grad af Nyttighed ved at forandre dens
Egenskaber«), Handelen og Befolkningsspørgsmaalet;
bl. m. a. har han endvidere skrevet »Collectanea til
et antikvarisk-topographisk Lexicon over Danmark«
(1829). Det er fuldt saa meget Økonomiens Politik som
dens Theori, der interesserer ham, sine theoretiske
Undersøgelser ledsager han gjerne med praktiske
Forslag, saaledes i sin udførlige Behandling af
Begrebet »Luxe«, hvor han fremkommer med mange sunde
Betragtninger, der dog til Tider i deres Naivetet
nu nærmest have Kuriositetens Interesse, som naar
han til Besparelse og Lettelse for den indenlandske
Produktion foreslaaer, at Staten skal befale, at kun
visse Farver maa bruges til Paaklædninger, »f. Ex. af
Klæde sort, mørkt, blaat, grønt.«

Den første egenlige Nationaløkonom i det 19. Aarhundredes
danske Litteratur er CHRISTIAN GEORG NATHAN DAVID 
(1793-1874), der bliver Olufsens Efterfølger paa 
Universitetes Lærestol. Til sin økonomiske
Forfattervirksomhed medbragte han udmærkede
Betingelser: alsidig Dannelse, litteraire
Interesser - under Mærket Y. Z skrev han ogsaa en 
Tid dramaturgiske Kritiker - omfattende Studier i 
Historie og Sprog, et Kjendskab til den udenlandske 
Nationaløkonomis Udvikling, der agtpaagivende søgte 
at holde Læserne à jour med de store Kulturlandes 
ledende nationaløkonomiske Tanker, og dertil en 
betydelig journalistisk Evne, der ikke alene kom 
»Fædrelandet«, som han var med til at stifte, 
tilgode, men ogsaa udfoldede sig slagfærdigt og 
interessevækkende i talrige Smaaafhandlinger her og 
der. Naar hans litteraire økonomiske Produktion 
alligevel kun er ringe, skyldes dette hans 
Optagethed af praktisk Politik. Han var saaledes 
Stænderdeputeret, kongevalgt Medlem af den 
grundlovgivende Forsamling, Folkethingsmand, 1864 
Finansminister under Bluhme. 1823 tog han den 
filosofiske Doktorgrad i Göttingen for et Arbejde 
om dansk Skattevæsen, blev 1830 - efter iforvejen, 
Jøde af Herkomst, at være bleven døbt - Professor 
extraord. i Statsøkonomi, afskedigedes dog 1836 
fra denne Post paa Grund af sin politiske 
Virksomhed, men knyttedes senere atter til 
Universitetet og virkede desuden fra 1854-73 som 
Chef for Statistisk Bureau og Leder af dettes 
Udgivervirksomhed. I »Statsoeconomisk Archiv«,
som han udgav fra 1826 (2 Bd. 1826-29, fortsat med
»Nyt Statsoeconomisk Archiv« 1841-43), søger han
at holde det indenlandske Publikum i levende
Rapport med de nyeste økonomiske Strømninger i 
Udlandet, han giver fyldige Anmeldelser af
udenlandsk Litteratur, meddeler spredte statistiske
Data og skriver adskillige vel formede, livlige
Afhandlinger, der vel ikke bryde nye Baner, men
i Smith's Aand, afklaret gjennem Say, indoptager
nye Forskningsresultater i organisk Forbindelse, til
Forstaaelse af Statsvidenskaben, dette Studium,
»med hvilket vi allene kunne haabe, ledede af
Historiens Fakkel, at finde de Midler, der ved paa
ny at oplive og udvide Statsborgernes Industrie
kunne læge de i en lang Krig Almeenvelstanden
slagne Saar«. Han skriver saaledes Afhandlinger
som »Om Nationaloeconomiens Studium«, »Er
Handelsvindskibeligheden umiddelbar-productiv?«,
»Hvorvidt har den indenlandske Handel i vidtudstrakte
Statsterritorier Fortrin for den udenlandske Handel?«
etc., og behandler med Kyndighed
finansielle Spørgsmaal: »Hvad bør fortaaes ved
den rene Indtægt?«, »Om lav Told i Statskassens
Interesse« m. v. I sit mod Nathanson rettede lille
hvasse Skrift »Om Danmarks Handel og Finanzer«
(1833, Særtryk af »Maanedsskrift for Literatur«)
giver han et værdifuldt Bidrag til Forstaaelse af
dansk Finanshistorie. Et Udslag af hans Iver for at
popularisere Nationaløkonomien er hans Udgivelse af
Miss Martineau's »Nationaloeconomiske Noveller«.

Med NATHANSON (Mendel Levin, 1780-1868), 
Forretningsdrivende, Redakteur af »Berlingske
Tidende« 1838-58 og 1865-66, Medudgiver af »Handels-
og Søfartstidende« 1842-45, ere vi inde i snevrere
Farvande, ret fjernt fra de store socialøkonomiske
Verdensstrømninger. Forfatteren giver i sine
omfangsrige, med stor Samlerflid opbyggede Værker
en historisk-statistisk Fremstilling af Danmarks
finansielle og kommercielle Forhold, Arbejder, som paa
Grund af deres værdifulde Materialsamling endnu yde
Forskeren betydelig Nytte, medens de iøvrigt, brede
og autodidaktiske, bugnende af Tal og ikke farvede
af livlig Stil eller aandfuld Fremstilling, kun ere
lidet tilgængelige for Almenheden (»Danmarks Handel,
Skibsfart, Penge- og Finantsvæsen fra 1730-1830«, 3
Dele 1832-34, disse Dele sammenarbejdede i »Historisk
statistisk Fremstilling af Danmarks National- og
Statshusholdning fra Frederik den Fjerdes Tid indtil
Nutiden« (1836), i ny omarbejdet Udgave »National-
og Statshusholdning« (1844); »Om Klagerne over
Næringsløshed« (1838), »Om Mynt- og Bankvæsen,
Finantsvæsen, Handel og Industrie« (1861) m. m.). I
hans Skrifter finder man mange interessante Udtalelser
til Belysning af hans Tid.

Ved Aarhundredets Midte, med Frihedstiden,
kommer der større Fart i det nationaløkonomiske
Studium og dets Litteratur. Den Nydannelse, der 
nu gik for sig, den ændrede Opfattelse af
Statens Stilling til Individet, som Grundloven
var Udtryk for, maatte give gode Væxtbetingelser
for en individualistisk-økonomisk Litteratur; den
maatte ildne dem til Forfattervirksomhed, som vel
i Hjertet havde hyldet den forlængst i de store
Lande anerkjendte økonomiske Liberalisme, men som
dog, vanemæssig hildede i nedarvet Opfattelse, havde
staaet famlende og betænkelige overfor Løsningen af de
økonomiske Spørgsmaal, dem nu Frihedens Trylleformel
syntes at klargjøre og simplificere. Det blev da
en optimistisk Harmonilære, der skød op. Bastiat's
Aand svævede
over Vandene. Og naar den nye økonomiske Litteratur
ogsaa fandt nogen Sangbund i den litterairt
interesserede Del af Befolkningen, skyldtes dette,
foruden naturligvis selve den ændrede Aandsretning,
den Omstændighed, at Folkets Deltagelse og
Medbestemmelsesret i Finanshusholdningen maatte
gjøre Trangen til økonomisk Viden større. Imidlertid
har den nu opdukkende Litteratur ikke sin Styrke
i Fremsættelsen af nye Synspunkter, af originale
Bidrag, der kunde føre selve det økonomiske Studium,
saaledes som det var udformet i Udlandet, videre frem,
dens Opgave blev at lede Verdensstrøm-ningen ind over
Landet, at bearbejde Udlandets systematiske Værker
til Brug for den voxende Trang til Forstaaelse af de
økonomiske Fænomener.

BERGSØE (Adolph Frederik, 1806-54) hører ifølge 
Tidspunktet for hans litteraire Virksomhed 
fornemmelig Frihedens Gjæringstid til. 1836 vandt 
han Videnskabernes Selskabs Pris for sit ved dets
værdifulde Meddelelser om Landboreformerne i
forrige Aarhundrede betydningsfulde Arbejde
»Geheime-Statsminister Greve Christian D.F. 
Reventlow's Virksomhed etc. . . .« (2 Bd. 1837). 
Efter et Ophold i Udlandet med offentlig
Rejseunderstøttelse holdt han fra 1840 statsøkonomiske
Forelæsninger ved Kjøbenhavns Universitet, ved
hvilket han 1845 blev Lektor, 1848 extraord., 1850
ordinair Professor i Statsøkonomi, s. A. blev han
Chef for Statistisk Bureau, medens han alt fra 1845
havde virket som praktisk Statistiker i Egenskab
af Assistent ved Kommissionen for det statistiske
Tabelværk; flere af dettes Værker, samt »Statistisk
Tabelværks ny Række« B. 1-9 og 1. Bd. af de af ham
paabegyndte statistiske »Meddelelser« skyldes saaledes
ham. Som økonomisk Forfatter - »Motiveret Udkast
til en Creditforening for danske Grundbesiddere«
(1839), »Om Laugsvæsen og Næringsfrihed« (1840)
m. fl. - raader han over en behagelig let og populair
Fremstillingsform, der sikkert staaer i Forbindelse
med hans æsthetiserende Tilbøjeligheder, han
optraadte nemlig ogsaa med forskjellige æsthetiske
Arbejder. Tendensen i hans Værker er afgjort
liberal-økonomisk, og han udtaler sig bestemt imod
Lavene til Fordel for ubunden Næringsfrihed som Maal,
medens han dog i sine praktiske Forslag anbefaler
varsomme Overgangsbestemmelser. Hans Hovedværk er 
»Den danske Stats Statistik« (4 Bd., 1844-53), et 
flittigt, delvis grundlæggende Samlerarbejde, der 
imidlertid havde den uheldige Skjæbne, forfattet
i en Overgangstid, der hurtig bar hen imod nye
Samfundsformer og en uventet rig økonomisk Udvikling,
og dertil baseret paa det samlede Monarki, som den
dansk-tydske Krig sønderlemmede, allerede under dets
Udgivelse at rammes af Forældelse, medens dog dets
grundige historiske Redegjørelser have ydet og endnu
kunne yde senere Forskere adskillig Støtte.

KAYSER (Carl Johan Henrik, 1811-70) er maaske
Datidens bedste Type paa en liberalistisk
Nationaløkonom. Han var Læge, Statistiker og
nationaløkonomisk Forfatter. Hans lægevidenskabelige
Interesse for medicinal Statistik førte ham over
til videnskabelig Statistik og Økonomi, der ganske
optog ham i hans senere Virkeaar. 1840 oversatte
han den franske Forfatter Gavarret's Værk »Om Lovene
for Statistikens Anvendelse i Medicinen«, bearbejdede
Selvmords- og Kriminalstatistiken for den statistiske
Tabelkommission, skrev senere adskillige statistiske
Arbejder i det kgl. medicinske Selskabs Skrifter
(»Fødselsforholdene i Danmark«, »Om Maanedernes og 
Aarstidernes Indflydelse paa Dødeligheden«) og var 
særlig den, der docerede statistisk Theori ved 
Universitetet, hvortil han knyttedes 1848 som
extraordinair, 1850 som ordinair Professor, medens
han paa Grund af Svækkelse tog sin Afsked 1865. Hans
Navn er dog især fæstnet til hans lille, fortræffelig
skrevne Nationaløkonomi »Arbejdets Ordning« (1857,
.- Opl. 1865), et Andenhaandsarbejde, med franske
og engelske Synsmaader, ogsaa paavirket af Tydskeren
Hermann, hvori Forfatteren med let og behændig Haand,
der glider blødt afdæmpende hen over Vanskelighederne,
skizzerer et Samfundsbillede af de frie Kræfters
harmoniske Samvirken; som Lærebog for de Studerende
har dette Arbejde havt en vidtrækkende Betydning for
det nationaløkonomiske Studium i Danmark. Dette, der i
væsenlig Grad, naturligt allerede paa Grund af de smaa
Forhold, har modtaget sine Impulser fra Universitetet,
fik i Professorerne Benzon-Buchwald og Holst Dyrkere,
hvis forholdsvis korte Lærervirksomhed hindrede dem
i at gribe stærkt ind i Udviklingen. BENZON-BUCHWALD
(Julius Peter Tamm, 1821-77), der 1856 blev Professor,
i hvilken Stilling han virkede til 1862, har kun
skrevet overmaade lidt, sin Konkurrenceafhandling for 
Professorposten, hvori han bl. a. behandler Begrebet 
»produktiv« og Hart-kornsbeskatningen, og Afhandlinger 
som »Er Skattebyrden stor i Danmark?« (1868) og »Om 
Guldmøntsystemet« (1872). 
HOLST (Jens Laurits, 1828-67), Professor ved 
Universitetet 1864, viser sig i sin sejrende 
Konkurrenceafhandling for Universitetet »Om 
Associationens Betydning for den økonomiske 
Udvikling« (1863) og i det af ham udgivne
»Frihandelsforeningens Tidsskrift« (3 Bd. 1862-66),
hvori han bl. a. skriver om Toldtariffens Forhold
til Frihandelen og om Freden og Frihandelen, som en
erklæret Tilhænger af den liberale økonomiske Skole
og tager fornemmelig franske Økonomer som Bastiat og
Cherbuliez til Forbillede; andre Arbejder af Holst
ere »Kjøbenhavn og Kongerigets Kjøbstæder for omtrent
hundrede Aar siden« (1862), »Et Brudstykke af vor
Protektionismes Historie«, og »Nogle Bemærkninger om
Størrelsen af Kornproduktionen« (1866). 

Ingen dansk Nationaløkonom har med større Varme og 
Begejstring forfægtet det økonomiske Frihedsprincips 
Sag end N.C. Frederiksen; for ham dække Begreberne 
Frihed og Retfærdighed hinanden, og hans Bastiat'ske 
Tro paa Fremskridtet og den menneskelige Perfektibilitet
giver hans Arbejder et farverigt Liv, der støttes af en 
betydelig Fremstillingskunst, hvis staccato-mæssige Stil 
dog ofte hindrer en mere rolig systematisk Tilegnelse. 
FREDERIKSEN (Niels Christian, født 1840) blev 1865 
midlertidig Docent ved Universitetet og virkede som 
Professor fra 1867-76. Hans Konkurrenceafhandling fra 
1863 »Er den frie Konkurrence under alle Omstændigheder
i Almenvellets Interesse?« markerer strax hans
Forfatterpersonlighed, der endnu staaer lige uanfægtet
og frihedstro overfor senere Tiders protektionistiske
og kathedersocialistiske Strømkæntringer. I »Den
politiske Økonomis Udvikling« (1870) giver han
en noget springende, men livfuld Skildring af de
økonomiske Begrebers Udviklingshistorie, medens han i 
»Den politiske Økonomis Begreber etc.« (1874) direkte 
bringer sit Bidrag ti] Økonomiens Theori. 
Finansvidenskabelige Spørgsmaal, særlig Englands 
Skatteforhold, behandler han med Dygtighed i »Om 
almindelig Formue- og Indkomstskat« (1869). Endelig
har han indtil seneste Datum, agtpaagivende overfor
Udviklingens Gang, forfægtet sit Standpunkt spredtvis
i inden- og udenlandske Tidsskrifter.

SCHARLING (Hans William, født 1837) har med sin 
omfattende Kundskabsfylde, der med Systematikerens
Grundighed gjerne gjør Rede for hvert et Mellemled
i Udviklingskjæden, givet en Mængde vægtige Bidrag
til Forstaaelsen af økonomiske og statistiske
Problemer. Hans første større Arbejde var
Konkurrenceafhandlingen »Hvilken Indflydelse har 
den nyere Tids industrielle Udvikling havt paa 
Almuens Kaar« (1863), 1869 blev han Professor i 
Nationaløkonomi og Statistik paa sin omfattende 
og dybtgaaende Konkurrenceafhandling »Pengenes 
synkende Værdi« (1869). Som den, hvem 
Nationaløkonomiens Theori særlig paahvilede som 
Lærefag for de Studerende, har han gjentagne 
Gange syslet litterairt med herhen hørende
Problemer, saaledes i »Indledning til den politiske
Økonomi« (1868), den sammentrængte »Grundrids af
den rene Arbejdslære« (1871) og »Værdilære« (1888,
Særtryk af Universitetets Indbydelsesskrift),
hvori han giver en Fremstilling af Værdibegrebets
Udviklingshistorie og søger at trænge dybere ind
til dettes Kjerne, medens han samtidig gjør Front
imod de moderne Grænse-Nytte-Theorier, endelig
i forskjellige Afhandlinger i »Nationaløkonomisk
Tidsskrift« og i tydske Tidsskrifter. En fuldt saa
stor Betydning har hans litteraire Virksomhed havt
ved de talrige Bidrag til Belysning af aktuelle
økonomiske Spørgsmaal, som han, den stærkt optagne
praktiske Politiker, har strøet om i Pjecer og i
Fagtidsskrifter, særlig nationaløkonomiske (ogsaa
Dagblade), Arbejder, hvori han med Sagkundskab og en
alsidig akademisk Dannelse har søgt at bringe større
niveauhøjnende Synspunkter ind i Diskussionens Gang;
han skriver om Aktieselskaber og Kapitalopsamling,
ensartede Jernbanetaxter og Jernvej sanlæg, om
»Forretningsløsheden og Guldet«, »Hvorlænge vil
Danmark forblive et kornudførende Land« etc. Hans Aar
1900 udkomne store »Bankpolitik« giver, ved Siden af
en Fylde af instruktivt historisk Stof, en sagkyndig,
klar og let tilgængelig Oversigt over Banklivets
væsenligste Træk. Et Hovedværk i hans Virksomhed og
et Udtryk paa eengang for hans Alsidighed, Flid og
Evne til at bogføre Samfundslivets økonomiske Data er
»Danmarks Statistik« (5 Bd. 1878-87, Supplementbind
1891), som han udgav sammen med Falbe Hansen, og
hvori han har skrevet en Mængde stærkt detaillerende
Afsnit; et af de betydningsfuldeste er Afsnittet om
Samfærdselsmidlerne, hvori han saa godt som paa bar
Bund bygger Jernbanernes Statistik op.

FALBE HANSEN (Vigand Andreas, født 1841) gjorde
sig tidlig bemærket ved  sit dygtige og friske 
Konkurrenceskrift for en Professorpost ved 
Universitetet: »Hvilke Forandringer er der siden 
Amerikas Opdagelse foregaaet i Priserne paa
Danmarks væsenligste Frembringelser etc.« (1869).
I den  følgende Tid var han sysselsat
i Statistisk Bureau, som hvis Chef (fra 1873-77)
han forestod Udgivelsen af dets Tabelværker og
Meddelelser. Efter at han 1877 havde overtaget
en Professorpost ved Universitetet, var han i
den følgende Tid litterairt optagen - foruden
med det lille Skrift »Vore Sparekasser« (1878) -
som Medudgiver af den føromtalte store »Danmarks
Statistik«, hvori han bl. m. a. har skrevet
om Omsætningen, Skatterne, Nationens Formue
og Landbrugets Udvikling. Han viser sig heri
som en betydelig Stilist, der samtidig med at
belære forstaaer at underholde og ud af et stort
Talmateriale magter at give et levende Billede af
Samfundsforholdene, hvis Udviklings Hovedlinier
han optrækker med en lykkelig Evne til at skjelne
Væsenligt fra Uvæsenligt. Samme Egenskaber 
træffer man med øget Styrke i hans Hovedværk
»Stavnsbaands-Løsningen og Landboreformerne set
fra Nationaløkonomiens Standpunkt (1. Del: Tiden
fra 1773-1807, 2. Del: Tiden fra 1807 til Nutiden«
1888-89). Med en Aandssmidighed, der vurderer den 
relative Berettigelse i de skiftende Tiders
forskjellige Standpunkter til Spørgsmaalene om
Landbrugets Udvikling og Bondens Frigjørelse,
giver han her den økonomiske Baggrund, paa
hvilken Reformerne bør sees, og tilfører derved
Historieforskningen nye Synspunkter. Evnen til
at lavere mellem Theoriers og Principers skarpe
Modsætninger og forstaaende og bøjelig at give
hvert Standpunkt sit træffer man atter i hans
»Finansvidenskab« (I-II, 1894-96). Adskillige
aandfulde Smaaafhandlinger har man endvidere fra
hans Haand i Tidsskrifter.

Studiet af Statistikens Theori har faaet en
fremragende, ogsaa i Udlandet højt anset Dyrker i 
WESTERGAARD (Harald, født 1853), der 1883 blev 
extraordinair, 1886 ordinair Professor ved
Kjøbenhavns Universitet. Hans mathematiske Uddannelse
og praktiske Virksomhed paa Forsikringsvæsenets
Omraade bragte ham til tidlig at beskjæftige
sig litterairt med herhen hørende Emner, særlig
Dødelighedsstatistiken, i forskjellige inden- og
udenlandske Afhandlinger; hans »Die Lehre von der
Mortalität und Morbilität« (Jena 1882, 2. Udg. 1901,
efter en af ham vundet, med Kbhvns Universitets
Guldmedaille prisbelønnet Afhandling) vakte betydelig
Opsigt i Europas videnskabelige statistiske Verden og
hører nu til dennes klassiske Værker; det Samme kan
siges om hans »Statistikens Theori i Grundrids« (ogsaa
oversat paa Tydsk), som han udgav i 1890; i dette Værk
behandler han paa videnskabelig-mathematisk Grundlag,
men i en Fremstillingsform, der søger ved
Omskrivning at popularisere de mathematiske
Sætninger, Problemet om de »store Tals Lov« og dens
praktiske Værd for Statistiken, dennes Opgaver paa
de forskjellige Omraader og dens Historie. Bidrag
til Nationaløkonomien har han bl. a. ydet i den
lille interessante »Indledning til Studiet af
Nationaløkonomien« (1891), hvori han overfører
de moderne Grænsenytte-Theorier til Belysning
af Værdilæren paa dansk Grund, og i »Den ældre
Nationaløkonomis Opfattelse af det sociale Spørgsmaal«
(1896), Arbejder, der i Forbindelse med adskillige
økonomiske og statistiske Indlæg vidne om deres
Forfatters Herredømme over de nyeste Forskningers
Omraade og stærke personlige Optagethed af det sociale
Livs Nydannelser. Han har dernæst som anerkjendt
statistisk videnskabelig Autoritet givet Prøver paa
»anvendt Statistik« i sin klare befolkningsstatistiske
Afhandling »Fødselshyppighed og Dødelighed« i
»Danmarks Statistik« (1. Bd.) m. m. fl. samt i de
to betydningsfulde Skrifter, der belyse sociale
Forhold ud fra en individual-statistisk Methode:
M. Rubin og Westergaard »Landbefolkningens Dødelighed
i Fyens Stift« (1886) og M. Rubin og Westergaard:
»Ægteskabsstatistik« (1890).

Æren for disse to Arbejder, af hvilke
Ægteskabsstatistiken ogsaa er udkommen i Tydskland
og der har vundet ikke ringe Udbredelse, og som begge
gjennem den stillede Opgave, den anvendte Methode og
de fremkomne Resultater betegne nye Landvindinger
for Statistiken, deler som nævnt Westergaard med
Rubin. RUBIN (Marcus, født 1854) fik allerede meget
tidlig ved sin Virksomhed i Magistraten (fra 1876) og 
som Chef for Staden Kjøbenhavns statistiske Kontor 
(fra 1883 til 1895) og senere som Direkteur for 
Statens statistiske Bureau Lejlighed til at lægge 
sine Evner som praktisk Statistiker for Dagen, idet 
han dels med frisk Initiativ bragte nye Omraader ind 
under statistisk Behandling og lydhør for Tidens Krav 
og Stoffets praktiske Anvendelighed formaaede at 
afvinde Materialet en mere almindelig og aktuel 
Interesse. Med Slagfærdighed i den polemiske Replik 
og Evne til at bringe nyt Lys over Emnerne og give 
rammende Udtryk kastede han sig hurtig som
Repræsentant for fremskredne frisindede Anskuelser ind
i de staaende Debatter om økonomiske og statistiske
Spørgsmaal; han har i Tidens Løb skrevet en Række
vægtige Afhandlinger i Fagtidsskrifter og udbredt
Interessen for økonomiske Problemer gjennem
livfulde Indlæg, bh a. i »Tilskueren«. Med sin 
energiske Fordybelse i Arkivstudier og sin
konstruerende Evne, som kom til Orde allerede
i »Bidrag til Kjøbenhavns Befolkningsstatistik
i 1630-1730« (Hist. Tidsskr. 5. R. III), har han
skabt de to fremragende Arbejder: »1807-14. Studier
til Kjøbenhavns og Danmarks Historie« (1892) og
»Frederik VI.s Tid« (1895), der paa eengang have
vundet almindelig videnskabelig Anerkjendelse ved
deres nye Synspunkter og Interesse hos den større
litterairt interesserede Almenhed; Forfatteren har 
her ved en lykkelig Forening af Egenskaber som
Historiker, Økonom og Statistiker lagt et betydeligt,
delvis nyt og dybt pløjet Materiale saaledes tilrette,
at de mange Detailler, Fremstillingen maa slæbe med
sig, indordne sig organisk forenede under et stærkt
virkende Helhedsindtryk.

I det Følgende skal der gives en kort Oversigt over en 
Række Forfattere, der have indlagt sig Fortjeneste 
dels ved at give lærerige Bearbejdelser af forskjellige 
udenlandske nationaløkonomiske Værker, dels ved at 
kaste sig over forskjellige Specialiteter indenfor 
Økonomiens Omraade. Gad (Marius, født 1827), der som 
Chef for Statistisk Bureau 1878-95 har forestaaet 
Udgivelsen af dettes Værker, har bl. a. forfattet den 
meget benyttede Lærebog »Om almindelig Velstands Natur 
og Aarsager« (1859, 3. Udg. 1887) og det dygtige lille 
Værk »Udtog af Kongeriget Danmarks Statistik« (1869, 74); 
V. Arntzen og K. Ring have i »Nationaløkonomien« (1875) 
givet en Fremstilling af denne Videnskabs Grundsætninger 
og Udviklingslov, særlig ud fra et kathedersocialistisk
Standpunkt, F. Bing og Jul. Petersen have lagt Fawcett's 
politiske Økonomi til Rette for et dansk Publikum i 
»Statsøkonomiens Grundsætninger« (1874), medens flere af 
vore betydeligere Økonomer i Hages »Haandbog i 
Handelsvidenskab« (1. Del 1894) have skizzeret Hovedtrækkene 
i Økonomien; C. Hages Bidrag til »Handelsvidenskaben« høre 
til Værkets ikke mindst læseværdige Afsnit - Spørgsmaalene 
om Penge, Omsætningsmidler og Skattevæsen har fundet en
kyndig Fremstiller i Meyer (Emil, født 1856), der foruden 
Tidsskriftsafhandlinger har skrevet flere mønsterværdig 
klare Pjecer, som stærkt sammentrængte give Essensen af de 
behandlede videnskabelige Emner i en instruktiv og 
letfattelig Form; han har saaledes skrevet om »Penge og 
Skatter«, desuden »Frihandel og Beskyttelse«, Afhandlinger, 
der høre til »Studentersamfundets
Smaaskrifter«; hans af moderne østerrigsk 
Nationaløkonomi paavirkede Afhandlinger om 
økonomisk-theoretiske Spørgsmaal ere prægede af 
logisk Evne og megen saglig Viden. Trap (Cordt, 
født 1859), der som Chef for Kjøbenhavns statistiske 
Kontor har udsendt forskjellige solide statistiske 
Arbejder, har desuden givet Indlæg i Diskussionen om 
Alderdomsforsørgelse (1892 udkom »Om Statens Stilling 
til Ubemidledes Alderdomsforsørgelse«) og ligeledes 
med Held behandlet finansvidenskabelige Emner, bl. a. 
i sin lille populaire »Grundrids af Finansvidenskaben«
(1895). Schovelin (Julius, født 1860) har med sin
livfulde, letløbende Pen og med en journalistisk Evne
til at gribe Dagens aktuelle Spørgsmaal og belyse dem
ud fra det Interessestandpunkt, han repræsenterer,
udfoldet en betydelig Forfattervirksomhed. Han vandt 
sig en Position som Skribent med »Den tyske
Toldforening og en nordisk Toldunion« (1888),
en Prisafhandling, der skaffede ham Stillingen som 
Sekretair ved Grosserer-Societetets Komité, i hvilken 
Egenskab han ogsaa har redigeret dennes aarlige 
lærerige »Handelsberetninger«, endvidere har han 
foruden en Del Afhandlinger om Landbrugskredit,
Frilagerspørgsmaalet etc. skrevet den paa en
enquêtemæssig Undersøgelse byggede »Ølskattens
Virkninger« (1893). Hans hidtidige betydeligste Skrift
er »Fra den danske Handels Empire« (I-II, 1899-1900),
et talentfuldt, i sine Domme ret subjektivt farvet
Arbejde, der fremdrager adskilligt nyt interessant
Stof og er skrevet med Temperament og i en Stil, der 
ynder de flotte og kraftige koloristiske Virkninger. 
Petersen-Studnitz (Alexis, født 1846) har ud fra et 
fast liberal-økonomisk Stade skrevet talrige Indlæg 
i »Nationaløkonomisk Tidsskrift«, hvis Redakteur og 
Anmelder han i en længere Tid har været, desuden 
»Hovedpunkter af Danmarks Befolknings-, Landbrugs-, 
Industri- og Handelsstatistik« (1878), m. m. 
Ulykkesforsikringsvæsnet er blevet behandlet af 
Bramsen (Ludvig Ernst, født 1847), der b. a. har
skrevet en dygtig Afhandling (1884) om den tydske Lov
om Ulykkesforsikring og »Ubemidledes Forsørgelse«
(1890); Fabrikslovgivningen af Hansted (Birger,
født 1848, »Arbejderlovgivningen« i England 1890,
»Kantonale og Forbundslove i Schweiz 1895), der
ogsaa har virket som antisocialistisk Forfatter;
Spørgsmaalene Frihed contra Beskyttelse af den ivrige
Frihandelsagitator Køedt (Peschcke, født 1845) i det
ensidige, men vel turnerede og effektfuldt skrevne
»Tolden og Tiderne« (1887);
1893 udgav han Skriftet »Guld og Sølv«. Dr. Fraenkel 
(A., født 1851) staaer fornemmelig i Gjæld til tydsk 
Videnskab, saaledes til Brentano, hvis Værk om 
Arbejdsydelsens Forhold til Arbejdsløn og Arbejdstid 
han har oversat. I en noget bred og ordrig, men 
letflydende og underholdende Fremstilling har han 
behandlet det moderne Samfunds fremspirende 
Nydannelser under Brydningen mellem de 
individualistiske Theoriers Praxis og Associationens 
voxende Samfundsmagt, saaledes i »Livsspørgsmaal«, 
»Arbejderorganisationernes Maal og Midler« og i 
»Carteller«; som Talsmand for industrielle Interesser 
er han endvidere optraadt i »Erhvervspolitiske 
Flyveblade« (1-2), i sit lille Arbejde 
»Landbrugskrisen« (1896) samt i Monografien »Gl. 
Carlsberg«. Leigh-Smith har skrevet om Landbrugets 
Kreditinstituter. Endelig ere Problemer fra Økonomiens 
Theori gjorte til Gjenstand for Behandling af Ernst 
Brandes i »Samfundsspørgsmaal« (1885) og af Madsen 
Mygdal i »Frihed«.

Jevnsides med den her skildrede Udvikling, der i det
Hele og Store tager sit Udgangspunkt i den klassiske
Økonomi - ihvorvel Afskygningerne ere saa talrige,
at man umærkelig glider over i den Retning, der nu
skal skildres - gaaer der i dansk Litteratur andre
Strømninger - dog her i Landet kun ret sparsomt
og spagfærdigt repræsenterede, - der stille sig
fjendtlig overfor »Smithianismen«, Individualismens
»Rovdyrmoral«, den paa den frie Konkurrence opbyggede
Samfundsorden. En dygtig og sympathetisk Repræsentant
for Forfægterne af den gamle Tingenes Tilstand, for
en Konservatisme, der i den moderne Udvikling seer
en Fare for de moralske Krebs. Følelsers Trivsel,
er Stiftslæge Fr. Krebs (1814-1881), der uden at 
stille sig stejlt umedgjørlig overfor Tidens
Rørelser med Varme og Kraft tager til Orde for
et langsommere Tempo i Udviklingen, der formaaer
at bevare de gamle grundlæggende borgerlige Dyder
Arbejde og Sparsommelighed og ikke slaaer Døren op
paa vid Gab for Pengegriskheden og en Materialisme,
der forringer Menneskets aandelige Værdier. Ud fra
sin Lægeerfaring bekæmper han en hensynsløs Udnytten
af den menneskelige Arbejdskraft som stridende mod 
Hygieinens Fordringer; med Fremsynethed gjør han 
Forslag om tvungent Bidrag til Sygekasser og 
Alderdomsforsørgelse, ligesom hans Skrifter
overhovedet ere rige paa praktiske Vink; han nærer
Frygt for Udstykningsfriheden, holder paa tvungent
Lærlingevæsen
o. s. fr. I Litteraturen optraadte han i Halvtredserne
med adskillige Skrifter under Signaturen E., han
udgav en kortere Tid »Samfundet«, skrev Noveller, der 
stile mod samme Maal som hans Afhandlinger, og gav i 
flere af disse fyldige Oplysninger om engelske Forhold 
(udgav ogsaa »Efter et Besøg i Storbritannien og 
Irland i Sommeren 1863« (1864)). Særlig er hans Navn 
knyttet til den lidt brede, men velskrevne 
»Individualisme og Socialisme« (1872), hvori han
hævder Associationens og en kraftig Lovgivnings
Betydning som Modvægt mod de individualistiske
Tendenser, samt »Det gamle og det nye Samfund«
(1876).

Den socialistiske Litteratur har, naar Dagspressen
fraregnes, kun spillet en underordnet Rolle. Dreier
(Frederik Henrik Hennings, 1827-53; S. 340-41), en 
begavet Skribent, en socialt og religieust radikal 
Natur, der ved at optage Udlandets Reformideer 
(saaledes S. Mill's) viste sig forud for sin Samtids 
gjennemsnitlige økonomiske Dannelse, forfægter tidlig 
socialistiske Anskuelser. Han giver allerede som 
Skoledreng sin Oppositionstrang Luft i »Corsaren«, 
stifter et Reformselskab, hvortil der skulde slutte 
sig en Forbrugsforening efter Rochdale's Mønster, og 
udgiver 1848 »Folkenes Fremtid« og »Fremtidens 
Folkeopdragelse; foreløbige Antydninger af en 
Socialist«. Den Bane, disse Skrifter, som dog nu kun 
have historisk Interesse, have brudt, er som nævnt 
næsten udelukkende bleven fulgt af smaa 
Lejlighedspiecer med stærkt agitatorisk Præg, uden 
litterair Værdi. Her skal dog nævnes P. Knudsen's 
»Sygeforsikring og Alderdomsforsørgelse« (1888). 
For Tiden udgiver Dr. G. Bang en større heftevis 
udkommende »Kapitalismens Gennembrud«. Den 
Krydsning af Socialisme og Kristendom, som er udgaaet
fra den tydske kristelig-sociale Bevægelse, har bl. a. 
faaet et prægnant Udslag i Martensen's »Ethik«,
medens Henry George's Theorier om Samfundets Ret til
Jord særlig have slaaet an i frisindet grundtvigianske
Kredse og i Litteraturen ere komne til Orde bl. a. i
F. Linderberg's »Frikonkurrencen og Socialismen«
(1895) og andre Skrifter af samme Forfatter, der
er en ivrig Forkæmper for kristeligdemokratiske
Samfundsreformer.

Et Mellemstandpunkt indtager Wilckens (Claudius, født
1844;  S. 866), der har gjort den danske Læseverden 
bekjendt med Sociologiens Læresætninger og som 
Talsmand for denne Videnskabs filosofiske, som 
Udviklingslære byggede, bredere Betragtning af de 
samfundsdannende Kræfter oftere har gjort Front imod de
fingerede Resultater, som den krasse klassiske Økonomi
med sit fra Virkeligheden abstraherende Udgangspunkt
kommer til. Han har bl. a. skrevet, i et tungt og
knudret, men tankevægtigt Sprog »Liv - Nydelse -
Arbejde« og »Samfundslegemets Grundlove« (1881).

Den statistiske Litteratur, der i forrige Aarh. 
dyrkedes af Holberg, Schytte, Schlegel, F. Sneedorff 
o. fl., afspejler i dette Aarh. Statistikens Udvikling
fra et Konglomerat af spredte statistiske Data, der 
sammen med Historie og Geografi etc. tjente som 
Hjælpemiddel for Statskundskab, til dels en
Fagvidenskab, en statistisk Tænknings Logik, der
begrunder de Sætninger, hvorpaa Statistikens Praxis
bygger, dels denne Kunst selv, der har de numeriske
Undersøgelser, Stoffets Tilvejebringelse, Ordning og
Bearbejdelse til Gjenstand. Denne praktiske Statistik
var endnu højt op i Aarh. ret dilettantmæssig, spredt
og tilfældigt som Stoffet, de statistiske Data, gjerne
var. Den betydeligste Repræsentant for den statistiske
Kunst var i Begyndelsen af Aarh. F. Thaarup, en meget 
flittig Forfatter, der bl. m. a. har skrevet »Udførlig 
Vejledning til det danske Monarkies Statistik« (6 Bd. 
1812-19). C. Henriksen Pram, der bl. a. skriver »Om 
Befolkningen i Skandinavien og dens Tilvæxt i Tidsløbet 
1769-1800« (Særtryk, 1809), søger at trænge dybere ind 
i Befolkningsstatistiken, som han behandler under 
Hensyn til Malthus'es Lære, der, om end holdt - som han 
siger- »i den herriske Britertone«, har hans Anerkjendelse. 
Mænd som Landøkonomen Begtrup, Landmaaleren Morville, Lægen
Callisen og Fabrikdirektør Rawert have hver paa sit Omraade 
leveret fyldige statistiske Bidrag. Endelig er der 
tilvejebragt et interessant Materiale i de ved 
Landhusholdningsselskabet fremstillede Amtsbeskrivelser 
(1826-1844); Trap's »Statistisk topografiske Beskrivelse af 
Kongeriget Danmark» (1858-60, II Udg. 1872-79) udkommer nu 
i en stærkt forøget og revideret Udgave.

Idet der iøvrigt skal henvises til ovenstaaende
Skildring af den nationaløkonomiske Litteratur,
under hvilken en Del statistiske Værker ere omtalte,
skal her gives en ganske kort samlende Oversigt,
der skildrer Hovedlinierne i den statistiske
Litteraturs Udvikling. Med Oprettelsen af den
kgl. Tabelværkskommission og senere (1850) det
statistiske Bureau faaer Statistiken sikrere Grund
at færdes paa. Bureauets successive Chefer (Bergsøe,
David, Falbe Hansen, Gad,
Rubin) have ved Indsamling af Materiale og
Bearbejdelse af det givet et omfangsrigt Grundlag,
hvorpaa private Statistikere have kunnet bygge
videre. Kjøbenhavns statistiske Kontor har ogsaa
virket som et vigtigt statistisk Organ; det nylig
oprettede Universitetets statistiske Laboratorium har
særlig taget sig af social Statistik. Medens Kayser
og C.E. Fenger, en fremragende Vitalstatistiker,
sysle med statistisk-theoretiske Undersøgelser og
skrive værdifulde statistiske Opsatser, yder Bergsøe
sin store »Den danske Stats Statistik« (1844-53), der
i den senere Tid har maattet vige for Falbe Hansens og
Scharlings »Danmarks Statistik«, som foruden talrige
Bidrag af Udgiverne rummer Afsnit udarbejdede af
Fagmænd paa de paagjældende Omraader. I.T. Bayer
har i sin »Dansk Provins-industri« (1885) givet 
Oplysninger, støttede paa privat indsamlet
Materiale, om den industrielle Virksomhed udenfor
Kjøbenhavn. Westergaards videnskabelige Arbejder om
Statistikens Theori uddyber dennes Metode og giver
den, paa sikkert videnskabeligt Grundlag, en ny
og frugtbar Udvikling, hvortil ogsaa Oppermann's,
Thiele's og Gram's Afhandlinger i 1870'erne og
1880'erne om mathematiske Dødelighedsformler have 
bidraget. Rubins og Westergaards ovenfor omtalte Specialundersøgelser, »Ægteskabsstatistik« etc. 
bryde nye, af paalidelige videnskabelige Methoder 
afgrænsede Baner for Socialstatistiken. I samme 
Retning har Læge, Sygekasseinspekteur Sørensen
(Theodor, født 1839) virket ved en Række grundige
Detailundersøgelser: »Et Bidrag til Belysning af
Kjøbstadarbejderes Vilkaar« (1880), »Markarbejdernes
Vilkaar« (1881), »Statistik over Ulykkestilfælde«
(1882), »Børnedødeligheden i forskjellige
Samfundslag i Danmark«, »De økonomiske Forholds og
Beskjæftigelsens Indflydelse paa Dødeligheden« m,
fl. Afhandlinger. Af den øvrige lægevidenskabelige
statistiske Litteratur, der dog ikke sjelden staaer
temmelig dilettantmæssig overfor Bearbejdelsen af de
statistiske Data, maa Dr. med. J. Carlsens omhyggelige
Arbejder fremhæves. Indenfor Historikernes Kreds
har i ældre Tid særlig Velschow gjort sig fortjent
af Statistiken ved en skarpsindig Undersøgelse over
Danmarks Folkemængde i 13. Aarhundrede; af yngre
Historikere have bl. a. Kr. Erslev, Fridericia, Joh. 
Steenstrup og Gustav Bang dyrket statistiske Emner.
HISTORIE.

Af Professor Dr. jur. & phil. Johannes Steenstrup.

Blandt de store Opgaver, som det attende
Aarhundredes Historikere endnu havde ladet uløste,
var Forklaringen og Tydningen af Landets ældste og 
hedenske Historie. Suhms Danmarkshistorie havde
klarlig viist, hvor ringe Held man endnu havde havt
til at finde Vej og Sti gjennem de Tidsrum, hvor en 
rig og glimrende Digtning, en levende og fyldig
Sagntradition let maatte lokke Granskeren paa Vildspor
og fjernt fra de faa virkelig historiske Kilder, hvis
Magerhed ikkun afskræmmede. Schiøning var i sin Norges
Historie paa ingen Maade naaet dybere i Granskningen
end Suhm, dog havde den danske Historiker med en egen
Lyst stablet Hypothese paa Hypothese eller med stor
Frejdighed ladet tre, fire eller flere Antagelser, der 
gjensidig tilintetgjorde hinanden, staa Side om Side 
uden at agte paa den utilfredsstillende Følelse, som 
denne Art Historieskrivning maatte efterlade hos
enhver Læser, der ønskede at naa henimod en endelig
Opfattelse. Her maatte gjøres et dristigt Snit, der 
ofrede til Digtningen det Allermeste af de gamle
Traditioner for desto tydeligere at kunne trække de
virkelige historiske Linier.

Den, som har Fortjenesten af først at have betraadt
denne Vej, er PETER ERASMUS MÜLLER (født 1776, 
Professor i Theologi 1801, Sjællands Biskop 1830, 
død 1834). Ganske vist var F.C. Dahlmann, dengang 
Professor i Kiel, kommen til de samme Resultater, 
men P.E. Müller fremsatte sin Opfattelse lige saa 
tidlig og var naaet til den paa egne Veje, foruden 
at han ofte opbyggede, hvor Dahlmann kun nedrev. 
Efter at han først i Afhandlinger om »den islandske 
Historiographis Oprindelse, Flor og Undergang« og 
om »Snorres Kilder og Troværdighed« havde trukket 
en Linie mellem Mythe eller Fabel og historisk 
Fortælling, særlig i Hejmskringlas Sagn om Nordens 
Bebyggelse og om Ynglingekongerne i Sverige, tog 
han Danmarks Sagnhistorie for sig og paaviste, hvor 
silde i Virkeligheden den paalidelige historiske
Beretning begynder, og at vi derfor maa vogte os for
at tage Saxos
talrige Fortællinger om de ældste Konger og deres
Virken for Andet end smukke og lærerige Sagn. Disse
Undersøgelser udførtes i Enkelthederne med stor
Lærdom og Skarpsindighed, og det saaes nu klart,
hvorledes mange af disse Fortællinger vare opstaaede,
havde forgrenet sig og faaet Farve og Form. Endvidere
lagde Müller en Grundsten for Studiet af den islandske
Litteratur ved sit Sagabibliothek (1817 -1820), der 
gav Efterretninger om de fleste islandske Sagaer og 
søgte at værdsætte hver enkelt. Dermed havde han ogsaa 
givet Anvisning paa, hvor meget der endnu i den
oldnordiske Litteratur var at udgive eller at granske,
hvor stort et Arbejde der var at gjøre for Historie-
og Sprogforskningen. Den mere filologiske Side af
dette Studium havde Muller selv ikke magtet; men ved
sit Prisskrift »om det islandske Sprogs Vigtighed«
havde han vakt Lysten og Forpligtelsen til at studere
dette Sprog, som snart skulde finde mange Dyrkere.

Iøvrigt var jo allerede fra Aarhundredets Begyndelse
Oldtidens Skikkelser ved Oehlenschlägers og Grundtvigs
Digtning kaldte op af Dvale; Grundtvig havde i et
Arbejde over Nordens Mythologi gjort et Forsøg paa at 
forstaa Aand og Sammenhæng i den gamle Gudelære, og 
Finn Magnusen havde fremsat sin fysiske Tolkning af de 
samme Digte; Rasks Geni lod os se dybt ind i Oldsprogene. 
Allerede under sin Skolegang i Odense havde desuden Rask 
ved sin store Begejstring for den nordiske Fortid vakt 
en levende Interesse hos en anden Fynbo og Skolekammerat, 
den fire Aar yngre Niels Matthias Petersen (f. 1791, 
Professor ved Universitetet 1845, død 1862), der strax 
fra sine første Studenteraar kastede sig over Studiet
af Nordens Litteratur og Sprog. En tredje Fynbo, Carl 
Christian Rafn (f. 1795),
viste sin Interesse for de nordiske Sagakilder ved i 
Forening med en Del yngre Islændere at lægge den
første Grund til det Nordiske Oldskrift-Selskab
(1825). der hurtigt fik et stort Antal Medlemmer og
som allerede under de tre første Aar af sin Bestaaen
fik udgivet otte Bind norske og danske Kongesagaer,
en Virksomhed, der i Løbet af de følgende halvhundrede
Aar skulde have til Frugt Udgivelsen af en hel lille
Bogsamling, der til Ex. indeholdt Foramanna Sögur,
Islendinga Sögur, Fornaldar Sögur nordrlanda, samt 
lærde Tidsskrifter (»Tidsskrift for Nordisk
Oldkyndighed«, »Annaler for Nord. Oldkyndighed«,
»Antiquarisk Tidsskrift«, »Aarbøger for Nord. Oldk.«)
og mange andre Værker. Rafn virkede indtil sin Død
(1864) utrættelig for dette Selskab, som han stundom
lod optræde med noget for stor Driftighed, men hvilket
han skaffede en betydelig Tilgang af Medlemmer og en
udmærket økonomisk Stilling, saa at det stadig har
havt store Foretagender i Værk.

For Oldskriftsclskabet arbejdede allerede tidligt 
N.M. Petersen ved Oversættelse af Sagaer, men til 
en mere selvstændig videnskabelig Virksomhed vaktes 
han dog først, da Videnskabernes Selskab 1827 udsatte
et Prisspørgsmaal om, hvorledes Skriftsproget havde
uddannet sig i de tre nordiske Riger af det fælles
Modersprog. Hans prisbelønnede Arbejde herover, der 
udkom i to Bind 1829-30, lagde det første og
fortrinlige Grundlag til en nordisk Sproghistorie. Ved
sine Bøger »Danmarks Historie i Hedenold« (1834-38,
anden Udg. 1854-55) og »Historiske Fortællinger om 
Islændernes Færd hjemme og ude« (1839-44, anden Udg. 
1862-68) gav N. M. Petersen ikke blot vækkende og 
oplysende Skrifter, der lod sig læse af Hvermand; han 
havde tillige viist, hvor dyb en Kundskab om det hele 
Fortidsliv og Forstaaelse af dette han var naaet til. 
Mest er han dog maaske bleven Almenheden kjær ved sine 
ypperlige »Bidrag til den danske Literatars Historie« 
(1853-61, anden Udg. 1867-71), hvor der for første Gang 
gaves en samlet udførlig Fremstilling af hele dette Emne. 
Med en mærkelig Hengivenhed og Bøjelighed havde Forf. 
levet sig ind i de mest forskjellige Litteraturperioder, 
Tidsretninger og Forfatterejendommeligheder, og selv om 
hans Domme stundom vare strenge, følte man dog i det 
Hele bag ved dem en human og retsindig Betragter, der 
tilmed besad ikke lidt Digteraand. I Alt hvad
N. M. Petersen har skrevet, er der en mærkelig
glødende Kjærlighed til Gjenstanden, som uvilkaarlig
forplanter sig til Læseren; han elsker Norden og
Danmark og alle vore Fortidsminder, men han er tillige
greben af en levende Sorg over den Uret, som Fremmede
have bibragt os, og som vi selv ofte have været Skyld
i, saaledes at vi aldrig ret ere komne til at leve vort 
eget Liv. Denne Smerte har blandet en vis Bitterhed i 
hans Dom, og den har ofte ladet ham se med et mismodigt
Blik paa Fortid og Nutid.

Omtrent ti Aar efter N.M. Petersens Død hensov en Olding, 
der var født ti Aar før ham og saaledes havde levet og 
virket samtidig med tre Generationer af Historikere, 
nemlig Erik Christian Werlauff, der er født 1781 og døde 
1871; han var Professor ved
Universitetet fra 1812 indtil 1867; i det kgl. 
Bibliotheks Tjeneste har han virket ialt i 63 Aar
og som dets Overbibliothekar fra 1829 til 1861. Medens
N.M. Petersen hører til de Videnskabsmænd, hvis hele
Personlighed i høj Grad præger deres Værker, bære
Werlauffs mange Skrifter ikke særlig Mærke af nogen
udpræget Forfatterejendommelighed. Det er ikke heller
netop de vigtigste eller de brændende Spørgsmaal i
Historien, som Werlauffs mange og grundige Bøger og
Afhandlinger have behandlet; hans Skrifter ere tidt
fremkaldte ved tilfældige Omstændigheder eller skrevne
paa Opfordring udenfra. Imidlertid er han utvivlsomt
den lærdeste Historiker, som Danmark har havt i det
19. Aarhundrede, og ligesom Abraham Kall for sine
Samtidige var et historisk Orakel, til hvilket Alle
tyede, saaledes kom Werlauff til at have en lignende
Betydning for et følgende Tidsrum. Han hørte til de 
videnskabelige Klosterfolk, der helst ønske at leve 
fjernt fra Larm og Støj, medens de i deres stille 
Celle med største Flid samle sammen lærde og dybe 
Kundskaber. Det var ikke heller de historiske
Brydningstider, som interesserede Werlauff, ikke
Revolutioner og Reformer, men snarere de rolige og
blivende Tilstande, i Skildringen af hvilke en egen
Sands for det, som netop var ejendommeligt for Tiden,
lagde sig for Dagen. Vi behøve blot at nævne et
saadant Skrift som hans »Historiske Antegnelser til
Ludvig Holbergs atten første Lystspil« for at bringe
mange Læsere i Minde, med hvilken Fylde af Kundskaber
og med hvilken Evne til at finde og sammenstille
Oplysninger, der paa alsidig Maade kunne belyse et
Emne, Werlauff skrev. Andre righoldige Arbejder af ham
ere hans forskjellige Skrifter over Universitetets
Historie og hans Bøger om det kgl. Bibliotheks og
det kgl. danske Selskabs Historie.

En anden trofast og utrættelig Arbejder besad vort
Lands Historieforskning gjennem baade den første og
anden Menneskealder af Aarhundredet, nemlig CHRISTIAN 
MOLBECH (f. 1783, beklædte forskjellige Stillinger 
ved det kgl. Bibliothek, fra 1829 tillige Professor 
ved Universitetet, død 1857). Molbechs Navn er ofte 
blevet nævnet i dette Værk og vil altid blive hyppig 
nævnet, hvor Talen er om litteraire Minder, eftersom 
han som kun faa Andre har virket for at udgive vor 
Middelalders Litteratur, for at belyse og tolke den 
(vi minde om Udgaverne af Rimkrøniken, Henrik
Harpestreng, Hr. Michaels Rimværker, Bibeloversættelserne). 
Molbech havde i sine yngre Aar forsøgt sig som Digter, men 
uden Held; imidlertid var han en poetisk Natur og havde 
ialfald paa dette Tidspunkt af sit Liv en egen Evne til at 
skrive om saadanne Emner og tale paa en saadan Maade, som 
netop stemmede med Publikums Lyst og Trang, medens i en
senere Periode hans politiske Opfattelse ofte bragte ham i 
Krig med den raadende offentlige Mening. Hans 
»Ungdomsvandringer i mit Fødeland« (1811) og hans »Breve 
fra Sverige« (1814-17) bleve hurtigt udsolgte og oversatte 
paa fremmede Sprog. Ogsaa i den egenlige Historieskrivning 
vilde Molbech vistnok paa Grund af sin livlige og 
tiltrækkende Stil i Forening med sin sunde Kritik have 
kunnet udrette noget Betydeligt - derom bærer hans 
»Historie om Dithmarskerkrigen« (1813) Vidne - men dette 
blev dog ikke hans Lod; dertil vare hans Interesser for 
mangfoldige, hans Produktivitet altfor ubegrænset, hans 
Flid for stundesløs. Hvad den historiske Videnskab har
at takke ham for, er en næsten uoverskuelig Række af 
Monografier, der stundom ere udarbejdede for hastigt, 
men næsten altid ere lærerige paa Grund af Forfatterens 
Lærdom og Evne til at følge med paa mange af Historiens 
Omraader. Han finder ikke ofte Bidrag til Spørgsmaalenes 
Løsning ad den indre Kritiks Vej eller ved et dybere 
Studium af den enkelte Kilde; men hans Evne til i 
Litteraturen og i utrykte Kilder at finde nye Oplysninger 
og hans udstrakte Læsning af nyere Historikere i Udlandet 
ligesom ogsaa hans sunde Dom bringer ham til at kunne 
stille nye Opgaver eller meddele værdifulde Bidrag til 
mangfoldige Spørgsmaals Løsning. Det skyldes Molbechs 
Fortjeneste, at i Aaret
1839 »den danske historiske Forening« stiftedes, som 
hvis Sekretair og egenlige Styrer han virkede i en 
lang Aarrække og i hvis »Historiske Tidsskrift« hans 
egne Bidrag i lang Tid udgjorde det overvejende Tal. 
Netop i disse Afhandlinger vil man finde Vidnesbyrd om 
hans Bestræbelser for at gjøre Danske bekjendte med 
oplysende Paralleler fra Udlandet; han minder 
Videnskabsmændene om, at de skulle tage et mere
almindeligt europæisk Udgangspunkt for Studiet af vor
egen Historie; han opfordrer til ikke over Oldtiden at 
glemme Danmarks nyere Historie, og han beklager, at vor 
biografiske Litteratur hidtil har været saa forsømt. 
De 38 indholdsrige Bind af »Historisk Tidsskrift«, der 
ere udkomne i de siden Foreningens Stiftelse forløbne 
tresindstyve Aar, afgive et godt Vidnesbyrd om, 
hvorledes den historiske Forskning efterhaanden har 
søgt at afhjælpe mange af de Mangler, som han paapegede.

Til Skildringen af Mændene fra den ældre Periode af
Aarhundredet skal endnu kun føjes følgende. Vi nævnte
Grundtvigs Betydning for Vækkelsen af den almindelige
Interesse for Oldtiden og skulle endnu kun minde om,
hvorledes han ved at oversætte og tyde »Bjowulfs Drape« 
bidrog til at vække Interessen her og i England for
angelsaxisk Digtning, og at hans Oversættelser af Saxo
og Snorre bragte dem i Hvermands Haand. Eddaerne bleve
for første Gang tilfredsstillende udgivne bl. a. ved
Rask og FlNN MAGNUSEN (f. 1781, Gehejmearkivar 1829, 
død 1847), nvis øvrige lærde Skrifter hiddrog en Mængde 
Stof fra andre Nationers Oldtid til Sammenligning med 
vort nordiske Materiale; men da en sikker og solid 
Methode for Granskningen endnu ikke var funden, blev 
hans rige Væld af Kundskaber ikke tilstrækkelig 
frugtbringende for Videnskaben. Fra hin ældre Periode 
ville vi endnu kun nævne den fynske Godsejer Laur. 
Schebye Vedel-Simonsen (f. 1780, død 1858), der med et 
fint og sværmende Blik skuede tilbage paa Fortiden, og
som i en Række Monografier, der vare holdte i en
annalistisk og skematisk Form, har bragt et stort
Materiale for Dagen, og dernæst - som Modsætning -
den galdefyldte Gustav Ludvig Baden (f. 1764, 
Underdommer, d. 1840). Man maa vogte sig vel for denne 
Mands historiske Domme, der ofte ere udsprungne af Had 
til Religion, Gejstlighed og Adel eller af personligt
Nag, eller vidne om Mandens Brist paa ideelt Syn;
men Baden manglede
ikke historisk Blik, og han besad en vis mangesidig,
om end brudstykkeagtig Lærdom (»Danmarks Riges
Historie«, 5 Bind; Afhandlinger i Fædrelandets
Kultur-, Stats-, Kirke- og Litteraturhistorie, 3
Bind o. s. v.). En hidtil lidet behandlet Side optog 
PETER VILHELM JACOBSEN, der tidligere er omtalt paa 
Grund af hans Drama »Trolddom« (S. 308-9), idet han 
gav en Række grundige Afhandlinger om Administrationen
og Landets økonomiske Forhold i det 16. Aarhundrede.

Hidtil have vi betragtet de Historikere, som 
fortrinsvis dyrkede vort Lands og Nordens Historie. 
Imidlertid havde ogsaa de Sider af Videnskaben, der 
i Slutningen af det 18. Aarhundrede repræsenteredes 
af Frederik Sneedorff - den almindelige Verdenshistorie 
og den skjønne Fremstilling - havt en fortrinlig 
Repræsentant. LAURIDS ENGELSTOFT (f. 1774, død 1851) 
havde under et fleraarigt Ophold i Udlandet seet de 
historiske Omskiftelser paa nært Hold og i Frankrig 
oplevet baade Direktorialregeringen og Konsulatet; 
han havde erhvervet megen Verdenserfaring og Lethed 
i Omgang, som ogsaa passede med hans medfødte Trang
til Skjønhed og Evner for en smuk og afrundet
Fremstilling. Da han fra Gottingen hjemsendte sin
Afhandling om Kvindekjønnets huslige og borgerlige
Kaar hos Skandinaverne, forbavsedes man over, at et 
antikvarisk Emne kunde behandles saaledes, at selv 
Kvinder kunde læse det, og da han 1802 begyndte
sine Forelæsninger ved Universitetet, erfarede man,
at han ogsaa havde det levende Ord i sin
Magt (han blev Professor i Historie 1803). Desværre
blev Engelstoft paa Grund af sin Trang til at virke
i den ydre Verden og sin fortrinlige administrative
Dygtighed tidlig kastet ind paa praktisk Gjerning
(især som Medlem af Direktionen for Universitetet
og de lærde Skoler), saa at hans videnskabelige
Virksomhed blev af en mere spredt og tilfældig Natur. 
Dertil kom nu ogsaa, at han ikke ret besad den 
videnskabelige Askese, som Historikeren maa paalægge 
sig; han arbejdede ikke med Glæde i saadanne Kilder 
som tørre Diplomer eller brudstykkeagtige Aarbøger, 
hvis Læsning ikke i og for sig kan begejstre Nogen. 
Snarere end at granske og forske laa det for ham i et 
skjønt Foredrag eller en smuk Skildring at fremstille 
Begivenhedernes Gang og Sammenhæng, at udkaste nye 
Betragtningsmaader og fremdrage interessante Paralleler, 
ligesom ogsaa at pege paa den højere moralske 
Verdensstyrelse, hvorom Historien giver Vidnesbyrd. 
Efter hans Død er udgivet tre Bind af hans grundige og 
smukke Afhandlinger og interessante Breve (»Udvalg af 
L. Engelstofts Skrifter«, 1859-62). Nærmest ved 
Engelstoft bør nævnes Peter Oluf Brøndsted (f. 1780, 
død 1842), hos hvem Rejselysten og Sandsen for det 
Skjønne i endog højere Grad var raadende; hans 
forskjellige Skrifter tilhøre dog mere Arkæologien end 
Historien.

Vi have seet, hvorledes mange af de Historikere, der
fremtraadte i Aarhundredets første Trediedel, virkede
sammen med Digterne til at kalde Oldtidens Skikkelser
frem af Gravene og at vise os det romantiske Liv i 
Middelalderens brogede Verden. Videnskabsmændene
virkede endnu temmelig upaarørte af den
ydre Verden; de stræbte ikke særlig efter at vurdere
Fortidens Regeringssystemer og følte sig ikke kaldede
til at drøfte tilsvarende Spørgsmaal fra svundne Dage 
som dem, Samtiden søgte at løse. Men i den derpaa 
følgende Periode mærkes det klart, hvorledes
Historikerne gribes af den Kamp for vor Nations ydre
Uafhængighed og Folkets indre Frihed, som da kaldte
alle Mand til Virksomhed; ogsaa Tilnærmelsen mellem
de tre nordiske Lande aabnede et nyt Syn paa flere
Perioder af Fortiden. Historikerne følte, at ogsaa
de maatte give deres Bidrag til Spørgsmaalenes
Behandling, eller Nutiden afspejlede sig ofte
uvilkaarlig i deres Fortælling. Den af vore
Historikere, som først traadte op for at hævde vor 
historiske og statsretlige Ret i Slesvig, var den 
frisindede HEKTOR FREDERIK JANSON ESTRUP (f. 1794, 
fra 1830-37 Direkteur for Sorø Akademi, død 1846), 
nemlig i en Afhandling om Slesvigs og Holstens 
Uadskillelighed (1832) og senere i andre
Afhandlinger. Hans Stilling som Godsejer og hans
Interesse for Reformer i Landboforholdene bragte
ham ligeledes til at studere ældre Retsforhold af
Bondestandens og af Godsernes Historie. Iøvrigt
var Estrup allerede tidligt optraadt som Forfatter,
og han havde behandlet meget forskjellige Emner fra
Oldtiden og fra nyere Tider; hans »Samlede Skrifter«,
der udkom 1851 i tre Bind, give et smukt Vidnesbyrd
ikke alene om hans Lærdom og videnskabelige Dygtighed,
men ogsaa om hans ædle Sind.

I hvor høj Grad de nationale og sociale Spørgsmaal
traadte frem i Forgrunden og hvor meget Tanker over
Nutidens Tilstande og Ønsker om Ændringer i disse kom
til at skjule sig bagved Betragtningen af svundne Tider, 
derom haves dog maaske det klareste Bevis i den store 
Haandbog i Danmarks Historie, som nu i to Menneskealdre 
- trykt i 8 Udgaver og 8000 Exemplarer - har
været en Hovedkilde for vor Nations Opfattelse af
dens egen Fortid. I Aaret 1836 udsatte Selskabet for
Efterslægten en Pris for den bedste Udførelse af en
»Danmarks Historie med særligt Hensyn til Folkets og 
Statens indre Udvikling«. Den, som vandt Prisen, var 
daværende cand. theol. Carl Ferdinand Allen (f. 1811, 
Prof. ved Universitetet 1851, død 1871), hvis Arbejde 
udkom 1840 (senere i to tydske, en svensk og en fransk
Oversættelse). Dette Arbejdes Fortrin vare betydelige. 
Egenlig gaves her for første Gang en udførlig Haandbog 
i hele Landets Historie, ligelig udført fra de ældste 
Tider indtil Nutiden og med stærk Betonen af den indre 
Udvikling. Man følte, at Forfatteren overalt havde søgt 
at danne sig en egen Opfattelse, grundet paa flittige 
Studier og ledet af et sundt historisk Blik. Stil og 
Sprog havde et roligt, tiltalende Præg, og Tiderne
gled let frem for Øjet. Allen havde fraveget den
lovprisende Tone, som man tidligere sædvanlig havde
anseet for nødvendig i Omtalen af Fortidens Konger
og Stormænd, men han havde desværre ofte for stærkt
dømt eller dadlet Fortiden. Især havde han med Varme
skildret Oldtidens formentlige Frihed og Bøndernes
store Selvstændighed og som Modsætning dertil det
tunge Tryk paa Bondestanden og Herremændenes Overgreb
i de sidste Aarhundreder. Det var ikke tilstrækkelig
betonet, hvorledes al Udvikling i Verdenshistorien
er skeet under Brydninger og Misgreb; der var ikke 
tilstrækkelig taget Hensyn til, at alle andre
europæiske Lande havde lidt under lignende ufuldkomne
Tilstande, under Bøndernes og Borgernes Ufrihed og
under Kongernes eller hele Nationens Forsyndelser mod
egen Nationalitet til Gunst for det Fremmede. Det maa
saaledes nok siges, at Allens Bog indirekte mere end
ønskeligt afspejlede

Samtidens Stræben; den indeholdt den Fare, at Læserne 
fristedes til en vis bagklog Dømmen overfor Fortiden, 
ligesom hans Værk ikke gav et saa mandigt og 
fortrøstningsfuldt Blik paa Folkets Skjæbne, som man 
kunde ønske.

Vort Lands politiske Stilling lagde snart paa anden
Maade Beslag paa Allens Virksomhed. Han havde allerede
tidligt i spredte Afhandlinger talt om Sønderjyllands
Historie og vor Ret til Slesvig, ligesom han havde
givet sit Bidrag til de »Anti-slesvigholsteenske
Fragmenter«, som Kjøbenhavns Universitet udgav i 
Anledning af Urolighederne i Hertugdømmerne, da han 
opfordredes til at skrive en Beretning om Kampen 
mellem dansk og tydsk Sprog i Sønderjylland, hvilket 
Værk udkom 1857-58 med Titel »Det danske Sprogs 
Historie i Hertugdømmet Slesvig eller Sønderjylland«. 
Det var ikke noget sprogligt Arbejde, men gav en 
historisk Skildring af, hvorledes Tydsk var blevet 
lokket og trængt med List og Vold ind i denne Landsdel, 
samt af den udholdende Modstand, som de Danske havde 
viist. Imidlertid havde dette Arbejde kaldt ham bort 
fra, hvad der dog var Hovedgjenstanden for hans Studier, 
nemlig at skildre Nordens Historie fra Kong Hans' Tid 
indtil Reformationen, af hvilket Værk i Aarene 1864 til 
1872 fem Bind udkom: »De tre nordiske Rigers Historie 
under Hans, Christiern II, Frederik I, Gustav Vasa, 
Grevefejden«. Ogsaa her skulde det lykkes Allen at 
udrette, hvad ingen anden dansk Historiker hidtil havde 
naaet til, nemlig at give en fuldstændig Skildring af et 
stort og betydningsfuldt Afsnit af Nordens Historie, der
var skrevet paa en saadan Maade, at det, foruden at være 
læseligt for Alle, maatte tilfredsstille den strengeste 
videnskabelige Fordring. Værkets vel lagte Plan, Sprogets 
og Stilens danske Jevnhed, Fremstillingens Klarhed og 
Alvor - alt dette gjør det til et mærkeligt Arbejde i vor 
Litteratur. Der aander en frisk og sund Luft gjennem det; 
man føler, i hvilken afklaret Skikkelse de utallige 
Enkeltheder, som Forfatteren har samlet tilhobe gjennem 
mange Aars flittige Studium, ere komne til at staa for 
hans Forestilling, inden han nedskrev sin Skildring. 
Alene det Maadehold, hvormed han meddeler af sin rige 
Viden, viser megen Kunst; Læseren føler sig ikke 
besværet af mange Enkeltheder, ej heller bortdrages 
hans Opmærksomhed til det Uvæsenlige. Ogsaa dette Værk,
der desværre ikke blev fuldendt, er et Vidnesbyrd
om, at Frugterne af Allens Studier ikke saa meget
fremkom ved en særegen Evne til at oplede Nyt i
Arkiverne eller ved Indskydelser, der fødtes af
tilfældig Læsning; hans store Fortrin vare den
sikre Tilegnelse og Forstaaelse af et omfattende og
sammenhørende Stof.

Den Historiker, som allermest skulde gjøre Tjeneste 
i vor Stats store statsretlige Kampe, var Caspar 
Frederik Wegener (f. 1802, d. 1893), der 1848 fra sin 
Stilling som Lektor i Sorø blev kaldet til at være 
Gehejmearkivar (hvilken Stilling han beklædte indtil 
1882). Wegener havde da allerede aflagt Vidnesbyrd om 
sin store Lærdom ved sin latinske Disputats om Hoffet i 
Pergamum (de aula Attalica) og sin danske Levnetsskildring
af Anders Sørensen Vedel. Denne sidste Bog er et 
karakteristisk Exempel paa Wegeners Lærdom og 
Fremstillingsevne. Uagtet Noterne under Texten have mere 
end det tredobbelte Omfang af selve Skildringen, og uagtet 
Afhandlingen ved sine talrige Oplysninger er et af de 
lærdeste Studier over den nyere danske Historie, tynger 
denne Lærdom ikke selve Fremstillingen. En anden 
fortræffelig biografisk Skildring fra Wegeners Haand er 
hans Fremstilling af L. Engelstofts Liv, hvor desuden den 
lidt gammeldags Stiltone, som Wegener anvendte i sine 
tidligere Skrifter - saaledes i »Liden Krønike om Kong 
Frederik og den danske Bonde« (Fortællingen om 
Bondereformerne i forrige Aarhundrede) - er fraveget. Der 
blev snart i høj Grad lagt Beslag paa Wegeners Kræfter 
til Statens Tjeneste. Som alt sagt kaldtes han 1848
til at være Gehejmearkivar, og han maatte nu forfatte
en Række Skrifter mod de slesvig-holstenske Politikere
og Oprørere, hvori han ikke blot fremstillede
statsretlige og retshistoriske Forhold i Slesvigs
og Holstens Fortid, men tillige undergav de tydske
Paastande en grundig Kritik. Sin varme Følelse for
Nationens Sag viste han ogsaa, da han 1852 tog Ordet
for en Bevarelse af Kongelovens Arvefølge, hvad der
paadrog ham en Retsforfølgning fra Regeringens Side, 
hvilken dog endte med en frifindende Højesteretsdom. 
Senere har Wegener, der neppe besad nogen særlig Trang 
til Forfattervirksomhed, og hvis Arbejde i Arkivets 
Tjeneste paa mange Maader lagde Beslag paa hans 
Virksomhed, offentliggjort forskjellige lærde 
Afhandlinger, og han har ladet vigtige Kilder til 
Landets Historie udgive i Gehejmearkivets 
»Aarsberetninger« (7 Bind).

Den kritiske Historieskrivning har i vort Aarhundrede
været betjent af rige Kræfter. P.E. Müller havde
paataget sig at give en kritisk Udgave af Saxos
Danmarkshistorie, men blev ved sin Død afbrudt heri;
den, som overtog hans Gjerning, var HANS MATTHIAS
VELSCHOW (f. 1796, Professor ved Universitetet 1833,
død 1862), en skarpsindig og grundig, om end tør Lærd, 
som kun arbejdede langsomt, saaledes at Saxos Text vel 
udkom 1839, men anden Del af Værket, der indeholdt 
Müllers udførligere Noter, omarbejdede og fuldendte af 
Velschow, samt Prolegomena, der alene skyldtes denne 
sidste, først nitten Aar derefter (1858). Müllers 
udmærkede Studier over Saxo vare her førte videre af 
en Forsker med betydeligt kritisk Talent; dette kom 
ogsaa frem i hans ypperlige Studier over Ledingsvæsenet 
paa Valdemar Sejrs Tid.

En ejendommelig Modsætning til Velschows stilfærdige 
Studium danner den kritiske Kraft, som boede i Caspar 
Peter Paludan-Müller (f. 1805, Rektor ved Nykjøbing 
Kathedralskole 1853, 1872 Prof. ved Universitetet, 
død 1882), der desuden mellem Historikerne bærer et 
mærkelig individuelt Forfatterpræg paa samme Maade 
som hans Broder Frederik Paludan-Müller mellem 
Digterne. Ingen af vor Tids danske Historikere har 
maaske besiddet den Djervhed i Tanken som Paludan-
Müller; den kunde lede ham ind paa en ensidig 
Opfattelse eller til en dristig Overhuggen af 
Knuden, men den bragte ham tillige til at give sig 
i Lag med Opgaver, for
hvilke Andre skræmmedes tilbage, eller til at prøve 
Løsninger, som ved første Øjekast syntes vovelige. 
Hans Sætning om, at Haandskriftet af Kong Valdemars 
Jordebog kun var en Skrivebog, var saaledes et 
dristigt Indhug, der ikke kunde blive den endelige
Løsning, men Undersøgelsen havde ført ham til et
saare skarpsindigt Studium af de ældste Landboforhold. 
Altid var han tankevækkende og kaldte ogsaa ved sin 
Form til Opmærksomhed, derimod naaede han ikke saa 
højt som Fortæller eller Skildrer; intet af hans 
større udmærkede Værker »Grevens Fejde« (1853-54) 
og »De første Konger af den oldenborgske Slægt« (1874)
blev Læsning for Almenheden; deres Værdi bestod i den 
grundige og indtrængende Forskning. I det Hele var det 
især i Enkeltundersøgelsen, at Paludan-Müller viste sin 
Genialitet. Allerede hans
Doktordisputats - som paaviste, hvorledes Dokumentet 
om Kalmarunionens Oprettelse i Virkeligheden ikke er
en endelig udfærdiget Traktat, men kun en foreløbig
Optegnelse om, hvad der var forhandlet i Kalmar -
afgiver et Vidnesbyrd om, hvor sikkert han øvede den
samme skarpsindige Kildekritik, hvormed han senere
skulde med stort Udbytte behandle en Række af vore
historiske Kilder. Iøvrigt var Paludan-Müller en
meget uafhængig Natur, som nødig vilde følge Strøm
eller Mode; han stræbte efter at dømme retfærdigt,
men vægrede sig ved at vise den Art Billighed, som 
kun kunde godtgjøre Mangel paa et sikkert Stade; 
hans mandige Kraft, og maaske ogsaa hans Selvoplærthed,
kunde stundom give ham en vis Egensindighed eller
Haardnakkethed i at hævde sine Paastande.

Af det Foregaaende vil være fremgaaet, at det især
har været Danmark og Norden, som har beskjæftiget
de danske Historieforskere. En særlig Stilling
indtager derfor en Historieforsker, som vi endnu
ikke have omtalt, FREDERIK EGINHARD SCHIERN (f. 1816,
Professor 1851, død 1882), som med ligesaa stor Iver 
kastede sig over Studiet af Udlandets som over 
Danmarks Historie. Han blev saaledes en værdig 
Efterfølger af Engelstoft, af hvis elegante
Foredrag og fuldendte Form Schiern havde været en 
stor Beundrer. Af fremmede Historikere er Thierry 
maaske den, som har havt mest Indvirkning paa hans 
Stil, skjøndt Schierns aandrige og med let Haand 
henkastede Tegninger ikke indlod sig paa det brede, 
detaillerede og farverige Maleri; og Thierry har 
sikkert ogsaa været hans Læremester i den stærke 
Fremhæven af Nationaliteternes Betydning. I en 
Række af Afhandlinger har Schiern dvælet ved 
Nationaliteternes Kampe i nyere og ældre Tid, 
saaledes som da i det Hele Brydninger, Revolutioner 
og Bevægelser især var det, som fængslede ham i 
Historien, ikke saa meget de hvilende Tilstande. 
Dette stod i Forbindelse med, at hans overordenlig 
livlige Tanke, der i en sikker Hukommelse gjemte 
et betydeligt verdenshistorisk Stof, fandt en 
Glæde i at finde Berøringerne, Gjentagelserne, 
Parallelerne i Historien. Han yndede saaledes at 
betragte Vandringerne i Historien - hans
Doktordisputats handlede om Cimbrernes Vandringer, 
og senere beskrev han Folkeslagenes Vandringer i 
Europa, eller Udvandringen fra Normandiet til Sicilien,
eller Sagnvandringerne (saaledes Sagnet om Vilhelm
Tell).
Hans Øje for Berøringspunkterne mellem Nationaliteterne
har viist sig i hans Studier over den danske
Nationalitets Undergang i Skaane efter Afstaaelsen
1660 og i mange Skildringer af Nationalitetskampene
i Belgien, Bøhmen og andre Lande, som han paa sine
mange Rejser havde seet paa nært Hold. Hans Studier
angik ofte Ubetydeligheder, men foruden at hans
Stil var aandrig og fængslende, fordybede han sig
gjerne i sin Gjenstand og bragte saameget Nyt med
under Betragtningen af den, at Læsningen altid gav
Udbytte. Hans Afhandlinger, der ofte behandlede
geografiske og ethnografiske Spørgsmaal, ere for
Størstedelen samlede i hans »Studier«, 2 Bind, og
»Nyere Studier«, 2 Bind. Schiern havde havt Sæde i
den grundlovgivende Rigsdag - ligesom Wegener og
Paludan-Müller - men hverken da eller under sin
senere Rigsdagsvirksomhed kom han til at spille
nogen Rolle. I det Hele have de danske Historikere
i det 19. Aarhundrede mere levet ved Universitetet
eller i Studieværelserne, end de have deltaget i det
praktiske, offentlige Liv; vi have i hvert Fald ikke
havt Statsmænd, Ministre eller ledende Politikere,
der saaledes som berømte Forfattere fra flere store
Lande i Europa have ladet den Erfaring, som de havde
vundet under en betydningsfuld praktisk Gjerning,
komme Opfattelsen af de svundne Tider tilgode, eller
som have ladet deres under den offentlige Debat vundne
Fremstillings- og Talekunst tjene til lyslevende at
mane svundne Dage af Graven.

Blandt de Historikere, der virkede i denne Periode,
maa endnu nævnes Professor Peter Edvard Holm (f. 1833), 
der efter i sin Ungdom at have skrevet grundige 
Arbejder om den romerske Kejsertid tog fat paa det 
længe forsømte Studium af Danmarks ydre Politik i 
nyere Tid - hvortil vi senere komme tilbage -, og 
endvidere den frugtbare Forfatter, Overbibliothekar 
CHRISTIAN WALTHER BRUUN (f. 1831), hvis mange 
bibliografiske og litteraturhistoriske Skrifter samt 
Levnetsskildringer have ydet gode Bidrag til 
Reformationstidens og de to nærmest følgende 
Aarhundreders Historie. Endelig bør det ikke glemmes, 
hvorledes Historien havde vundet rige Resultater ved 
det overordenlige Opsving, som Arkæologien havde fundet 
i nyere Tid, og skjøndt J.J.A. Worsaae har sin største 
Fortjeneste som Arkæolog, bør ogsaa hans historiske
Studier mindes og særlig, hvorledes hans aandfulde
Behandling af Vikingetiden har kastet Lys over denne.

Et ejendommeligt Liv har rørt sig i Aarhundredets
sidste tre Aartier. En Kreds af friske Kræfter opstod,
mange nye Sider af Historieforskningen optoges til
Behandling, der kom strengere Plan og Methode i den
Maade, hvorpaa Kilderne udgaves og granskedes, en
nøjere Samvirken opstod mellem Forskerne indbyrdes og
med dem, som rakte Forskningen Haand, de offentlige
Arkiver om-ordnedes og samledes til Enhed - alt dette
gav denne Tid dens særegne Præg.

Vi begynde med det sidste Punkt. Efter at de
ministerielle Arkiver 1883 vare blevne forenede med
Gehejmearkivet, oprettedes der 1889 et Rigsarkiv,
der foruden de kjøbenhavnske Regerings-Arkiver
omfattede tre Provinsarkiver i Hovedstaden, i Odense
og i Viborg. Det var Historikeren A.D. Jørgensen, som
først og fremmest havde virket for denne Sags Ordning
og som blev de samlede Arkivers første Chef. Herved
kom der ikke blot langt større Overskuelighed over 
Landets Arkivsager og vandtes Tryghed for deres 
Bevaring, men der aabnedes lettere Adgang til 
Benyttelse af Fortidens Skatte. Ogsaa i hvad der 
offentliggjordes af Arkivernes Indhold mærkedes
større Plan; det blev i første Række Hjælpemidler til
Benyttelsen af Samlingerne samt betydningsfuldere Dele
af disse. En væsenlig Indvirkning paa, at vore Kilder
nu udgaves mere planmæssig og i Overensstemmelse
med Videnskabens strenge Fordringer, har det i 1877
af en Kreds af yngre Historikere stiftede »Selskab
for Udgivelse af Kilder til dansk Historie« havt;
det har under Medlemmernes gjensidige Kontrol udgivet
ca. 30 Bind vigtige historiske Kilder. Hvis en enkelt
Historiker her skulde nævnes som særlig virksom, vilde
det være Kr. Erslev, der baade selv har udgivet og
med Bistand af yngre Kræfter ledet Offentliggjørelsen
af vigtige Aktstykkesamlinger.

Trangen til Samarbejde mod store Formaal har endvidere
lagt sig for Dagen i det af C.F. Bricka (f. 1845, 1897 
Rigsarkivar) udgivne »Dansk biografisk Leksikon«
(begyndt 1887), af hvis henved 20 Bind 15 ere udkomne;
det har kaldt Dyrkere af alle Videnskabsfag og Mænd af
praktisk Gjerning til at give Skildringer af Fortidens
og Nutidens bekjendte Mænd.
Fremdeles kan det nævnes, at
Universitetsundervisningen i langt større Grad har
lagt Vægt paa at uddanne i historisk Forskning og
Forstaaelse af Vejene til at erkjende den historiske
Sandhed.

Det maa ogsaa siges, at Historien er bleven mere
yndet end tidligere, og at der er vakt Sands for
god historisk Læsning, uden at den nu behøver at
være gydt i en vedtagen populair Form. Et Vidnesbyrd
herom er det 1875 stiftede »Selskab til historiske
Kildeskrifters Oversættelse«, der har udgivet mange
fremmede og indenlandske Kilder i Oversættelse
og ledsagede af vejledende Oplysninger (saaledes
Thukydides, Ammianus Marcellinus, Orderik Vital,
Danske Helgeners Levned).

De Bøger, som i Aarhundredets Midte vare de mest 
yndede Læsebøger i Danmarks Historie, nemlig L.C. 
Müllers »Danmarks Historie« (indtil Grevefejden) 
og Fr. Barfods livfulde »Fortællinger af 
Fædrelandets Historie«, vare begge nærmest
prægede af den grundtvigske Retning. Det blev
ogsaa en Historiker, som stod denne Retning nær,
der senere mest skulde finde Folkets Øre, nemlig
A. D. JØRGENSEN. Dette har især viist sig ved hans 
»Fyrretyve Fortællinger af Fædrelandets Historie« 
(1882), en Bog, der er udkommen i flere Oplag og 
32,000 Expl. Her er Danmarks Historie fortalt ved 
at fremdrage ligesom Hovedhandlingen i Folkets 
Historie, særlig Sønderjyllands Skjæbne og 
Brydningen mellem Dansk og Tydsk i Aandslivet i 
det danske Rige, og man træffer en ejendommelig
Værdsættelse af det Gode, som Forholdet til Tydskland
og Forbindelsen med Holsten har bragt os. Samtidig
med at Jørgensen dadlede de Begivenheder, der - som
Omvæltningerne i 1660 og 1848 - havde skabt et Brud
paa vor Udvikling, søgte han at vise, at mangen Gang
et tilsyneladende Spring i vor Historie kun var den
pludselige Aabenbaring af hvad der langsomt var modnet
gjennem Tiden. Den fængslende Bog, der helt igjennem
byggede paa et selvstændigt og friskt Studium, maatte
ved sin naturlige Fortællemaade og fædrelandske Varme
indvirke stærkt paa Folkets historiske Opfattelse.

A.D. Jørgensen stod som en af de ældste indenfor de 
yngre Historikeres Kreds. Han var født i Graasten
1840, blev Arkivassistent 1869, Gehejmearkivar 1882,
Rigsarkivar 1889, døde 1897. Krigen 1864 havde
kastet ham ind paa Studiet af Slesvigs Fortid,
og han offentliggjorde en Række Afhandlinger over
Middelalderens
Historie, der vidnede om et skarpt Blik og
ejendommeligt Syn, hvorom ogsaa hans Hovedværk fra
denne Tid »Den nordiske Kirkes Grundlæggelse og
første Udvikling« (1874-78) bærer Vidne. Det Nye i
disse Undersøgelser laa ikke i, at de vare byggede paa
den moderne Kildekritik, Undersøgelsen af de enkelte
Kilders Afhængighed og Afledning af hinanden, thi en
saadan Kritik var anvendt af mange danske Forskere
før Jørgensen og samtidig med ham; derimod laa det 
Ejendommelige ved hans Forskning i hans skarpe Blik 
for den enkelte Kildes sjælelige Art og dens
Forfatters personlige Standpunkt. Denne samme Trang
til at staa Ansigt til Ansigt med en Personlighed og 
følge dens Udvikling bragte Jørgensen til at skildre 
en Række Mænd fra Enevældens Aarhundreder, saaledes 
Zoega (1881), Niels Stensen (1884), Brorson (1887), 
Johannes Ewald (1888); især maa dog her nævnes som et 
Hovedværk Bogen om Griffenfeld (1893-94). I
»Danmarks Riges Historie« skrev han Tiden efter 1814,
hvilken han ogsaa har belyst i en Række Afhandlinger,
især om Christian VIII's Personlighed og Politik. I
det Hele var Jørgensens Forfattervirksomhed af
mangfoldig Art, ikke fordi der udenfra gaves ham
Emner, men fordi hans Evne til at se ejendommeligt
- ofte dog for dristigt og næsten som paa Trods af
den ældre Opfattelse - stadig bragte ham i Lag med
nye Opgaver. Hans Arbejders personlige Præg og deres
beaandede Sprog lod dem finde en stor Læsekreds.

Da Jørgensen skrev sine første Studier over
Middelalderen, havde denne i nogen Tid savnet
Dyrkere, nu optog en anden Forsker denne Tid til 
Granskning. JOH. STEENSTRUP (f. 1844, Professor 
1882) udgav 1873-74 sine »Studier over Kong 
Valdemars Jordebog«, der gav en Skildring af 
Landets Administration og de forskjellige Stænders
retslige og økonomiske Stilling paa Valdemarstiden,
idet den især tilkaldte Oplysninger fra de senere
Aarhundreder til Belysning af de ældre Tiders
Forhold. I det store Værk over »Normannerne«
(1876-82) søgte Steenstrup at undergive Kilderne til
Vikingetiden en ny Prøvelse og at vise Normannernes
Indvirkning paa de Folk, som de bekæmpede eller i 
hvis Land de stiftede Riger. Senere have denne
Historikers Arbejder især angaaet Danmarks Oldtid,
Landets Bebyggelse og de ældste Kulturforhold;
ligesaa har han givet Studier over Bondestandens
Retsforhold og Historie ned gjennem Tiderne samt over
litteraturhistoriske Emner
(Den danske Historieskrivning i det 19. Aarhundrede,
1889; Vore Folkeviser fra Middelalderen, 1891).

Studiet af Middelalderen optoges endvidere af KR. ERSLEV 
(født 1852, Professor 1883), hvis skarpe Kritik har ført 
ham til et fuldstændigt Oprydningsarbejde, hvad Kilderne 
fra Middelalderens senere Aarhundreder angaaer; derved
har denne Tids Historie da ogsaa paa mangfoldige Punkter 
faaet en ny Skikkelse. Uden at binde os til Tidsfølgen i 
hans Arbejders Fremkomst, skulle vi nævne Bogen 
»Valdemarernes Storhedstid« (1898), hvor Forfatteren især 
ved skarpsindige statistiske Undersøgelser har vundet en 
Række vigtige Resultater om Landboforholdenes Historie og 
derved kunnet skildre den glimrende Velstandsperiode paa 
Valdemarstiden i rammende Træk. For Aarhundredet efter 
Valdemar Sejrs Død har det især faaet Betydning, at 
Erslev har kunnet fjerne mange Meddelelser og 
Kombinationer, som ved nøjere Prøvelse viste sig kun at 
skyldes Svanings og Huitfeldts gjættende historiske Forsøg
i det 16. Aarhundrede, medens Grundvolden nu lagdes paa 
Beretninger, som stod Tiden nær, saavel som paa Aktstykker 
og Breve. Værket »Dronning Margrethe og Kalmarunionens 
Grundlæggelse« (1882) har i høj Grad bidraget til at vise 
Storheden og Kraften i Dronningens Styrelse, hvorimod 
Erslev har ment, t Tanken om de nordiske Folks aandelige 
Fællesskab g Muligheden af at sammensmelte Rigerne til en 
Enhed raadte stærkt tilbage for det Maal, hun især havde
sat sig, at skabe et mægtigt Rige mod de ydre og indre
Fjender, og dette mente hun især at kunne opnaa ved at 
benytte Danske og Holstenere til sin Tjeneste. I flere 
Afhandlinger har Erslev fremdraget Erik af Pommerns 
højsindede Kamp for at knytte Sønderjylland til Riget 
eller viist fortjenstlige Sider af hans øvrige Styrelse. 
Og som denne Historiker stadig i sine Arbejder har bragt 
nye Synspunkter frem, var dette ogsaa Tilfældet med hans 
første Bog »Konge og Lensmand i det 16. Aarhundrede« 
(1879). Ved en omhyggelig statistisk Undersøgelse over 
Lensindehaverne og Vilkaarene for Forlening paa denne 
Tid kunde han paavise, i hvilken Grad Statsomvæltningen 
1536 havde ført til en stigende Magt for Kongen, ikke 
blot ved at forøge hans Jordegods til det Tredobbelte, 
men ved at give ham langt friere Hænder ved 
Bortforleningerne. - Erslev har fremdeles udgivet 
forskjellige Bøger til
Vejledning ved historisk Studium (Grundsætninger for historisk 
Kildekritik, Oversigt over Middelalderens Historie).

Forskjellige Emner af Middelalderens Arkæologi og
Kulturhistorie fik en ejendommelig Behandling af den
tidlig bortgaaede Henry Petersen (se iøvrigt om ham
ved Arkæologi); C.E.F. REINHARDT (1829-96) gav en
fortjenstlig Skildring af Valdemar Reinhardt. Atterdag
(1880); Raadstuearkivar OLUF NIELSEN (1838-96) var 
frem for alt Topograf og har derfor i sine vestjydske 
Stedhistorier og store Arbejder over Kjøbenhavn 
(saaledes »Kjøbenhavns Historie« indtil 1830 i 6 Bind, 
»Kjøbenhavn paa Holbergs Tid«) behandlet mange Tiders 
Historie; men med Forkjærlighed studerede han 
Middelalderen, for hvilken ogsaa hans Undersøgelser over 
Stednavne og Personnavne have faaet megen Betydning.

Middelalderens Slutning og Reformationstiden er
bleven behandlet i grundige Arbejder af W. MOLLERUP
(f. 1846, Museumsdirekteur 1896) og A. HEISE (f. 
1837, Rektor i Viborg 1892), hvilke dels have angaaet 
de store Slægters Historie paa denne Tid, dels 
Spørgsmaal af den ydre Politik (saaledes skrev Heise 
Familien Rosenkrantz's Historie, Kristian II i Norge 
og hans Fængsling; Mollerup: Bille-Ættens Historie, 
Danmarks Forhold til Lifland 1346-1561). Især har 
dog TROELS LUND (f. 1840, Ordenshistoriograf) viet
Reformationsaarhundredet sine Kræfter, og i det store
Værk »Danmark og Norges Historie i Slutningen af det
16. Aarhundrede I. Indre Historie« 13 Bind (1878-98)
givet en meget bred, men farverig og livfuld Skildring
af Tidens indre Forhold, dens materielle Vilkaar og
aandelige Syn. De med stor Flid i Arkiver og Bøger
samlede Enkeltheder ere sammenstillede med megen
Kunst og opfattede med fremragende Evne til at leve
sig ind i Tiden. Om end den kritiske Prøve af Kilderne
ikke altid har været indgaaende nok og Forholdet til
Middelalderens Sæder og Skikke her i Danmark ikke er
betonet saa stærkt som Sammenligningen med samtidige
Forhold i Udlandet, har det righoldige Værk megen
Værdi og vil altid indtage en egen Stilling i vor
Litteratur. Paa Tidens ydre og politiske Historie
er Forfatteren kun kommen ind i det oplysende Skrift
med den besynderlige Titel »Christian IV's Skib paa
Skanderborg Sø« (1893).

Christian IV's Tidsalder og Enevældetidens
Begyndelse har været en Hovedgjenstand for de
dybtgaaende Studier, som JUL. A.
FRIDERICIA (f. 1849, Professor 1899) har nedlagt i 
en Række af Arbejder. Efter at have skrevet Tidens 
ydre-politiske Historie »Danmarks ydre Historie
fra Freden i Lybek til Freden i Brømsebro« 1629-45
(1876-81) og sammen med C.F. Bricka at have udgivet
Christian IV's egenhændige Breve (1878-91) optog
Fridericia Stændernes Historie til Behandling, især
i en Række vigtige Undersøgelser over Ejendommenes
Fordeling paa hin Tid og over Landboforholdene. Paa
omfattende og mangesidig Maade var han nu trængt
saaledes ind i Tiden, at han kunde sætte sig til Maal
at give en sammenfattende Skildring af denne Periodes
sidste betydningsfulde Afsnit i Værket »Adelsvældens
sidste Dage« (1894). Her vil man finde belyst, hvor
skjæbnesvanger vor Krigserklæring mod Karl Gustav
var og hvorledes ved denne Krig den sidste Rest af
vor tidligere Velstand kuldkastedes. Med sjeldent
Kjendskab til hvad der findes i Udlandets Arkiver og
historiske Litteratur har Forfatteren kunnet belyse
de ydre Forviklingers Gang; han paaviser i træffende
Karakteristiker de Styrendes Fortjeneste eller Skyld,
og han skildrer, hvordan Adelen viser sig ude af Stand
til at løse de Opgaver, der ere den satte, medens
Kongemagten arbejder sig frem, indtil Kong Frederik
tilsidst efter Landets Sammenbrud tilriver sig
Enevælden. Den hele Tidsperiodes skiftende Karakter,
de enkelte Samfundsklassers Interesser og aandelige
Standpunkt og den udenlandsfra modtagne Paavirkning -
alt dette vil man finde skildret i dette Arbejde, som
særlig udmærker sig ved den indgaaende og omskuende
Analyse.

S. BlRKET SMITH (f. 1838, Universitetsbibliothekar 
1880) har hyppigt været nævnt i foregaaende Bind af 
dette Værk for sine Udgaver af ældre dramatiske 
Arbejder og sine Studier angaaende Dramaets Udvikling 
i Danmark; den Grundighed og fine Sands for Tidens 
Aand og Karakter, som er kommen frem i disse Arbejder, 
gjenfindes i hans mange Skrifter til Belysning af 
Leonora Kristina Ulfeldt, hvis »Jammersminde« han udgav 
og hvis Historie han skrev i to Bind (1879-81), ligesom 
han har udgivet Selvbiografier af andre karakteristiske 
Personligheder fra den første Enevældetid. 

Vi have alt tidligere berørt Professor EDV. HOLMS
videnskabelige Virksomhed, der var begyndt, førend de 
yngre Kræfter rørte sig. Karakteristisk for Holms 
Gjerning i denne Periode er, at han sætter sig en 
bestemt stor Opgave og gjennemfører den
efter stadig udvidet Plan. Allen og Edv. Holm ere de
eneste Historikere i Aarhundredet, der have sat sig
til Maal - som flere af Sveriges ypperste Historikere
- at behandle en længere Tidsalder udtømmende i et
omfattende Værk paa mange Bind. Holms første Opgave
var at belyse Danmarks ydre Politik under de senere
Enevoldskonger; af hans Arbejder herom fremtræder
især »Danmark-Norges udenrigske Historie fra
1791-1807« (1875) som et samlet og tilrettelagt
Hele. Det mindre Skrift »Holbergs statsretlige og
politiske Standpunkt« (1879) blev Indledningen til
en Række lignende Arbejder om Statsopfattelsen i det
18. Aarhundrede. Derfra laa Overgangen nær til Studiet
over Tidens store Samfundsopgave Bondefrigjørelsen,
og om Bøndernes Tilstande under Ufriheden, saavelsom
om Landboreformerne, har Holm skrevet mange vigtige
Arbejder. For imidlertid at have et Udgangspunkt for 
den Opgave, han havde sat sig, at skildre Tiden
1720-1814 i alle dens Forhold, syntes en Skildring
af Rigets Forhold i den forudgaaende Tid siden 
Enevældens Indførelse ret nødvendig, og denne blev 
givet i Værket »Danmark-Norges indre Historie 1660-
1720« I-II. (1885-86). Nu skred Holm omsider til sit 
endelige Maal; af Hovedværket »Danmark-Norges 
Historie fra den store nordiske Krigs Slutning til 
Rigernes Adskillelse« ere tre omfattende Bind udkomne 
(1891-97). Uden at have en særlig Stil fortæller Holm 
i et klart, tiltalende og naturligt Sprog. Ved sit 
grundige Kjendskab til hele det vidtspredte Materiale 
i Arkiver og Litteratur, hvorpaa Fremstillingen maa 
hvile, bliver han i Stand til at skildre dette 
Tidsrums mange dygtige Statsmænd og Frugterne af 
deres Virken, og i Dommen over dem, som i det Hele over 
Tidens Gjerning, udtaler han sig med sjelden Forstaaelse 
og fordomsfri Retfærdighed. Saaledes har Kundskaben om 
det 18. Aarhundrede ved Holms Arbejder gjort et 
overordenligt Skridt fremad, og særlig maa det
erindres, hvorledes i dem Norges Stilling til
Broderriget er fremdraget og dets indre Forhold
belyste som ingensinde før.

Det 19. Aarhundredes Historie er bleven behandlet af 
ALEX. THORSØE (f. 1840) i dygtige, paa Arkivstudier 
hvilende Arbejder (Den danske Stats Historie 1814-48 
(1879), Kong Frederik VII's Regjering (1884-89)), og 
endvidere har MARCUS RUBIN (f. 1854, Direkteur for 
Statistisk Bureau 1896) paa en helt ejendommelig Maade 
optaget Studiet af Frederik VIs Tidsalder i sine Bøger 
(1807-14, Studier over Københavns og Danmarks Historie 
(1892), Frederik VIs Tid fra Kielerfreden til Kongens 
Død (1895)). Rubin er Statistiker af Fag, og med 
Udgangspunkt i Undersøgelser over Tidens Handels- og 
Finansvæsen, som han rigeligt belyser ved Hjælp af 
Tallene fra de bevarede Regnskaber og Privates Breve, 
gaaer han over til en Skildring af det hele Samfunds 
hurtigt naaede Velstand under de andre Staters Krige 
og vor bratte Nedgang, da vi selv kastedes ind i 
Kampene, saa vel som vort Lands langsomme og sejge 
Arbejden sig opad under Kong Frederiks sidste 
Regeringsperiode. I disse Bøger, der ere skrevne med 
Liv og Aand, behandler Forfatteren iøvrigt Regeringens 
hele indre og ydre Politik - i Modsætning til den 
øvrige Fremstilling lyder Dommen her mere hildet - 
ligesom han gjennem mange karakteriserende Træk 
belyser Datidens sociale og aandelige Liv.

Den vanskelige Opgave at skildre Tiden, der ligger det
nuværende Nu og dets politiske Brændinger nær, har 
N. NEERGAARD (f. 1854, Politiker, Direkteur i Nordisk 
Livsforsikringsselskab) løst paa en mærkelig heldig 
Maade i Værket »Under Junigrundloven, en Fremstilling 
af det danske Folks politiske Historie 1840-1866« 
(1892, ikke afsluttet). Forfatteren søger at yde 
Retfærdighed ogsaa mod dem, som staa hans egne 
Anskuelser fjernt, uden at han derved udvisker
Karakteristiken af de enkelte Personligheder. Hans
omfattende Studier i Udenrigsministeriet og i private
Brevsamlinger have bragt meget Nyt for Dagen, hvilket
alt meddeles i en tiltalende, letlæselig Form.

Vi skulle ved Slutningen af denne Oversigt endnu
bemærke, at det maaske kunde synes, at den Kreds af
Historikere, som virker ved Aarhundredets Udgang, har
udsøgt sig altfor afgrænsede Tidsomraader. Foruden
at dette har været nødvendigt efter det Krav om at
søge i Dybden, som Nutidens Historieforskning stiller,
kan det vist ogsaa siges, at Historikerne mindst lige 
saa meget som de ældre have Øjet henvendt paa 
Udviklingsgangen og Forbindelsen med Fortiden, ligesom  der 
for den kronologiske Begrænsning er givet Erstatning  ved, at 
alle Samfundslivets Sider og deres Vexelvirkning indbyrdes nu 
forlanges inddragne under den historiske Betragtning.

Den saaledes givne Oversigt har langtfra tilsigtet at
tage alle vore Historikere med og særlig ikke dem,
hvis Virksomhed begyndte i det sidste Aarti. Blandt
de ældre skulle dog endnu nævnes Genealogen og 
Heraldikeren A. THISET (f. 1850, Arkivar), der har et 
enestaaende Kjendskab til vor Adels Historie gjennem 
Tiderne og har nedlagt sin Viden i en Række ypperlige 
Arbejder; af disse skal særlig nævnes hans i 
Forbindelse med H. R. Hiort-Lorenzen udgivne »Danmarks 
Adels Aarbog« og de heri indeholdte »Stamtavler over 
danske Adelsslægter«, udgivne som Særtryk i 4 Bind. 
Endvidere CAMILLUS NYROP (f. 1843), der næsten 
udelukkende har behandlet Laugenes, Haandværkets og 
Industriens Historie, og hvis mange grundige og 
oplysende Arbejder det skyldes, at denne Del af den 
danske Kulturhistorie har faaet en Belysning som neppe 
i noget andet Land.

Kirkehistorien, Retshistorien, Krigshistorien - disse
Fag have naturligvis ingenlunde savnet Dyrkere i dette 
Aarhundrede, og der staaer tilbage at omtale en Del 
Granskere, som have arbejdet paa disse Omraader. 
Tidligere (S. 891) er nævnt L.N. Helveg som Medudgiver 
af »Den danske Psalmedigtning« og som Forfatter af 
Danmarks Kirkehistorie: »Den danske Kirkes Historie 
efter Reformationen«, 1851-55 (ny Udgave 1857-83), og 
»Den danske Kirkes Historie til Reformationen« (1862-70). 
Skildringen af den nyere Tid er afgjort skreven fra et 
grundtvigiansk Standpunkt, men Værket er iøvrigt bygget 
paa et alvorligt Studium af den trykte Litteratur, og 
dets tiltalende, livfulde Stil har skaffet det mange 
Læsere. Et Arbejde, der spænder over saa stort et 
Tidsrum, kan naturligvis ikke være udført overalt med 
lige Grundighed; den egenlig dogmatiske Side af Opgaven 
er mindre tilfredsstillende behandlet, og paa mange 
Punkter har vel ogsaa Forberedelsen været noget 
unøjagtig og hurtig. Imidlertid var det jo første Gang, 
at Nogen vovede sig i Kast med saa stor en
Opgave, og det var særdeles fortjenstligt, at
Forfatteren havde inddraget saameget under
Betragtningen og til Ex. i Skildringen betonet
Folkets sædelige Tilstande og Samfundslivet. -
Tanken om at faae en dansk Kirkehistorie skreven ved
L. Helveg havde egenlig været den virkende Grund til
Dannelsen af »Selskabet for Danmarks Kirkehistorie«,
der stiftedes 1849 og som foruden Helvegs Arbejder
og andre gode Skrifter har udgivet Tidsskriftet
»Kirkehistoriske Samlinger«. Den, som oprindelig
fremsatte Forslaget om Stiftelsen af et saadant
Selskab, var Fr. Hammerich, som dengang var Præst,
men 1859 blev Professor i Kirkehistorie, og som
foruden den S. 890 nævnte almindelige Kirkehistorie
og de sammesteds omtalte værdifulde Afhandlinger om
kirkehistoriske Emner endvidere har forfattet ikke
faa Skrifter om vort Lands almindelige Historie,
og disse udmærke sig - som i det Hele mange af de
historiske Skrifter, der skyldes Forfattere af den
grundtvigianske Retning - ved at give en rundelig
Skildring af Tidens forskjellige Bevægelser, ved at
fremhæve Levnetsskildringen og ved et livligt og varmt
Sprog. Saadanne Bøger ere »Danmark i Valdemarernes Tid
« og »Danmark under Adelsvælden«, hans Skildringer af 
Hans Nansen og af Statsforandringen 1660. - Til
Medlem af Kirkehistorisk Forenings Bestyrelse blev
allerede tidlig valgt Holger F. Rørdam (f. 1833), og
i en lang Række af Aar har denne Mand ikke blot ledet
Udgivelsen af Selskabets indholdsrige Tidsskrift, men
tillige skrevet deri vistnok over Halvdelen af sammes
Indhold. Rørdam har behandlet meget forskjellige
Tidsaldre, men han har især et enestaaende Kjendskab 
til den gejstlige og lærde Stands Historie og 
Virksomhed i det 16. og 17, Aarhundrede (»Kjøbenhavns 
Universitets Historie 1537-1621«, 4 Bind; 
»Historieskrivningen og Historieskriverne i Tidsrummet 
fra Reformationen indtil Anders Vedel«, »Historieskriveren
Arild Hvitfeldt«, o. s. v.). I Kundskab om de bevarede 
skriftlige Kilder har han neppe sin Ligemand. Særdeles 
fortjenstfulde Arbejder over Reformationens Historie 
skylde vi Biskop C.T. Engelstoft (f. 1805, d. 1889), 
en Søstersøn og Adoptivsøn af L. Engelstoft, og den nyeste 
Tids Kirkehistorie er bleven behandlet i dygtige Arbejder
af Provst L. Koch (f. 1837), der med godt Kjendskab til 
Arkivernes Indhold ogsaa har behandlet Tidens almindelige 
Historie (særlig kan nævnes »Kristian VI's Historie«).
En enestaaende Kraft har Kirkehistorien havt i Biskop
Fr. Nielsen (f. 1846, fra 1877 til 1900 Professor ved
Universitetet), der imidlertid kun i mindre Grad har
optaget Emner af Danmarks Kirkehistorie til Behandling
- her kan dog Bogen »Grundtvigs religieuse Udvikling«
(1889) nævnes - medens han derimod i en lang Række af
Skrifter har lagt sit indgaaende Kjendskab til Kirkens
Historie i Udlandet gjennem alle Tider for Dagen. Her
maa især nævnes Saadanne Værker som hans »Haandbog i
Kirkens Historie« (2. Udg. 1893-98), »Statskirke og
Frikirke« (1883), »Romerkirken i det 19. Hundredaar«
(2. Udg. 1895-98). Ved deres livlige Fortællemaade
have Fr. Nielsens mange Skrifter virket til Belæring
for læge Læsere.

Retshistorikerne Kolderup-Rosenvinge, som ikke blot
paatog sig det Hverv at hidskaffe en god Udgave af 
vore gamle Lovkilder, men hvem vi tillige skylde en 
yderst righoldig Samling af gamle Domme fra det 16. 
Aarhundrede, Joh. Fr. Vilhelm Schlegel (f. 1765, 
død 1836), der har skrevet gode retshistoriske 
Undersøgelser, og J.E. Larsen, som i skarpsindige 
Afhandlinger har aabenbaret en sjelden Evne til at 
trænge ind i Forstaaelsen af ældre privatretlige 
og offentligretlige Forhold, ere blevne omtalte 
under det Afsnit, som behandler Retsvidenskaben 
overhovedet.

Som fortjenstfulde Retshistorikere kunne endvidere
nævnes Chr. L. Stemann (f. 1802, d. 1876), der
især har gransket Retten i Sønderjylland, H. Matzen
(f. 1840, Professor 1870), af hvis Arbejder den danske
Panterets Historie, Universitetets Retshistorie og en 
samlet Fremstilling af »Den danske Rets Historie«
kunne fremhæves; fremdeles V.A. Secher (f. 1851,
Provinsarkivar, senere Herredsfoged), der foruden
mange Studier over forskjellige Retskilder har
udgivet Værket »Forordninger, Recesser og andre
kongelige Breve 1558-1660«, Kristian V.s Danske Lov
og Forarbejderne til denne Lov, og Ludvig Holberg
(f. 1847), hvis Kjendskab til kanonisk Lov og i
det Hele fremmed Ret har ført ham til ejendommelige
Studier over ældre dansk Ret og Administration.

Den danske Krigshistorie er med meget Talent bleven dyrket af 
Ferdinand Heinrich Jahn (f. 1789, død 1828), der har udgivet
Studier over Middelalderens Krigsvæsen og over
Christian IV.s Krige, men hvis betydeligste Arbejde
dog er »Danmarks politisk-militaire Historie under
Unionskongerne«; Forfatterens tidlige Død hindrede
ham desværre i at faae det fuldført. - Som livfuld
Skildrer af »Den danske Hærs Historie til Nutiden
og den norske Hærs Historie indtil 1814« (2 Bind)
og af »Kampen om Sønderjylland 1848-50« (3 Bind)
har Oberst Otto V. Vaupell (f. 1823, død 1899)
Fortjeneste; Søkrigshistorien er bleven behandlet
i gode Arbejder af Kommandeur H.G. Garde (f. 1790,
d. 1875): »Efterretninger om den danske og norske
Sømagt«, 4 Bind; »Den danske og norske Sømagts
Historie 1535-1814«. Kaptajn C. Th. Sørensen
(f. 1824) har skrevet grundige Fremstillinger af
»Kampen om Norge 1813-14« og »Den anden slesvigske
Krig«, 3 Bind, ligesom han var den første Redakteur
af de af Generalstaben udgivne »Meddelelser fra
Krigsarkiverne«, hvilke senere fortsattes under
Ledelse af de yngre Krigshistorikere S.A. Sørensen
(død 1896) og P.F. Rist. Oberst Otto E. Blom
(f. 1830) har især gransket Vaabnenes historiske
Udvikling og udgivet et eget Skrift om Christian IV.s
Artilleri (1877).

KUNSTHISTORIE OG KLASSISK KUNSTARKÆOLOGI.

Af Ph. Weilbach.

Idet der her skal gives et kort Overblik over
Danmarks Deltagelse i Kunsthistoriens Studium fra
Aarhundredets Begyndelse til henimod den nyeste Tid,
maa det være tilladt, da dette Studium kun rækker faa
Aartier tilbage i det foregaaende Hundredaar, ogsaa
at medtage de første, paa enkelte Punkter famlende
Skridt, som ligge forud for det givne Udgangspunkt.

Navnlig er dette nødvendigt, idet Blikket ganske
naturligt først vender sig mod Oldtidskunstens
Studium. Dette havde tidligere ingen fremtrædende
Rolle spillet i Danmark, hverken i dets
Kunst eller i dets Videnskab. Det er paa dette
Omraade, som i saa mange andre Retninger, de to 
bekjendte Faktorer: den praktiske, de første
større Udgravninger i Pompeji og Herculanum, og
den theoretiske, Winckelmanns epokegjørende Værk
over Oldtidens Kunsthistorie, i Hovedsagen dens
Plastiks Historie, som skaber Vækkelsen. En ung
dansk Billedhugger, JOHANNES WIEDEWELT (1731-1802),
der som Kunstner havde faaet sin praktiske Uddannelse 
i Paris, levede i Rom (1754-58) i saa nøje Forhold 
til Winckelmann, at denne endog i et halvt Aars Tid 
(1757) boede frit hos den danske akademiske
Pensionair og lod ham deltage i sine Studier. Med
hvor levende Deltagelse Wiedewelt end havde fulgt
disse Studier, hvor varmt han end med Mund og Pen
fægtede for at tage Oldtidens Kunst til Mønster, var
hans Talent for lidet naturfrodigt, til at han paa
rette Maade kunde give sine Ideer Gyldighed gjennem
sin egen Kunst. Derimod har han vistnok ikke været
helt uden Indflydelse i theoretisk Henseende ved
Skrift og Tale. Hans lille Skrift »Tanker om Smagen
udi Konsterne i Almindelighed«, Kbhvn. 1762, er en 
paa sine Steder næsten ordret Gjenklang af Winckelmanns
»Gedanken iiber die Nachahmung der griechischen
Werke o. s. v.« (1755) og tager, i et for Nutidens
Øren gyseligt Dansk, paa det Varmeste Ordet for den
Indflydelse, som Oldtidens efterladte Værker bør øve
paa Kunsten, medens han i et senere Skrift (1786),
om end paa en mindre heldig Maade, bliver Arkæolog,
idet han, med Stik efter sine egne Tegninger, udgiver
den Guldbergske Samling af »Romerske og ægyptiske
Oldsager«.

En yngre Samtidig af ham, Maleren N. ABILDGAARD,
omfattede Oldtidens Kunst med samme Varme, men 
ligesom denne mere theoretisk end praktisk. Han 
skrev en lille arkæologisk Afhandling »Om Solens 
Billede«  o. s. v.

I Georg Zoega (1755 -1809) havde Danmark derimod
paa Oldtidsstudiets Omraade en virkelig Gransker, 
hvis varme Følelse for Kunsten, hvis fine
Iagttagelsesevne og samvittighedsfulde Kritik satte
Frugt i en Række Værker af en videnskabelig Betydning,
som ikke tør underkjendes, selv om Studiets Udvikling
tildels har ført bort fra dem. Zoega nedstammer fra
en, oprindelig indvandret, dansk Præstefamilie; hans
Fader var Præst i Daler, senere i Møgeltønder i den
kongerigske Enklave i Slesvig, til hvilken Landsdel
han saavel paa fædrene som mødrene Side var nøje
knyttet. Uagtet han herigjennem mere og mere følte
sig som Dansk, foregik hans akademiske Opdragelse
dog paa Tydsk; han blev Student fra Altona og
studerede ved Universitetet i Göttingen, hvor Heyne
var Professor. Stærkere paavirket af denne end af 
Winckelmann bliver han udpræget videnskabelig
Arkæolog, hvor fin og udviklet hans Kunstsands end 
er. Ligesom Winckelmann føres Zoega gjennem 
Møntstudiets Tusmørke ind i Oldtidskunstens
solbeskinnede Verden, og det er som Numismatiker han,
med dansk Statsunderstøttelse, over Göttingen og
Wien rejser til Rom. Her fører Bekjendtskabet med
Kardinal Borgia, der som Sekretair ved Kollegiet
til Troens Udbredelse (de propaganda fide) havde
tilvejebragt en rig Samling af østerlandske og
ægyptiske Oldtidsminder, ham ind paa Studiet af
Ægyptens Kunst, der er saa nøje sammenvævet med dets
Sprog, at han maa begynde med at lægge sig efter
Koptisk med en saadan Grundighed, at han bliver
en af Datidens mest fremragende Kjendere heri og
i det Hele paa Ægyptologiens Omraade. Hans første
Værk slaaer paa en Maade Bro mellem de to Studier,
han har viet sine Kræfter, idet han i 1787 paa
Kardinal Borgias Bekostning udgiver »Numi Ægyptii
imperatorii«, de alexandrinske Kejsermønter fra
Antonius til Diocletian i Museo Borgiano. Dette Værk
er skrevet paa Latin og beskriver klart og udtømmende
over 1200 Mønter, medens de kobberstukne Tavler vare
udførte under Zoegas eget Tilsyn med en hidtil ukjendt
Nøjagtighed i Gjengivelsen af Møntpræget. Udgravningen
og Opstillingen af fire ægyptiske Obelisker paa
forskjellige af Roms Torve ledede ham endnu dybere
ind i Studiet af Ægyptens Arkæologi, og paa Pavens
Opfordring udførte han endelig i 1797 et stort Værk
i Folio »De origine et usu
obeliscorum« (Om Obeliskernes Oprindelse og Anvendelse),
som først udkom fire Aar senere. Heri gaaer han kun 
videre endnu i den Nøjagtighed, han kræver af Tegneren 
og Kobberstikkeren, og denne Del af Værket, hvori 
Zoegas Aand ligesaavel udtaler sig som i Texten, har 
sikret det mod Forglemmelse, efterat den uhyre Lærdom, 
den geniale Gisningsevne, der havde ført ham næsten lige 
til den Port, som skulde aabne for den hemmelighedsfulde 
Helligdom, har mistet sin Betydning ved det epokegjørende 
Fund, der ledte til Hieroglyfskriftens Læsning. Det hører 
til dette Værks tragiske Skjæbne, at det er trykt, men 
ikke udgivet, da Rosettestenen findes og føres til 
England (1799). Men det er Zoegas uvisnelige Fortjeneste,
at han, støttet til en sindrig Udtydning af Alt, hvad den 
foregaaende Tids Granskning og hans egen Flid havde 
tilvejebragt af Stof, baade i religieus, kunstnerisk og 
sproglig Henseende formaaede at ane og pege hen mod det Rette.

Foruden adskillige mindre Afhandlinger, der alle
udmærkede sig ved den samme Fylde i Grundlaget, den 
samme kritiske Klarhed i Behandlingen, skulde det 
lykkes ham at udføre endnu et Storværk, som, uagtet 
det kun er en Begyndelse, der med Nutidens
Hjælpemidler ikke kan tænkes fortsat efter samme
Plan, dog har havt og har sin videnskabelige
Betydning. Dette Værk blev skrevet paa Italiensk
og omhandler »Li Bassirilievi antichi di Roma«
(De antike Basrelieffer i Rom) i 2 Foliobind. Det
var anlagt efter saa stor en Plan, at disse to Bind
kun omfatte Reliefferne i Palazzo og Villa Albanis
Samlinger, de samme, hvori ogsaa Winckelmann havde
gjort sine Studier. Ogsaa heri havde Kobberne den
store Fortjeneste, at de gjengive Kunstværkerne med
en Nøjagtighed, som man før Fotografiens Opfindelse
neppe havde tænkt sig mulig. Med hele Oldtidens
Litteratur præsent lader han hvert enkelt Billede
fortælle sit Indhold uden forudfattet Mening; mangt
et Emne, som der tidligere med Magt skulde paatvinges
en mythologisk Forklaring, seer han som et simpelt
Livsbillede, medens han til mange har en anden og
sandsynligere mythologisk Forklaring end den tidligere
kjendte. Enkelte Emner, som Sagnene om Herakles,
Mithras- og Kybeledyrkelsen, greb han Lejligheden til 
at behandle saa grundigt, som Datidens Lærdom tillod det.

Hvad Zoega ellers var som Menneske, som Kunstkjender, som 
Kjender af Roms Topografi, maa Læseren søge Oplysning om
andensteds (i den tydske Arkæolog Welckers og i 
A.D. Jørgensens Levnetsbeskrivelser, samt i Jul. 
Petersens Skrift »Bartholinerne«); om hans Forhold 
til Thorvaldsen, hvem han i dennes første Aar i Rom 
var en tro og kyndig Ven, om hans Korrespondancer 
til Kunstakademiet, hvori han i flere Aar gav 
interessante udførlige Beretninger om Datidens Kunst 
og Kunstnere, kan her kun mindes. Hans af Lærdomsfylde 
bugnende Værker ere, trods al Anerkjendelse, dog saa 
lidet læste, at man maa sande hans sidste Biografs Ord, 
naar han siger: »Det vil være en smuk Opgave at gjøre 
hele dette betydningsfulde Forfatterskab til Gjenstand 
for en omfattende Undersøgelse i Forhold til den 
Videnskab, i hvis Udvikling det udgjør et saa smukt Led.«

Blandt de Danske, der som yngre besøgte Rom og nød godt 
af Zoegas Omgang, kan nævnes Arkæologen FREDERIK MÜNTER 
(S. 869), den senere Sjællands Biskop, der opholdt sig i 
Rom 1784-87. Allerede fra Hjemmet havde han medbragt en
arkæologisk Interesse, som næredes i Göttingen ved Heynes 
Forelæsninger. I Rom hørte han til den Kreds af 
Videnskabsmænd, som havde Adgang til Kardinal Borgias Hus. 
Ogsaa han havde begyndt som Numismatiker, anlagde selv en 
anseelig Møntsamling og førtes derigjennem dybere ind i 
det arkæologiske Studium. Hans største Betydning for 
Eftertiden maa søges i den Anvendelse, han gav sin 
Kundskabsfylde til Oplysning om den ældste kristelige Tid, 
saaledes at en kristelig Arkæologi som Videnskab kan siges 
grundlagt af ham i Tydskland ikke mindre end i Danmark, 
ligesom han var blandt de Første, der havde Øjet aabent 
for den nordiske Arkæologis kulturhistoriske Betydning. 
Blandt hans arkæologiske Skrifter maa fremhæves »Religion 
der Karthager« og »Antiquarische Abhandlungen« (1816),
»Sinnbilder und Kunstvorstellungen der alten Christen« 
(1825) samt hans Rejseværk »Efterretning om begge 
Sicilierne«, 2 Dele (1788-90), der blev oversat paa flere 
Sprog og fandt megen Omtale i Datidens kritiske Blade. 
Ligesom Münter havde NIELS IVERSEN SCHOW studeret i 
Göttingen, hvis Universitet drog Alle til sig, og han var
1787-91 i Italien. Han blev senere Professor i Arkæologi 
og Filologi ved Kjøbenhavns Universitet og (1815) 
Professor i Kunsthistorie og Mythologi ved Kunstakademiet. 
Tildels paa Grund af den
nævnte Stilling udgav han »Lærebog i Arkæologi for
Videnskabsmænd og Kunstnere« (1815). Han var en ivrig
Beundrer af Zoega og forfattede en Levnetsbeskrivelse,
som blev trykt i Vidsk. Selsk, Skrifter. Han synes
dog paa Videnskabens Omraade at have været noget
Lignende som de Præster, der siges »at væve Kirkens
Vadmel«. Neppe større Værd kan tillægges Torkel Baden
(1765-1842), der ogsaa nød godt af Zoegas Vejledning
i Rom og bl. a. skrev »Et kort Begreb af det græske
Maleries Historie for Kunstnere« (1825).

En fremragende Arkæolog fik Danmark derimod i Peter
Oluf Brøndsted (1780-1842). Efter at være bleven 
theologisk Kandidat kastede han sig i Forening med sin 
Ven, Filologen Georg Koës, over arkæologiske Studier, 
hvortil han var særlig forberedt ved sine fremragende 
Kundskaber i Oldsprogene. Med Statsunderstøttelse 
rejste han ud i 1803, studerede i Paris og Rom og drog 
endelig 1810 i Forening med Koës, tre Tydskere og to 
Englændere til Grækenland. Blandt disse kom - foruden 
Brøndsted - Stackelberg og Cockerell til at spille den 
største Rolle. Efter et kortere Ophold i Hjemmet 
foretog Brøndsted en ny Rejse til Syden, indtil han 
endelig fra 1832 til sin Død virkede i Hjemmet som 
Professor og Direkteur for Møntsamlingen. Livets 
Korthed og Arbejdsfeltets udstrakte Omraade tillod 
heller ikke Brøndsted at yde mere end værdifulde 
Begyndelser, som aldrig, hvor fortjenstlige de end 
ere, have kunnet direkte fortsættes, dels fordi han i 
sin rastløse Iver satte sig flere og større Maal, end 
han i sin korte Livstid overkom at føre igjennem, 
dels fordi nye Fund og nye Hjælpemidler have givet 
Videnskaben forandrede Synspunkter. Frugten af hans 
arkæologiske Studier fremtraadte i en Mængde 
Afhandlinger, hvoraf her kun kan fremhæves »Voyages 
dans la Grèce« (ogsaa paa Tydsk »Reisen und 
Untersuchungen in Griechenland«), 2 Hefter i Fol. og 
stor Kvart (1826-30), »De cista ænea Præneste reperta« 
(1834), »The Bronzes of Siris« (ligeledes paa Tydsk 
»Die Bronzen von Siris«) (1836-37), og endelig efter 
hans Død »Rejse i Grækenland 1810-13«, udg. af N.V.
Dorph, 2 Dele (1844), og »Den ficoroniske Cista« med 
"Kobbere, udg. af N.V. Dorph (1847). Medens 
Rejsebeskrivelsen, der oprindelig var meddelt som 
Forelæsninger under stor Tilstrømning af Tilhørere 
(1815-17), gav det

store Publikum en livfuld og aandrig Skildring af
hans Rejse og de opsigtvækkende Fund, hvori han
med sine Rejsefæller havde deltaget, gav han i sine
andre Værker, særlig i »Voyages«, en videnskabelig
Fremstilling, som ved filologisk Grundighed og 
aandfuldt Syn paa Oldtidskunsten vil hævde sin Plads. 
Den første Afdeling omfattede hans egne Undersøgelser 
paa Øen Keos (Zio), den anden en indgaaende og omhyggelig
Behandling af de parthenonske Metoper.

F.C. PETERSEN (1786-1859), Professor i Filologi ved 
Universitetet, dyrkede, som det synes, Arkæologien
udelukkende fra et litterairt Synspunkt, men hans
»Almindelig Indledning til Arkæologiens Studium«, et
stort Oktavbind (1825), som, med Tillæg og Rettelser
af Forf. selv, udkom paa Tydsk (1829), var saavel i
Danmark som i Tydskland i lang Tid det mest omfattende
propædeutiske Værk i dette Fag.

Indtil det Tidspunkt, hvorved dette Værk standser, har det saa 
godt som alene været Professor J.L. USSING, der dyrkede den
græsk-romerske Arkæologi fra et filologisk-
videnskabeligt Synspunkt; navnlig er det Parthenon, 
som denne Forf. har gjort til Gjenstand dels for 
oplysende Skildringer i sine Rejseerindringer
og i flere Afhandlinger, dels for selvstændig
Granskning lige til den allernyeste Tid, for
Størstedelen udgivne af Videnskabernes Selskab. Medens
det var et nærmest filologisk Arbejde over de græske
Vaser, hvormed Forf. begyndte sin Bane (skrevet
som Doktordisputats), har han senere behandlet
disse mærkelige Oldtidslevninger saavelsom andre af
Oldtidens Kunstminder fra et mere kunsthistorisk
Synspunkt i forskjellige Monografier. Navnlig har
Arkitekturen været Gjenstand for Ussings Studier,
hvorom ikke alene de nævnte Parthenons-Afhandlinger
bære Vidne, men særlig hans som Festskrift udgivne
»Den græske Søjlebygnings Udvikling« (1894). Ved
Siden deraf har han i sine Rejsebeskrivelser:
»Rejsebilleder i Syden« (1847), »Griechische Reisen
und Studien« (1857), »Fra Hellas og Lilleasien«
(1883), »Nedre-Ægypten« (1889), »Pergamos« (1897),
givet populaire Skildringer af Oldtidskunstens
Hjem, der ligesom lægger Livsvarmens Kjød og Blod
omkring Videnskabens strengere, mere skeletagtige
Fremstillinger, og bl. a. faae hans Skildringer
af det sjeldnere berejste Thessalien gjennem det
livlige Billede, de oprulle, ligefrem videnskabelig
Betydning. I arkitekturhistorisk Henseende maa for 
Oldtidens Vedkommende ogsaa fremhæves Arkitekten, 
Professor L. FENGER's monumentale Værk »Dorische 
Polychromie« (1886).

Fra kunsthistorisk Synspunkt ere forskjellige
Momenter af Oldtidens Kunst ogsaa behandlede af
JULIUS LANGE, 1838-1896, (»Om en Række antike 
Figurer« o. s. v., 1869, »Den antike Malerkunsts 
Levninger«, 1884, »Det ioniske Kapitæls Oprindelse«, 
1877, o. fl.) i mindre Afhandlinger. Af det store 
Værk, hvorpaa han arbejdede i de sidste tyve Aar af 
sit Liv, naaede han selv kun at se Begyndelsen 
udgivet: »Billedkunstens Fremstilling af 
Menneskeskikkelsen i dens ældste Periode indtil
Højdepunktet af den græske Kunst« (1892); heri
har han givet et paa udstrakt Lærdom og stringent
videnskabelig Tænkning grundet værdifuldt Bidrag til
hele Oldtidens Kunstarkæologi, særligt var det heri
han fremsatte den »Frontalitetslov«, der har gjort
hans Navn bekjendt langt ud over Danmarks
Grænser, og viste det som gjældende Lov for al
primitiv Kunst, at dens Figurer ligesom afstives af
Midtlinien, saa at de vel kunne bøjes frem og tilbage,
men ikke til Siderne. Efter hans Død er 2. Bind om
selve »Højdepunktet« (Phidias og Polyklet) udgivet
1898 af Dr. C. Jørgensen og de ufuldendte Manuskripter
til »Menneskefigurens Kunsthistorie« i alle følgende
Perioder 1899 af P. Købke. I talrige Exkurser, som
slutte sig til Værkets Hovedtanke, har han behandlet
forskjellige kunstarkæologiske Enkeltspørgsmaal. -
Tidligere havde Oldtidens Vasemaleri været behandlet 
af den nys nævnte Brøndsted i flere Monografier, og 
S. BIRKET SMITH, som senere har opgivet Arkæologien 
for Bibliothekar-Virksomhed og Syssel med Nordens 
Historie, har i »De malede Vaser i Antikkabinettet« 
(1862) givet en arkæologisk-videnskabelig Oversigt 
over de ikke ubetydelige Skatte, den danske Antik-
Samling i saa Henseende rummede. Endelig maa her 
nævnes Prof. J.L. Heibergs smukt skrevne lille Bog: 
»Attiske Gravmæler« (1895) og C. Jørgensens 
Doktordisputats »Arkaiske Kvindeskikkelser«.

Som allerede nævnt havde Oldtidens Numismatik
indsigtsfulde Dyrkere i Zoega, der ved sit Ophold
i Udlandet kun fik Lejlighed til at virke for den
danske Møntsamling ved Indkjøb, ikke ved dens Ledelse,
og Brøndsted, der fra 1832 var Direkteur for denne
Samling og deltog i dens Ordning. Hans Forgænger
som Direkteur var Christian Ramus (1765-1832), der
forfattede en udførlig latinsk Fortegnelse over de 
antike Mønter i den danske Samling (1816) og behandlede 
andre numismatiske Spørgsmaal, vedrørende ældre og nyere 
Tid, i særskilte Afhandlinger. Samtidig med og efter 
Brøndsted virkede Oldgranskeren Chr. J. Thomsen

g O. Devegge, der begge vare ansete Møntsamlere,
ved den kgl. Samling uden dog at have forfattet
andre Skrifter i Retning af Oldtidens Numismatik,
der fortjene Opmærksomhed, end Fortegnelser over
forskjellige Samlinger. Thomsen efterfulgtes som
Direkteur af Arkæologen C.L. Müller, der ved sine
Afhandlinger om »Den macedoniske Konge Philip II's
Mønter« (for Doktorgraden 1855)> - »Numismatique
d'Alexandre le Grand« (s. A.), »Numismatique de
l'ancienne Afrique« (1860-62 og Suppl. 1874) og
flere andre Afhandlinger vandt, ogsaa i Udlandet, et 
højt anseet Navn som Numismatiker, medens han paa
Arkæologiens andre Omraader mere har indskrænket sig 
til at vise sin Dygtighed i praktisk Retning, navnlig 
som Direkteur for Antiksamlingen og Inspekteur ved 
Thorvaldsens Museum, hvis temmelig anseelige arkæologiske 
Samlinger blev ordnede og beskrevne af Müller.

Under de nævnte C.J. Thomsen og C.L. Müller har
Direkteur Chr. Fred. Herbst, ved Siden af udstrakt
Musæumsvirksomhed i andre Retninger, været dem
i mange Aar en grundig og paalidelig Medhjælper
i numismatisk Retning, ligesom han efter Müller
har overtaget Direktoratet for Møntsamlingen, men
han har kun nedlagt faa Spor af sin rige Viden i
enkelte mindre Afhandlinger i Oldskriftselskabets
Tidsskrifter. P. Chr. Hauberg, der tidligere var
Maler, kastede sig omtrent fra 1880 over Numismatikens
Studium, blev 1885 ansat ved Møntsamlingen (1887
Insp.), men har fortrinsvis sysselsat sig med
Middelalderens Mønter, hvorom han i »Aarbøger for
nordisk Oldkyndighed« har skrevet flere værdifulde
Afhandlinger.

Ogsaa ved de Forfattere, som have skrevet over 
Kunsthistorie i Danmark, er det nødvendigt at gaa 
noget tilbage i Tiden. Kammerherre og Amtmand
August Hennings (1746-1826) skrev i Anledning af den
anden »Salon«, d. v. s. Udstilling af Medlemsarbejder
i Kunstakademiet, en »Essay historique sur les arts et
sur leur progrès en Danemarc« (1778). Det er en lille
Bog paa 150 Sider, hvoraf omtrent den første Trediedel
optages af almindelige Betragtninger, begyndende ab
ovo med Oldtidens Kunst, indtil han endelig Side 53
havner i Danmark ved de franske Kunstnere Saly og
Jardin, som dengang nylig havde virket her, saaledes
at han først paa de sidste 80 Sider kommer til at
tale om egenlig dansk Kunst. Ikkedestomindre er Bogen,
hvori man føler den
nede Mand efter Tidens Lejlighed, baade fra Stoffets
og Dommenes Side af Betydning for dansk Kunsthistorie,
ligesom den i Virkeligheden er det første Forsøg deri.

Kort efter udkom Sandvigs »Collectanea«, trykte i 
»Nye Samlinger til den danske Historie«, IV, S. 1-134, 
hvilke, som Navnet viser, ikke var en ordnet
Historie, men Samlinger til et Kunstnerlexikon,
saa fuldstændige som Tid og Omstændighed tillod
ham. De ere imidlertid saa godt som et Kildeskrift
for en Mængde Kunstnernavnes Vedkommende i forrige 
Aarhundrede. Disse Samlinger dannede ogsaa 
Hovedgrundlaget for »Maler-, Billedhugger-,
Kobberstik-, Bygnings- og Stempelskiærer-Kunstens
Historie o. s. v.« (1811) af N.H. Weinwich (1755-
1829). Denne Mand, der var i flere ansete Stillinger,
bl. a. som Bibliothekar ved Kongens Haandbibliothek,
synes at have havt en varm Interesse for Kunst,
hvorvel hans Indsigt ikke svarede til hans Iver. Trods
sine Brøst er hans Kunsthistorie ikke uden Fortjeneste
for den ældre Tids Vedkommende. Han forstod bedre at
ransage Arkiver end at se paa Kunstværker, og den Del 
af hans Oplysninger, som hvile paa arkivistisk og 
litterair Granskning, har havt sit Værd som
forberedende Vejledning. Paa Arkivstudier hvile
ogsaa de topografiske Arbejder, han udførte (Stevns
Herred, Lygumkloster Amt i »Danske Atlas« .m. m.),
medens hans saakaldte raisonnerende Fortegnelser
til forskjellige Kunstsamlinger kun have historisk
Interesse som Inventarier over bortsolgte eller
omordnede Samlinger. Et i hans Alderdom sammenskrevet
Dansk, Norsk og Svensk Kunstnerlexikon er kun et 
tarveligt Uddrag af hans ældre Værk, hvori de
svenske Artikler ere tagne af trykte Kilder, og
har ikke større Betydning end »Artistiske Bidrag«
(1818) af J.C. Spengler (1767-1839), der af
forskjellige mest udenlandske Værker fremdrager
Forglemmelser i Weinwichs Kunsthistorie. Større
Værd, ialfald som et historisk Aktstykke, har hans
store Katalog over den kgl. Malerisamling (1827),
medens hans i kunsthistorisk Henseende betydeligste
Arbejde, en udførligere supplerende Fortegnelse
over Malerisamlingens Billeder, kun bevares i
Haandskrift. Ved de Oplysninger, den giver om de
enkelte Billeders Erhvervelse og Restauration,
er den en vigtig Kilde til Malerisamlingens
Historie. Tilligemed P.O. Brøndsted, Maleren J.L. 
Lund og Lithografen Major N.B. Krossing deltog
han i Udgivelsen af et lithografisk Billedværk over
den kgl.
Malerisamling, hvoraf kun 7 Hefter udkom (1831-36). 
Væsenlig i Sandvigs Aand fortsatte Statistikeren 
Frederik Thaarup Samlinger til et dansk 
Kunstnerlexikon, som efterhaanden tryktes i »Kbhvns. 
Skilderie«, i »Dagen« og i »Kopenhagener Kunstblatt«.

Størst Betydning i kunsthistorisk Henseende har
Niels Laurits Høyen (1798-1870), som, efter en længere 
Studierejse i Udlandet, 1829 udnævntes til Professor i 
Historie (derunder Kunsthistorie) og Mythologi ved 
Kunstakademiet og i 1839 til Inspekteur ved den kgl. 
Malerisamling. Senere fik han Titel af Direkteur, 
ligesom han ogsaa i 1856 kaldedes til at holde 
kunsthistoriske Forelæsninger ved Kjøbenhavns 
Universitet. Med ualmindelige Gaver for det mundtlige 
Foredrag, en altid lydig Hukommelse og en overordenlig 
Kundskabsmasse samlede han, navnlig som Universitetslærer, 
en talrig og begejstret Tilhørerkreds om sine Forelæsninger
over almindelig Kunsthistorie. Men hvor fængslende det 
mundtlige, frie Foredrag end var, naar han, omgiven af 
Kunstværker, med sit Smil og en talende Haandbevægelse ikke 
mindre end med de livligt strømmende Ord kastede sin 
smittende Henrykkelse som et Fyrværkeris Stjerneregn udover 
den lyttende Kreds: til Gjengivelse endog af den 
hengivneste Discipel egnede det sig ikke. Et Forsøg med at 
udgive hans Forelæsninger over Rafael (ved H.R. Baumann, 
1875) gav en hæderlig Forestilling om hans Kundskabsrigdom
og Opfattelse, uden at det, der havde givet det mundtlige 
Foredrag dets betagende Magt, kunde siges at være kommet 
med, og Forsøget gjentoges heller ikke. Derimod virke, 
i de efter Høyens Død udgivne »Skrifter« (ved J.L. Ussing, 
1871-76), de der meddelte
Forelæsninger og Foredrag stærkere paa Læseren, maaske
fordi de for Størstedelen ere gjengivne efter hans
egne efterladte eller efter stenografiske Optegnelser,
men vistnok snarere fordi Stoffet i dem har mere af
Nyhedens Interesse.

Medens Forelæsningerne i overvejende Grad omhandlede
Verdens-Kunst fra ældre og nyere Tider, helligedes
Høyens egenlige skriftlige Forfatterskab meget mere, 
ja næsten udelukkende vort Fædrelands Kunst og 
Kunstminder. Paa dette Omraade maa ogsaa hans blivende 
Fortjeneste søges i den varme Uegennyttighed, hvormed 
han søgte at værne om og fremdrage ethvert Minde af 
kunstnerisk Værd fra ældre og nyere Tid i Danmark. 
Omtrent samtidig med sin Ansættelse ved Kunstakademiet 
havde han faaet det Hverv at undersøge de omkring i 
Landet værende Kunstminder og gjøre Forslag til deres 
Bevaring, hvor dette var nødvendigt. Hertil kom i 1831 
en Bevilling af 400 Rdl. aarlig af de offentlige Fonds 
med Forpligtelse til at skrive Danmarks Kunsthistorie, 
en Forpligtelse, han ikke naaede at opfylde, da han 
aldrig følte sig oplagt til at sætte Pen til Papiret 
til et større Værk. Men hans talrige Rejser i Indlandet 
havde det store Gode, at de Rester, som Tidernes Ugunst 
havde levnet af middelalderlig Kunst, med større Omhu
bevaredes, efter Omstændighederne paa Stedet selv eller 
ved Optagelse i Samlinger, medens man efter den Tid lige 
til den Dag idag med voxende Iver og Indsigt har søgt at 
fremdrage hidtil skjulte Kunstminder, saaledes som de i 
en Mængde Kirker fundne overkalkede Malerier. 
Størstedelen af de Minder, der skulde fredes, tilhørte 
kirkelig Kunst, enten Maleri og Plastik hørende til 
Kirkerne, eller selve Bygningerne, og Bestræbelsen 
herfor fremkaldte ganske naturligt litteraire Arbejder 
derover. Blandt disse indtage Høyens om end kortfattede 
Arbejder en fremragende Plads. De tryktes dels i 
forskjellige Tidsskrifter, dels i de af ham i 
Forbindelse med flere andre Mænd udgivne »Danske 
Mindesmærker«, i 2 Bind Folio, en Række omhyggelig 
udførte Gjengivelser af de vigtigste danske Kirker, 
med Texter, foruden af Høyen, ogsaa af Worsaae og 
J. Kornerup. Hertil sluttede sig de fortjenstfulde 
Arbejder af Jakob Helms over Ribe Domkirke (1870) og 
af J. Kornerup over Roskilde Domkirke (1877). Som 
Frugt af sine Forarbejder til sit store Værk udgav 
Helms nogle Undersøgelser af Tufstenskirker i Omegnen 
af Ribe, af Nørrejyllands Granitkirker og (1894)
et stort og betydningsfuldt Værk »Danske
Tufstenskirker«, hvis Opmaalinger ere udførte af 
Arkitekten, Professor H.B. Storck. Ved Høyens
Virksomhed maa tillige nævnes hans fortrinlige Udgave
af Harsdorffs Bygninger, bekostet af »Selskabet for
Nordisk Kunst«, hans overvejende Indflydelse paa
Ombygningen af Viborg Domkirke, hvorom en af hans
Afhandlinger drejer sig, og endelig hans Forslag til
Restaurationen af Lunds Domkirke. Høyens efterladte
Notitser, navnlig fra hans Rejser i Indlandet, bevares
i Nationalmusæets Arkiv og ville yde fremtidige
Granskere et værdifuldt Materiale. Han har ogsaa Del
i Stiftelsen af Kunstforeningen, som maa nævnes her,
da denne Forening i nogle Aar udgav »Dansk Kunstblad«
(1836-38), redigeret efterhaanden af Chr. Winther og 
F.C. Hillerup, og da den har ydet et mere statistisk 
Bidrag til dansk Kunsthistorie i »Kunstforeningen i 
Kbhvn., dens Historie og Virksomhed«, oprindelig 
forfattet af Prof. Abrahams (1864), senere fortsat af 
de følgende Bestyrelser.

En Samtidig af Høyen, Just Matthias Thiele (S. 419),
har store Fortjenester af Kobberstiksamlingens Ordning, 
saavelsom af Thorvaldsens Levnet, om end hans udførlige 
Levnetsbeskrivelse (baade med Th.s »Værker«, 1831-50, 
og i Oktav, 1851-56) mere ere rige Materialsamlinger af 
Aktstykker dertil end nogen sand Livsskildring. Sin 
Adgang til Kunstakademiets Arkiv benyttede han til at 
skrive Akademiets Historie til 1772, som han imidlertid 
paa en noget søgt Maade knyttede sammen med Tilblivelsen 
af I.F.J. Salys Rytterstatue af Frederik V.

Senere har M. Hammerich brugt det i Thieles
Levnetsbeskrivelse tilstedeværende Materiale til en 
populair Fremstilling af Thorvaldsen som Kunstner og 
Menneske (1870), medens Franskmanden Eugène Plon
i et smukt udstyret Værk (1867) har været nærmere
ved at give en virkelig fyldig Fremstilling af
Thorvaldsens Liv og Virksomhed. Hertil slutter sig
samme Forfatters »Le sculpteur danois V. Bissen« 
(1870). Paa Grundlag af Thieles Samlinger skrev ogsaa
Ph. Weilbach en kunstæsthetisk Text til Thorvaldsens
Værker, udgivne i Fotografi (1869-75). I den nyere
Tid har J. Lange i sin Bog om »Sergel og Thorvaldsen«
(1886), der er et enkelt Led af hans ufuldendte Værk
om »Menneskeskikkelsen«, givet et fortrinligt Bidrag
til en æsthetisk Værdsætning
af Thorvaldsens Kunst, medens den ellers som
Litteraturhistoriker bekjendte Sigurd Müller som
Text til et nyt Pragtværk over Thorvaldsens Værker
har givet en livlig Gjenfortælling af hans Levnet. En
stærkt illustreret Oversigt over Thorvaldsens Værker
skyldes endelig M. Galschjøt. Til Behandlingen af
Thorvaldsens Historie slutter sig det af Chr. Bruun
(S. 964) og L. Fenger paa et grundigt Kildestudium
hvilende, med Kyndighed og Smag gjennemførte store
Værk »Thorvaldsens Museums Historie« (1892), medens
det jo tillige er et betydningsfuldt Mindeskrift over 
dets Bygmester, den i sin Manddomsalder bortdøde
G. Bindesbøll.

Bygningskunstens Historie i Danmark har i Tilslutning 
til de ovennævnte Værker fundet ikke faa flittige
Dyrkere, om end mange af deres Afhandlinger maa
søges i Tidsskrifter, især i Oldskriftselskabets
Organer. En af de første, som sluttede sig til Helms 
i Studiet af Kirkebygningens Kunst i Danmark, var 
Arkitekt F. Uldall, der allerede i 1867 rejste
Spørgsmaalet om »Danske Landsbykirker og deres
Istandsættelse«, hvortil senere er kommet et større
Billedværk over Sallinglands Kirker (1ste Afd. 1884,
medens 2den Afd. først udkom 1893 ved Arkitekterne
H.B. Storck og V. Koch). Senere har Uldall skrevet 
»Om Vinduerne i de Jydske Granitkirker« (1894), 
medens han i den nyeste Tid har gjort de ældre 
Kirkeklokker til Gjenstand for et indgaaende Studium. 
Samtidig tog den nylig nævnte J. Kornerup fat med 
sine Afhandlinger om »Gumløse Kirke i Skaane« (1866) 
og »Om den tidligere Middelalders Trækirker« (1869) 
og fortsatte - foruden med det nævnte større Værk om 
Roskilde Domkirke - med en Række mindre Afhandlinger, 
hvoriblandt kan fremhæves »Gamle danske Landsbykirker 
med Tvillingtaarne«, »Om nogle i danske Kirker 
opdagede Kalkmalerier«, »Om Christus paa Korset, 
Menneske- og Dyreskikkelser i Middelalderen« o. fl. 
Medens Forfattere fra andre af Kunsthistoriens
Omraader ogsaa behandle disse Emner, som naar Ussing
skriver om »Ledøje Kirke« eller naar Lange optager
Spørgsmaalet »Om Roskilde Domkirkes Alder og Stil« til
ny og fortræffelig Behandling, bearbejder Arkitekten,
Professor J.B. Løffler et nyt Felt i sine Værker om
middelalderlige Gravstene og Gravmæler i Roskilde,
Sorø og Ringsted, medens han i sine Værker om
»Danmarks Kirkebygninger i Middelalderen« (1883)
og i »Sjællands Stifts Landsbykirker«
(sammen med Arkitekt Clemmensen) samt nogle mindre
Afhandlinger, bl. a. om »Bergen Klosterkirke paa 
Rygen« giver Bidrag til det her omtalte
kunsthistoriske Omraade. Sammen med J. Lange
havde han allerede 1880 udgivet et interessant
Værk om »Reliefferne over Chorstolene i Roskilde
Domkirke«. P. Købke har endelig i en lille Bog 
»De danske Kirkebygninger« (1883) givet en lettere 
kunsthistorisk Oversigt over de vigtigste Kirker. 
Bygningskunstens Historie i en senere Tid har F.R. 
Friis behandlet i »Samlinger til dansk Kunsthistorie« 
(1872-78), »Frederiksborg Slot«, »Gjentofte«, 
»Trefoldighedskirken i Christiansstad«, medens han i 
de paabegyndte »Bidrag til dansk Kunsthistorie« 
(1.-2. H.) ogsaa kommer ind paa andre Kunstfag. En 
anden senere Tid har F.J. Meier gjort til Gjenstand 
for Arkivforskning i »Fredensborg« (1880) og 
»Marmorkirken« (1883). Sidstnævnte Emne er ligeledes 
behandlet af F. Meldahl i hans Skrift »Die 
Frederikskirche zu Kopenhagen« (1897), og samme 
Forfatter skyldes desuden et ligeledes paa Tydsk 
skrevet Værk om Renaissancens Mindesmærker i 
Danmark (1888).

Billedhuggerkunstens Historie har fundet færre
Dyrkere. Foruden de ovenfor omtalte Værker om 
Thorvaldsen og Bissen, foreligger kun indenfor
Tidsgrænsen to Kunstnerbiografier, F.J. Meiers
»Wiedewelt«, skreven som Doktordisputats (1877) og
omfattende tillige en Del af Kunstakademiets Historie,
og den som ung afdøde Kunsthistoriker V. Freunds
»Hermann Ernst Freunds Levned« udgivet (1883) efter
Forfatterens Død ved H.R. Baumann. Herunder kan dog
ogsaa nævnes V. Bergsøe (S. 458) »Danske Medailler
og Jettons« (1893).

En Række Monografier af J. Lange, væsenlig af kritisk
Indhold, dels over dansk dels over fremmed Kunst, ere 
samlede i »Nutidskunst« (1873) og »Billedkunst« (1884), 
medens Ph. Weilbach ved historiske Skildringer af 
danske Kunstnere i Tidsskrifter eller særskilt (»Kunst 
og Æsthetik« 1870), og endelig samlede til et større 
Hele i »Dansk Kunstnerlexikon« (1877-78, paany 
omarbejdet til »Nyt Dansk Kunstnerlexikon« 1895-97), har 
ydet Bidrag til Danmarks Kunsthistorie i Almindelighed. 
F. Beckett har som Doktordisputats behandlet Renaissancen 
og Kunstens Historie i Danmark (1897).
Den kunstæsthetiske Side af Studiet er for øvrigt mere
kommen til Orde i de Anmeldelser over dansk og nordisk
Kunst, som ligefra Aarhundredets Begyndelse jevnlig
ere fremkomne. Af de allerede nævnte Forfattere have
Brøndsted, Høyen, Lange og Weilbach, F.J. Meier,
S. Müller, K. Madsen, E. Hammer m. fl. skrevet
adskillige Kunstartikler, som dels ere optagne i de 
nævnte Samlingsbind, dels kun findes i de oprindelige 
Tidsskrifter. Af andre Forfattere have bl. a. P. Hjort 
(opt. i Bidrag til nyere dansk Tænkemådes Historie) og 
K.F. Viborg (i to særskilte Bøger) skrevet større, 
Maleren Const. Hansen et Par mindre Kunstartikler. Et 
ejendommeligt Bidrag til dansk Kunsthistorie afgiver 
en i 1815 ført Strid »Om den nordiske Mythologis 
Brugbarhed for de skjønne tegnende Kunster«, i 
Anledning af en af Prof. Jens Møller under denne Titel 
i 1812 skreven Afhandling. Denne Strid, hvori Finn 
Magnusen, Brødrene Baden o. fl. bleve inddragne, findes
omtalt i Ph. Weilbach: »C.V. Eckersbergs Levned« (S. 
65-73 og Anm. Nr. 82, S. 189, hvor Stridens Bibliografi 
nævnes). Malerkunsten og dens Dyrkere er af Forfattere, 
der ere optraadte indenfor Tidsgrænsen, særlig behandlet 
af S. Müller i »Nyere dansk Malerkunst« (1884) og flere 
andre mindre Afhandlinger; biografisk af Ph. Weilbach 
»C.V. Eckersbergs Levned« (1872), af K. Madsen »J. Th. 
Lundbye« (1895) og af E. Hannover: »Christen Købke« (1893)
og »C.W. Eckersberg« (1898).

Udenlandsk Kunst er paa Dansk indenfor Tidsgrænsen
bleven behandlet dels som almindelig Kunsthistorie af
J. Lange i hans Gjengivelse af »Lübkes Kunsthistorie«
(1872, 2. Udg. 1881, 3., ved F. Beckett, endnu ikke
afsluttet), af S. Müller »Kortfattet Kunsthistorie«
(1883), nærmest beregnet til Skolebrug, dels i mindre
og større Afhandlinger af N.L. Høyen: »Rembrandt«
(Fædrel. 1854), Verdensudstillingen i London 1851 
(Skrifter III), af Ph. Weilbach: »Ghibertis
Broncedøre« (1862), af J. Lange: »Fransk Kunst«,
1867, »Svensk og norsk Kunst«, 1872, »Strejftog i
Verdensudstillingen i Wien« (1873), »Vor Kunst og
Udlandets«, »Bastien Lepage og andre Afhandlinger«
(1889), »Michel-Angelo og Marmoret« (1876) m. m.,
af A.B. Thorson: »Den nederlandske og tydske Kunst 
i 15.-16. Aarh.« (1865), af Emil Bloch: »Hollandske 
Kunstnere« (1869), »Albrecht Dürer« (1874), Fr. G. 
Knudtzon: »Masaccio«, Maleren og

Kunsthistorikeren Karl Madsen, »Japansk Malerkunst«,
»Hollandsk Malerkunst« I (1890), »Studier i Sverig«
(1892), E. Hannover: Watteau (1888), F. Beckett:
Florentinske Kunstnere (1897), o. fl. Om de
saakaldte grafiske Kunster, d. v. s. Kobberstik,
Lithografi, Træsnit, har man theoretiske Værker
af N.B. Krossing: »Stentrykkerikunsten« (1827) og 
af G.F. Ursin: »Formskærerkunsten og
Kobberstikkerkunsten« samt »Lithografien eller
Stentrykkerkunsten« (1844). E. Bloch har skrevet en
Vejledning for Besøgende i den kgl. Kobberstiksamling
(1881) og »Blade af Kobberstikkunstens Historie«
(1879). Endelig har G. Hetsch, der var Professor ved
Kunstakademiet, skrevet dels nogle mindre Afhandlinger
om Tegnekunst og Kunstindustri, dels en Vejledning
i Perspektiven (1839 og 1851).

Et »Kunstblad« er redigeret af Karl Madsen 1888, et 
andet af E. Hannover 1898; f. T. udgives Maanedsbladet 
»Kunst« af Alfred Jakobsen. »Tidsskrift for 
Kunstindustri«, under Redaktion af C. Nyrop, havde den 
respektable Levetid fra 1885 til 1899.

NORDISK ARKÆOLOGI.

Af Dr. phil. Sophus Müller.

Fra Saxos og Svend Aagesens Dage have næsten Alle, som 
syslede med Fædrelandets Fortid, havt Opmærksomheden 
henvendt paa Betydningen af de bevarede Oldsager og 
Mindesmærker som Kilder til Kundskab om den fjerne 
Oldtid; men et egenligt Studium af disse Fortidsminder 
begyndte først med det 19. Aarhundrede, og selv da 
behøvedes der en 3O-aarig forberedende Periode, før 
den forhistoriske Arkæologi kunde skille sig som et 
selvstændigt Fag fra den almindelige historiske 
Forskning. Det var dengang den hele lærde Kreds af 
Granskere i Fædrelandets Historie, Sprog og gamle 
Litteratur, som begyndte at forme den nye Videnskab. 
Med Alvor og Flid optog de Arven af Alt, hvad der var 
samlet i Løbet af de foregaaende Aarhundreder, og med 
varm Begejstring
stræbte de fremad paa de nye Veje; men desuagtet blev
dette kun et forberedende Stadium, der snart skulde
staa som fuldstændig overskredet.

I det første Tiaar af det 19. Aarhundrede ligge 
imidlertid Spirerne til hele den senere Udvikling. 
Højst mærkeligt er det, med hvilken Sikkerhed man 
dengang tegnede Omridset af en Videnskab, hvis 
Indhold man endnu kun kunde ane. R. Nyerups 
»Oversyn over Fædrenelandets Mindesmærker fra 
Oldtiden«, 1806, (4. Bind af »Hist. statist. 
Skildring« o. s. v.) indeholder under Form af en 
Plan for et »Nationalmuseum«, i Lighed med et kort 
forud oprettet Museum i Paris, en Udsigt over hele 
det dengang foreliggende Stof af Oldsager, og paa 
samme Maade er E.C. Werlauffs »Udkast til den 
nordiske Arkæologis Historie« o. s. v. (Skand. 
Litter. Selsk. Skr. 1807) egenlig en Anvisning til 
det forhistoriske Studium. Dobbelt maa man anerkjende 
den Klarhed og Kraft, hvormed der her bliver fordret 
et videnskabeligt Eftersyn af alle Mindesmærker 
omkring i Landet, naar Forholdene vare saadanne, at 
Forf. maatte tilføje: »maaske bliver det ligesom det 
af Prof. Nyerup projekterede Nationalmuseum kun et 
pium desiderium«. Af en lignende Betydning er Finn 
Magnusens Forsøg paa for første Gang at give en 
samlet Fremstilling af vor Arkæologi. Naar hans 
»Bidrag til nordisk Arkæologi«, 1820, skrevet efter 
Forbillede af nylig udkomne Skrifter i Sverige og 
Tydskland, kun rækker lidet tilbage over Oldtidens 
Slutning, og naar han væsenlig nøjes med skriftlige 
Kilder, da er Skylden sikkert ikke hans. Som sine 
Samtidige seer han klart, hvad det skorter paa, og 
henviser fuld af Fortrøstning »til det nyoprettede 
Museum, hvori Eftertiden vil kunne opvise en i sit 
Slags aldeles mageløs Samling, som upaatvivlelig 
vil sætte i Stand til at behandle nordisk Arkæologi 
som en systematisk Videnskab, hvis Sammenhæng og 
fulde Værd man endnu ikke tydelig kjender«.

Med dette Syn for Arkæologiens Midler og Maal skred
man dengang til Oprettelsen af de arkæologiske
Institutioner, som siden uafbrudt have virket. Man
begyndte ogsaa nøjere at undersøge Landets jordfaste
Mindesmærker, tilskyndet ved det fra Udlandet
givne Exempel, hvor der fra Slutningen af det 18. 
Aarhundrede ved Rejser i de gamle Kulturlande var 
vundet saa rigt et Udbytte
for de klassiske Studier. Faa samme Maade opsøgtes
nu de sagnhistorisk mærkelige Punkter i vort eget 
Land. »Rejser! Rejser!« lyder det, »er den
kundskabgridske Oldgranskers første og sidste
Raab«. Münter minder om, at »man har gjort Rejser
i Hobetal for at studere og beskrive det Lokale af
Troja«, og tilskyndes heraf til at undersøge det
gamle Lejre (Skand. Litter. Selsk. Skr. 1805);
Finn Magnusen beskrev med ungdommelig Varme sin
Rejse til Jellinge (1821), og Werlauff forfattede
en historisk-antikvarisk Beskrivelse af Samsø
(Antiqv. Ann. 1812). Men Bogstudierne spillede
endnu en større Rolle end Iagttagelsen af selve
Monumenterne, og Werlauff undlod ikke at udgive
sin Beskrivelse, skjøndt han ved Modvind var bleven
forhindret i det paatænkte Besøg paa den sagnrige Ø.

Blandt de talrige Behandlinger af arkæologiske Emner,
som dengang saae Lyset, har Lidet eller Intet havt et 
blivende Værd; det er Alt i høj Grad præget af, at man 
sysler med Studier, som endnu ere i deres første
Begyndelse. Arkæologien er kun en Bisag for Mænd, hvis
egenlige Virksomhed falder under andre Videnskaber, og 
den arkæologiske Undersøgelse danner oftest kun et 
Anhang uden organisk Forbindelse med det øvrige Arbejde. 
I Werlauffs Fremstilling af »Ravhandelens Historie« og 
af »Nordboernes Skik at brænde og begrave deres Døde« er 
det arkæologiske Stof indflettet i rent historiske 
Skrifter. Vedel-Simonsen, der gjorde sig fortjent af 
vore Oldsager baade som Forfatter og som Samler, var 
først og fremmest Historiker. I Finn Magnusens »Runamo« 
er det den sproglige Undersøgelse, som giver Anledning 
til indgaaende at behandle Mindesmærkerne. Undertiden 
er Undersøgelsen vel rent arkæologisk; men af det endnu 
saa utilstrækkelige Stof kunde der ikke vindes 
Resultater af virkeligt Værd, og selv i et rigtigt 
anlagt Studium som W.H.F. Abrahamsons »Thors Hammers 
Tegn« (Skand. Litter. Selsk. Skr. 1810) maatte Manglerne
dækkes ved grundløse Antagelser. Dette ligesaa meget som 
utilstrækkelig Erfaring i Undersøgelsen gjorde, at P.E. 
Müllers lærde Skrift om Guldhornene (1804), der kronedes 
med Videnskabernes Selskabs Pris, blev fuldstændig 
forfejlet. Mangelen af selv den simpleste Inddeling af 
Stoffet træder frem overalt og medfører en mærkelig 
Sammenblanding af det mest Forskjelligartede, som f. Ex. 
i B. Thorlacius's »Bemærkninger over
Hedenolds Høje og Stensætninger« (Skand. Litter. Selsk. 
Skr. 1809). »Uden ved bestemte Klasseinddelinger at 
foregribe Nogens Dom lader han Monumenterne selv tale, 
og Enhver kan da efter det Indtryk, som de have gjort 
paa ham, tildele dem den efter hans Tykke mest passende 
Benævnelse«. Ligesaa betegnende er den samme Forfatters 
Bevisførelse for »at de i Gravhøjene forefundne Ting 
ikke ere Andet end religieuse Symboler paa den tordnende
Guds Vaaben« (Skand. Mus. 1802, 4). Og dette var det, 
der af R. Nyerup hilsedes »som den ved den heldigste 
Kombinationsgave frembragte Opfindelse, den grundige 
Udvikling og lærde Bestyrkelse af en Hypothese . . . ., 
som intetsteds var bragt til den Grad af antagelig Vished«.

De nationale Oldsager vare i denne Periode hjemfaldne
til Enhver, der beskjæftigede sig med de svundne Tider
hjemme eller ude. Godt og upaalideligt Stof findes
blandet mellem hinanden, løse Gisninger og vilde
Forklaringer ere hyppigere end Bemærkninger af nogen
Betydning. Undersøgelsens Udgangspunkt var væsenlig
de skriftlige Kilder, og naar man søgte at trænge
tilbage over Oldtidens sidste Tid, da mødte man den
store dunkle »Fortid«, som Nyerup kaldte den første
Sal i sit Nationalmuseum. Der skulde man hensætte alle
Sager fra den forkristelige Tid, »der saa uendeligen
vigtige de end ere for Oldgrandskeren, dog ikke afgive
Stof nok til en sammenhængende Historie«. »Alt det,
som er fra den ældste Hedenold, svæver for os som i
en tyk Taage, i et umaadeligt Tidsrum. Vi veed, at
det er ældre end Kristendommen, men om det er nogle
faa Aar eller nogle hundrede Aar - ja maaske over
tusinde Aar - ældre, det er moxen lutter Gisninger.«

Et nyt og selvstændigt Studium af vore Oldsager og 
Mindesmærker begyndte med Christian Jürgensen Thomsens
Virksomhed (f. 1788, d. 1865). Det var en ulærd Mand, en
Autodidakt, der ved sin Opdragelse var bestemt for det 
praktiske Liv, som brød med det gamle Bogstudium og 
endelig begyndte umiddelbart at undersøge selve de 
bevarede Fortidslevninger og at betragte dem som
selvstændige historiske Kilder. Men at han herved
kunde lægge den første Grund for vor Tids Arkæologi,
beroede paa, at han var en original Begavelse. Han havde 
et sjeldent fint og kunstforstandigt Øje, og  denne 
energiske Skaber og utrættelige Forøger af vore historisk-
arkæologiske Museer blev efterhaanden til sin Tids
første Kjender af al Art af Kunst. Thomsen skrev kun 
lidet; han havde Talent som Samler og genial
Forstaaelse af vore Oldtidslevninger, men han var
hverken Videnskabsmand eller Skribent. Foruden en
Række Museumsarbejder, væsenlig af beskrivende Art,
fremkomne i Oldskriftselskabets Skrifter fra 1820 af,
har Thomsen i »Ledetraad til Nordisk Oldkyndighed«,
1836, givet en »Udsigt over Mindesmærker og Oldsager
fra Nordens Fortid« og i Nordisk Tidsskrift 1832
en Klassifikation af Stenoldsagerne. Det er navnlig
disse to Smaaskrifter, der betegne den forhistoriske
Arkæologis store Fremskridt under Thomsen, idet der 
her for første Gang er fremsat en kronologisk
Inddeling af de store forhistoriske Tidsrum. Dette
blev et nyt og fast Udgangspunkt for Studierne, ikke 
blot i Norden, men overalt i Udlandet, hvorfor
Opstillingen af »Tredelingen« (Sten-, Bronze- og
Jernalderen) kan siges at betegne Begyndelsen til
den egenlige forhistoriske Arkæologi.

Den Periode, gjennem hvilken Thomsen virkede for 
Indsamlingen af Stoffet og Udviklingen af Museet 
til en stor Samling, som i sig bar Fortsættelsens 
Mulighed, er ligeledes i Litteraturen betegnet ved 
omhyggelige Stofsamlinger og ved beskrivende Arbejder. 
Det egenlige Oldsagstudium blev nu dyrket af Fagmænd, 
der vare knyttede til de arkæologiske Institutioner. 
Fra J.B. Sorterup (f. 1815, d. 1849) foreligger der 
flere mindre Behandlinger af vore Oldsager. C.F. Herbst
(f. 1818) beskrev mellem 1848 og 1866 en Række
forskjellige Fund, og lignende Skrifter, samt et
større Museumsarbejde (»Oplysende Fortegnelse«
o. s. v., 1859), bleve udgivne af V. Boye (f. 1837,
d. 1896). Men mange Andre medvirkede ved efter deres
Lejlighed at indsamle Iagttagelser til
Publikation i Oldskriftselskabets Tidsskrifter. 
Saaledes forfattede Historikeren H. Knudsen og 
Præsten K.E. Møhl antikvariske Sognebeskrivelser, 
Polyteknikeren J. Jensen fremstillede Resultatet 
af sine Gravninger, Sprogforskeren M.E. Thorson 
berettede om den arkæologiske Forskning i slaviske 
Lande, og flere Mænd, som vare bosatte i Slesvig: 
Lægen C. Manicus, Adjunkten Chr. C. Lorenzen og 
Præsten Chr. Ewaldsen, foretog Undersøgelser over 
de sydslesvigske Befæstninger fra Oldtiden. Det 
vandt den forhistoriske Arkæologi mange Venner, at 
Frederik VII var en Velynder af disse Studier; 
foruden at Kongen selv lod grave og med Iver 
forøgede sin Oldsagsamling, deltog han jevnlig i 
Oldskriftselskabets Forhandlinger og udgav i dets 
Antiqv. Tidsskrift 1855-57 en Artikel om, hvorledes 
Stenalderens Folk have formaaet at opføre de mægtige 
Dysser.

Samtidig blev den ældre litteraire og sproglige
Retning fortsat af CARL CHR. RAFN (S. 949), det
nordiske Oldskriftselskabs Stifter og egenlige
Leder gjennem 40 Aar. Som han i det Hele var en
vigtig Støtte for de arkæologiske Studier, kom
han ofte i sine mange Skrifter i Berøring med
selve Monumenterne og udgav ogsaa deskriptive
Arbejder af rent arkæologisk Indhold. Han
forfattede saaledes i Forbindelse med Thomsen
Texten til det smukt udstyrede »Atlas for nordisk
Oldkyndighed«, 1857. Rafn paabegyndte Udgivelsen
af de Tidsskrifter, som danne Grundlaget for den
arkæologiske Litteratur, og han sikrede dens Fremtid
ved Tilvejebringelsen af en betydelig Kapital
(Annaler f. nord. Oldkynd. 1836-63, Antiqvarisk
Tidskrift 1843-63, Aarb. f. nord. Oldkynd. fra 1866,
Mémoires des Antiqu. du Nord fra 1840).

En egenlig videnskabelig Retning fik den forhistoriske 
Forskning først ved Jens Jakob Asmussen Worsaae (f. 1821, 
d. 1885). Han var den Første herhjemme, som fra sin 
tidligste Ungdom af udelukkende hengav sig til 
arkæologiske Studier, medens gjentagne Rejser til 
Udlandet gav ham en videre og alsidig Uddannelse. Hans 
rigt begavede Natur var i en sjelden Grad anlagt just 
for arkæologisk Forskning: han havde et sikkert Øje, 
levende historisk Sands og genial Kombinationsevne, og 
hans store Arbejdskraft, hans lette Pen og smukke 
Behandling af vort Sprog gjorde ham til en frugtbar og 
tiltalende Skribent. Som Docent ved Universitetet og 
senere, efter Thomsens Død, som Styrer af vore nationale 
arkæologiske Institutioner havde han Anledning til 
uafbrudt at sysle som Forsker og Forfatter. Worsaae 
vandt sig et Navn allerede ved sit første større Arbejde
»Danmarks Oldtid oplyst ved Oldsager og Gravhøje«, 1843. 
Man anerkjendte i lige høj Grad Stofsamlingen, 
Behandlingen og Fremstillingen i dette Skrift, der løste 
den Opgave, som Finn Magnusen forgjæves havde stillet 
sig: at give en samlet Udsigt over den forhistoriske 
Arkæologi. En lignende Opsigt vakte de Sejre, som 
Worsaae ligeledes i sin første Ungdom vandt over den 
ældre litterair-arkæologiske Skole ved Skrifterne 
»Hvorvidt kan man antage, at det i Haraldskjær Mose, 
1835, opgravede Liig er den norske Dronning Gunhildes?« 
(Hist. Tidsskr. 1842) og »Runamo og Braavalleslaget«, 
1844, og ved Polemiken med Prof. P. A. Munchs uheldige 
Theori om Nordens ældste Befolkningsforhold (1849).
Herved fik den gamle Retning fra Aarhundredets
Begyndelse sit Dødsstød, og den umiddelbare
kritiske Iagttagelse af samtlige bevarede Minder
fra Fortiden blev fra nu af det faste Udgangspunkt
for den arkæologiske Forskning. Omtrent fra samme
Tid skriver sig »Blekingske Mindesmærker fra
Hedenold«, 1846, det første Led i den lange Række
af undersøgende Arbejder, i hvilke Worsaae vandt
sine Resultater paa en ny Maade, ved en planmæssig
gjennemført indbyrdes Sammenligning af arkæologiske
Hoved-Iagttagelser. Snart efter fulgte »Minder om de
Danske og Nordmændene i England, Skotland og Irland«,
1851, det betydeligste og maaske det smukkeste af
Worsaaes ældre Skrifter, og i 1854 udkom første Gang 
»Afbildninger fra det Kgl. Museum for Nordiske
Oldsager«, den første billedlige Fremstilling af
Danmarks Oldsager og deres Klassifikation, et Arbejde,
der blev til lige Nytte for Videnskabsdyrkeren og
Lægmanden, medens det, hurtigt udbredt, førte Worsaaes
Navn ud over Verden. Den nye Inddeling af Sten- og
Bronzealderen, meddelt i »Vidensk. Selsk. Overs.«,
1859, var det første betydningsfulde Skridt, der
gjordes udover det af Thomsen opstillede System, til
videre Inddelinger efter kronologiske, geografiske
eller nationale Forhold. Senere fulgte, efter talrige
mindre Afhandlinger, i hvilke Worsaae efterhaanden
gjennemarbejdede de fleste Afsnit af vor egen
Arkæologi, oftest tillige under Inddragelse af store
Partier fra fremmede Omraader, forskjellige større
Skrifter, hvori de nye Opfattelser fremtraadte fuldt
gjennemarbejdede og i samlet Fremstilling: »Ruslands
og det skandinaviske Nordens Bebyggelse og ældste
Kulturforhold«, »Fra Sten- og Broncealderen i den
gamle og den nye Verden« (Aarb. f. nord. Oldkynd. 1872
og 1879) og »Nordens Forhistorie«, 1881. Ved disse
talrige Skrifter indførte Worsaae den sammenlignende
Undersøgelsesmaade i den forhistoriske Arkæologi;
han lærte sin Samtid, hvorledes man skal samle sit
Stof for at opnaa virkelig betydelige Resultater; han
viste, at det arkæologiske Materiale kan behandles
paa videnskabelig Maade, og ved Siden af at sætte
Forskningen dens rette Opgave i Tilvejebringelsen
af historisk Kundskab mægtede han som Ingen forud
at fremstille dens Resultater. Worsaae maa saaledes
fremfor nogen Anden betegnes som Grundlægger af den
forhistoriske Arkæologi som Videnskab. Men Worsaae
havde tillige
en stor Betydning som folkelig Forfatter, idet han 
altid henvendte sig til den store Læsekreds og ikke 
forsmaaede at benytte populaire Tidsskrifter og
illustrerede Blade til talrige mindre Meddelelser. Det
staaer i Samklang hermed, at hans Forfattervirksomhed
havde et stærkt patriotisk Præg; i Krigsaarene 1848-50 
behandlede han Emner, der havde en særlig national 
Betydning (»Om Danebrog«, »Danevirke«, »Jyllands 
Danskhed«), og ogsaa senere syslede han med
Forkjærlighed med Slesvigs Oldtid og med Vikingetiden,
hvorfra vi have Minder »saa stolte og lysende, at de 
maa regnes for nogle af de skjønneste blandt de mange 
skjønne i den Mindekrands, som fra Oldtids Dage 
omslynger det danske Navn«. Men med samme Iver
deltog Worsaae i Udlandets arkæologiske Forskning
og vandt overalt en ubetinget Anerkjendelse som den
Første i sit Fag.

Den forhistoriske Arkæologi var nu vel bleven et eget 
Fag, som Videnskabsmænd fra andre Omraader ikke længere
kunde tumle med Held; men Folk, der vare skolede fra 
Ungdommen af, havde den endnu ikke. Sine bedste Dyrkere, 
de særegne Begavelser, den ret kunde bruge, opsøgte 
Arkæologien rundt om i forskjellige Livsstillinger.

Som Adjunkt i Flensborg blev C. ENGELHARDT (f. 1825,
d. 1881) Bestyrer af den derværende Oldsagsamling og
overtog Ledelsen af de store Udgravninger i slesvigske
Moser, der bragte Fund af afgjørende Betydning for
Dagen. Hans fire smukt udstyrede Arbejder over vore
større Mosefund fra Folkevandringstiden, udgivne
1863-69, ville bestandig have deres Værd. Efter at 
være bleven knyttet til Museet for de nordiske
Oldsager og til det nordiske Oldskriftselskab
udgav han fremdeles i Selskabets »Aarbøger« en
Række værdifulde Afhandlinger, af hvilke »Klassisk
Industri og Kulturs Betydning for Norden i Oldtiden«
kan nævnes som særlig betegnende for hans Evne og 
Methode. Engelhardt var en flittig og varmt
interesseret Undersøger og Forfatter; han vidste at
finde heldige Emner, og han arbejdede stedse alvorligt
og paa Grundlag af større Studier.

E. VEDEL (f. 1824) kom i 1866 som Amtmand til Bornholm, og 
her, mellem Øens talrige, hidtil lidet kjendte Oldtidsminder,
blev han Arkæolog. Det var ikke Samlelyst, som førte
Vedel til at grave. Fra første Færd af og uafbrudt
senere, Aar efter Aar - endnu i 1901 - have hans
Forskninger været ledede af Videnskabsmandens
sikre Sands. Vedel søgte Stof til Kundskab; de
fremdragne Sager overgav han til Museet. Han blev 
tillige strax Forfatter og viste sig at
haandtere Pen og Spade med samme Dygtighed. I 1870 
fremkom hans første arkæologiske Skrift, og 
Fortsættelser fulgte med faa Aars Mellemrum
(Aarb. f. nord. Oldkynd. 1870-90). Resultaterne
samledes derefter i de fortræffelige Skrifter:
»Bornholms Oldtidsminder og Oldsager«, 1886, og
»Efterskrift«, 1897. Klart, grundigt og omhyggeligt
gjorde Vedel heri fuldstændig Rede for Øens Arkæologi,
som han har fremgravet. Det Kgl. nord. Oldskriftselskab
anerkjendte Vedels Fortjenester af Oldforskningen
ved at vælge ham til Vice-Præsident efter Worsaae.

N.F.B. SEHESTED til Broholm (f. 1813, d. 1882) ejede den 
Jord, hvori det største danske Guldfund er fremdraget. 
Fundene fra Omegnen bragtes til Gaarden og dannede 
efterhaanden en lille Samling. Saaledes opstod hos 
Sehested den Tanke at behandle denne Egns Arkæologi 
udtømmende. Stort og Smaat blev indsamlet, og 
Gravninger foretoges, saaledes at »Fortidsminder
og Oldsager fra Egnen om Broholm«, 1878, blev et
indholdsrigt Værk. Det er et velordnet beskrivende
Arbejde, behandlet med en sjelden Omhu og smukt
udstyret. Flere Partier vise tillige, at Sehested
var en energisk kundskabsøgende Mand med original
Opfattelse. Endnu mere træder dette frem i det
posthume Arbejde: »Archæologiske Undersøgelser«,
1884. Videnskabsmandens stærke Interesse besjælede
Sehested; men først i en fremrykket Alder havde han
givet sig i Lag med Arkæologien, og hans Uddannelse
var falden i det praktiske Liv.

Af andre Forfattere fra Worsaaes Tid kunne nævnes
Militairhistorikeren O. Blom, som undersøgte
»Materialet i den ældre Jernalders Vaaben«, og
daværende Adjunkt A. Feddersen, der forfattede
Beskrivelser af flere Fund. Ved særegne Forhold
bragtes Middelalders-Forskeren J. Kornerup til at 
udgive det store Værk »Kongehøiene i Jellinge«,
1875. Han havde deltaget i Udgravningen som Tegner;
det vigtige Materiale havde henligget længe, og
Worsaae ønskede ikke selv at udgive det. Dybere
bunder A.P. Madsens smukke og store Plancheværk
»Afbildninger af danske Mindesmærker og Oldsager«,
1868-76; det staaer som et Vidnesbyrd om den
Betydning, som nu blev tillagt den forhistoriske
Forskning. Ogsaa var det i Følelsen af, at der paa
dette Felt var vundet betydningsfulde nationale
Sejre, at Th. Hindenburg behandlede vor Arkæologis
Historie og daværende Stilling (Dansk Maanedsskrift,
N.R. I. og Aarb. 1869).

Fra andre Videnskabsfag tilførtes der samtidig
Arkæologien mangen vigtig Kundskab, først og fremmest 
fra Runologien. Stor Betydning havde den norske Professor
Sophus Bugges og Ludv. F.A. Wimmers Arbejder fra denne 
Tid (i Aarb. f. nord. Oldk. 1867-75, og Wimmers »Die 
Runenschrift«, Berlin 1887); endnu vigtigere for den 
forhistoriske Forskning blev dog senere Wimmers 
Hovedværk »De danske Runemindesmærker«. Med G. Stephens 
store Runeværk blev det anderledes; dets mange 
arkæologiske Partier yde ikke ret meget.

Fra naturhistorisk Side havde allerede forud Mænd 
som Eschricht, Forchhammer og I.P. Ibsen af og til 
ydet deres Bistand til Undersøgelse af de bevarede 
Fortidslevninger af naturhistorisk Art. For Jap. 
Steenstrup blev det derimod en Livssag at sysle
med det arkæologisk-naturhistoriske Materiale,
som dette smukkest og fyldigst træder frem i
den saakaldte Lejre-Kommissions Beretninger (i
Vidensk. Selsk. Overs. 1848, 1851, 1853-55).
Steenstrup havde begyndt at undersøge de dengang
næsten upaaagtede Skaldynger fra Stenalderen, som han
antog at være naturlige Aflejringer af Havet, og han
forenede sig nu med G. Forchhammer og J.J.A. Worsaae
til videre Granskning af Fænomenet. Den rette
Opfattelse af disse mærkelige Ophobninger vandt
først Worsaae (William Sørensen, »Hvem er Opdageren
af Stenalderens Affaldsdynger, 1899); men Steenstrup
behandlede og tydede dem fra naturhistorisk Side.

Jap. Steenstrups egenlige Plads i den forhistoriske 
Arkæologi er dog en anden. Først og fremmest blev han 
Skaber og Bærer af en sluttet Opposition mod Worsaae 
og mod den forhistoriske Arkæologi i det Hele, der 
dybt har mærket Litteraturen gjennem 40 Aar. At der
maatte rejse sig en saadan Modstand mod Worsaae, er 
forstaaeligt. Han havde for heldig en Haand som 
Forsker, for lykkelig en Evne. Med raskt Greb løste 
han genialt det Hovedproblem, der stilledes af 
Stenalderens Skaldynger (Vidensk. Selsk. Overs. 1859), 
hvormed ogsaa Steenstrup syslede. Da begyndte denne en 
Strid, der fortsattes i den heftigste Form (anf. St. 
1859-62) og snart bredte sig til alle personlige
Forhold. Skriftlig ophørte vel Angrebene for en Tid;
men strax efter Worsaaes Død begyndte Steenstrup paany
(»Kjøkkenmøddinger« 1886), og stedse bitrere skrev han 
som den, der hævdede Videnskab mod Daarskab,
videnskabelig Naturforskning mod uvidenskabelig
Arkæologi (Vidensk. Selsk. Overs. 1888). Endnu som 
Olding udgav han store Arbejder af denne Art  (»Yak-
Lungta-Bracteaterne«, 1893, »Det store Sølvfund ved 
Gundestrup«, 1895). Denne Forfattervirksomhed har dog 
ikke ringe Interesse som typisk Exempel paa, hvor langt 
paa Afveje selv en højtbegavet Forsker kan føres, naar 
han gaaer udenfor sit Fag, og hvilken videnskabelig 
Blindhed der kan ramme selv den Bedste, naar han ikke 
formaaer at forske og skrive »uden Vrede og Had«, som 
det gamle Ord lyder.

Faderens Anskuelser har senere Prof. Joh. Steenstrup
givet videre Udbredelse ved at indføre dem i 1. Bind
af »Danmarks Riges Historie«; at dette var et uheldigt
Arvegods for den udmærkede Historiker, er allerede
blevet udtalt (Martin Kristensen i »Vor Ungdom«,
1899). Nogle Bidrag til Oppositions-Litteraturen
skyldes fremdeles Henry Petersen (se ndfr.) o. A,;
men en egenlig Efterfølger fandt Jap. Steenstrup kun
i L. Zinck (f. 1833).
Ved Siden af at virke som Lærer i Kjøbenhavn og i en 
Aarrække at udgive Tidsskriftet »Fra alle Lande« var 
L. Zinck Oldsagsamler og foretog selv Udgravninger. 
Allerede hans mindre Arbejder fra 1867-71 (i Aarb. 
f. nord. Oldk.) røbe en egen Lyst til raisonnerende 
at dvæle ved Vanskeligheder, der kunne rejses mod en 
fremsat Tydning. I »Stenaldersstudier« I-III, 1890-
1901, træder dette stærkere frem. Paa Efterfølgeren 
passer ganske, hvad der paa et Møde i Wien i 1889 
blev udtalt med Hensyn til Jap. Steenstrup: »Der 
Entwickelung der Wissenschaft kann es nur schaden, 
wenn gegenüber erwiesenen Thatsachen immer wieder 
ganz unbegründete Zweifel erhoben werden«.

Herhjemme har man dog oftest ved Tavshed
tilkjendegivet, at Skaden ikke betragtedes som
videre stor; thi gold er grundløs Kritik. Worsaae
svarede vel paa Angrebene, men for langmodigt og
tilbageholdende. Han var ingen Ynder af Strid. Engang
tog den norske Arkæolog Ingvald Undset til Gjenmæle;
en anden Gang maatte Sophus Müller skaffe sig Fred
ved at skrive det samme hvasse Sprog som Modstanderne
(Aarb. 1890). Men iøvrigt er man gaaet den rette Vej 
kun at møde Angrebene med videre Studier og mere 
dybtgaaende Undersøgelser. I 1893 samledes syv 
Naturforskere og Arkæologer (A.P. Madsen, Sophus 
Müller, Carl Neergaard, C.G. Joh. Petersen, E. Rostrup, 
K.J.V. Steenstrup, Herluf Winge) for at undersøge 
Hovedgjenstanden for den gamle Strid, de endnu for 
lidet kjendte Skaldynger. I Forening udgav de i 1900 
Værket »Affaldsdynger fra Stenalderen i Danmark«, 
hvoraf det fremgaaer, at Worsaae havde seet 
fuldstændig rigtig.

Dette Arbejde maa vistnok siges at være det smukkeste
og fyldigste Udtryk for den Forskning, der kan 
betegnes som det fjerde Afsnit i det forhistoriske 
Studium i Danmark, efter Worsaaes Bortgang. 
Undersøgelsen drives i større Omfang end tidligere, 
Stoffet er fyldigere, der arbejdes dybere, før der 
skrives, der fordres mere med Hensyn til 
Dokumentation og Bevis. Naturforskeren respekterer 
Arkæologien som et eget Videnskabsfag og yder 
kollegialt et værdifuldt Samarbejde. Navnene E. 
Rostrup, K.J.V. Steenstrup og Herluf Winge møde
overalt i de arkæologiske Skrifter fra de sidste
Aartier.

Blandt de Første fra denne Tid vilde Henry Petersen have
hørt, om han ikke mere havde vendt sig til den
middelalderlige Forskning og tidlig var bleven
bortkaldt (1896). Hans Doktordisputats »Nordboernes
Gudedyrkelse og Gudetro« udkom 1876; blandt flere 
andre Arbejder er »Vognfundene i Deibjerg
Præstegaardsmose«, 1888, det betydeligste. V. Boyes
»Fund af Egekister fra Bronzealderen i Danmark«,
1896, og A. P. Madsens rige Plancheværk »Gravhøje
og Gravfund fra Stenalderen i Danmark«, 1896-1900,
falde senere og have derfor den nye Tids Omfang
og Fylde. En og anden Dyrker fandt Arkæologien
endnu udenfor Fagmændenes Kreds, Saaledes skrev
Kommandeur N.E.Tuxen om de nordiske Langskibe
(Aarb. 1886), og Kaptain G.V. Smith udgav værdifulde
Undersøgelser over specielle Emner (Aarb. 1891). Som
kyndig Fremstiller af Arkæologiens Hovedresultater
indtager Distriktslæge W. Dreyer en smuk og
ejendommelig Stilling (navnlig: »Nordens Oldtid«
i Tidsskriftet »Frem«). Endelig høre herhen Sophus
Müllers Hovedarbejder »Ordning af Danmark Oldsager«,
1888-95, og »Vor Oldtid« 1897 ligesom mange mindre
Skrifter; hans Disputats »Dyreornamentiken i Norden«
fremkom 1880.

I fire Slægtled er der saaledes blevet arbejdet i 
den forhistoriske Arkæologi, og Oldskriftselskabets
Tidsskrifter fra de senere Aar vise, at allerede den
femte Række af Mænd er rykket frem, Forrest blandt
disse staa Chr. Blinkenberg og Carl Neergaard. Det
er en smuk Tradition, de nye Mænd have at fortsætte,
og til alle Sider aabne sig nye Vidder. Allerede anes
det, at den Tid kan komme, da hele det her omhandlede
Forløb gjennem det 19. Aarh. bliver betegnet som et 
forberedende Stadium. Et Varsel herom er det, at man 
først nylig har naaet, hvad der sigtedes paa allerede 
i Begyndelsen af Aarhundredet; først nu ere Statens 
arkæologisk-historiske Samlinger forenede til det 
store »Nationalmuseum«, hvorom R. Nyerup engang drømte, 
før nogen af dets Dele var til Det er nu blevet en 
kraftig, hundredaarig Stamme, og herover vil Forskningen 
og Litteraturen i kommende Tider flette en Krone, der 
rækker højt og vidt.
KLASSISK SPROGVIDENSKAB.

Af Prof., Dr. phil. J.L. Heiberg.

Studiet af den klassiske Filologi dreves her hjemme
i Aarhundredets første Decennier uden synderlig
Originalitet i Afhængighed af den samtidige Filologi
i Tydskland. Den repræsenteredes ved Universitetet af
Børge Thorlacius (f. 1775, d. 1829), som væsenlig
indskrænkede sig til ifølge sin Embedspligt at
forsyne Universitetets latinske Programmer med
Afhandlinger om forskjellige lærde filologiske
Emner af ringe Rækkevidde, og af Niels Iversen Schow
(f. 1754, d. 1830), der under et fleraarigt Ophold i
Italien som Huslærer i en adelig Familie havde gjort
ret omfattende Haandskriftstudier i italienske
Bibliotheker og samlet et temmelig værdifuldt
Materiale vedrørende græsk Litteratur, men ikke
naaede at faae synderligt ud deraf, tildels vistnok
fordi han mistede en Del af sine Samlinger 1794 ved
Kristiansborg Slots Brand, hvor han dengang boede. Ved
Universitetet virkede ogsaa Fr. Chr. Petersen (f. 1786, 
d. 1859), prof. extraordinarius i klassisk (særlig 
græsk) Filologi fra 1818, en overordenlig lærd og 
flittig, men ganske aandløs Mand, af hvis Arbejder en 
græsk Litteraturhistorie (Kbhvn. 1830, oversat paa 
Tydsk, Hamburg 1834) endnu er ret brugbar som et 
Repertorium over Forfatternavne, Udgaver o. l. 
Større Fortjeneste end som Filolog havde den
velvillige og elskværdige Mand som Regensprovst,
hvilken Stilling han beklædte i adskillige Aar.

Udenfor Universitetet fremkom der ingen filologiske
Arbejder af særlig Betydenhed. Det kan dog nævnes,
at Prof. Dr. O.D. Bloch, Underbibliothekar ved 
Universitetsbibliotheket, ved forskjellige
Afhandlinger og ved sine Forbindelser med tydske Lærde
bidrog til at gjøre vore Bibliothekers faa klassiske
Haandskrifter bekjendte og frugtbringende. Et
fortjenstfuldt Arbejde er ogsaa C.F. Wegeners
Doktordisputats om de pergamenske Kongers Fortjenester
af Litteraturen (de aula Attalica. Hauniae 1836),
endnu stadigt den mest udtømmende Behandling af dette
Emne.

Selvstændig Betydning ved Siden af den tydske Filologi 
fik Filologien her hjemme først ved Madvigs Fremtræden.
Johan  Nicolai Madvig (f. 7. Aug. 1804 i Svanike, 
hvor hans Fader var Byskriver; d. 12. Dec. 1886) 
blev 1820 dimitteret fra Frederiksborg lærde Skole, 
hvori han ved privat Understøttelse var bleven sat 
1817 efter Faderens Død. Efter at have taget filologisk
Embedsexamen 1825 og derefter Magistergraden (1826)
virkede han en Tid som midlertidig Docent i Latin
under Thorlacius' Fraværelse paa en Rejse. 1828
blev han ansat som Lektor i Filologi og efter samme 
Aar at have disputeret for Doktorgraden som prof. 
ordinarius 1829, hvilken Stilling han med en
treaarig Afbrydelse, foranlediget ved hans Overtagelse
af Kultusministeriet, beklædte indtil 1879, da hans
Øjnes stadig tiltagende Svaghed gjorde ham det umuligt
at holde Forelæsninger.

Madvig fandt strax sit specielle Arbejdsfelt. Allerede
hans Magisterdisputats (Emendationes ad Ciceronis
libros de legibus et Academica) fra 1826 og det
derpaa følgende Epistola ad Orellium (1828)
beskjæftige sig med Textkritiken af Ciceros Værker,
et Omraade, som Madvig i sit sidste Skrift (Adversaria
critica III Bd. 1884) igjen vendte tilbage til, og
hvor han enstemmig erkjendes for den uovertrufne
Mester. Foruden de nævnte Skrifter har han behandlet
Ciceros Text og Sprogbrug i talrige Afhandlinger, som
ere samlede i hans Opuscula Academica (I-II. 1834-42,
2. Udg. 1887), og i den mønsterværdige Udgave af et af
Ciceros filosofiske Hovedværker (De finibus bonorum et
malorum. 1839, 3. Udg. 1876), der karakteriseres som
»eines jener mustergiltigen Werke, die ebenso durch
das, was, als durch die Art, wie sie es mittheilen,
den Leser fordern und anregen« (Bursian, Gesch. der
Philologie, II. S. 946). Ogsaa til en rigtigere
textkritisk Behandling af Livius har Madvig lagt
Grunden ved sit andet Hovedværk Emendationes Livianae
(1860, 2. Udg. 1877), og sine Grundsætninger har han
derefter gjennemført i den Udgave af Livius, som han
har besørget i Forbindelse med Prof. J.L. Ussing
(1861 ff.).

Naar man vil gjøre sig Betydningen af denne
textkritiske Virksomhed klar, maa man erindre,
at de klassiske Forfattere ere os overleverede
ved en gjennem mange Aarhundreder gjentagen
Afskrivning. Derved opstod der, som naturligt er,
Fejl i Haandskrifterne, som ofte forvirredes ved
mislykkede Forbedringsforsøg af Afskrivere, der saae
Fejlen, men manglede Kundskaber og Skarpsindighed
til at finde det Rigtige. Disse Mangler tiltog
selvfølgelig, jo flere Gange Afskrivningen gjentoges,
og jo fjernere Afskriverne stod de antike Skrifter
og en levende Sprogfølelse. I Middelalderen, hvor
Forstaaelsen af de gamle Sprog og Oldtidens Kultur i 
det Hele kun var ringe, blev den antike Litteratur 
derfor, forsaavidt den ikke ganske gik til Grunde, 
paa mangfoldige Punkter mishandlet indtil fuldstændig 
Uforstaaelighed, saa at de opbevarede Værker foreligge 
for os i en Række ældre og yngre Haandskrifter,
der ofte afvige meget fra hverandre. Da man nu
begyndte at udgive den gamle Litteratur efter
Bogtrykkerkunstens Opfindelse, lagde man ofte unge
og ukorrekte Haandskrifter til Grund eller gik dog
umethodisk til Værks ved Valget af det haandskriftlige
Grundlag. Udgiverne fjernede saa de værste Fejl og 
Meningsløsheder, men trods al den Genialitet, som blev 
ødslet herpaa, blev Resultatet kun sjeldent en 
tilfredsstillende Text, fordi Grundlag og Methode
manglede. Her er det nu Madvigs Fortjeneste, vel ikke
først - den første Begyndelse maa søges i Tydskland
- men dog med størst Klarhed og Overlegenhed og mest 
systematisk at have udviklet og gjennemført en
kritisk Methode. Han sammenligner selv den filologiske
Kritiks Virksomhed med en Forhørsdommers, der af de
forskjellige Vidners ofte modstridende Udsagn skal
finde Sandheden. For Textkritikeren gjælder det først
og fremmest om at klassificere Haandskrifterne efter
deres indbyrdes Sammenhæng og Værdi. Ofte lykkes det
at aflede alle de opbevarede Haandskrifter fra et
eneste, som existerer endnu; det gjælder især ved
de Forfattere, som Middelalderen skød tilside, og
af hvilke der i Renaissancen blev reddet et enkelt
Haandskrift, som saa gjennem talrige Afskrifter
udbredtes mellem alle Lærde og Bogsamlere. I saadanne
Tilfælde er den textkritiske Behandling simpel nok:
man holder sig selvfølgelig til Stamhaandskriftet
alene med Tilsidesættelse af alle Kopierne. Er
Stamhaandskriftet gaaet til Grunde, maa man af de
forskjellige Kopier søge at restituere det. Mere
indviklet bliver Forholdet ved de Forfattere, som
stadig læstes i Middelalderen, og af hvilke vi derfor
have flere gamle Haandskrifter, der danne ligesom
forskjellige Familier. Her gjælder det at udfinde,
hvilken Haandskriftfamilie der repræsenterer den
bedste og reneste Overlevering.

Disse klare og rationelle Grundsætninger, der
nutildags ere de eneraadende ved al videnskabelig
Behandling af Forfattertexter, ogsaa udenfor den
klassiske Filologi, har Madvig med stor Skarpsindighed
gjennemført for Ciceros og Livius' Vedkommende i
Forbindelse med en tilintetgjørende Polemik mod den
da raadende Behandling af disse Forfatteres Text. Men
den filologiske Kritiks Gjerning er ikke til Ende
hermed. Naar Grundlaget for Texten er fastslaaet,
viser det sig nemlig, at selv de bedste Haandskrifter
saa godt som aldrig overlevere de gamle Skrifter i
en fejlfri Form,
som naturligt er, da de ældste Haandskrifter ere
adskilte fra vedkommende Forfatters Levetid ved
et Tidsrum af flere Aarhundreder; mange Steder ere
meningsløse og Uforstaaelige og foreligge overhovedet
i en Form, som ikke kan være den, Forfatteren
oprindelig har givet dem. Her er det da Kritikens
Opgave ved en Rettelse at bringe det Oprindelige
for Dagen. Faa dette Omraade er det især at Madvigs
Genialitet har viist sig. Ved en skarp Opfattelse af
Forfatterens Tankegang og en udviklet Sprogfølelse
har han paa mangfoldige Steder ved Forandring af et
Par Bogstaver kunnet bringe Klarhed og Sammenhæng,
hvor der før var Forvirring. Disse Rettelser findes
for Ciceros og Livius' Vedkommende i de ovenfor
nævnte Skrifter. Men desuden har Madvig samlet de
Rettelser, han under sin stadige Syslen med Græsk
og Latin har fundet Anledning til at gjøre i næsten
alle de klassiske Hovedforfatteres Værker, i sine
Adversaria critica (2 Bind 1871-73, dertil et mindre
tredie 1884). Dette Værk giver et Billede af Madvigs
omfattende og uafbrudte Studier; der er neppe nogen
Filolog, der har gjort saamange træffende Rettelser
som han; de angaa ikke blot latinske Forfattere, men 
ogsaa græske i stort Omfang, men overfor nogle af 
disse (Tragikerne og Platon) savner man stundom den 
intuitive Sikkerhed og den fint forstaaende
Kongenialitet, som præger Madvigs Rettelser hos
latinske Forfattere. Adversaria critica indledes med
en Fremstilling af Konjekturalkritikens Methode, hvori
Madvig undersøger Grundene til Fejl i Haandskrifterne,
med Exempler oplyser de hyppigste Arter af Fejl og
viser Vejen til at rette dem, en hel Haandskrifternes
Pathologi og Therapi.

Skjøndt Størstedelen af Madvigs Forfattervirksomhed
saaledes drejer sig om Textkritik, har han aldrig
overvurderet Betydningen af denne Side af Filologien,
men bestandig i Forelæsninger og i Skrifter fremhævet,
at det kun er en Hjælpevidenskab, som ganske vist ved
Overleveringens Natur er nødvendig for Filologien, men 
som ikke er dens Maal eller bør tage for stor Plads op 
i den Enkeltes Studium, naar han ikke har særlige Anlæg 
derfor.

Madvig opfatter i væsenlig Overensstemmelse med den 
store tydske Filolog Boeckh Filologien som en
historisk Videnskab, hvis Opgave det er at give et
sammenhængende Billede af de to klassiske Oldtidsfolks
Kultur, særlig i dens mest udviklede og ejendommelige
Form. Men da denne Kultur først og fremmest ligger
for os i disse to Folks Litteratur, maa Filologen
begynde med en grundig Indsigt i de to gamle Sprog. 
Ogsaa denne Side af Filologien har Madvig betydelige 
Fortjenester af ved sin latinske Grammatik (1841, 
senere forkortet, 7. Udg. 1882) og sin græske
Syntax (1847, 3-Udg. 1857), som begge ledsagedes
af mindre Afhandlinger, hvori enkelte Punkter af
Systemet behandles nærmere. Begge disse Bøger give
en klar og velordnet Oversigt over det udviklede
Sprogs syntaktiske Former og deres Anvendelse
og har tilført Behandlingen af de gamle Sprogs
Syntax en Mængde nye Iagttagelser, et naturligere
og overskueligere System og en rigtigere og finere
Opfattelse af mange syntaktiske Fænomener. De ere
begge oprindelig beregnede paa Skolebrug, og den
latinske Grammatik hævder endnu bestandig sin Plads,
ikke blot i vore Skoler, men ogsaa mange Steder i
Udlandets; den er ligesom den græske Syntax oversat
paa de fleste levende Kultursprog.

Det System, hvorefter Madvig fremstiller Syntaxen,
hviler paa et bredt Grundlag af en almindelig
Sprogbetragtning, som han har udviklet i flere
Universitetsprogrammer (»Om Sprogets Væsen, Udvikling
og Liv«, 1842, »Om de grammatikalske Betegnelsers
Tilblivelse og Væsen«, 1856-57; senere oversatte
paa Tydsk i »Kleine philologische Schriften«,
1875). I disse Afhandlinger, hvis Resultater paa
mange Punkter stemme med den nyere Sprogforsknings,
underkastes de dengang raadende, ofte højst uklare og
fantastiske Opfattelser af Sprogets Væsen en skarp
Kritik, og der gives et Omrids af en ædruelig og
rationel Betragtning af den Maade, hvorpaa Sproget
opstaaer og udvikler sig. Den moderne lydfysiologiske
Retning i Sprogvidenskaben stiller Madvig sig derimod
afvisende overfor, ligesom han ogsaa har taget til
Orde mod en Overvurdering af Etymologiens Værd. Det,
der interesserer ham, er ikke Sprogets fysiske Side,
men Sproget som Tankens Udtryk og Bærer.

I nærmest Forbindelse med Madvigs sproglige Arbejder
staaer hans Af handling om den græske Metrik
(Universitetsprogram fra 1867), som imidlertid kun
behandler de metriske Grundbegreber; den oprindelig
paatænkte Fortsættelse er aldrig kommen, og metriske
Specialundersøgelser har Madvig aldrig været oplagt
for. Men selv som Brudstykke har denne Afhandling
stor Værdi ved de samme Egenskaber, som udmærke Alt,
hvad Madvig har skrevet.
Den reale Side af Filologien har været mindre
fremtrædende i Madvigs Forfattervirksomhed end i
hans Virksomhed ved Universitetet. Dog behandler
allerede hans Doktordisputats (de Asconio) et Emne
af den romerske Litteraturhistorie (en Paavisning
af, at en Del af de under Asconius' Navn opbevarede
Kommentarer til Taler af Cicero maa hidrøre fra en
meget senere Tid), og saavel i hans Opuscula academica
som i »Kleine philologische Schriften« findes flere
fortrinlige Afhandlinger om Spørgsmaal vedrørende
den klassiske Litteratur og Statsforfatning. Sine
Forelæsninger over de romerske Statsantikviteter har
Madvig udgivet i en gjenrxemarbejdet og udvidet Form
(»Den romerske Stats Forfatning og Forvaltning«,
1881-82, samtidig i en tydsk Oversættelse). Denne
Bog, der, uagtet den gjør Front mod fremragende
tydske Forskere paa dette Omraade, har fundet en god
Modtagelse ogsaa i Tydskland (en fransk Bearbejdelse
er ligeledes udkommen), giver et sammentrængt
Billede af, hvad der er overleveret om romersk
Statsforfatning, idet den i Modsætning til mange
tydske Fremstillinger kun med største Varsomhed
indlader sig paa at fylde Hullerne i vor Viden ved
Kombinationer og Hypotheser; det hører tvertimod
til Bogens Fortrin, at den bestandig gjør opmærksom
paa, hvor Grænsen er for vor positive Viden. Dens
væsenlige Værd beroer paa, at den giver det Billede
af den romerske Forfatning, som Madvig har dannet
sig ved et gjennem mange Aar fortsat indtrængende
Studium af den romerske Litteratur, og dette Billede
faaer nødvendigvis saa meget større Autoritet, som
Madvig har drevet dette Studium med en inderlig og
sympathetisk Forstaaelse af romersk Aand og Kultur,
hvortil endnu kommer hans Anlæg for det Juridiske (som
Anerkjendelse heraf gjorde det juridiske Fakultet
ham til Æresdoktor ved Universitetets Jubelfest)
og hans ved Deltagelse i det offentlige Liv skærpede
sunde Sands og Blik for Statsliv i det Hele.

At Madvigs Studier væsenlig ere komne til at dreje
sig om Latin og romerske Forhold, ligger imidlertid
ikke blot i hans aandelige Retning, men ogsaa i
tilfældige Omstændigheder, idet han maatte begynde sin
Universitetsvirksomhed med udelukkende at læse over
Latin og først efterhaanden maatte »liste sig til«,
som han selv etsteds udtaler, at drage Græsk ind
med i sine Forelæsningers Kreds; hans ældre Kollega
F.C. Petersen betragtede nemlig Græsk, særlig græsk
Poesi, som sit Omraade.
Hvor omfattende Madvigs græske Studier have vætet, 
fremgaaernoksom af hans græske Syntax og første Bind 
af Adversaria critica; mange Filologer ville ogsaa med
Taknemmelighed mindes hans Forelæsninger over Sofokles
og Aristofanes og over græsk Litteraturhistorie
som Glanspunkter i deres Studietid. Men det ligger
i hans Forfattervirksomheds Art, at han navnlig i
Fremmedes Øjne staaer som Latinist par excellence,
og hertil bidrager ogsaa det Mesterskab, hvormed
han bevæger sig i det latinske Sprog, en Færdighed,
der nutildags er ved at uddø selv blandt Filologerne.

Det ligger i Madvigs Mangesidighed, at han ikke har
stiftet Skole i tydsk Forstand, d. v. s. sat en Kreds
af Elever i Arbejde paa et bestemt begrænset Felt. Men
hans kritiske Methode og besindige Forskning har sat
sine Spor paa mange Punkter af dansk (tildels ogsaa
svensk og norsk) Sprogvidenskab og Oldtidsforskning
i det Hele. (»Livserindringer« 1887).

Madvigs Indflydelse fremkaldte allerede indenfor
hans egen Generation et Opsving i Filologien. Som de
selvstændigste og dygtigste af hans Jevnaldrende kan
nævnes RUD. JOACHIM HENRICHSEN (f. 1800, d. som Rektor 
i Odense 1871), der ikke blot udgav Ciceros de oratore 
(1830) efter Madvigs Principer, men ogsaa gav et Par 
gode Bidrag til den senere græske Litteraturs Historie
(Om de saakaldte politiske Vers hos Grækerne, 1838;
Om den palatinske Anthologies Oprindelse, Alder og
Forhold til Maximos Planudes's Anthologie, 1869), og 
ERNST FR. CHR. BOJESEN (f. 1803, d. som Rektor i Sorø 
1864), der bearbejdede Madvigs Forelæsninger over 
græske og romerske Antikviteter til Skolebrug og ved 
sine musikalske Interesser førtes til at beskjæftige 
sig med den græske Musik (De harmonica scientia 
Graecorum, 1833; De problematis Aristotelis, 1836. 
Han syslede overhovedet med Aristoteles, en Forfatter, 
der laa Madvig fjernere, og udgav 1844-59 en Række 
Programmer fra Sorø vedrørende ham). Nøje i Madvigs 
Fodspor, men med Tilsætning af en vis Smaalighed i 
Methodens Gjennemførelse, gik A.S. WESENBERG (f. 1804, 
d. 1876), der foruden fortrinlige Textrettelser til 
latinske Forfattere, især Cicero, har leveret en 
omhyggelig Udgave af Ciceros Breve (1872-73).

Af Prof. J.L. USSINGS filologiske Arbejder (om hans 
arkæologiske se S. 982) maa foruden hans og Madvigs 
Bearbejdelse af
Livius særligt fremhæves hans store Udgave af Plautus
med en righoldig Kommentar (1875-92) og mellem en
Række Afhandlinger om græsk og romersk Litteratur og
Antikviteter den paa Tydsk udkomne nye Bearbejdelse
af to Universitetsprogrammer (fra 1863 og 1865):
Erziehung und Jugendunterricht bei den Griechen und
Römern (Berlin 1884), samt den fortrinlige lille
Haandbog: Græsk og romersk Metrik (1893).

Som en fin og skarpsindig Grammatiker med en 
omfattende sproglig Viden maa nævnes C.P. 
CHRISTENSEN-SCHMIDT (f. 1832, d. 1895), der har 
offentliggjort en Del grammatiske Afhandlinger; 
hans poetiske Sands gjorde ham tillige til en 
smagfuld Oversætter (Skuespil af Euripides, 1875; 
Pigen fra Æthiopien, græsk Roman af Heliodoros,
1893). En af de aandfuldeste af Madvigs Elever
var FR. NUTZHORN (f. 1834, d. paa en Studierejse
i Venedig 1866), hvis Doktordisputats (De homeriske 
Digtes Tilblivelsesmaade, 1863; oversat paa Tydsk 
med et Forord af Madvig) og andre, mindre Arbejder 
vakte store Forventninger, som hans tidlige Død 
tilintetgjorde.

Madvigs Efterfølger som Professor er MARTIN CL. GERTZ
(f. 1844, Professor 1880), som navnlig har anvendt 
hans kritiske Methode paa Bearbejdelsen af Seneca 
(Doktordisputats: Studia critica in L. Annaei
Senecae Dialogos, 1874; L. Annaei Senecae Dialogorum
libb. XII, 1886; Udvalgte Skrifter af L. Annaeus
Seneca, 1889-95). Foruden flere grundige filologiske
Afhandlinger og nogle Udgaver til Skolebrug har han 
leveret gode og korrekte Oversættelser af udvalgte 
Skrifter af Lukian (1881), af Platons Apologi (1893) 
og Kriton (1900), samt af Thukydides (1897-99). 
Overhovedet arbejder den danske filologiske Skole 
ikke blot videre med Madvigs textkritiske Methode, 
men behandler ogsaa almen interessante filologiske 
Emner i populair Form (Studier fra Sprog- og 
Oldtidsforskning, udg. af det filol.-hist. Samfund,
1891 ff.).
NORDISK OG SAMMENLIGNENDE SPROGVIDENSKAB.

Af Docent Verner Dahlerup.

Allerede i forrige Aarhundrede havde JENS HØJSGAARD
(II. S. 163) ad Observationens og Spekulationens Vej
bragt det danske Sprogstudium paa et saa højt Trin,
at neppe noget Land i Europa stod højere. Men et Sprog
lader sig ikke fuldt forklare som enkeltstaaende
Fænomen, Meget i Sproget er jo nedarvet fra ældre 
Sprogperioder og staaer nu som ufattelige
»Undtagelser«; for at naa til fuld Forstaaelse af et 
Sprogs Bygning, maa man forfølge og opklare dets 
Historie, paavise, hvorledes det er blevet, som det er, 
idet man ikke alene lærer det at kjende gjennem alle 
Perioder af dets Udvikling, men ogsaa sammenligner det 
med beslægtede Sprog. Hvilke disse ere, maa altsaa 
først udfindes. Den Videnskab, der søger at løse disse 
Opgaver, er helt og holdent et Barn af det 19. 
Aarhundrede; den kaldes dels den sammenlignende 
Sprogvidenskab, dels - og rettere - den historiske 
Sprogvidenskab eller Sproghistorien. Danmark har den 
Ære at have frembragt en af Banebryderne for denne 
Videnskab: R. Rask.

Rasmus Kristian Rask fødtes den 22. Novbr. 1787 i et 
lille Husmandshus i Landsbyen Brændekilde, 1 1/4 Mil
S.V. for Odense. Faderen - en for sin Stand meget
belæst og dannet Mand - var en fattig Landsbyskrædder,
men fandt dog Raad til efter Sønnens Konfirmation at
sætte ham i Odense Latinskole. Her varede det ikke
længe, inden »den lille Professor«, som Byens Borgere
kaldte ham, fandt det Omraade, paa hvilket han senere
skulde udmærke sig. Ved et Tilfælde fik han af en af
Skolens Lærere den første, rigtignok meget tarvelige,
Oplysning om Islandsk, og inden lang Tid forstod han,
- den sextenaarige Dreng - uden Lærers Hjælp at trænge
ind i dette Sprog, der skulde blive Midtpunktet for
alle hans senere Studier. Ved en Præmiefordeling i 
Skolen fik Rask Heimskringla i Schønings store,
pragtfulde Udgave (1777 ff.) og ved Hjælp af Texten
og Oversættelserne lavede han sig da selv en islandsk
Ordbog og Grammatik; thi nogen trykt Vejledning paa
disse Omraader var det ham ikke muligt at faae. 
Og ikke alene Islandsk studerede han; for tilbunds 
at forstaa sit Yndlingssprog lærte han sig en 
Mængde andre Sprog (Angelsaxisk, Gotisk, Hollandsk,
Grønlandsk o. fl.) og stræbte ved Jevnførelser med 
disse Sprog at forklare de islandske Ord og Bøjninger.

Dette Fænomen af en Skolediscipel kunde naturligvis ikke 
undgaa at tildrage sig Kameraternes Opmærksomhed, og 
snart samlede Rask en lille Skare af Venner omkring sig, 
der delte hans Interesser og paa Spadseretoure o. desl. 
hørte paa deres »Lærers og Mesters« lærde Oplysninger. 
Blandt disse Rasks første Disciple har idetmindste een 
erhvervet sig et berømt Navn: N.M. Petersen.

1807 blev Rask Student. Under yderst trange Kaar
fortsatte han sine Studier fra Skoleaarene; af Navn
studerede han vel Theologi, og som stud. theol. fik
han Regens; men det blev neppe mange Timer, han ofrede
Theologien; naar han var fri for sine anstrengende 
Timeinformationer, vendte han tilbage til Sprogstudierne 
og særlig til sit kjære Islandsk. »Saalænge Livet varer«, 
skriver han, »skal det være min Trøst og Glæde at kjende 
dette Sprog;« .... »det har været en Hovedkilde og det 
første Udspring til mange, ja de allerfleste, endog 
ganske forskjelligartede Ideer hos mig, hvorfor jeg ogsaa
har en overvættes Forkjærlighed for det. Jeg taler det 
derfor ved alle optænkelige Lejligheder med en vis 
Stolthed og inderlig Glæde, naar Andre tale Tydsk eller 
Fransk.« Ved daglig Omgang med islandske Venner uddannede 
han sig videre, og allerede 1808 kunde hans faderlige Ven 
Rasmus Nyerup i Fortalen til sin Oversættelse af Snorres 
Edda »anmelde« ham »for vor lærde Republik som en 
tilkommende Mystagog i den islandske Litteraturs inderste 
Helligdomme«. Inden disse Ord fremkom for Offentligheden, 
var Rask forresten optraadt som Forfatter; hans
tidligste Værker var mindre Afhandlinger i Blade og
Tidsskrifter. 1811 udkom hans første større Værk:
»Vejledning til det Islandske eller gamle Nordiske
Sprog«. Hvilken Betydning denne lille Bog har havt,
vil man let kunne indse, naar man erfarer, at dens
eneste Forgænger var et paa Latin skrevet Værk (af
Islænderen Runolfur Jonsson), der udkom i Aaret 1651;
men netop den Omstændighed, at Rask kom til at bygge
saa at sige paa bar Grund, kunne vi takke for hans
Bogs Hovedfortrin; den er helt igjennem en Frugt af
Rasks egne Iagttagelser af Sproget (tildels er den vel
en Omarbejdelse af hans Grammatik fra Skoledagene),
og med en forbausende Klarhed har han ordnet Stoffet
efter Principer, som han udleder af Sprogets egen
Aand, ikke - som saa almindeligt ellers - af den
latinske Grammatik. For den følgende Tid fik Rasks
Vejledning den Betydning, at den (særlig i den
omarbejdede Skikkelse: »Anvisning till Isländskan
eller Nordiska Fornspråket,« Stockholm 1818) blev
det Grundlag, hvorpaa saa at sige alle oldnordiske
Sproglærer kom til at hvile, og som man først forlod
meget nær ved vor Tid. Ogsaa som Lexikograf kom Rask
til at optræde, men desværre kun som Bearbejder af
Björn Halldorssons islandske Ordbog, der først forelaa
trykt 1814 (Lexicon Islandico-Latino-Danicum Biornonis
Haldorsonii. Cura R.K. Raskii).

Disse Arbejder havde Rask fuldført, inden han havde
betraadt Islands Grund; 1812 var han med sin Beskytter
Nyerup paa en antikvarisk Rejse i Sverige og Norge,
men først det følgende Aar fik han sit længe nærede
Ønske opfyldt: en islandsk Kjøbmand tilbød ham fri
Rejse, Pengeunderstøttelse fik han af Staten, og i
Sommeren 1813 ankom han til Island. Her opholdt han
sig til 1815, i hvilken Tid han rejste Øen rundt,
overalt studerende Sproget og Litteraturen; sine
Rejser har han selv skildret i en Række Breve,
hvoraf nogle f. Ex. ere aftrykte i Flors Haandbog
(9. Udg. S. 462 ff.). - Paa Island fuldførte Rask
sit Hovedværk, der 1814 blev sendt til Kjøbenhavn som
en Besvarelse af Videnskabernes Selskabs Prisopgave:
»Undersøgelse om det gamle Nordiske eller Islandske
Sprogs Oprindelse« (trykt i Kbhvn. 1818). De tidligere
Sprogforskere havde som oftest indskrænket deres
etymologiske Undersøgelser til Paavisning af Ligheder
mellem mere eller mindre heldig valgte danske Ord og
tilsvarende Gloser, særlig i Hebraisk, Græsk og Latin,
og havde af disse Ordligheder uddraget deres
Slutninger om Sprogenes Slægtskab. I Modsætning hertil
hævder Rask, at Ordligheden ikke er tilstrækkelig til
Bestemmelse af oprindeligt Slægtskab mellem Sprogene,
idet der »ved Folkeslægternes Omgang med hinanden kan
indkomme en utrolig Mængde Ord af det ene Sprog i det
andet, ihvor yderst uligeartede de end maatte være af 
Oprindelse og Art. Saaledes er der indkommet adskilligt 
Dansk i Grønlandsken«. Etymologen skal altsaa ikke 
virke ordforklarende, men sprogforklarende: hele 
Sprogets Bygning (dets Lexikalier og dets Grammatikalier) 
bør være Gjenstand for Sprogforskerens Opmærksomhed, og 
navnlig bør han ikke overse den grammatikalske Bygning; 
thi sjelden eller aldrig har man seet noget Exempel paa,
at et Sprog har optaget Bøjninger fra fremmede; den 
grammatiske Overensstemmelse bliver derfor »den vigtigste 
og visseste«. Gaaende ud fra disse Grundsætninger 
sammenstiller Rask nu Islandsk med en Masse andre Sprog, 
lige fra Grønlandsk, Keltisk, Baskisk og Finsk paa den 
ene Side til Lettisk, Latin og Græsk o. fl. paa den 
anden Side, og benægter Muligheden af Slægtskab med den 
førstnævnte Gruppe (at de keltiske Sprog ere »japetiske«, 
indsaa Rask dog senere), hvorimod han finder væsenlige 
Ligheder med de sidstnævnte Sprog; endelig kommer han til 
det Resultat, at det gamle nordiske Sprog (saavelsom de
germaniske, slaviske og lettiske) har sin Kilde i det 
»Irakiske«, det vil sige det Grundsprog, hvoraf Græsk og 
Latin ere de eneste Levninger, og som engang har været talt 
i Egnen omkring Floden Don. I et kort Slutningskapitel 
antydes dernæst Muligheden af, at »det Trakiske Sprog« 
kan nedstamme fra det Indiske og have Slægtninge i 
Armenisk og Persisk. I dette lille Skrift har Rask 
saaledes for første Gang klart og bestemt udtrykt den 
sammenlignende Sprogvidenskabs Methode og anvendt den 
til at give en i Hovedtrækkene rigtig Bestemmelse af 
Slægtskabsforholdene mellem de europæiske Sprog, og af 
denne Grund staaer han som den, der for Nordens 
Vedkommende har grundlagt denne Videnskab; i det 
øvrige Europa stilles Rask i Skygge af Tydskeren Franz 
Bopp, der samtidig, men ad andre Veje, kom til 
beslægtede Resultater, og hvis Værk selvfølgelig blev 
langt mere læst end Rasks lille danske Bog.

1815 vendte Rask tilbage til Kjøbenhavn og virkede her i et 
Aars Tid som Underbibliothekar ved Universitetsbibliotheket; men 
det varede ikke længe, inden han igjen begyndte at omgaaes med
Rejseplaner. Under Udarbejdelsen af sit Prisskrift
havde han idelig følt, hvor utilstrækkelig den
Sprogkundskab var, som kunde erhverves af Datidens
Litteratur: for mange Sprogs Vedkommende var det
næsten ikke muligt at opdrive nogen Text, end mindre
nogen Grammatik eller Ordbog; og Rasks grundige Natur
lod ham ikke nøjes med halve Oplysninger. Det var
derfor hans Ønske med egne Øren at høre de Sprog, han
kun kjendte af Bøger, og særlig vilde han undersøge,
hvad der mulig maatte være tilbage af det »trakiske«
Grundsprog ved Don og Volga, og fremdeles lære de 
persiske og indiske Sprog at kjende i deres Hjemstavn 
for saaledes at afgjøre Spørgsmaalet om deres 
Slægtskab med de europæiske.

Endelig fik han en større Rejseunderstøttelse af den 
bekjendte Mæcen Joh. Bülow til Sanderumgaard,
hvortil senere føjedes et forholdsvis betydeligt
Statsstipendium. I Oktober 1816 tiltraadte Rask da 
sin tredie Rejse, den sidste og største i hans Liv 
og sikkert den mest eventyrlige, nogen dansk
Videnskabsmand har foretaget.

Rejsens første Maal var Stockholm; her opholdt han
sig over 1 1/4 Aar, holdt Forelæsninger over Islandsk,
udgav sin Angelsachsiske Sproglære, begge Eddaerne og
omarbejdede sin Vejledning til det Islandske. Videre
gik Rejsen over Finland til St. Petersborg, hvor han 
ligeledes blev fem Fjerdingaar (til Sommeren 1819), 
optagen af Studiet af Russisk, Armenisk, Persisk, 
Arabisk m. m., dernæst over Moskov og, under utallige 
Farer og Anstrengelser, gjennem Kosakkernes og 
Kalmukkernes ørkenagtige Lande til Astrakan (se Brevene 
i Flors Haandbog). Spor af vore Forfædre traf han 
naturligvis ikke paa disse Steder, »hvor omflakkende 
Tatarer havde huseret for mange Hundredaar«; men hvor 
Lejlighed bødes, udvidede han sine Kundskaber i 
Sydruslands og Asiens Sprog. Længere og længere fjernede 
han sig fra Civilisationen; han rejste over Kaukasus til 
Tiflis, blev her i fire Maaneder og drog saa (i Marts 
1820) videre, forbi Ararat ind i Persien. Paa Vejen til
Teheran blev han sparket af en Hest, og dette Uheld i
Forbindelse med det usunde Klima i det sydlige Persien
gjorde, at han egenlig under hele den følgende Del af 
Rejsen (ja, omtrent for Resten af sin Levetid) var syg. 
Ikkedesmindre fortsatte han sin eventyrlige Færd, han 
besøgte Ispahan, granskede i Persepolis de gamle 
Kileindskrifter, og endelig indskibede han sig i Buschehr
for at sejle til Bombay, hvortil han ankom i Septbr. 
1820. I over to Aar opholdt han sig i Indien, som han 
gjennemrejste paa Kryds og Tvers, han sejlede i Baad 
ned ad Ganges til Kalkutta, gjæstede Madras og Trankebar, 
og særlig opholdt han sig længe i Colombo paa Ceylon; 
næsten stadig kæmpede han med Sygdom og med Uheld af 
forskjellige Arter: hans Penge slap op et Par Gange, 
engang led han Skibbrud og mistede en stor Mængde af 
sine Ejendele. Selvfølgelig benyttede han Tiden til at 
studere Indiens talrige Sprog, baade de gamle (Sanskrit, 
Pali, Prakrit) og de nye (Bengali, Hindustani, Hindi, 
Mahrattisk, Tamulisk o. s. v.), men ved Siden heraf 
dyrkede han ogsaa de europæiske Sprog (Græsk, Latin, 
Fransk, Italiensk, Spansk o. s. v.). - Den i1. Decbr. 
1822 gik han endelig ombord i et dansk Skib og sejlede 
med det sønden om Afrika til Europa; den 5. Maj 1823 ankom 
han til Kjøbenhavn efter en Fraværelse af næsten syv Aar.

Efterat vi nu have fulgt Rask paa hans lange Rejse,
opstaaer naturlig det Spørgsmaal: hvilket Udbytte have
alle disse Anstrengelser bragt Videnskaben? Desværre
maa Svaret blive, at hvor betydeligt Resultatet i og 
for sig end maa siges at være, saa er det dog
ingenlunde saa stort, som Rasks Geni kunde lade
os vente, og som det under lykkeligere personlige
Forhold sikkert var blevet. Han havde erhvervet sig
et Kjendskab til Orientens Sprog, der i Omfang og
Grundighed utvivlsomt ikke havde nogen Lige i Europa;
men nogen samlet Fremstilling af disse Sprogs Bygning
eller en Anvendelse af disse Kundskaber til omfattende
Sammenligning mellem Østens og Vestens Sprog, det
fik han ikke Lejlighed til at give; en stor Del af
sine Resultater tog han med sig i Graven. Det, der
foreligger for Efterverdenen, er utvivlsomt kun en
ringe Brøkdel af, hvad han under andre Forhold kunde
have givet; men alene det er nok til at sikre hans
Navn Udødelighed; særlig skulle vi saaledes nævne, at
han var den Første, som opklarede den Dunkelhed, der
omgav det saakaldte »Zend«, det gamle iranske Sprog,
hvori Zendavesta, Zarathushtras (»Zoroasters«) hellige
Bøger, ere bevarede, og beviste, at det var beslægtet
med Sanskrit og de øvrige indo-europæiske (japetiske)
Tungemaal; han gav et Par vigtige Bidrag til Tydningen
af Akhæmenidernes Kileskrifter og hævdede med Rette,
at Sproget, hvori de vare aflattede, var japetisk; han
godtgjorde, at Indiens Sprog ere af højst forskjellig
Oprindelse,
nogle japetiske (Sanskrit, Hindustani o. fl.),
andre »skythiske« (de »malebariske« Sprog: Tamulisk,
Telegu, Singalesisk o. fl.). Se om disse Emner navnlig
Rasks berømte lille Athandling om »Zendsprogets og
Zendavestas Ælde og Ægthed« (Samlede Afh. II. Bind).

Sidst, men ikke mindst, bør det fremhæves, at han fra
Indien medbragte en Skat af Haandskrifter, hvortil
idetmindste ikke dengang fandtes Magen i Europa,
f. Ex. de bedste Zendavesta-Haandskrifter, der endnu 
kjendes, en Række beskrevne Palmeblade, indeholdende 
Buddhisternes hellige Bøger, affattede især paa Pali 
(en af Sanskrit udviklet senere Dialekt) og Singalesisk 
(Sproget paa Ceylon); disse uvurderlige Manuskripter 
findes nu paa de to store Bibliotheker i Kjøbenhavn.

Rasks Liv i Aarene efter Hjemkomsten fra Indien er en 
Række Lidelser og Skuffelser. Han maatte paany kæmpe 
med Fattigdom; først gav man ham en Statsunderstøttelse 
paa 400 Rdl. aarlig, og da han saa (1825) fik et Tilbud 
om et Professorat i Edinburgh (det var i den Anledning 
han udtalte de berømte Ord: »Sit Fædreland skylder man 
Alt, hvad man kan udrette«), gjorde man ham vel til 
»Professor i Litterairhistorien med særdeles Hensyn paa 
den gamle asiatiske Litteratur«, men uden at forhøje hans
Indtægter, Mod Slutningen af hans Liv forbedredes dog
hans Stilling, idet han 1829 blev Bibliothekar ved
Universitetsbibliotheket og endelig 1831 Professor
extraordinarius i de østerlandske Sprog.

Ogsaa Publikums Modtagelse af hans Skrifter beredte
ham Sorger. Man havde ventet en Masse interessante
Afhandlinger om »Bramanernes Visdom«, men i Stedet
udgav han bl. a.: »Spansk Sproglære« (1824), »Frisisk
Sproglære« (1825), »Dansk Retskrivningslære« (1826),
»Den gamle ægyptiske Tidsregning« (1827), »Italiænsk
Formlære« (1827), »Vejledning til Akra-Sproget på 
Kysten Ginea« (1828), »Den ældste hebraiske Tidsregning 
indtil Moses« (1828), »A Grammar of the Danish language 
for the use of Englishmen« (1830), »Ræsonneret lappisk 
Sproglære« (1832), »Engelsk Formlære« (1832), lærde og 
grundige Værker, men slet ikke efter »Folks« Ønske; de vilde 
høre om Indien og Persien, men derom taug Rask, - Mest 
af  Alt var det dog Retskrivningen, der forbitrede ham 
Tilværelsen; i Anledning af dette fortvivlede Spørgsmaal kæmpede
Rask en lang og bitter Strid, der utvivlsomt
forkortede hans Liv; man gjorde Løjer med hans
»måskje« o. s. v., men kun Faa stræbte at sætte sig
ind i hans fine og lærde System. Ogsaa Udgivelsen af
Sagaer for Oldskriftselskabet og Korrekturlæsningen
efter gamle Pergamentshaandskrifter - Arbejder,
som Andre dog ogsaa kunde have besørget - optog
hans Tid og Kræfter. Under disse Forhold udvikledes
den Brystsygdom, Rask bar paa fra Rejsen, og den
14. Novbr. 1832 endte den hans Liv.

Her i Norden staaer Rask som Skaberen af vor nyere
Sprogvidenskab, dels ved sin Behandling af den
islandske Sproglære og dens Forhold til Dansk,
dels ved at angive den eneste rette Methode for
Sprogsammenligning og sin deraf følgende rigtige
Klassifikation af Sprogene, samt ved at anvende denne
Methode i en stor Række Grammatiker over fremmede
Sprog (af størst Betydning ere den angelsaxiske
og den lappiske Sproglære), og endelig ved sine
geniale Enkeltiagttagelser. Hans umaadelige Lærdom,
minutieuse Nøjagtighed og Sky for al »Konstrueren«
i Forening med hans geniale Intuition har »brudt ham
Vej, hvor han kom hen«; han brød mere end een Vej,
som senere Forskere have betraadt efter ham.

Udenfor Norden er Rask forholdsvis lidet kjendt, da
han, ledet af en glødende Fædrelandskærlighed, skrev
saa at sige alle sine Værker (selv den paa Ceylon
trykte »Singalesiske Skriftlære«) paa Dansk. Hans
Resultater ere derfor mest komne til Europas Kjendskab
paa anden Haand, særlig ved Jakob Grimms Værker;
under Navn af »Grimms Lov« gaaer f. Ex. Læren om
det konstante Forhold mellem de græsk-latinske
(fælles-indoeuropæiske) Konsonanter og de nordiske
(»Lydforskydningsloven«: pater - Fader, piscis - Fisk,
frater - Broder, fero - bære, o. s. v.), Skjøndt
Grimm i Virkeligheden har bygget sin Lov paa Rasks
Iagttagelser.

Rasks efterladte Smaaskrifter ere tildels samlede
af hans Broder i »Samlede Afhandlinger« (tre Bind,
Kbhvn. 1834-38); de indledes med en smuk og udførlig
Biografi af Rask ved N.M. Petersen (optrykt i 1. Bind 
af N.M. Petersens samlede Afhandlinger). Se endvidere: 
F. Rønning: R. Kr. Rask (1887), Wimmers Mindetale over 
Rask (1887) og Vilh. Thomsen i Nordisk tidskrift, utg. 
af Letterstedtska foreningen, 10. årg. (1887).

Rasks Indflydelse paa Samtid og Eftertid var saa stor,
at snar
sagt enhver Sprogforsker af Rang, som Danmark har havt
i dette Aarhundrede, enten direkte eller indirekte
staaer i Discipelforhold til ham. Svagest er hans
Indflydelse paa Behandlingen af de »klassiske«
Sprog, hvor man tildels er gaaet sine egne Veje,
og af de moderne Sprog, Tydsk, Engelsk og Fransk,
hvis grammatiske Behandling meget længe har været
temmelig upaavirket af Sproghistoriens Resultater; kun
undtagelsesvis (som i Peder Hjorts bekjendte »Tydske
Sproglære« og i Paul Hagerup Tregders »Græsk Formlære«
1844) sporer man i ældre Værker angaaende disse Sprog
nogen Paavirkning fra Rasks Skrifter; i den indiske
og nordiske Filologi møde vi derimod en lang Række
Forskere, der alle mere eller mindre slutte sig til
Rask, deres Videnskabers fælles Fader. Orientalisterne
ere selvfølgelig færrest i Antal, men til Gjengjæld 
have vi her i Niels Ludvig Westergaard (f. i Kbhvn. 
1815, fra 1845 Professor i de indiske Sprog, død 1878) 
en Videnskabsmand, hvis Navn kjendes af alle den 
sammenlignende Sprogvidenskabs Dyrkere i hele Verden. 
Kun femogtyve Aar gammel udgav han et af sine 
Hovedværker -»Radices linguæ Sanscritæ« (trykt i 
Kjøbenhavn, men paa tydsk Forlag, 1840-41), en Ordbog 
over Verberne i Sanskrit, en storartet Frugt af 
Westergaards kolossale Flid paa hans Studierejser i 
Tydskland og England, og et Værk, der i hele Europa
har bidraget mægtig til Sanskritstudiernes Fremme. -
Selvfølgelig maatte det ogsaa være Westergaard
magtpaaliggende at komme til at gjæste Østerlandene,
hvilket lykkedes ham i 1841, da han med Regeringens
Understøttelse afrejste ad Søvejen til Bombay, hvorfra
han, efter et Ophold paa et Aar, drog til Persien
for derfra over Tiflis, Moskov og St. Petersborg at
vende tilbage til Danmark (Ankomst 1844). Hans Rejse
er kun lidet mindre mærkelig end Rasks, som den jo
næsten var et omvendt Spejlbillede af; han havde
ligget for Døden i Ispahan og under den strengeste
Vinterkulde gjennemrejst det indre Rusland, han
havde gjennemsøgt Indiens gamle Templer og gjæstet
Persiens Ildtilbedere, der havde indviet ham i deres
Mysterier, i brændende Solhede havde han kopieret
Kileindskrifter, og han medbragte endelig ogsaa en
stor Samling af indiske og persiske Haandskrifter. I
een Henseende danner Westergaards Rejse derimod en
glædelig Modsætning til Rasks: Westergaard havde
endnu et langt Liv for sig og fik derved Lejlighed
til ganske anderledes end sin store
Læremester at gjøre sine Resultater frugtbringende
for Videnskaben; særlig kan det fremhæves, at han
opdagede Kileindskriften paa Darius' Grav, og at hans
nøjagtige Kopier af denne og de andre oldpersiske
Indskrifter danne Grundlaget for Normanden Chr. Lassens 
epokegjørende Tydninger; selv gjorde Westergaard det 
første og betydningsfuldeste Forsøg paa at tyde den 
hidtil helt uforstaaede anden Række af Kileindskrifter
(Perserkongernes Gravskrifter ere affattede paa tre af 
det gamle Kæmperiges Sprog, og indtil da var kun den
persiske Række nogenlunde forstaaet). Westergaards
Afhandlinger om Kileindskrifterne findes i forskjellige 
Tidsskrifter, navnlig »Zeitschrift für die Kunde des 
Morgenlandes« , VI, »Mémoires d. l. Soc. Roy. des Ant. 
du Nord«, 1840-44, og »Videnskabernes Selskabs Skrifter« 
1854. Af Westergaards øvrige Værker kunne her nævnes 
»Sanskrit Læsebog« og »Sanskrit Formlære« (begge fra 
1846), de eneste danske Hjælpemidler til Studiet af
Indiens gamle Sprog, hans store epokegjørende Udgiverværk: 
»Zendavesta, or the Religious Books of the Zoroastrians« 
(Kbhvn. 1852-54), samt en Række Afhandlinger om Zendavesta 
og indisk Litteratur, Mythologi og Historie (i Vidensk. 
Selsk. »Oversigter« 1852 og 1860, samme Selskabs »Skrifter« 
1867 og som Universitetsprogrammer for 1860 og 1868). Men iøvrigt 
er hans Virksomhed som Orientalist forholdsvis ringe i den sidste 
Snes Aar af hans Liv; dels havde nemlig hans varme
Fædrelandskjærlighed bevirket, at han efter Krigene 
trak sig tilbage fra sine tydske Studiefæller, dels 
optog andre Arbejder hans Tid, han var saaledes 
Medlem af den grundlovgivende Rigsdag, i tolv Aar 
redigerede han »Historisk Tidsskrift« m. m. Mest af 
Alt maa det beklages, at han aldrig fik fuldført sin 
store Grammatik og Ordbog over Zendsproget; men hvad 
han har udført, er nok til, at »hans Navn skal
vedblive at mindes og straale som en af de lysende
Stjerner paa Videnskabens Himmel« (se Vilh. Thomsens
smukke Mindetale i Vidensk. Selsk. Oversigter 1878).

Westergaards Efterfølger som Professor i indisk
Filologi, MICHAEL VIGGO FAUSBØLL (f. 1821) er berømt
som den, der for Europas Vedkommende har lagt Grunden
til Studiet af Palisproget og Buddhismens Litteratur,
særlig ved Udgivelsen af Dhammapadam (Hauniæ 1855),
et stort buddhistisk Digt, bestaaende af moralske
Tankesprog, og af Jataka-Bogen (Fortællinger om 
Buddhas »Fødsler« d. e. Sjælevandring), et uhyre 
Haandskrift (806 store Palmeblade), som bl. a. 
indeholder Fabler, Eventyr o. desl., der gjenfindes 
trindt om i de europæiske Litteraturer (The Jataka 
Vol. I-V, London 1875-91). - Ogsaa med dansk Sprog 
har Fausbøll syslet og bl. a. gjort sig fortjent 
som Forfatter af Slang-Ordbogen: Bidrag til en 
Ordbog over Gadesproget og saakaldt daglig Tale. 
Af »V. Kristiansen« (1866). Endnu en bekjendt Pali-
Filolog har Danmark fostret, nemlig Carl Vilh. 
Trenckner (f. 1824, død 1891 som Cand. phil. og 
Lærer i Kjøbenhavn), hvis Udgaver af Palitexter 
roses som »noget af det Bedste, der er fremkommet 
i dette Fag«, ligesom hans uudgivne Paliordbog 
(paa Universitetsbibliotheket) »upaatvivlelig er 
den righoldigste, der findes«. (Om Palilitteraturen 
se Dines Andersen: Rasavahini, buddhistiske Legender, 
paa Dansk i Udvalg, med Indledning, i »Studier fra 
Sprog- og Oldtidsforskning« I, 1891).
At den rige Sanskritlitteratur tidlig tiltrak sig 
Opmærksomhed i Danmark, skyldes især Martin Hammerich 
(1811-1881), hvis mønsterværdige Oversættelse af 
Kalidasas yndefulde Drama Sakuntaia udkom 1845 
(3. Udg. 1879). - Om det ogsaa i nyere Tid fortsatte 
videnskabelige Studium af Indiens klassiske Sprog 
vidne fremdeles et Par Doktorafhandlinger, nemlig om 
»Ushas (Morgenrødens Gudinde) og Ushashymnerne i 
Rigveda« (1879) af Edv. Brandes (f. 1847), og Søren 
Sørensens (f. 1848) Analyse af det kolossale Sanskrit-
Epos Mahabharata (1883). Begge disse Mænd have desuden
oversat interessante Sanskrit-Værker paa Dansk,
Brandes: Skuespillene Lervognen (»Vasantasena«)
1870 og Kalidasas »Kongen og Danserinden (1874),
Sørensen: et »Udvalg af Somadevas indiske Eventyr og
Molbohistorier« (Herlufsholms Program 1878).

Den nordiske Filologis Fremskridt mellem 1800 og 1885 
have været saa talrige og store, at en nogenlunde 
fuldstændig Skildring af de fremkomne Værker og deres
Forfattere vilde føre os altfor vidt; vi maa derfor
nøjes med i al Korthed at angive Hovedtrækkene af
Videnskabens Udvikling.

Som Følge af at Læsekredsen for gammel nordisk
Litteratur stadig har været forholdsvis lille, har
næsten hele Arbejdet med Udgivelsen af saadanne
Skrifter været overtaget af Selskaber og særlig
af Kommissionen for det Arnamagnæanske Legat,
det kgl. nordiske Oldskriftselskab, det nordiske
Litteratursamfund og i den nyeste Tid: Samfundet til
Udgivelse af gammel nordisk Litteratur.

Den Arnamagnæanske Kommission har bl. A. udgivet den
ældre Edda, I-III (1787-1828), den yngre Edda, I-III
(1848-1887), flere Sagaer og gamle norske og islandske
Love. De fleste af Kommissionens Udgaver fra ældre
Tid ere tykke Kvartbind med latinske Oversættelser
og lærde Indledninger og Noter paa samme Sprog. I
nyere Tid, da Latinen har maattet vige for Dansken,
har den Arna-Magnæanske Kommission bl. A. udgivet
nogle vigtige Haandskrifter fra Arne Magnusens
Samling i fuldstændig fotolithografisk Gjengivelse,
nemlig den islandske Elucidarius (1869), det ældste
Brudstykke af Valdemars sjællandske Lov (1869) og
Runehaandskriftet af Skaanske Lov (1877).
Oldskriftselskabet stiftedes 1825 af CARL CHRISTIAN
RAFN (S. 998), der i mere end en Menneskealder
ledede dets storartede og mangesidige Virksomhed
med utrættelig Energi. Selskabets filologiske
Virksomhed har særlig havt til Formaal ved
Udgivelse af en overordenlig stor Masse oldnordiske
Kildeskrifter at belyse de gamle Nordboers Færd
i og udenfor Norden; de vigtigste ere: Fornaldar
sogur Nordlanda, I-III (1829-30), d. e. Sagaer om
Sagntiden (Völsunga Saga, Hervørs Saga m. fl.),
Fornmanna sögur, I-XII (1825-37), om den norske og
danske Historie, to Samlinger med Titlen Islendinga
sögur, I-II (1829-30) og I-IV (1843-83, fortsættes),
indeholdende f. Ex. Landnamsbegen og Nials Saga,
Grønlands historiske Mindesmærker, I-III (1838-45)
og Antiquitates Americanæ (i Kvartbind, 1837); dette
sidste Værk vakte en umaadelig Opsigt i Europa og
endnu mere i Amerika, da det heri ved Uddrag af den
islandske Litteratur for første Gang bevistes, at
Nordboerne havde været i Amerika 500 Aar før Columbus;
desværre havde Rafn ikke ladet sig nøje med disse
sikre Vidnesbyrd, men havde - i sin Iver for at finde
haandgribelige Spor af Islændernes Ophold i »Vinland«
- været saa uheldig at erklære bl. A. den saakaldte
Assonet-Sten fra Massachusetts for en Runeindskrift,
ristet af Amerikas første Opdagere, mens den i
Virkeligheden hidrører fra Indianerne. Da denne
beklagelige Fejltagelse opklaredes, bleve fremmede
Læsere tilbøjelige til ogsaa at modtage det utvivlsomt
Rigtige i Bogen med Mistillid. Oldskriftselskabets
indholdsrige Tidsskrifter, navnlig Annaler (efter
1866: Aarbøger) for nordisk Oldkyndighed og Historie
og Mémoires de la Société Royale des Antiquaires du 
Nord, have ogsaa i Filologiens Historie spillet en 
betydningsfuld Rolle.

I fjernere Forbindelse med den danske Litteratur
staaer »Det islandske litteraire Selskab« (stiftet af
Rask 1816), der, som Middel til at fremme Oplysningen
og Selvstændighedsfølelsen paa Island, ogsaa udgiver
gammel Litteratur.

Ved Udgivelsen af Oldskrifter for disse Selskaber have
- foruden de allerede nævnte Mænd - særlig Islænderne
været virksomme, og navnlig fortjene følgende tre
grundlærde Mænd at fremhæves: Finn Magnusen (S. 954),
Sveinbjorn Egilsson
(1791-1852) og den berømte islandske Patriot og
Historiker Jon Sigurdsson (1811-79).

For at aabne den dannede Læseverden Adgang til
den oldnordiske Litteraturs rige Skatte, have
flere Videnskabsmænd fra Tid til anden udfoldet en
betydelig Virksomhed. Peter Erasmus Müller (S. 948)
gav i sit underholdende og lærde »Sagabibliothek«
I-III (1817-20) en Oversigt over Sagalitteraturen med
udførlige Gjengivelser og Vurderinger af Sagaernes
Indhold. Finn Magnusen oversatte den ældre Edda, I-IV
(1821-23) - en nyere Oversættelse (1870) af samme
Værk skyldes Adjunkt Hans Georg Møller (1832-77)
- Rafn m. fl. gav Oversættelser af Fornaldar sögur
(Nordiske Fortids Sagaer, I-III, 1829-30) og Fornmanna
sögur (Oldnordiske Sagaer, I-XII, 1826-37), og
N.M. Petersen bearbejdede de betydeligste isl. Sagaer
(Nials, Egils, Grettes m. fl.) i sine bekjendte
»Historiske Fortællinger om Islændernes Færd hjemme
og ude«, I-IV (1839-44, 3.Udg. beg. 1900).

Som Vejledning til Studiet af den oldnordiske
Litteratur bør endnu fremhæves Carl Rosenbergs
(1829-85) »Træk af Livet paa Island i Sagatiden« 
(1871, 2. Udg. ved Valtyr Gudmundsson 1894). 
Rosenbergs stort anlagte, men desværre kun halvt 
fuldendte, aandfulde og grundige Værk »Nordboernes 
Aandsliv« (I-III, 1878-85) behandler ikke alene de 
nordiske Folks Gudetro og Lovgivning, Industri og 
Kunst, Sprog og Skrift m. m., men særlig angaaende 
den oldnordiske og gammeldanske Litteratur indeholder 
det fortrinlige Oplysninger.

Kulturlivet paa Island er desuden behandlet af
Højesteretsassessor Vilhjálmur Ludvig Finsen
(1823-92), som dels har udgivet de forskjellige 
Redaktioner af Graagaasen, dels i nogle lærde 
Afhandlinger (i Aarbøger for nord. Oldkyndighed
1873 og Videnskabernes Selskabs Skrifter 1888) har
skildret Retsvæsnet paa Island under Sagatiden. -
Familielivet i samme Tidsrum er (i Aarbøger for
nordisk Oldkyndighed 1870) behandlet af Bibliothekar
Dr. Peter Erasmus Kristian Kålund (f. 1844), som
desuden i sit store Værk »Bidrag til en historisk-
topografisk Beskrivelse af Island« (I-II, 1877-82) 
har givet en paa Selvsyn grundet Beskrivelse af 
Sagaøen med stadigt Henblik paa de i Oldskrifterne
omtalte Lokaliteter.
Ligelig delt mellem Udgivelsen af den oldnordiske og 
den gammeldanske Litteratur virkede »det nordiske
Litteratursamfund«, som stiftedes 1847 med Westergaard
som Formand, og hvis Formaal var at udgive Oldskrifter
»paa en med Almenhedens Tarv overensstemmende Maade«,
nemlig med danske Oversættelser, Glossarer eller
Kommentarer. De vigtigste af dets Publikationer ere, 
foruden flere let læselige islandske Sagaer, en 
»oldnordisk Ordføjningslære« ved Rektor Georg Frd. 
Vilh. Lund (1820-1891), to Bind »færøiske Kvæder«, 
samlede af Grundlæggeren af Færøernes nyere
Skriftsprog Provst Venceslaus Ulricus Hammershaimb
(f. 1819) og fremdeles Universitetsbibliothekar Peder
Goth Thorsens (1811-1883) Samling af de ældste danske 
Provinslove.

Litteratursamfundet afløstes 1879 af »Samfund til Udg. 
af gammel nordisk Litteratur«, stiftet af Svend
Grundtvig, hvilket nu tæller saa at sige alle den
nordiske Filologis Dyrkere over hele Verden blandt
sine Medlemmer. Medens det nye Samfunds Virkefelt er 
det samme som dets Forgængers, har det mere almindelig 
udbredte Kjendskab til de gamle nordiske Sprog bevirket, 
at dets Udgaver, som ikke alene ere besørgede af Danske 
og Islændere, men ogsaa for en stor Del af Svenskere, nu 
fremtræde med et lærdere Tilsnit end det gamle Samfunds, 
idet Oldskrifterne som Regel gjengives med Bibeholdelse 
af Haandskrifternes Stavemaade o. s. v.

Den gammeldanske Litteratur er desuden udgiven særlig af 
»Det kgl. danske Selskab for Fædrelandets Historie og 
Sprog«, og af »Samfundet til den danske Litteraturs 
Fremme«, som 1890 afsluttede sin 65aarige, ofte meget 
stormfulde Tilværelse med Udgivelsen af sidste Bind af 
Svend Grundtvigs Danmarks gamle Folkeviser. I den nyeste 
Tid har Studiet af Danmarks Sprog og Folkeminder faaet 
sit vigtigste Organ i »Universitets-Jubilæets danske 
Samfund«, stiftet 1879 ved George Stephens's Initiativ.

Som de betydeligste Udgiverforetagender paa den gamle
danske Litteraturs Omraade kunne nævnes P.E. Müllers
Saxo I-II (udkom først 1839-58), Chr. Molbechs Udgaver 
af Harpestrengs Lægebog (1826), Rimkrøniken (1825), 
Hr. Michaels Digte (1836) m. fl., Præsten Carl Joachim 
Brandts (1817-89)
Udgaver af »Romantisk Digtning fra Middelalderen«
(1869-77) og Christiern Pedersens danske Skrifter
(1850-56), samt hans Haandbog Gammeldansk Læsebog 
(1857), Vedels Saxo (ved Levin o. fl.), 
Overbibliothekar Soph. Birket Smiths Udgaver af de
forskjellige danske Skuespil fra 16.-17. Aarhundrede,
en gammeldansk Lægebog ved Viggo Såby, Mandevilles
Rejse ved Markus Lorenzen og fremfor alle Svend
Grundtvigs Danmarks gamle Folkeviser.

Vi skulle nu se, hvorledes det indsamlede rige
Materiale er blevet benyttet til Udvidelse af
vort Kjendskab til Nordens ældre og nyere Sprog,
og vi begynde da med Rasks Ungdomsven, den ligesaa
lærde som aandrige og sympathetiske Niels Mathias
Petersen, Søn af en Landsbyskrædder i Sanderum paa 
Fyen (f. 1791). Hans Liv forløber uden mærkelige 
Begivenheder (han var f. Ex. aldrig udenfor Danmark): 
1815-26 var han Lærer ved Seminariet paa 
Brahetrolleborg, fra 1830 Registrator i Gehejmearkivet, 
blev 1845 Professor i de nordiske Sprog og døde 1862.

N.M. Petersens talrige Skrifter omspænde næsten alle
den nordiske Filologis Grene. Hans historiske Værker
ere skildrede foran (S. 950); her skal særlig dvæles
ved hans Virksomhed som Sprogforsker. Han siger selv
derom: »Min ulykkelige Skjæbne har ført mig ind paa
Sproggranskningen; min Tilbøjelighed, men ikke mine
Evner vilde have ført mig til noget Højere: til Poesi
og Historie«; for indgaaende Syslen med »de tørre
Former« udtaler han ofte sin Lede, Sproget har for
ham sin væsenligste Betydning som et af de Midler,
gjennem hvilke Folkets Aandsliv giver sig Udtryk, og i
alle sine Værker (særlig maaske i de mindre Skrifter,
som ere optagne i hans »Samlede Afhandlinger« I-IV,
1870-74) forlader han idelig de strengt sproglige
Undersøgelser for i varmtfølte Ord at mane til Kamp
for Modersmaalets Ret og Renhed. Ikke des mindre har
han ogsaa paa det nordiske Sprogstudiums Omraade en
grundlæggende Betydning. Efter nogle mindre Værker,
deriblandt Dansk Orddannelseslære 1826, fulgte 1829-30
Prisskriftet »Det danske, norske og svenske Sprogs
Historie under deres Udvikling af Stamsproget«, I-II,
en fuldstændig Sproghistorie fra de ældste Tider til
ca. 1700. Mindst betydeligt er Afsnittet om Norsk;
derimod har hans Fremstilling af det svenske Sprogs
Udvikling dannet Grundlaget for den historiske
Sprogforskning i
Sverige, og hans Skildring af vort Modersmaals Skjæbne
gjennem Tiderne er endnu den Dag idag uundværlig -
ja den eneste fuldstændige, vi have, og, naar man
betænker, at Bogen snart er 60 Aar gammel, mærkværdig
lidt forældet. Blandt hans øvrige sproglige Værker
skal her endvidere fremhæves hans Danische Sprachlehre 
für Deutsche 1830; men ogsaa i sit Hovedværk »Bidrag 
til den danske Litteraturs Historie« giver han 
lejlighedsvis Bidrag til Sprogets Historie; særlig med 
Hensyn til Sprogudviklingen i det 18. Aarhundrede 
indeholder Værket Oplysninger, der paa en fortræffelig 
Maade supplere hans Sproghistorie. Det gamle Nordens 
Aandsliv belyser han bl. a. i »Haandbog i den 
gammelnordiske Geografi« (I. Del 1834), »Nordisk 
Mythologi« (1849, 2. Udg. 1863) og i »Bidrag til den 
oldnordiske Litteraturs Historie«, hvilket sidste Værk 
udkom efter hans Død (1865), men desværre i en højst 
uheldig Skikkelse, idet man næsten ordret har aftrykt 
et efterladt Manuskript, som kun var Udkast til 
Forelæsninger; ja end ikke de ofte forekommende 
uudførte Perioder har man ændret.

N.M. Petersens Livsopgave var - som en tydsk
Forfatter (Th. Möbius) sandt og smukt har udtrykt
det - »ved Ord og Skrift atter og atter at vende
tilbage til sine Landsmænd mod Nord, og i den
nordiske Oldtid og deres eget Sprogs og Litteraturs
Skatte at vise dem den Kilde, som skulde forynge
og styrke dem og væbne dem mod den indtrængende
Tydskhed« [N. W. T. Bondesen: Små mindeblade om
N.M. Petersen, 1891].

N.M. Petersens Efterfølger som Professor i de
nordiske Sprog var (indtil 1886) Islænderen KONRAD
GISLASON (1808-1891). Flertallet af hans Værker ville
for det store Publikum stedse være lukkede Bøger;
allerede Titler som »Hljodstafr, hljodfyllandi (-
hljod-fyllendr), hljodfylling« eller »Om helrim
i 1. og 3. linie af regelmæssigt 'drottkvætt' og
'hrynhenda'« ville sikkert være nok til at skræmme
de Fleste; hans Skrifter vare ogsaa paa enkelte
Undtagelser nær henvendte til Fagmændenes snevre
Kreds; men for denne vil han utvivlsomt i lange Tider
vedblive at staa som den paalideligste og grundigste
Kjender af de ældre norsk-islandske Haandskrifter og
Skjaldedigtene, og Læsere, der ikke selv ere Fagmænd,
vil følgende korte Redegjørelse forhaabenlig kunne
give en lille Forestilling om Betydningen af hans
videnskabelige Virksomhed.
Rasks isl. Grammatiker havde i alt Væsenligt skildret
det nulevende Islandsk, derimod havde han taget
mindre Hensyn til det ældre Sprog og næsten intet
til Sprogformen i de ældste islandske Haandskrifter
(fra omkring Aar 1200). Det er denne Mangel, Gislason
har oprettet: i en stor Mængde større og mindre
Afhandlinger, i en ufuldendt Grammatik (1858) og i
Hovedværket »Um frumparta islenzkrartungu i fornold«
(o: Om det oldisl. Sprogs Elementer d. v. s. Lyd),
Kbh. 1846, paaviser han ved en talrig Mængde
nøjagtige Citater fra de ældste Haandskrifter,
hvilket Udseende det ældste Sprog har havt,
og hvilke Love det har været underkastet. Fra
Haandskrifterne er Gislason naturlig bleven ført
til de endnu ældre Sprogmindesmærker, vi have i
Skjaldedigtene. Forstaaelsen af disse vanskelige
Digte er i dette Aarhundrede bleven bragt et
overordenlig stort Skridt fremad ved Sveinbjörn
Egilssons fortrinlige Ordbog over Skjaldesproget
»Lexicon poeticum antiquæ linguæ septentrionalis«
(Kbh. 1854-60); men Gislason er den Første,
der efter en større Maalestok har benyttet dem i
Sprogvidenskabens Tjeneste, idet han i en lang Række
Monografier (især i Aarbøger for nordisk Oldkyndighed,
et Universitetsprogram 1877 og andet Bind af hans
Udgave af Njåla) ved Hjælp af Rim og Metrum i de
gamle Digte har givet talrige Bidrag til Belysning
af Nordens Sprogforhold i den førlitteraire Tid. Men
ogsaa med Hensyn til den textkritiske, exegetiske og
metriske Behandling af Skjaldedigtningen har Gislason
havt den største Betydning, særlig ved sine posthume
Værker »Udvalg af oldnordiske Skjaldekvad« (1892) og
»Efterladte Skrifter« (I. Bd. 1895). - En minutieus
Nøjagtighed, enestaaende sikker Sprogfølelse og en fin
Forstaaelse af den gamle Skjaldedigtnings Aand og Form
ere de Hovedegenskaber, som karakterisere Gislasons
Forfattervirksomhed. Endelig bør det fremhæves, at
Gislason. har besørget nogle fortræffelige Udgaver
af Sagaer (f. Ex. Njàla 1875) og har skrevet
en stor dansk-islandsk Ordbog (»Dönsk ordabok,
1851). (Levnetsskildring ved Finnur Jonsson i Arkiv
för nordisk filologi, Ny följd III).

Gislasons nærmeste Aandsfrænde blandt de Yngre er
nuværende Docent i nordisk Filologi Finnur Jonsson
(f. 1858), af hvis talrige Skrifter dog kun
Doktordisputatsen »Kritiske Studier
over en Del af de ældste norske og islandske Skjaldekvad« 
(1884) falder indenfor det her behandlede Tidsrum.

Ligesom Skjaldekvadene var Midtpunktet for Gislasons
Studier, saaledes fik Nordens folkelige Digtning
sin ypperste Kjender SVEND HERSLEB GRUNDTVIG (1824-83), 
Professor extraordinarius i nordisk Filologi.

Om hans Fortrolighed med den hedenske Oldtidsdigtning
vidne hans »Udsigt over den nordiske Oldtids heroiske 
Digtning« (1867) og hans Haandudgave af den ældre Edda 
(1868, 2. Udgave 1874); men sit Livs Hovedarbejde nedlagde han
dog i Nationalværket »Danmarks gamle  Folkeviser« (I--V, 1853--90),
hvilket ved sin nøjagtige Gjengivelse af de gamle Viser i alle de
bevarede Former og ved sine lærde Indledninger og Noter
efterhaanden er blevet taget til Mønster af mange Folkevisesamlere fra 
andre Lande; Amerikaneren F. J. Child kalder det »a work which
will be prized highest by those who have used it most, and which
leaves nothing to be desired but its completion«. Fuldførelsen af den
store Folkeviseudgave lykkedes dog ikke Svend Grundtvig selv;
men en Fortsættelse tildels paa Grundlag af hans efterladte
Samlinger paa det store kongelige Bibliothek er nylig (1895) paabegyndt
af Axel Olrik. Til Folkelæsning leverede Svend Grundtvig et
Par mindre Samlinger af kritisk rekonstruerede Viser (især
Danmarks Folkeviser i Udvalg 1882).

Ogsaa Færøernes store Viseskat har Grundtvig samlet, og
efter hans Plan udførte hans Svoger Jørgen Bloch (f. 1839) det
store haandskrevne Værk »Føroyja kvæði, Corpus carminum
Færoensium« (16 Bind i 4to) med tilhørende Ordbog (3 Bind i
Folio), begge paa det kongelige Bibliothek.

Smukke Vidnesbyrd om Svend Grundtvigs utrættelige
Samlerflid og fine Forstaaelse af Fædrenes aandelige Arv haves
fremdeles i hans tre Samlinger af »Danske Folkeæventyr«
(1876--84) og hans »Gamle danske Minder i Folkemunde«
(I--III, 1854--61).

Uden just at være Sprogmand i strengeste Forstand har
Grundtvig ogsaa leveret en Del direkte Bidrag til den danske
Sprogforskning, især ved sin Dansk Haandordbog (1872, 2.
Udg, 1880), ved Glossaret til sin Udgave af Peder Palladius's
Visitatsbog (1872) og ved sit Foredrag om »Tonelagene« i det

danske Sprog (i »Beretning om det 1. nordiske
Filologmøde« 1879). Endelig bør det nævnes, at han
har samlet sin Fader N.F.S. Grundtvigs »Poetiske
Skrifter« (1880 ff.). (Biografi ved Wimmer i
Illustreret Tidende Nr. 1244, optrykt af Frederik
Barfod i »Sven Hersleb Grundtvig. Et Mindeskrift.«
1883).

Det lader sig ikke nægte, at der er anvendt alt for
lidt paa den videnskabelige Behandling af det danske 
Litteratursprog fra ældre og nyere Tid; som højst 
naturligt og forklarligt var, optoges i Aarhundredets 
første Halvdel de fleste og bedste Kræfter særlig ved 
Studiet af Oldsproget; det nyere Sprog ansaaes ikke 
sjeldent for »ringere« end eller en Forvanskning af 
det gamle, og Dialekterne undersøgte man som oftest 
kun for at finde Levninger af det gamle Sprog. Vi maa 
dog her minde om Rasks Retskrivningslære og hans 
Afhandling »Den danske Grammatiks Endelser og Former 
af det isl. Sprog forklarede«, samt om N.M. Petersens 
nysnævnte Skrifter; men iøvrigt blev det mest Folk, 
der stod den historiske Sprogforskning mere eller 
mindre fjernt, som kom til at trække Læsset med 
Behandlingen af det levende Sprog og Almuesmaalene. 
Medens Videnskabernes Selskabs store Ordbog langsomt 
nærmede sig sin endnu ikke naaede Afslutning, skrev 
Chr. Molbech i forholdsvis stor Hast sin »Danske 
Ordbog«, I-II, (1833, 2. Udg. 1859) og sit »Dansk 
Glossarium eller Ordbog over forældede danske Ord« 
(1857), begge to Værker, der, hvor fortjenstlige de 
end ere, blot kunne betragtes som Surrogater for 
udførligere og bedre Ordbøger. Israel Levin (1810-
1883) samlede i mange Aar med Statsunderstøttelse 
til sin store Ordbog; men det blev aldrig til Andet 
end et Skab fuldt af løse Sedler, hvilke nu opbevares 
paa det kongelige Bibliothek og ganske vist indeholde 
en Del gode Bidrag til dansk Lexikografi, men 
selvfølgelig ikke kunne udfylde det stadig stærkt 
følte Savn af en tidssvarende udførlig Ordbog over det 
nuværende danske Rigssprog. En i mange Henseender 
fortjenstfuld Ordbog over de forældede danske Ord fra 
Tiden mellem 1300 og 1700 paabegyndte Præsten Otto 
Kalkar (f. 1837) i sin omfangsrige, men endnu ikke 
fuldførte »Ordbog til det ældre danske Sprog« (1881 ff.).

Ej heller nogen udførlig Fremstilling af Modersmaalets Sproglære 
lykkedes det os at faae i Tiden før 1885. Rasks og N.M.
Petersens danske Grammatiker vare korte Værker,
beregnede paa Udlændinge. Forstandigt og klart, men
uden egenlig sproghistorisk Methode behandlede 
I. Levin Dele af Sproglæren blandt andet i sin »Dansk
Lydlære og dansk Kjønslære« (1844); men Flertallet af
de øvrige danske Grammatiker fra det nævnte Tidsrum
vare elementaire, ofte ganske værdiløse Skolebøger.

En med solid sproglig Dannelse udrustet Fremstiller
af den danske Sproglære i sin Helhed fik vi først i 
Dr. phil. Edvin Jessen (f. 1833), som 1868 udgav en 
ganske vist kortfattet, men særdeles indholdsrig og 
skarpsindig »Dansk Sproglære«. I forskjellige mindre 
Afhandlinger især i Aarbøger for nordisk Oldkyndighed 
1866-67 og Tidsskrift for Filologi V (1864) gav 
Jessen desuden en Række værdifulde Bidrag til 
Sprogets Historie i ældre og nyere Tid; ved en 
Afhandling i Tidsskrift for Filologi IV (1863) lagde 
han Grunden til den nyere Betragtning af den 
oldnordiske Verslære, hvilken senere er udviklet af 
Tydskeren E. Sievers. Hans i Formen barokke 
Doktordisputats »Undersøgelser til nordisk 
Oldhistorie« (1862) er endelig et af de første 
Forsøg paa en kritisk Behandling af Kilderne til 
Vikingetidens Historie. Men omtrent 1870 opgav
Jessen helt sin filologiske Forfattervirksomhed,
og hans to senere fremkomne Hastværksarbejder »Dansk
Grammatik« (1891) og »Dansk etymologisk Ordbog« (1893)
bære kun Vidnesbyrd om, hvor lidet han i Mellemtiden
har beskjæftiget sig med sproglige Studier.

Blandt Værker, der omhandle det danske Rigssprog, maa
fremdeles nævnes P.E. Müllers fortræffelige »Dansk
Synonomik eller Forklaring af enstydige danske Ord«
(1829, 3. Udgave 1872). Den danske Verslære blev i
Aarhundredets første Halvdel udførligst behandlet af
Rektor Carl Adolph Thortsen (1798- 1878), som i sit
dygtige »Forsøg til en dansk Metrik« (1833-34) dog
væsenlig bygger paa den antike Metriks Theorier. Med
fuld praktisk og theoretisk Indsigt i den moderne
Versbygnings Love har Dr. phil. Ernst v. d. Recke
behandlet Metriken i sine to grundlæggende Arbejder:
»Principerne for den danske Verskunst« (1881) og
»Dansk Verslære« (1885).

1841 udkom Molbechs »Dansk Dialect-Lexikon«, en
Samling af de Ord i Sprogarterne (dog ikke den
bornholmske), der afvige fra Skriftsprogets, for
Størstedelen bygget paa skriftlige
Meddelelser fra Andre og derfor højst ufuldkommen
og inkonsekvent i den fonetiske Gjengivelse. Af
forholdsvis langt større Værd ere forskjellige
Fremstillinger af de Jydske Dialekter, blandt hvilke
de betydeligste skyldes Præsterne Ejler Henning
Hagerup (1817-63): »Om det danske Sprog i Angel«
(1854, 2. Udg. ved Lyngby 1857), David Ludvig Carl
August Varming (1816 -1884): »Det Jydske Folkesprog,
grammatisk fremstillet« (1862) og Johannes Georg
Elias Kok (1821-87): »Det danske Folkesprog i
Sønderjylland«, I-II (1863-67). Endelig maa vi nævne
den lille indholdsrige Bog: »Udsigt over de danske
Sprogarter« (1857) af Dr. phil. Niels Kristian Folmer
Dyrlund (f. 1826), hvis sparsomme Forfattervirksomhed
desværre staaer i et afgjort Misforhold til hans
grundige Kundskaber særlig i de lidet behandlede
sjællandske Sprogarter. En Dialektforsker af høj
Rang berøvedes os ved en tidlig Død i KRISTEN JENSEN
LYNGBY (1829-71), extr. Professor i nordisk Filologi. 
Grundig uddannet i den sammenlignende Sprogvidenskabs 
Methode (særlig saaledes som den blev udviklet af 
Tydskeren Aug. Schleicher), med omfattende Kundskaber 
i mange forskjellige Tungemaal, skred han til det 
Arbejde, han havde sat som sit Livs Maal: at skildre 
sin Fødestavn Jyllands Sprogarter, ikke ensidig m. H. t. 
»mærkelige Ord«, men sete fra alle Sider, den fonetiske 
saavel som den grammatiske og lexikalske. Til dette 
store Værk samlede han i mange Aar Bidrag ved Rejser paa 
Landet og optegnede sine Iagttagelser med sit eget 
praktiske Alfabet for de jydske Lyd. Men et Slagtilfælde 
afbrød ham midt under hans rastløse Arbejde, han fik kun 
Lejlighed til at fuldføre Monografier som »Bidrag til en 
sønderjysk sproglære (sprogartens forhold til de øvrige 
danske, dens forgreninger; sproglære for Braderup)« 1858,
og »Udsagnsordenes bøjning i jyske lov og i den jyske 
sprogart« (1863). Lyngby indskrænkede ikke sine Studier 
til de jydske Dialekter: fra Sproghistoriens arkimediske 
Punkt beherskede han alle Nordens Sprog og belyste dem i 
Afhandlinger som »Den oldnordiske udtale« (Filol. 
Tidsskr. II), »De oldn. navneords bøjning« (sst. VI), 
Grundtrækkene af den danske og den svenske Sproglære (i 
Indledningerne til Hammerichs »Danska läsestycken« (1865) 
og »Svenske Læsestykker« (1867)), ofte under Titler, der 
ikke lade os ane Artiklens rige Indhold; Hovedpunkterne i 
den nordiske Sproghistorie
gives f. Ex. under Form af en Anmeldelse i Antikvarisk
Tidsskrift 1858-60. - (Minder om K.J. Lyngby, samlede 
af Rektor C. Berg i Filologisk Tidsskrift X).

Det danske Dialektstudium efter Lyngbys Dage har
ligesom tidligere væsenlig indskrænket sig til
Jydsken. Rektor J. Chr. S. Espersen (1812-59) efterlod
ganske vist Manuskriptet til en stor bornholmsk
Ordbog, hvis Udgivelse Videnskabernes Selskab har
overtaget - men dens Offentliggjørelse lader endnu
stadig vente paa sig. Og af de øvrige Øbomaal er
der ikke fremkommet nogen videnskabelig Skildring,
knap noget Forarbejde til en saadan; efter 1885
har dog cand. mag. P. Kr. Thorsen givet en grundig
Beskrivelse af Sejrømaalet (1887-94). Derimod er
Savnet af et tidssvarende Hjælpemiddel til Studium
af de jydske Dialekter paa den fyldigste Maade blevet
afhjulpet, idet Præsten Dr. phil. Henning Fredr. 
Fejlberg (f. 1831) i Aaret 1882 udsendte en »Plan« 
til den store »Ordbog over jyske Almuesmaal«, hvis 
Offentliggjørelse han kort efter paabegyndte (hidtil 
er udkommet A - M), et Værk, som af den svenske
Sprogforsker J.A. Lundell karakteriseres paa følgende
Maade: »Det år en fullständig encyklopedi för allt
hvad som rör jutska allmogen. Som dialektordbok
öfverträffar arbetet allt hvad Skandinavien forut
äger i den vägen: den öfverträffar Aasens norska
ordbok, som på sin tid var ett mästervärk, i fragå om
dialektformernas noggranna angifvande och genom sin
fraseologiska och kulturhistoriska rikedom. - Det
är ett storvärk, monumentum ære perennius«. (Nyare
bidrag till kännedom om de svenska landsmålen
VI. 33. h. 1888).

Studiet af vore Runeindskrifter aabnedes i dette 
Aarhundrede især med nogle mindre Afhandlinger af 
Rask; hans nærmeste Efterfølgere vare imidlertid 
ikke egnede til at føre Studiet fremad, de led 
navnlig af een Hovedfejl: Begjærlighed efter at 
finde historisk interessante Oplysninger i alle 
Indskrifter; saaledes skrev Finn Magnusen 1841 en 
tyk Kvartbog »Runamo og Runerne«, et dansk 
Sidestykke til Rudbecks »Atlantica*, en Frugt af 
en uhyre Lærdom og en ligesaa stor Fantasi; paa en 
Klippe i Bleking læste Finn Magnusen et Vers, hvori 
Harald Hildetands Mænd anraabe Guderne om Sejr i 
Braavalleslaget; men senere er det uigjendrivelig 
bevist, at »Runerne« ere naturlige Sprækker i 
Klippen, der idelig
skifte Udseende. Rafn læste paa en lignende »fri«
Maade den ulæselige Runeindskrift paa Marmorløven fra
Piræus og Assonet-Stenen fra Nord-Amerika. En anden
Fejl ved Rafns Runetolkning var, at han sjelden selv
havde seet de paagjældende Mindesmærker, men lod sig 
nøje med Tegninger, der sendtes ham af Præster og 
Skolelærere. - Et negativt Fremskridt med Hensyn til 
Runestudiet betegner P.G. Thorsens »De danske
Runemindesmærker« I-II (1864-80), for saa vidt som 
de fantastiske Tolkninger fra Finn Magnusens og Rafns 
Dage ere opgivne, men iøvrigt lider Værket af saa 
store Mangler baade med Hensyn til Beskrivelsen af 
Indskrifterne og de sproglige Oplysninger, at det
ikke var synderlig egnet til at føre Studiet videre.

Grundlaget for et frugtbringende Studium af det
ældste nordiske Runesprog blev givet ved de to første
Bind af Englænderen George Stephens's (1813-95,
Professor i Kjøbenhavn) store Pragtværk »The 
oldnorthern runic monuments of Scandinavia and 
England« (1866-68; 3. Bind udkom 1884), idet der
her for første Gang offentliggjordes en fuldstændig
Samling af de ældste Runeindskrifter i paalidelige
og kunstnerisk udførte Tegninger. Ved Hjælp af disse
Afbildninger blev den geniale Normand Sophus Bugge
sat i Stand til at fremsætte sin epokegjørende
Læsning af Guldhorns-Indskriften, der fortsattes
med en Række Bidrag til Tolkning af Runeindskrifter,
som have foraarsaget en fuldstændig Omvæltning i det
nordiske Sprogstudium.

Kort efter at Bugges Tydning af Guldhornets Runer var 
udkommen, skrev Ludvig Frands Adalbert Wimmer (f. 1839), 
nu Professor i de nordiske Sprog, sin Afhandling »De 
ældste nordiske Runeindskrifter« i Aarbøger for nord. 
Oldk. 1867, indeholdende dels en Kritik af de lidet 
rationelle Indskriftlæsninger i Stephens's store Værk, 
dels Tydninger af de vigtigste blandt de ældste 
Runemindesmærker; og da saa kort efter Bugges Afhandling 
om de samme Indskrifter fremkom, viste det sig, at disse 
to fremragende Videnskabsmænd uafhængigt af hinanden 
vare komne til samme Resultater baade med Hensyn til 
Tydningen af de enkelte Indskrifter og med Hensyn til 
Bestemmelsen af Sprogformens Karakter i Forhold til de 
senere nordiske og tydske Sprog, undertiden næsten med 
samme Ord, et temmelig sikkert Bevis for Rigtigheden
af deres Fremgangsmaade. Den saaledes vundne Sejr
forfulgte Wimmer videre i flere runologiske Arbejder
(især i Aarh f. n. Oldk.), og navnlig skrev han i 1874: 
»Runeindskriftens Oprindelse og Udvikling i Norden« 
(omarbejdet og oversat paa Tydsk under Titlen: »Die 
Runenschrift«, Berlin 1887), hvori han paa en afgjørende 
Maade besvarede det gamle Stridsspørgsmaal om, hvorledes 
Runerne ere opstaaede, derhen, at de fra først af ere en 
Omdannelse af de almindelige latinske Bogstaver A, B, C 
o. s. v., og at de yngre Runer ad naturlig Vej ere 
udviklede af de ældre, hvilket tidligere havde været 
benægtet. Det Værk, som mere end noget andet utvivlsomt 
vil bære Wimmers Navn ned til sene Tider, er dog det 
store nationale Pragtværk: »De danske Runemindesmærker«,
hvis første Del saae Lyset 1895, og som indeholder
Resultatet af hans mangeaarige møjsommelige Granskning
af alle danske (deri naturligvis indbefattet de skaanske 
og sønderjydske) Runeindskrifter. Ikke alene for 
Sprogforskningen har dette Værk den største Betydning, 
idet Studiet af det danske Sprog i dets ældste Periode 
endelig ved Wimmers klare og videnskabelig sikre 
Beskrivelse og Tolkning af de gamle Indskrifter har 
faaet det længe savnede solide Grundlag at hvile paa, 
men ogsaa over Landets almindelige Historie i den 
dunkle Tid, da Hedenskab og Kristendom kæmpede med 
hinanden, kastes der ofte Lys paa en overraskende 
Maade. - Af Værkets Tilblivelseshistorie har Wimmer 
selv givet en underholdende Skildring i sit 
Universitetsprogram: »Om Undersøgelsen og Tolkningen 
af vore Runemindesmærker« 1895. - Blandt Wimmers 
øvrige Skrifter skal her endnu kun nævnes hans 
Tolkning af »De tyske Runemindesmærker« (i Aarbøger 
for nordisk Oldkyndighed 1894) og de to om grundige 
Kildestudier
og stor sproghistorisk Lærdom vidnende Værker:
»Navneordenes Bøjning i ældre Dansk« (1868) og
»Oldnordisk Formlære« (1870); en væsenlig forbedret
svensk Udgave kom 1874 under Titel »Fornnordisk
formlära«. (Biografi ved Verner Dahlerup i Illustreret
Tidende for 9. Oktober 1892).

Medens Spørgsmaalet om de ældste Runeindskrifters
rette Forstaaelse endnu var Gjenstand for Strid,
fik Bugge og Wimmer en ligesaa uventet som glimrende
Bistand ved et Værk, der udkom 1869: »Den gotiske
sprogklasses indflydelse på den finske«. Forfatteren
var Vilhelm Ludvig Peter Thomsen (f. 1842), nu 
Professor i sammenlignende Sprogvidenskab. Med en 
overordenlig Lærdom beviste Thomsen i denne lille Bog, 
at der igjennem mange Aarhundreder havde fundet en 
stærk Vexelvirkning Sted mellem de gotiske (o: nordiske 
og tydske) og de finske Sprog (o: Finsk, Lappisk 
o. s. v.), og navnlig at en stor Del af de nordiske 
Laaneord, som findes (særlig i Lappisk), ere optagne 
fra et Sprog, der maa have havt netop det Udseende, 
som det ældste Runesprog havde efter Bugges og Wimmers 
Tydninger, hvis Rigtighed altsaa nu var afgjørende 
bevist. For sin Bog fik Thomsen tilkjendt den 
internationale Boppske Prisbelønning for sammenlignende 
Sprogvidenskab, der uddeles fra Berlin. - En om muligt 
endnu vanskeligere, beslægtet Opgave har Thomsen senere 
løst i sit store Skrift »Berøringer mellem de finske og 
de baltiske (litauisk-lettiske) Sprog« (1890), for 
hvilket Videnskabernes Selskab tildelte ham den 
Madvigske Æresmedaille; efter en Oversigt over de lidet 
kjendte og nu tildels kun af ringe Almuesbefolkninger 
talte Sprog i den østlige Del af det russiske Rige og
tilgrænsende Egne paaviser han nemlig, at ogsaa disse
Sprog gjennem lange Tider have paavirket hverandre, og 
at Karakteren af de forskjellige Laaneord giver os 
Oplysninger om de paagjældende Folks Sprog og Levevis 
i Tider, som endogsaa ligge forud for vor Tidsregnings 
Begyndelse.

Medens de to nysnævnte Værker stille store Fordringer
ogsaa til Læsernes Lærdom, vil enhver dannet Læser
kunne have Interesse af at stifte Bekjendtskab med
Thomsens Oxforder-Forelæsninger »The Relations between
ancient Russia and Scandinavia and the Origin of
the Russian State« (1877, senere oversat paa Svensk
og Tydsk), i hvilket Værk han fører Bevis for den,
særlig af nationale Russere
omstridte Kjendsgjerning, at Stammen »Rus«, som i 
det 9. Aarhundrede lagde Grunden til det russiske 
Rige, var en svensk Stamme, og at Navnet Rus 
utvivlsom ter opstaaet af et fordrejet nordisk Ord, 
hvormed Finnerne betegne Svenskerne.

Sit Livs stolteste Bedrift udførte Vilhelm Thomsen
maaske, da han 1893 kunde forelægge Videnskabernes
Selskab sin Tydning af nogle store Indskrifter fra 
Grænsen mellem Mongoliet og Sibirien, af hvilke man 
hidtil ikke havde forstaaet et Bogstav. Han udfandt 
nemlig ikke alene ved en Række forsigtige, næsten 
mathematisk nøjagtige Slutninger Betydningen af 
hvert enkelt Tegn og bestemte Sproget som en gammel, 
hidtil ukjendt tyrkisk Sprogart (jvf. Videnskabernes
Selskabs Oversigter 1893); men hans kort efter udkomne 
fuldstændige Tolkning (Inscriptions d'Orkhon 
déchiffrées, Helsingfors 1894) har ogsaa i Forening
med de Oplysninger, som ligeledes for nylig ere
hentede fra kinesiske Indskrifter, beriget Historien
med Efterretninger om mægtige tyrkiske Khaner, der i 
det 6.-8. Aarhundrede efter Kristus herskede i hine 
Egne, hvorfra Hunnernes Horder havde begyndt deres 
Vandring, og ligeledes over Kinas Historie for tusind 
Aar siden er der kastet et saa klart Lys, at det 
endogsaa er blevet paastaaet, at vi nu kjende den 
indtil de mindste Enkeltheder (jvf. The Academy for 
21. December 1895). Med Rette er det sagt om Vilhelm 
Thomsens nye Opdagelse, at den er »second only in rank 
to the discovery and decipherment of the Rosetta stone«.

Vilhelm Thomsens Studier have dog ingenlunde alene
beskjæftiget sig med de østeuropæiske og asiatiske
Sprog. Hans »forbløffende Alsidighed« er bleven
karakteriseret saaledes: »Klassiske Filologer beundre 
hans grundige Kundskaber i Græsk og Latin; Romanisterne 
ere begejstrede for hans Bidrag til fransk
historisk Lydlære og smaa etymologiske
Mønsterafhandlinger; Fonetikerne fremhæve hans
sjeldne Indsigt i Lydfysiologi; nordiske Filologer
hente Raad hos ham med Hensyn til deres Specialfag og
glæde sig over saadant et Arbejde som hans Foredrag
ved Filologmødet 1892 over Grunden til »nogle
Ejendommeligheder ved dansk Retskrivning«; og taler
man endelig med en finsk Filolog, ja saa kunde man
let faae det Indtryk, at Thomsens Virksomhed først og
fremmest har Betydning for hans Fag« (Otto Jespersen
i Illustreret Tidende for 25. Marts 1894).

I hvor høj Grad Vilhelm Thomsen, særlig ved sin
Virksomhed som Universitetslærer, har forstaaet at 
anspore yngre danske Filologer af enhver Art til
frugtbringende Studium paa de forskjelligste Omraader,
fremgaaer blandt andet af det »Festskrift«, som
paa 25-Aars-Dagen efter hans Doktordisputats (1894)
overraktes ham af alle hans betydelige Disciple. Det
er Thomsens Virksomhed, naturligvis i Forbindelse
med den sproglige Litteratur i det øvrige Europa, der 
først og fremmest har givet Anledning til den nye Æra 
for den danske Sprogforskning, som er begyndt i den 
sidste Snes Aar. Vigtige Spørgsmaal, som de ældre 
Sproggranskere i Reglen havde ladet ligge, ere tagne 
op til grundig Overvejelse, Opfattelsen af 
Sprogudviklingen i det Hele er undergaaet en
væsenlig Forandring, og navnlig har man i højere
Grad end tidligere behandlet Sprogenes Lyd, medens
de ældre Sprogforskere ofte lod sig nøje med at
betragte Bogstaver og Bogstavovergange. Skulde man
i faa Ord udtrykke Forskjellen mellem den ældre og
den nyere Sprogforskning, saa kunde man sige, at den
bestaaer deri, at de ældre Sprogforskere stræbte at
forklare de nyere Sprog ved Hjælp af de gamle, medens
man i Nutiden nok saa meget søger ved Studium af de
nulevende Sprog at naa til Forstaaelse af Sprogenes
Væsen og Udvikling i ældre og nyere Tid.

Forbindelsen med Fortidens Sprogforskning er dog
ikke derfor brudt. De gamle Spogforskeres Resultater
benyttes i høj Grad af de yngre, og enkelte af de
ældre kunne betragtes som Forløbere for den nyere
Skole; dette gjælder f. Ex. tildels om K.J. Lyngby;
men navnlig har man i Jakob Hornemann Bredsdorff
(1790 -1841), Lektor i Botanik og Mineralogi ved Sorø
Akademi, en Mand, der paa en mærkværdig Maade ofte
har foregrebet den nyere Tids Resultater. Foruden
ved nogle gode Bidrag
til dansk Sproghistorie (især: »Om Sproget paa de
danske Øer i Begyndelsen af det 12. Aarhundrede«,
i »Blandinger fra Sorø« 183l, og ligesaa værdifulde
Forsøg paa Tolkning af de ældre Runeindskrifter, især
i Mémoires de la Société Royale des Antiquaires du
Nord 1836-39), har Bredsdorff Betydning for Nutiden
ved sine to Smaaskrifter: »Prøve af en efter Udtalen
indrettet dansk Retskrivning« (1817) og »Om Aarsagerne
til Sprogenes Forandringer« (Roskilde Skoles Program
1821, paany udgivet af Vilhelm Thomsen 1886). I det
første af disse Værker gjør han nemlig et Forsøg paa 
at gjengive dansk Talesprog ved Hjælp af en
selvkonstrueret Lydskrift, og i den sidstnævnte Bog
behandler han som Faktorer ved Sprogudviklingen:
Stræben efter Analogi, Magelighed, Organernes
Ufuldkommenhed m. m. altsammen Emner, som i høj
Grad beskjæftige den nyeste Tids Sprogforskere. Som
de betydeligste yngre danske Videnskabsmænd af den
nyere Skole maa nævnes Karl Adolf Verner (f. 1846,
d. 1896), Professor i slaviske Sprog ved Kjøbenhavns
Universitet, Johan Peter Julius Hoffory (f. 1855),
Professor i nordisk Filologi og almindelig Fonetik
ved Berlins Universitet, samt Kristoffer Nyrop (f. 
1858), Professor i romanske Sprog, og Jens Otto Harry 
Jespersen (f. 1860), Professor i Engelsk, begge ved 
Kjøbenhavns Universitet.

Af disse har særlig KARL VERNER gjort sit Navn 
verdensberømt. Omend hans Bidrag til Litteraturen 
ere faa og smaa, saa har han dog, især ved sin geniale
Opdagelse af den indoeuropæiske Accents Indflydelse
paa de germanske Sprogs Konsonantsystem (»Eine
ausnahme der ersten lautverschiebung« i Zeitschrift
für vergleichende Sprachforschung XXIII) havt en
epokegjørende Indflydelse paa Sprogvidenskabens
senere Udvikling i hele Europa, hvilket blandt andet
har givet sig Udtryk ved, at Verner for sin lille
Afhandling fik tildelt den Boppske Prisbelønning af
Berliner-Akademiet og blev udnævnt til Æresdoktor af
Universitetet i Heidelberg.

Julius Hoffory vandt sig i den korte Tid, han kunde
virke som Videnskabsmand (han døde 1897 paa en
Sindssygeanstalt i Tydskland) et anseet Navn især
ved sine lydfysiologiske Afhandlinger, blandt andre
i »Zeitschrift für vergleichende Sprachforschung«
XXIII og XXV, og ved sin Anvendelse af Fonetiken
til Forklaring af Sproget i de ældste islandske
Haandskrifter (Oldnordiske
Konsonantstudier 1883). Endelig have Kristoffer Nyrop 
og Otto Jespersen, foruden Bidrag til deres særlige
Videnskaber, hver især udgivet talrige Skrifter om 
Lydlære, almindelig Sprogudvikling m. m., blandt hvilke 
adskillige værdifulde Afhandlinger angaa danske
Sprogforhold. Men kun Nyrops lille interessante Bog
om dansk Folkeetymologi: »Sprogets vilde Skud« (1882)
falder indenfor den Periode, som her skal behandles.

Som den danske Sprogforskning for Øjeblikket staaer,
indtager den en anseet Plads i den europæiske
Videnskabelighed, og den giver Løfter om en fortsat
Virksomhed, der vil tjene til Ære for Jens Højsgaards
og R. Kr. Rasks Fædreland.

SEMITISK SPROGVIDENSKAB.

Af Dr. phil. R. Besthorn.

Den danske Sprogvidenskab kan paa de semitiske
Sprogs Omraade kun opvise faa betydelige Forskere,
ingen Forsker af første Rang - ingen Rask eller
Westergaard.

De semitiske Sprog have overhovedet været den
europæiske Sprogforsknings Stedbørn. De bleve i 
lang Tid kun dyrkede for det hebraiske Sprogs
Skyld. I den første Halvdel af det 19. Aarhundrede
tog Studiet af det semitiske Hovedsprog, Arabisk,
under Ledelse af den store Lærde Silvestre de Sacy
et rask Opsving i Frankrig, derefter i Tydskland,
England og Holland. Der er nu indtraadt en Stagnation
paa dette Omraade. Ogsaa Videnskaben har sine Moder:
Assyrisk, hvis Karakter som semitisk Sprog først
sent blev erkjendt og kun langsomt anerkjendt, er
vel nu, bortseet fra Hebraisk, det semitiske Sprog,
der samler de fleste Dyrkere.

Den semitiske Sprogvidenskab i Danmark har været
ganske afhængig af denne Udvikling i Udlandet. De
danske Forskere have savnet den Spore, som de store
Kolonier have givet det lille Hollands Orientalister,
og en Række af de mest lovende danske Dyrkere af den
semitiske Sprogvidenskab gik forholdsvis tidligt over
til anden Livsgjerning.
Det er en Selvfølge, at Studiet af Hebraisk her
hjemme har fundet en Række fagmæssige Dyrkere; men 
deres Virksomhed har for de Allerflestes Vedkommende 
indskrænket sig til at give de theologiske Studerende 
de nødvendige Hjælpemidler efter udenlandsk Mønster. 
Lige siden Professor Nikolai Petræus' for sin Tid
meget agtværdige Compendium grammaticae Ebraeae udkom 
i Aaret 1627, har der ikke været nogen Mangel paa 
hebraiske Grammatiker for danske Studerende.

Rektor S.N.J. BLOCH, der skarpt kritiserede Dantz'
i det attende Aarhundrede meget brugte Compendium,
udgav lige i Begyndelsen af det nittende Aarhundrede
den første paa Dansk skrevne hebraiske Grammatik:
»Det hebraiske Sprogs Formlære (1. Udg. 1802, 2. Udg. 
1819). Bloch erklærede, at Dantz' Bog var »aandløs« 
- en Anke, der ogsaa senere, og med Rette, er 
fremført mod adskillige hebraiske Grammatiker. 
Blochs Formlære var ganske vist livligere, men ved 
Siden af den blev der dog god Plads for Arabologen 
Professor Jens Lassen Rasmussens Lærebog: 
»Kortfattet hebraisk Sproglære« (1815).

En virkelig tilfredsstillende hebraisk Grammatik
fik den danske Litteratur dog først ved JACOB 
CHRISTIAN LINDBERGS (f. 14. Jan. 1797, d. 10. Decbr. 
1857) hebraiske Grammatiker. Den skarpsindige og 
grundige Sprogforsker, der ogsaa har ydet værdifulde 
Bidrag til Studiet af Punisk, havde som Lærer i 
Hebraisk ved Metropolitanskolen, v. Westens Institut 
og Borgerdydskolen maattet føle Manglerne ved de paa 
Dansk foreliggende hebraiske Grammatiker, og han 
udgav i Aaret 1822 en hebraisk Grammatik, der senere 
udkom i forskjellig Størrelse og flere Udgaver - 
bl. a. ogsaa i en Række
Oplag paa Svensk. Den første Udgave er »helliget 
til N.C. Kall og Jens Lassen Rasmussen, Dannemarks
lærde Orientalister«, hvad der dog ikke hindrede
den stridbare Forfatter i at begynde sin Fortale
med følgende drøje Spydighed: »Det kunde vel synes
overflødigt at udgive en hebraisk Grammatik, da
vi allerede have trende i Modersmaalet, af hvilke
de tvende af D'Hrr. Professor Bloch og Professor
Rasmussen have oplevet det andet Oplag paa en Tid,
da alle de Opdagelser og Forbedringer, som Professor
Gesenius har gjort i dette Fag, fuldkommen kunde
været afbenyttede«.

Af nyere danske Arbejder paa dette Omraade har kun
Professor FRANTS BUHLS paa selvstændige Forskninger
beroende hebraiske Syntax (i. Udg. 1885, 2. Udg. 1897) 
særlig Betydning. Professor Buhl har udfoldet en 
omfattende Virksomhed som Oversætter og Fortolker af 
gammeltestamentlige Skrifter og besørget den nyeste 
Udgave af Gesenius' »Hebräisches Wörterbuch«.

Ved Siden af Hebraisk dyrkedes saa smaat Syrisk
og navnlig Arabisk. I Slutningen af det attende
Aarhundrede syntes Danmark endog, takket være Suhms 
omfattende videnskabelige Interesse og storslaaede 
Offerberedvillighed, at skulle faae en meget 
fremtrædende Plads paa de arabiske Studiers
Omraade. Suhm fandt i Jacob Georg Christian Adler
(1756-1834) den rette Mand til at udgive den
tydske Orientalist Reiskes store efterladte Arbejde:
»Abulfedae Annales«, der udkom i fem store Kvartbind
i Aarene 1789-94. Men den glimrende Begyndelse blev 
desto værre uden Fortsættelse. 

Dyrkelsen af de semitiske Sprog fortsattes med 
Dygtighed af Kall, der bl. A. udgav en arabisk 
Grammatik, FREES HORNEMANN (1751-1830), der særlig 
dyrkede Syrisk, JOHANNSEN, hvis Historia Jemanae 
(1828) endnu er et anseet Arbejde, og navnlig af 
Professor JENS LASSEN RASMUSSEN (f. 22. Aug. 1785, 
d. 30. Marts 1826). Rasmussens Hovedværker ere
»Historia præcipuorwn regnorum ante Islamismum«
(1817) og »Additamenta ad historiam Arabum ante
Islamismum« (1821). Det sidste Værk gav Anledning 
til en Mistanke om, at Forfatteren havde benyttet 
Reiskes Samlinger i langt videre Omfang, end han 
selv havde angivet. Mistanken, der forklaredes ved 
Mangelen af en redegjørende Fortale til Additamenta, 
blev udtalt af selve Arabologernes Stormester, S. 
de Sacy, der ogsaa havde været Rasmussens Lærer 
(i Journal des Savants 1821 p. 686). Rasmussen 
afviste med Indignation og Energi Mistanken (i 
Fortalen til »Annales Islamismi«
1825)- Jeg har ved en Undersøgelse af Reiskes
Samlinger, der opbevares paa det store kongelige
Bibliothek, overbevist mig om, at der ikke foreligger
nogen Grund til at tro, at Professor Rasmussen har
misbrugt disse Samlinger, der overhovedet, bortseet
fra Abulfedas Annaler, have langt ringere Betydning,
end fremmede Lærde - f. Ex. Frähn - have antaget.

Professoratet i semitiske Sprog ved Kjøbenhavns
Universitet beklædtes i næsten hele den sidste Halvdel 
af det nittende Aarhundrede af AUGUST FREDERIK v. MEHREN 
(f. 6. April 1822).

Mehren var Elev af den berømte tydske Arabolog
Fleischer, der selv var uddannet under de Sacys
Vejledning, og den gamle danske Arabolog er en af
de sidste Repræsentanter for den store arabiske
Skole. Der foreligger fra Mehrens Haand flere
betydelige Værker: »Die Rhetorik derAraber« (1853),
»Cosmographie de Chems-ed-Din ed-Dimisqui« (1866),
»Câhirah og Kerâfat« (1869-70) og fra hans senere Aar
en Række værdifulde Arbejder vedrørende de arabiske
Filosofer, særlig Avicenna.

Af Mehrens Elever har Dr. R. Besthorn udgivet en
Afhandling om den spansk-arabiske Digter Ibn-Zeidun
(1889) og en Del af et arabisk Haandskrift, der 
tilhører Bibliotheket i Leiden og indeholder 
værdifulde Bidrag til den græsk-arabiske Mathematiks
Historie (Codex Leidensis 399, 1, Arabice et Latine
ediderunt R. Besthorn et J.L. Heiberg. I-III Fasc.). 
Docent Dr. J.Østrup har i sin Afhandling »Studier 
over 1001 Nat« (1891) givet omfattende Bidrag, 
navnlig i folkloristisk Retning, til den berømte 
Eventyrsamlings Historie, i »Skiftende Horizonter« 
(1894) skildret sin Rejse i Orienten og ydet Bidrag 
til Studiet af den syrisk-arabiske Dialekt (»Contes 
de Damas«, 1897).

A. F. v. MEHREN.

Skizze af Krøyer til Gruppebilledet af Videnskabernes
Selskab.
Overrabiner D. SIMONSEN har behandlet den interessante
palmyrenske Samling i Ny Carlsbergs Glypothek 
(»Skulpturer og Indskrifter fra Palmyra i Ny Carlsberg 
Glypothek« 1889; ogsaa udkommet paa Fransk).

Blandt de faa danske Lærde, der have dyrket det syriske 
Sprog, maa, foruden Frees Hornemann, fremhæves Biskop 
SKAT RØRDAM, der i Aaret 1861 udgav: »Libri Judicum et 
Ruth secundum uersionem syriaco-hexaplarem«.

Studiet af de assyriske Kileindskrifter fandt strax i 
Begyndelsen her i Danmark en højtbegavet Forsker, FR. 
MÜNTER (»Versuch über die keilformigen Inschriften zu 
Persepolis«, 1802), der var en af Banebryderne paa 
dette Omraade. Senere er dette Studium her hjemme 
væsenlig
kun blevet dyrket af Professor Dr. VALDEMAR SCHMIDT, 
der om disse Emner har udgivet to større Værker: 
»Syriens Oldtid, belyst ved ikke-bibelske Kilder« 
I-II (1872) og »Assyriens og Ægyptens gamle Historie« 
I-II (1872-77).

ZOOLOGI.

Af Dr. phil. Fr. Meinert.

Zoologien hører til de Grene af Videnskaben, som  have
havt Vanskelighed ved at skaffe sig en selvstændig 
Stilling ved Universiteterne og opnaa en fast Lærepost 
ved disse. I lange Tider var den kun en tjenende Søster 
for Lægekunsten og maatte søge sin Berettigelse ved den 
Oplysning, som fra den kunde vindes for den menneskelige 
Anatomi og det menneskelige Legemes Fysiologi. Saaledes 
var det ogsaa herhjemme i det 17. Aarhundrede i 
Bartholinernes Tid, og med den Bartholinske Slægts Uddøen 
døde ogsaa Anatomi og Fysiologi ud og dermed Zoologien
ved vort Universitet. Da Naturvidenskaberne atter i 
sidste Halvdel af det 18. Aarhundrede blomstrede op i 
Kjøbenhavn, var det mere de økonomiske Hensyn, som gjorde 
sig gjældende, men med nogen Fordring som Led i den 
videnskabelige Udvikling, som en vigtig Faktor i det af 
Universitetet repræsenterede Aandsliv, fremtraadte den 
endnu ikke.
Otto Friedrich Muller (II, S. 290), som uden 
Sammenligning var vor mest anseete og fejrede 
Zoolog i Udlandet, stod uden al Forbindelse med 
Universitetet, og J. Chr. Fabricius (II, S. 293) 
og M.T. Brünnich (II, S. 289) maatte søge bort 
fra Kjøbenhavn for at subsistere, og med de tre 
her nævnte Mænd døde ogsaa omtrent Zoologien ud 
her i Landet. De daværende zoologiske Professorer 
vare sandelig ikke Bannerførere i deres Videnskab 
og de manglede ogsaa det væsenligste Substrat for 
deres Virksomhed, i gode og tilstrækkelige Samlinger 
af Naturalier. Savnet af saadanne Samlinger er 
derfor ogsaa den stadige Gjenstand for Zoologernes 
Klager i de Tider, og Tilvejebringelsen af Samlinger 
den fornemste Opgave for »Naturhistorie-Selskabet«; 
men hvorfra skulde Universitetet, som tilmed da led 
under økonomisk Tryk, skaffe Penge til saadanne 
Udgifter, som slet ikke interesserede eller kunde 
interessere Konsistoriets øvrige Medlemmer, og hvor 
skulde der skaffes Plads til dem?

Dog Savnet af Samlinger blev omsider saa tydeligt,
at Staten mente, den maatte træde til, og i 1806
oprettedes et kongeligt Museum for Dyr og Mineralier,
det populairt senere hen saakaldte Fuglemuseum i
Stormgade, som snart af Tønder-Lunds Enke kjøbte den
for sin Tid meget betydelige Sehestedt-Tønder-Lundske
Insektsamling, der var saameget vigtigere, som J. Chr. 
Fabricius paa den i væsenlig Grad havde bygget sine 
Hovedværker over Leddyrene, Insekterne paa den Tids 
Sprog. En anden Maade, hvorpaa Staten sørgede for 
denne sin nye Samling, var at den bekostede store
Indsamlinger af Naturalier i sine Kolonier, navnlig
da i Grønland. At det dernæst ikke var Meningen at
skabe et nyt Raritets-Kabinet, et »Kunstkammer«, viste
Ansættelsen af J. Chr. H. Reinhardt ved Samlingen
af Dyr, og det lille Arbejde »Om Respiration og
Respirationsorganer hos Insecterne«, som Reinhardt
udgav (1808) kort efter sin Ansættelse som et Slags
Indbydelsesskrift til zoologiske Forelæsninger, var
vel ogsaa et Habilitations-Skrift til en Professur ved 
Universitetet, og da nu Reinhardt virkelig ogsaa 1813 
ved Siden af sin Ansættelse ved det kongelige Museum 
opnaaede Posten som zoologisk Professor, fik
Universitetet derved faktisk et Museum til Brug for
sin Professor og dennes Forelæsninger. Universitetet
bliver ogsaa nu den væsenligste Faktor og den sikreste
Støtte for Zoologiens Studium herhjemme, og da denne
personlige, omend senere hen kun delvise Forbindelse
mellem Statens og Universitetets
Samlinger afløstes af en fast, organisk Sammenslutning, 
blev Zoologien paa det Nøjeste knyttet til Universitetet 
og dettes Samlinger.

I den følgende Oversigt over den zoologiske Litteratur
ville vi derfor begynde med Universitetet og med
dettes Professorer og Lærere, men i Rækkefølgen af
de omtalte Forfattere maa ikke søges en Vurdering
af disses Betydning - den gives ikke ved kongelig
Udnævnelse - ligesom ogsaa al indbyrdes Sammenligning
med Dom og Fordømmelse skal søges undgaaet.

JOHAN CHRISTOPHER HAGEMANN REINHARDT (1776-1845) var, 
som i det Foregaaende fortalt, allerede 1806 ansat 
ved det nye kgl. naturhistoriske Museum, men 1813 
ansattes han tillige som Professor ved Universitetet 
og holdt nu i en lang Række af Aar (indtil 1845) 
Forelæsninger, som fulgtes med stor Interesse af de 
Studerende. Hans første Arbejde er hans fornævnte 
Afhandling »Om Respiration og Respirationsorganer hos 
Insecterne« (1806); men efter at være bleven 
Professor, forlod han hurtigt Entomologien og kastede 
sig over Hvirveldyrene, særligt Grønlands, hvor store 
Indsamlinger foretoges paa kgl. Bekostning. 1832 
oprettedes ogsaa en særegen grønlandsk Samling paa 
Museet, og en revideret og forøget Udgave af Otto 
Fabricius' berømte »Fauna Groenlandica« paatænktes. 
Det blev dog kun til en Række spredte Afhandlinger og 
til et større Arbejde, »Ichthyologiske Bidrag til den 
grønlandske Fauna«, optaget i Videnskabernes Selskabs 
Skrifter. En væsenlig Fortjeneste ved disse Arbejder 
er, at R. i dem først har paavist, at Grønlands Fauna 
sluttedesig nær til den nordamerikanske og ikke til 
den europæiske, som hidtil antoges. Endelig kan 
omtales, at R. foruden smaa, spredte anatomiske 
Bidrag har leveret enkelte Bidrag til Danmarks 
forhistoriske Fauna, hvilke Bidrag, omend temmelig 
ubetydelige i og for sig, dog ligesom ere Forløbere 
for Steenstrups vigtige herhen hørende Undersøgelser.

JOHANNES JAPETUS SMITH STEENSTRUP (1813-97) er født i
Vang Præstegaard i Thy. Allerede som Dreng i Aalborg 
Skole havde han ivrigt samlet Naturalier og foretaget 
entomologiske og botaniske Exkursioner, og da han 
efter en ved Sygdom bevirket sen Dimission fra Skolen 
(1832) og sen Examen philosophicum blev af pekuniaire 
Hensyn nødt til at forlade Universitetet, fortsatte han
ivrigt i Løbet af de følgende to Aar, saa at sige paa
egen Haand, de ved Skolen begyndte naturvidenskabelige
Studier, som han vedblev med næsten uafbrudt til sine
allersidste Dage med den ham egne Iver og Indsigt; thi
kun faa af de danske Naturforskere har levet saaledes
i og med Naturen som Steenstrup. St. var dernæst en
ideerig Mand med mange, nye og gode Tanker, og da han 
i 1835 vendte tilbage til Universitetet, kom han snart 
i videnskabelig Forbindelse med Størsteparten af 
Naturvidenskabens Dyrkere i Kjøbenhavn, ikke blot med 
Zoologer, men ogsaa med Botanikere og Mineraloger. Han 
begyndte ogsaa tidligt at skrive videnskabelige 
Arbejder, idet han allerede 1837 vandt Videnskabernes 
Selskabs Pris for »Om de Forhold, hvorunder 
Naaletræerne findes i vore Tørvemoser«, og Aaret 
derefter Universitetets Guldmedaille for en Afhandling 
»Om Forskjellen mellem Fuglenes Træk og Fiskenes 
Vandringer«, begge Afhandlinger vidnende om stor 
Originalitet og Selvstændighed, og den første tillige 
vigtig derved, at St. ved dette Arbejde ligesom blev 
ledet ind paa en Undersøgelse, som senere i 
Forbindelse med den om »Kjøkkenmøddingerne« bragte ham 
ind paa en lang Række af Undersøgelser, som kom til at 
spille den vigtigste Rolle i Studiet over Danmarks 
Forhistorie. Efter en Rejse til Island (1839-40), hvor 
hans Undersøgelser over den saakaldte »Surturbrand« 
navnlig ere mærkelige, var han (1841-45) Lektor i 
Mineralogi og Botanik ved Sorø Akademi og Skole. Her i 
Sorø var det, at han som Skoleprogram udgav sin berømte 
Afhandling »Om Forplantning og Udvikling gjennem 
vexlende Generationsrækker, en særegen Form for 
Opfostringen i de lavere Dyrklasser« (1842), som snart 
fulgtes af en tydsk og en engelsk Oversættelse. St. 
betegner selv i Forordet Øjemedet med sit Arbejde 
saaledes: »Afhandlingen beskjæftiger sig med det 
besynderlige, hidtil uforklarlige Phænomen i Dyreriget, 
at nogle Dyr føde et Afkom, som ikke ligner og ikke 
kommer til at ligne Moderdyret, medens derimod den 
næste Generation, eller Afkommets Yngel, vender tilbage 
igjen til Moderdyrets Form; den bestræber sig for at 
vise, at dette Fænomen ikke er enkeltstaaende, men 
fremtræder i de fleste Dyrklasser og altsaa har en 
almindelig Betydning« . . . Paa god videnskabelig Maade 
giver St. først en Udsigt over de af tidligere Forfattere 
givne Undersøgelser, hvortil han saa føjer sine egne 
Studier fra Sorøs Vande; dernæst søger St. at finde
Enheden i Mangfoldigheden, en Stræben, der jo er
Hoveddrivfjeren i al videnskabelig Undersøgelse. Dette 
Skrift blev modtaget med den største Anerkjendelse 
herhjemme og skaffede ham ogsaa stor Anseelse i Udlandet 
indtil den Dag idag, med mange rosende Udtalelser og 
stærke Lovord, ligesom det vel ogsaa væserilig bidrog til 
hans senere Ansættelse som Professor ved Universitetet.
Mindre Held havde St. med det efterfølgende Skrift
»Undersøgelser over Hermaphroditismens Tilværelse
i Naturen«. Der er vel ingen Tvivl om, at St. her
gik ud fra den sande, men i sine Konsekvenser saa 
farlige Lære om »Enheden i Naturen«, og at derfor 
den Kjønsmodsætning, som saa tydeligt og gjennemført 
findes blandt de højere Dyr, ogsaa maatte gjenfindes 
hos alle lavere Dyr, For Nutidens Zoologi og 
Naturvidenskab har derimod Hermaphroditismen intet 
Naturstridigt i sig, da Kjønsdelingen nærmest maa 
betragtes som en »Arbejdsdeling«, der ogsaa i dette 
Punkt er bleven nødvendigere og heldigere, 
efterhaanden som Dyreskikkelsen har udviklet sig i 
Fylde og Rigdom. Iøvrigt erkjendte St. selv, at
Læren om Hermaphroditismen kun kunde tilbagevises ved
exakte Undersøgelser, og da han saae, at adskillige
af de Tilfælde, hvor Hermaphroditismen var erklæret,
beroede paa utilstrækkelig, unøjagtig Undersøgelse,
laa det nær, at det vel ogsaa maatte være Tilfældet
med alle øvrige Dyr. Dog St. formaaede ikke at trænge
igjennem med sin Anskuelse eller sine Tydninger af de 
paagjældende Organer hos de for Hermaphroditer ansete 
Dyr, uagtet han ved sine Undersøgelser fik fjernet en 
Mængde uægte Hermaphroditer.

I Efteraaret 1845 døde Prof. Zoologiæ J. Chr. H. 
Reinhardt, og i Foraaret 1846 tiltraadte St. 
Professoratet som hans Efterfølger, uden Konkurrence 
eller konkurrerende Ansøger, men til Held for 
Zoologiens Studium ved Universitetet. Det var ikke 
synderlig heldige Forhold, St. her gik ind til, og 
megen Tid gik hen med Ordningen af Forholdene ved 
det kgl. zoologiske Museum og dettes Forening med 
Universitetets, som snart blev Dagens brændende 
Spørgsmaal. Selve Museumssagen ligger dog 
Litteraturhistorien for fjernt, til at vi her kunne 
videre indlade os paa den, og vi kunne nøjes med at 
fremhæve, at Resultatet af Ordningen blev, at der 
ved det samlede Universitets-Museum skabtes tre 
selvstændige Afdelinger, af hvilke den ene dog 
altid skulde bestyres af Prof. Zoologiæ; af disse 
Afdelinger overtog St. den anden Afdeling tilligemed 
en saakaldet »Studiesamling« til Brug ved sine 
Forelæsninger og Studier. St. var en ivrig Museumsmand, 
som dertil havde det rette Greb paa at interessere Folk 
for Samlingerne, og denne Evne til at virke paa 
Publikum gav sig ogsaa rigeligt Udslag ved den Iver og 
Lyst, han vidste at opvække ikke blot hos sine 
Tilhørere, men ogsaa hos Fremmede. Særligt kan her 
omtales vore Søkaptainer, af hvilke
flere, navnlig Hygom og Andrea, i en lang Række af Aar 
skaffede St.s Afdeling og Studiesamling en Rigdom af 
Stof, som det nu under de forandrede Skibsforhold kan 
være vanskeligt nok at bringe tilveje; vi skulle her 
kun nævne Fiske, Blæksprutter og Krebsdyr. Af de
nævnte Dyregrupper have Krebsdyrene, og da navnlig de
paa Fiske snyltende Entomostraceer leveret Stof til
»Bidrag til Kundskab om det aabne Havs Snyltekrebs
og Lernæer samt om nogle andre nye eller hidtil kun
ufuldkomment kjendte parasitiske Copepoder« (med
Dr. Chr. Fr. Lütken som Medarbeider). St. skyldte
ogsaa nysnævnte Skibskaptain Hygom Stoffet til en
lille Afhandling: »Bidrag til en rigtigere Opfattelse
af Skjævheden hos Flynderne (Pleuronectides) og til
Forklaring af begge Øjnes Fremkomst paa samme Side
af Kroppen« (Vidensk. Medd. Nat. For. 1863). St.s
Forklaring om Vandringen af det øvre Øje fra
Blindsiden til Øjesiden tvers gjennem Hovedet vakte
ikke liden Opsigt, men ogsaa Modstand saavel i
Udlandet som herhjemme, og St. gav derfor, ligeledes
i Vidensk. Medd., men først 1876 »Fortsatte Bidrag
til en rigtig Opfattelse af Øjestillingen hos
Flynderne«. Herhjemme opponerede Schiødte mod begge
Artikler, første Gang uden at nævne Steenstrup, 
anden Gang meget personligt (se ogsaa Schiødte).

En anden Dyregruppe, som meget interesserede St.,
var Blæksprutterne eller Cephalopoderne, og allerede
saa tidligt som 1847 gav han paa det 5. skandinaviske
Naturforskermøde »Meddelelse om tvende kjæmpestore
Blæksprutter opdrevne 1639 og 1790 ved Islands Kyst«;
han fortsatte Studiet af disse Dyr i de følgende Aar, 
og navnlig udgav han i Slutningen af sit Liv en hel 
Række af »Notæ theutologicæ«, hvoraf de sidste udkom 
efter hans Død. Disse Undersøgelser ere væsenligt 
systematiske og faunistiske; men af ulige større 
Betydning eller Interesse er hans »Hectocotyldannelsen 
hos Octopodslægterne Argonauta og Tremoctopus, oplyst 
ved Iagttagelse af lignende Dannelser hos Blæksprutterne 
i Almindelighed«, hvori han gaaer ud paa at vise, at den 
ommeldte Dannelse ikke er ganske enestaaende hos de to 
nævnte Slægter, men at der ogsaa hos de andre 
Blæksprutter findes et stærkere eller svagere Tilløb 
hertil, dog uden at naa saavidt og navnlig uden at 
Hannens omdannede Arm under Parringen rives af og 
fæstes til Hunnen.

Dog - St.s Studier vare ikke indskrænkede til de her nævnte 
Dyregrupper. Naar man undtager Insekterne med Edderkopperne
og Tusindbenene, er der saa at sige ingen større
Afdeling, som ikke har været Gjenstand for hans
Studier. Vi skulle blot blandt hans Arbejder
yderligere nævne »Et Bidrag til Geirfuglens, Alca
impennis Linn., Naturhistorie, og særligt til
Kundskaben om dens tidligere Udbredningskreds«,
en skattet, men noget bred Fremstilling af denne
nu uddøde Fugls tidligere Udbredelse ogsaa her i
Landet. Under Krebsdyrene henhører »Om Philichthys
Xiphiæ« og »Nye Oplysninger om Philichthys Xiphiæ
Stp.«, samt »Om Lesteira, Silenium og Pegesimallus,
tre af Prof. Dr. H Krøyer opstillede Slægter af
Smaakrebs«, som vil blive omtalt under Schiødte. 
»Om Gjællegittret eller Gjællebarderne hos Brugden
(Selachus maximus (Gunn.))« viser St. som den
ingenieuse Museumsmand. »Om Samtidigheden mellem
Kæmpe-Oxen (Bos primigenius Boj.) og Landets ældre
Fyrreskove og om Flintskjærver indvoxne i Dyreknogler,
som Minder om Stenalderens Forfølgelser af vilde Dyr«,
er en Afhandling af stor Betydning for vor Forhistorie
og Led i det saa at sige gjennem hele St.s lange Liv
uafbrudt fortsatte Studium af vort Lands forhistoriske
Dyre- og Planteverden. Den her nævnte Afhandling
skylder sin Oprindelse til St.s Undersøgelser af vore
Tørvemoser, men af lige Vigtighed ere hans Bidrag til
»Kjøkkenmøddingernes« Historie, hans Eftervisning af 
forskjellige Dyrs Samtidighed og Betydning for den 
dalevende Slægt.

Foruden de i det Foregaaende nævnte talrige større
Afhandlinger har S. leveret en saare stor Mængde af
mindre Artikler og smaa Oplysninger, særligt fremkomne
ved de talrige Sammenkomster af Naturforskere, navnlig 
af de skandinaviske, som han overværede, eller i de 
naturhistoriske videnskabelige Selskaber, som han var 
styrende Medlem af.

Af den her givne Fremstilling vil det let sees, at
St. var en meget flittig Mand, en meget alsidig Mand -
vi have ikke havt nogen Naturforsker, som heri i nogen
Maade kan maale sig med ham - og en meget ideerig Mand 
- hvilken sidste Egenskab dog ikke involverer, at alle 
hans Ideer vare lykkelige. Vi kunne derfor ikke Andet 
end beklage, at hans Virksomhed som Professor og 
Arbejdet for og med Museets Ordning tog saa meget af 
hans Tid. Hertil kan føjes, at St., ved Siden af at 
være en meget flittig Mand, i visse Maader var en
meget langsom Arbejder, som ikke blot fordrede en,
som det forekom Mange, for bred historisk

undersøgelse, men heller ikke var bange for atter og atter 
at gjennemarbejde sit Stof og samle Materiale til det.

Til Slutning skal kun tilføjes, at det vel var en
Selvfølge, at St. nød den største Anseelse ogsaa i 
Udlandet, hvor han udnævntes til Medlem af et stort 
Antal (over 30) Selskaber og Akademier, saaledes 
foruden de nordiske ogsaa dem i Rom, Bukarest, 
Batavia, Philadelphia og Boston etc. etc.; om 
Anseelsen herhjemme skal kun meldes, at han ikke
blot i en tidlig Alder blev Medlem af Videnskabernes
Selskab, men ogsaa efter Madvigs Død valgtes til
Selskabets Præsident, hvilken Ærespost han dog
afslog. Efter hans Død indbød en Kreds af Venner
og Disciple til at rejse et Minde for ham, hvilket
ogsaa fik Plads foran Universitetet i Rækken af andre
berømte eller fortjente Universitetslærere.

CHRISTIAN FREDERIK LÜTKEN, født 1827 i Sorø og Student
derfra 1844, sluttede sig nøje til Steenstrup og var i
en meget lang Række af Aar dennes trofaste Assistent
ved Museet, indtil han efter Steenstrups Opgivelse af 
Professoratet blev hans Efterfølger (1885-99)- En af 
hans første Publikationer var den smukke lille 
Afhandling »Nogle Bemærkninger om Næseborenes Stilling
hos de i Gruppe med Ophisurus staaende Slægter af 
Aalefamilien«, men sit særlige Omraade havde han dog i 
Echinodermernes (Pig-hudenes) Afdeling, hvor ogsaa hans 
Doktordisputats (1857) hører hen. I denne: »Oversigt 
over Grønlands Echinodermata samt over denne Dyreklasses 
geographiske og bathymetriske Udbredningsforhold i de 
nordiske Have« gives ikke blot Artsbestemmelser, men 
ogsaa systematiske og geografiske Undersøgelser; til 
Disputatsen slutte sig forskjellige Afhandlinger over de 
tropiske, særligt de vestindiske Arter, og Rækken 
afsluttes af den Bearbejdelse af de paa den 
nordamerikanske »AlbatrossExpedition« indsamlede Ophiurer
[Slangestjerner], som han sammen med Dr. Th. Mortensen
har udarbejdet i de allersidste Aar. Næst efter
Pighudene har Fiskeklassen afgivet de fleste Bidrag
til L.s Undersøgelser, og det er heller ikke et ringe
Antal større og mindre Afhandlinger over Fiske, som
vi have fra hans Haand, saavel over danske og nordiske
Arter som over tropiske; vi kunne her særligt fremhæve
hans Undersøgelser over Klumpfisken, Mola nasus; hans
Bearbejdelser sammen med den yngre Prof. Reinhardt
af de af denne fra Brasilien hjembragte
Ferskvandsfiske; hans Bidrag til de paa »Dijmphna«-
og »Ingolf-Togterne« indfangede Fiske; hans
»Bidrag til Kundskab om Formforandringer hos Fiske 
under deres Væxt og Udvikling særligt hos nogle af 
Atlanterhavets Højsøfiske« og »Om Ganoidernes 
Begrændsning og Inddeling«. Sammen med Prof. 
Reinhardt har han ogsaa leveret Bidrag til
Krybdyrenes Naturhistorie. Vigtigere ere dog hans
Arbejder over Krebsdyr, dels selvstændig over Ægaer
og Cyamus-Arter, dels i Forbindelse med Steenstrup
om Snyltekrebsene (jfr. Steenstrup).

L. har desuden havt ikke ringe Indflydelse paa det 
zoologiske Studium herhjemme ved Udgivelsen af
zoologiske Haandbøger og Lærebøger, som i mange Aar
brugtes ved Universitetet og i de fleste Skoler. I
populair-naturhistorisk Retning har han virket
meget ved Udgivelsen af »Tidsskrift for populaire
Fremstillinger af Naturvidenskaben« (oprindeligt
sammen med Chr. Vaupell og Fogh).

HECTOR FREDERIK ESTRUP JUNGERSEN, f. 1854, blev 1879
Adjunkt ved Metropolitanskolen i Kjøbenhavn og 1886 
tillige Docent i Zoologi ved Polyteknisk Læreanstalt. 
Han sluttede sig tidligt til Steenstrup og vikarierede 
saavel for denne som senere for Prof. Lütken ved 
Forelæsningerne i Zoologi for Medicinerne. Hans Studier 
og Arbejder gik fortrinsvis i Retning af Anatomi, og 
hans første videnskabelige Arbejde, »Bidrag til Kundskab 
om det Jacobsonske Organ hos Hvirveldyrene« (1881), 
hører ogsaa herhen. For sin videre Uddannelses Skyld, 
særlig i den nyere tekniske Behandling, gik J. til 
Tydskland, hvor han navnlig studerede i Würzburg under 
Carl Semper (1888). Han har i det Hele sluttet sig til
Nutidens Opfattelse og Behandling af Zoologien, med 
Fremhæven af Udviklingshistorien, saavel ontogenetisk 
som fylogenetisk. Dog J. har heller ikke nogensinde 
forsømt den gamle Fortrolighed med Dyreformer og deres 
Systematik, og han fik ogsaa god Brug for Artskundskaben, 
da han blev ledende Zoolog paa Ingolf-Expeditionen, det 
første Aar sammen med Dr. H.J. Hansen, det andet Aar uden
denne Medleder. Da Lütken i 1899 tog sin Afsked fra 
Professoratet, maatte Opmærksomheden naturligt henledes 
paa J. som en af de Faa, der kunde tænkes paa som dennes 
Efterfølger, og fra 1. Sept. 1899 blev han Professor i 
Zoologi og overtog som saadan den samme Afdeling, som 
Lütken havde havt, nemlig første
Afdeling eller Hvirveldyrenes. Hans omfattende
Lærervirksomhed har, navnlig i hans yngre Aar, 
nødvendig optaget meget af hans Tid og indskrænket 
hans litteraire Præstationer; men af hans 
videnskabelige Arbejder kunne vi dog fremhæve dels 
dem, der angaa Kjøns- og Urinorganerne hos de 
amniote Hvirveldyr (Fiske og Padder): »Bidrag til
Kundskab om Kjønsorganernes Udvikling hos Benfiskene«
(Doktordisputats, 1889); »Om Udviklingen af den
Müllerske Gang (Æggelederen) hos Padderne« (1892); 
»Embryonalnyren hos Støren« (1893); »Die 
Embryonalniere von Amia calva« (1894); »Om Appendices
genitales hos Havkalen og andre Selachier«; dels fra
andre Omraader: »Om Bygningen af Haanden hos Pipa og
Xenopus« og »Om Bygningen og Udviklingen af Kolonien
af Pennatula phosphora« (1888).

HENRIK NICOLAI KRØYER (1799-1871) studerede først
Lægevidenskab og derefter Filologi, men kastede sig 
saa efter en ungdommelig, mislykket Deltagelse i 
Grækernes Frihedskamp (1821-23) med stor Iver over 
Studiet af Danmarks Zoologi, særligt Fiske og Krebsdyr, 
og berejste i den Anledning Landets forskjellige 
Kyster. Noget senere besøgte han med den franske 
Korvet »la Recherche« Spitzbergen og Nordkap og med 
Fregatten »Bellona« Sydamerika, ligesom han ogsaa 
gjorde en Samlerejse til Nordamerikas Kyster ved den 
mexikanske Havbugt, med længere Ophold i Beloxi. Det 
af ham paa disse Rejser indsamlede Materiale og de 
betydelige Samlinger fra Naturhistorieselskabets Tid, 
som fandtes gjemte og glemte paa det kgl. 
naturhistoriske Museum, hvorved han 1842 ansattes som 
Inspekteur, gav ham rigeligt Stof til Undersøgelser 
og Arbejder.

Blandt K.s ichthyologiske Arbejder maa først og 
fremmest nævnes »Danmarks Fiske«, et noget
vidtløftigt, men grundigt Arbejde i 3 (eller
rettere 4) Bind, som i Aarene 1838-53 udgaves af
det kgl. Landhusholdningsselskab med en Udstyrelse,
som ikke var særlig splendid. Ved Indsamlingen og
Undersøgelsen af Fiskene forsømte K. aldrig at søge
efter disse Dyrs Parasiter, navnlig de til Krebsdyrene
henhørende, og skaffede sig derved et indtil de senere
Aar næsten ukjendt, stort Materiale. K. behandlede
disse Snyltekrebs og andre Krebsdyr i en talrig Mængde
Monografier og vandt derved en ledende Stilling i
denne Gren af Zoologien.
De fleste af de af Krøyer paa Rejsen med »la Recherche«
indsamlede Fiske og Krebsdyr ere afbildede i Gaimards
pragtfulde Rejseværk »Voyages en Scandinavie, en
Lapponie, au Spitzberg et aux Feröe« (1842 ff.); men da 
Værket standsede ukomplet og uden Text, har K. leveret 
denne særskilt, spredt i forskjellige Tidsskrifter. 
Særligt maa her nævnes som hans sidste og største
Krebsdyr-Arbejde »Bidrag til Kundskab om 
Snyltekrebsene« med 18 Kobbertavler (1863). K.s
største Fortjeneste af Videnskaben ligger i de her 
nævnte Monografier over Krebsdyrene, i hans noget 
minutieuse og brede, men særdeles paalidelige
Beskrivelser af mange nye Arter, som vel ikke ere
lystige at bruge, men have erhvervet ham et særdeles
agtet Navn indtil Nutiden for Paalidelighed og
Troværdighed. Man har klaget, ikke mindst herhjemme, 
og vel ogsaa med Rette, over K.s Bredde i 
Fremstillingen, hans Vidtløftighed i Maalene og 
endeligt over hans »Mangel paa Aand«. At han som 
Polemiker hverken manglede Vid, Aand eller
dialektisk Evne, selv i sin høje Alderdom, derom vidne
hans sidste Arbejder, hvis tørre satiriske Lune er
morsommere for Forfatteren selv og hans gode Venner
end for Modstanderne. K.s sidste litteraire Virksomhed
var et Forsvar mod Steenstrup, som i sin Artikel »Om
Lesteira, Silenium og Pegesimallus« havde angrebet
K.s sidste Arbejde over Snyltekrebsene med Hensyn til
de tre her nævnte Dyreformer. For den ene af disse
Slægters, nemlig Sileniums, Vedkommende førtes Striden
videre af Schiødte (se under denne i det Følgende).
Endelig maa det ogsaa her nævnes, at der i K.s
sidste Leveaar for Bidrag her fra Landet og fra
Skandinavien prægedes en stor Medaille til hans Ære,
hvilken Medaille paa Forsiden bærer hans Brystbillede
med hans Motto paa Græsk (paa Dansk bliver det: Smyk
den Lod, Sparta, som Du har faaet) og paa Bagsiden
en længere græsk Indskrift.

JØRGEN CHRISTIAN SCHIØDTE (1815-84) er født paa
Christianshavn. Han gik her i den lærde Skole, 
den saakaldte »Borgerdydskole« paa Chr., men
forlod den et Aars Tid, før han skulde dimitteres
til Universitetet, og gav sig nu til at læse til
kirurgisk Examen. Hans forandrede Livsplan bragte ham
ind paa Studiet af Hvirveldyrenes Anatomi i den ældre
Veterinairskole og i Prof. Eschrichts Samlinger og til
at gjøre Tegninger af en stor Del af de forefundne
Præparater. Dog heller ikke den kirurgiske Examen
naaede han at tage, idet hans Sind og Tid snart
fuldkomment optoges af hans Samlen Insekter og Studiet
af disse Dyr. Hans økonomiske Forhold vare meget smaa
i de Tider, og hans Livsstilling meget vanskelig, saa
at det var en stor Lykke for ham, at den i Tyverne og 
Trediverne saare indflydelsesrige Jonas Collin tog sig 
med Iver af ham og allerede i 1842 skaffede ham en 
Ansættelse som Underinspekteur og snart efter som 
virkelig Inspekteur ved det kgl. Naturhistoriske
Museum, og S. glemte heller ikke nogensinde den Tak,
som han var denne Mand skyldig. Lønningsvilkaarene
vare vel kun ringe, men muliggjorde dog en udelt
Hengiven til Studiet af Insekterne. Senere hen
forenede han med Inspekteurstillingen Posten som
Docent i Zoologi ved Universitetet og som Docent i
Zoologi for Forstmændene ved Landbohøjskolen, ligesom
han ogsaa tilsidst blev extraordinair Prof. i Zoologi
ved Universitetet. Med det kgl. Museums Overgang til 
Universitetets gik han tilligemed Krøyer og den yngre 
Reinhardt over til dette, uden at de personlige
indbyrdes Forhold dog derved forbedredes.

S. var væsenligt Faunist og Systematiker og i sin
Ungdom tillige Anatom, og som et særdeles smukt
Habilitations-Arbejde maa hans første større Arbejde
»Genera og Species af Danmarks Eleutherata, at tjene
som Fauna for denne og som Indledning til dens Anatomi
og Historie,« betragtes. Værket udkom paa kongelig
Bekostning i 2 Leveringer og var ledsaget af 25 af
ham selv
tegnede og stukne Kvarttavler. Bogen vandt ham ingen
ringe Anseelse herhjemme, hvor den alene skaffede
ham Optagelse i Videnskabernes Selskab (1844); men i
Udlandet vandt den ingen Betydning, om den end blev
modtaget med meget anerkjendende Udtryk af den ansete
tydske Entomolog W. Erichson; dertil var dens Omraade
for lille, og Sproget, den var skreven i, var ogsaa
en mægtig Hindring. S., der kun var kommen gjennem
de 3 første Familier af Billernes meget store Orden,
begyndte ogsaa at arbejde paa Fortsættelsen, men en
saadan kom aldrig. Hans Studier afbrødes dernæst af 
en længere Rejse i Sydeuropa (1845-46), hvor han 
navnlig samlede Insekter og ved Siden af gjorde
anatomiske Undersøgelser. Hans Dygtighed og Iver som
Samler viste det store Antal Dyr (c. 70,000 Exempl.),
han hjembragte, og hans anatomiske Studier i den Række
af store og smukke Tegninger, han paa den udførte. Da
Schiødte kom hjem fra Udlandet, vare Forholdene i
Kjøbenhavn meget forandrede; den Medbør, som i de
foregaaende Aar havde drevet S. og hans Ven Krøyer
frem, hørte op og blev nærmest Modvind. S. trak sig
tilbage fra udadgaaende Virksomhed og spildte desværre
i de følgende Aar megen Tid med Insektsamlen og
Præparation af Insekter, I denne Tid falder kun meget
faa Arbejder, men vi kunne dog nævne det smukke mindre
Skrift »Specimen faunæ subterraneæ«, som behandler
Udbyttet af hans i de krainiske Drypstenshuler
indsamlede Leddyr, og »Corotoka og Spirachtha:
Staphyliner, som føde levende Unger og ere Husdyr
hos en Termit«, som først udkom paa Engelsk, men
hvis Hovedpublikation er i Vidensk. Selsk. Skrifter,
1856. Det var disse Billers forunderlige Legemsform
og Vedhæng samt den Omstændighed, at her, som det
først kjendte Exempel fra Billernes Verden, Dyrene
fødte levende Unger, altsaa Larver, som var det
Interessanteste ved Afhandlingen; iøvrigt skyldtes
Stoffet hans Kollega Prof. Reinhardt, som havde samlet
det i Brasilien og velvilligt overladt S. det. Endelig
maa her nævnes »Tre kortere zoologiske Meddelelser«
i Overs. over Vidensk. Selsk. Forhandl, f. 1855,
af hvilke den sidste, »Om nogle hidtil oversete
Bygningsforhold i Insekternes Thorax, der vise sig at
være af gjennemgribende Betydning for et naturligt
Familiesystem«, har stor Betydning for Billernes
Systematik.

Med Aaret 1861 indtræder et Vendepunkt i S.s litteraire
Virksomhed, idet han efter Initiativ af sine yngre Venner
gjenoplivede »Naturhistorisk Tidsskrift«, hvorved han fik 
let Adgang til at publicere Udbyttet af sine ældre Studier 
og sine fortsatte Undersøgelser og til at samle endel 
Venner om sig. S. lagde al sin Kraft og Tid ind paa dette 
Tidsskrift, som ogsaa med sine 14 tykke Bind og sine 231 
Kobbertavler og 13 Stentryk vel kan holde Maal med de 
ypperste af denne Slags Publikationer her og i Udlandet.
I Naturh. Tidsskr. 3. Række fra 1-13 Bind publicerede 
S. saaledes sit Hovedværk, det særdeles betydelige og 
vigtige Arbejde »De Metamorphosi Eleutheratorum 
Observationes. Bidrag til Insekternes Udviklingshistorie«, 
som begyndte i 1. Bind og endte i 13. Bind med »Ellevte 
Bidrag, 86. Tavle«. Der gives her en lang Række 
Fremstillinger af de fleste Billefamiliers Larver, som S. 
og hans Venner havde indsamlet i en lang Række af Aar. 
Texten, der er skreven helt igjennem paa Latin, giver i 
stærkt sammentrængt Form en gjennemført morfologisk-
systematisk Udsigt over Larvernes og Puppernes ydre
Bygning og Lemmer. Figurerne, der ere mesterligt tegnede 
af S. og fortræffeligt stukne i Kobber af Løvendal, give 
en Fremstilling af Dyrene, som kun sjeldent er naaet af 
tidligere Zoologer, og gjør som oftest Artsbestemmelsen 
efter dem let. Det er Tavlerne, som ville bevare dette 
Værk ned i de kommende Tider og blive staaende som et 
vigtigt Led i Studiet af Billerne, hvorimod Texten vil 
dele de fleste og bedste Undersøgelsers Lod at forgaa
og glemmes i sin Form, efterat have virket som Led og 
Ferment i Videnskabens Udvikling. S. fører selv Beviset 
for den her udtalte Sandhed, naar han efterat have 
behandlet Vandkalve-Larverne i sit andet Bidrag, atter 
mod sin Plan behandler samme og nærstaaende Familier i 
sit femte Bidrag og væsenlig paa Grund af en enkelt 
Larves Tilkomst nedbryder sit gamle System og bygger 
et nyt og bedre System op. Dog dette andet System vil 
heller ikke holde sig, men ny tilkomne Arter og nye 
Organers Inddragelse i Undersøgelsen have allerede 
viist Nødvendigheden af et tredie System og stille et 
fjerde og femte i Udsigt. Nogle af Figurerne findes 
allerede kopierede i fremmede større Haandbøger; de 
ville vistnok holde sig der, og maaske derfra vende 
hjem til os. Et meget betydeligt Antal af S.s Artikler 
i Tidsskriftet giver Fortegnelse over de fleste danske 
Billefamilier, af hvilke saa atter enkelte, saasom 
Træbukkene, Pragtbillerne og Smelderne, ere særskilt 
behandlede og underkastede en ny, selvstændig 
systematisk Betragtning; ogsaa over Tægernes 
faunistiske Udbredelse har S. leveret en Fortegnelse, 
og i »Nogle nye Hovedsætninger af Rhynchoternes 
Morphologi og Systematik« har han givet et smukt 
Bidrag til Tægernes Bygning og Systematik.

I de senere Aar af sit Liv beskjæftigede S. sig
meget med Krebsdyrene; om disses Bygning skrev han
i »Krebsdyrenes Sugemund« og
om forskjellige fremmede Former med Beskrivelse af
mange nye Arter i »De Cirolanis Ægas simulantibus
Commentatio brevis« og i »Symbolæ ad Monographiam
Cymothoarum, Crustaceorum Isopodum Familiæ«. Begge
disse sammenhørende Arbejder ere skrevne paa Latin
og udgivne som Fællesarbejde med Meinert. Navnlig
det sidste af dem er et meget omfattende Arbejde,
gaaende gjennem de tre sidste Bind af Tidsskriftet
og udstyret med 36 Kobbertavler. Hermed afslutter
S. sin videnskabelige Virksomhed, men før Arbejdet
var sluttet, udgav han »Spiracula cribraria -
Os clausum: Lidt om naturvidenskabelig Methode og 
Kritik«, et Forsøg in optima forma paa at reducere 
sin nævnte Medarbejder in absurdum. Her maa ogsaa 
omtales en lille Afhandling »Herpyllobius og
Silenium«, 6. B. p. 385, hvori han paa en temmelig
overlegen Maade og med Anvendelse af mange generelle
Betragtninger hævder Krøyers Opfattelse af nævnte Dyr
mod de Anskuelser, som Steenstrup og Lütken havde
gjort gjældende; dog her har Efterverdenen allerede
givet de to sidstnævnte Forskere fuldkommen Ret.

S. har kun skrevet ganske enkelte Afhandlinger,
som gaa udenfor Leddyrene, saasom to smaa Indlæg
»Om Øjestillingens Udvikling hos Flynderfiskene«
og en »Efterskrift« hertil mod Steenstrups
Undersøgelse af dette Emne, hvori han, navnlig da
i »Efterskriften«, i en meget hvas Form kritiserer
Steenstrups Undersøgelse.

Efter nu at have givet en Fremstilling af S.s Liv og
litteraire Virksomhed, tør jeg nok fremsætte som det
almindelige Omdømme om ham, at han var en dygtig og
energisk Mand, hvem Entomologien skylder megen Tak,
og at kun Faa kunde maale sig med ham i den grafiske
Fremstilling. Som Foredragsholder skattedes han meget
højt af sine Tilhørere, navnlig Forstmændene, som
han imponerede ved sin Veltalenhed og sit kraftige
Foredrag. Som Undersøger gjorde han for sig og
Sine Fordring paa særlig skarp, exakt Analyse,
men hvorvidt han heri stod saa meget højere, end de
fleste alvorlige Videnskabsmænd gjøre, maa Eftertiden
vise. I sin Videnskab blev han staaende paa et noget
forældet Standpunkt, og hans Naturfilosofi, som han
har givet Udtryk i en Afhandling i det Letterstedtske
Tidsskrift: »Det Vegetative og det Animale i den
dyriske Form«, smager ikke Nutidens Naturforskere. Om
ham og hans Tidsskrift samlede et større Antal Venner
og Elever sig, men om at danne nogen Skole kunde der
ikke være
Tale, dertil manglede han den nødvendige Forening af
flere af de Egenskaber, som høre hertil.

En karakteristisk Buste, modelleret af Krøyer og støbt
i Bronce, er opstillet paa Zoologisk Museum og giver
et Billede af ham fra hans ældre Dage.

JOHANNES THEODOR REINHARDT (1816-82) var Søn af den
ældre Prof. J. Chr. H. Reinhardt; han var opfødt i og
stærkt gaaende op i det daværende kgl. Museum, og hans
Studier og Arbejder falde for Størstedelen indenfor
dettes Samlinger, som han ogsaa væsenligt bidrog til
at forøge ved sin Deltagelse i Galathea-Expeditionen
og sine gjentagne længere Ophold i Brasilien. Hans
Arbejder ere hovedsagelig mindre, meget omhyggeligt
udførte systematiske og faunistiske Undersøgelser af
Dyregrupper eller Dyr henhørende til Hvirveldyrenes
Række, til den Afdeling af Museet, som han 1848 blev
Bestyrer af. Hans første Arbejde »Nøjere Oplysning
om det i Kjøbenhavn fundne Drontehoved«, 1842, vakte
dengang, da saa faa Levninger af denne uddøde, højst
besynderlige Fugl kjendtes, megen Opmærksomhed, men
han forsømte at udnytte dette interessante Fund paa
tilstrækkelig videnskabelig Maade, og hans mundtlige
Udtalelser om dets Stilling i Systemet blev derfor
litterairt udnyttede af fremmede Forfattere. Foruden
mindre Bidrag til den danske Fauna, saasom »Om den 
kirgisiske Steppehønes (Syrrhaptes paradoxus)
Forekomst her i Landet i indeværende Aar« (1863),
og til Færøernes Fauna har han leveret flere
Meddelelser om Grønlands Fauna. Hans fleste og
vigtigste Afhandlinger angaa dog Brasiliens og det
vestindiske Øriges Krybdyr- og Fiskefauna, tildels
i Samarbejde med Chr. Lütken. R. kom ogsaa ind
paa Hvalernes Naturhistorie og har hertil leveret
flere Bidrag; hans første Arbejde over disse Dyr
var »Om Nordhvalen (Balæna mysticelus L.) navnlig«
etc., sammen med Eschricht (se nærmere under denne
i det Følgende). Til Leddyrenes Naturhistorie har
han leveret flere interessante Smaating om Dyr,
han havde fundet paa sine lange Rejser. R. var
væsenligst Faunist, men vi finde dog ogsaa blandt
hans Undersøgelser ikke faa, omend mindre eller smaa
Bidrag til Hvirveldyrenes Anatomi eller Iagttagelser,
som have større systematisk Betydning, saaledes i
»Herpetologiske Meddelelser. I. Om nogle smaa Gruber,
hvormed Skjællene hos mange Slanger
ere forsynede« (1860). Endelig skal kun anføres, at 
R. ved sin Forbindelse med Prof. P.W. Lund i Lagoa 
Santa kom ind paa Studiet af uddøde Hvirveldyrs
Bygning; af herhen hørende Arbejder skulle vi nævne
»Kæmpedovendyr-Slægten Coelodon«, med 5 Tavler, og
»Beskrivelse af Hovedskallen af et Kæmpedovendyr,
Grypotherium darwinii fra La Plata-Landenes
plejstocene Dannelser«, med 2 Tavler

FREDERIK VILHELM AUGUST MEINERT (f. 1833) studerede
først Theologi, men efterat være bleven Kandidat (1857) 
fortsatte han ivrigt de af ham fra hans første
Studenteraar drevne entomologiske Indsamlinger, som
havde bragt ham naturligt i Forbindelse med Bestyreren
af Museets entomologiske Afdeling, Prof. Schiødte. Paa
Museet begyndte han allerede at arbejde 1852 ell. 53,
og imponeret af Schiødtes Person, hans Kundskaber og 
Samlinger sluttede han sig nøje til ham og fandt sin 
største Glæde i at bidrage til Fremme af hans
Undersøgelser, særligt over Billelarverne. I 1885
blev han Schiødtes Efterfølger som Bestyrer af den
entomologiske Afdeling, efter et Aars Interregnum,
og for fuldt ud at kunne virke for Entomologien opgav
han kort efter sin Docentplads paa Landbohøjskolen,
hvor han to Aar iforvejen ligeledes var fulgt efter
Schiødte. Denne var sikkert i Meget hans Lærer og
Mester, men M.s Lyst og Undersøgelser gik dog snart
i anden Retning, nemlig den anatomisk-komparative
og histologiske, hvori Franz v. Leydig var hans
egenlige Forbillede. Paa hans første Udenlandsrejse
(1868-69) var det ogsaa et Hovedøjemed at søge videre
Undervisning af Leydig, men til alt Uheld vilde
Leydig ikke uddanne Elever, og den lette Adgang, som 
i de nærværende Aar findes herhjemme til at søge
Undervisning i Embryologi og Teknik, savnedes da,
saa den Hjælp og Anvisning, som det er Skolens Sag at
give, i Meget maatte søges af hjulpen ved Selvstudium
eller Andres Hjælp.

Det er et ikke ringe Antal af større og mindre
Arbejder, som nu i Tidernes Løb, i noget over 40 Aar,
ere udgaaede fra hans Haand; alle ere de hentede fra
Entomologien, men kunne dog samles i forskjellige
Grupper. Et Spørgsmaal, som stærkt har beskjæftiget
M., er Bygningen og Tydningen af Insekters og
Tusindbens Munddele, og vi skulle blot her anføre
»Mundens Bygning hos
Larverne af Myrmeleontiderne, Hemerobierne og
Dytiscerne«; »Tungens Udskydelighed hos Steninerne,
en Slægt af Staphylinernes Familie«; »Fluernes
Munddele. Trophi Dipterorum«; »Pediculus humanus
L. et trophi ejus. Lusen og dens Munddele«;
»Caput Scolopendræ. Skolo-pendra-Hovedet og
dets Muskelsystem«. De her fremsatte Theorier
ere temmelig revolutionaire, men Beviset for
deres Rigtighed lader endnu noget tilbage,
som dog forhaabenlig snart vil kunne skaffes
tilveje. Dernæst har ogsaa Aandedrætsystemet hos
Insekter og Tusindben været Gjenstand for en Række
Undersøgelser; vi skulle nævne »Om Insekternes
Respiration, navnlig Trachéegjællerespiration«,
hvori den i det her nævnte Begreb indeholdte
Opfattelse af Insekternes Respiration forkastes;
»Sideorganerne hos Scarabæ-Larverne«, hvori
Aandehullerne (Spiracula) med hosliggende Organer
hos disse Billelarver undersøges, og »De formentlige
Aandedrætsredskaber og deres Mundinger (Stomata)
hos Slægten Scutigera«. Herom, navnlig om Skarabæ-
Larvernes Spirakler, har der staaet megen Strid
herhjemme, og om et enkelt, nu underordnet Punkt
er M. til Slutning bleven staaende ene tilbage som
sidste Mand paa Skandsen: »Og dog ere Spiraklerne
lukkede«. Til Insekternes Udviklingshistorie maa 
henføres »Miastor metroloas: yderligere Oplysning 
om den af Prof. Nic. Wagner beskrevne Insektlarve, 
som formerer sig ved Spiredannelse« [o: hvis Larve 
føder levende Larver] (1864), som med et Par 
følgende Artikler behandler et dengang meget 
aktuelt Spørgsmaal. Nærmest herhen maa ogsaa
regnes »De eucephale Myggelarver. Sur les larves
eucéphales des Diptères. Leurs moeurs et leurs
métamorphoses«, med 4 dobbelte Kvarttavler, ligesom
ogsaa M.s Doktordisputats, »Anatomia Forficularum. I.
Anatomisk Undersøgelse af de danske Ørentviste«
(1863), indeholder disse Dyrs Larveudvikling,
ved Siden af deres Biologi og Anatomi. Til M.s
systematiske og deskriptive Arbejder maa henregnes de
fleste af hans talrige Afhandlinger om Tusindbenene,
saavel de danske som mange exotiske, dels fra vort
eget Museum, dels fra fremmede Museer; af disse er
vel det første: »Danmarks Geophiler« (1866), som
blev paabegyndt af V. Bergsøe, omend et af de mindre,
dog det vigtigste, og M.s Theorier er her slaaede vel
igjennem. M. fortsatte ogsaa Schiødtes Fortegnelser
over de danske Billers Udbredelse her i Landet ved
en Række »Catalogi Coleopterorum (Eleutheratorum)
Danicorum«. Til Edderkoppernes Klasse hører et større
Arbejde over Havedderkopperne »Pycnogonida« i
3. Bind af »Ingolf-Expeditionens Udbytte«; det mest
Fremtrædende ved dette Arbejde er vel det, at her er
Udviklingshistorien tagen med som det væsenligste
Led i disse Dyrs Systemstilling. Endelig har M. ogsaa
beskjæftiget sig ikke lidet med Krebsdyrene, dels
med udførlige Fortegnelser over den danske Fauna:
»Crustacea isopoda, amphipoda et decapoda Daniæ«
og »Crustacea malacostraca« i »Hauchs-Togter«, dels
med rent deskriptive Arbejder: »De Cirolanis Ægas
simulantibus commentatio brevis« og »Monographiæ
Cymothoarum« etc., i Samarbejde med Prof. Schiødte.

I en Række af ti Aar var M. Udgiver af »Entomologiske
Meddelelser«, hvoraf fem smaa Bind udkom med originale, 
større og mindre Bidrag, foruden af Redakteuren af 
yngre danske Entomologer.

Her skal ikke ved Afslutningen af Skildringen af 
M.s Forfattervirksomhed gives en Bedømmelse, kun 
maa det være tilladt at fremføre det Haab, at ligesom 
hans Virken i det sidst forløbne Kvartsekulum troligt 
er fortsat i den gamle Stil og videnskabelige
Stræben, saaledes maa ogsaa Dommen engang komme til
at lyde saa nogenlunde overensstemmende med den,
som udtaltes dengang over den, og som er optaget
og godkjendt i forrige Udgave af Illustreret dansk
Litteraturhistorie: »Ligesom de Opgaver, han har
stillet sig, ere Saadanne, som tilhøre den virkelig
videnskabelige Zoologie, saaledes har han unægteligt
ved sine Arbejder og ved den Maade, hvorpaa han
har bidraget til at opklare omtvistede Spørgsmaal,
erhvervet sig Plads blandt Dem, der ved Dygtighed
og Paalidelighed som Undersøgere og Sands for en
filosofisk Behandling af Videnskaben ere berettigede
til at tale med og til at vente, at deres Votum
behandles med Agtelse«.

GEORG MARIUS REINHOLD LEVINSEN (f. 1850) rejste efter
at have taget Magisterkonferensen til Grønland, hvor
han opholdt sig et Par Aar, og blev i 1885 Bestyrer af
Zoologisk Museums 2. Afdeling (de hvirvelløse Dyr med
Undtagelse af Leddyrene), som Prof. Steenstrup havde
havt inde, medens han var Professor zoologiæ. Af hans 
Studier fra Grønland kan fremhæves »Om nogle
parasitiske Krebsdyr, der snylte hos Annelider«
(1878), hvori han blandt Andet giver en smuk
Fremstilling af det lille Krebsdyr Herpyllobius
arcticus eller Silenium Polynoes, som havde været
Gjenstand for en ivrig Kontrovers mellem Schiødte
(og Krøyer) og Steenstrup, og hvori han giver
Steenstrup Ret, selv afholdende sig fra unødvendig
Kritik. Iøvrigt angaa hans hidtil publicerede Arbejder
fortrinsvis Ormene og Mosdyrene. Henregnes til første
Klasse maa hans store Arbejde »Systematisk-geografisk
Oversigt over de nordiske Annulata, Gephyrea,
Chætognathi og Balanoglossi« (1882-83), til den anden 
»Mosdyrene« eller Bryozoerne (1894), som i den under 
Schiødtes Navn gaaende »Zoologia Danica« udgjør et 
helt Hefte (1894) og er et stort og smukt Arbejde, 
der paa over 100 Foliosider, med 9 kobberstukne 
Tavler, giver ikke blot en selvstændig systematisk 
Fremstilling af denne højst interessante og 
mangfoldige, hidtil herhjemme næsten helt forsømte 
Dyregruppe, men ogsaa som Indledning en smuk 
Fremstilling af disse Dyrs Bygning og 
Udviklingshistorie. Til »Hauchs-Togter« har L. 
leveret »Polyzoa«, 4. Hefte med 3 Tavler, og
»Annulata, Hydroidæ, Anthozoa, Porifera«, 5. Hefte
med een Tavle, 1891-93. Men allerede før havde
L. bearbejdet Størstedelen af de paa »Dijmphna-
Togtet« indsamlede lavere Dyr, nemlig Kara-Havets 
Ledorme, Annulata, Bryozoa, Svampe og 
Echinodermata med ialt 8 Tavler. Det er ikke let 
nøjere at bestemme Tiden for disse Publikationer, 
men de maa alle være faldne mellem 1885 og 87.

HENRICK HENRICHSEN BECK (1799-1863) begyndte som
Entomolog og vandt som saadan 1823 Universitetets
Guldmedaille for en »systematisk Fortegnelse over
de danske Sommerfugle«. Han kastede sig dog snart
over Konkylierne og blev ansat ved Prins Christians
(Chr. VIII) partikulaire Konkyliesamling (indtil
1849), ligesom han i mange Aar var Assistent dels 
ved det kgl. Naturhistoriske Museum, dels ved
Universitetets zoologiske Museum. Hans katalogiserende
Arbejde over Konkyliesamlingen »Index molluscorum
præsentis ævi musei principis augustissimi Christiani
Frederici« er hans bekjendteste Skrift, men iøvrigt
findes enkelte mindre Notitser af ham i udenlandske
Tidsskrifter. Mest Betydning har han havt ved sin
Indflydelse paa danske Zoologer, nærmest Malakologerne
R. Bergh og Mørch.

OTTO MØRCH (1828-78) var Elev af ovennævnte H. Beck,
og havde navnlig et mærkelig skarpt Blik paa
Artsudredelsen; hans
talrige, men mest i udenlandske Tidsskrifter spredte
Arbejder ere næsten alle artsbeskrivende, og han
opnaaede især i England et meget betydeligt Navn. For
den danske Bløddyrfauna have to større Afhandlinger
Betydning: »Fortegnelse over de i Danmark forekommende
Land- og Ferskvandsbløddyr« og »Fortegnelse over de i
de danske Have forekommende Bløddyr«, tilsammen henved
firehundrede Arter. M. har dernæst givet lignende
Fortegnelser over Grønlands, Islands og Færøernes
Bløddyrfauna og endelig Bidrag til Beskrivelser over
Dansk-Vestindiens og Dansk-Ostindiens Mollusker. Et
Par af M.s Afhandlinger har ogsaa Betydning for Læren
om Forsteninger, idet han ved Siden af Beskrivelsen af
flere nye Arter søger at vise, hvorledes de kunne
bringe Vidnesbyrd om Temperaturforholdene i de
forskjellige zoologiske Perioder.

HANS JAKOB HANSEN (f. 1855) er Husmandssøn fra Fyen og
sluttede sig efter at være bleven Student strax til 
Zoologisk Museums entomologiske Afdeling og dennes 
daværende Bestyrer, Prof. Schiødte. Her stillede 
Forholdene sig særlig gunstigt for ham, idet Schiødte, 
som havde Brug for en yngre Assistent, drog ham stærkt 
frem, haabende i ham at finde en tro Efterfølger. 
Efter Schiødtes Død (1884) konstitueredes han ogsaa i 
hans Embede, men naaede ikke Ansættelse, hvorimod han 
som »videnskabelig Medhjælper ved 3. Afdeling« fik en 
for sine Studier saa fri og ubunden Stilling som 
nogen Zoolog herhjemme, hvorhos han ogsaa ved 
Overtagelsen af »Zoologia Danica«s Udgivelse efter 
Schiødte fik en god og indflydelsesrig Stilling 
blandt Zoologerne. Ved den store Ingolf-Expedition i 
Aarene 1895 og 96 var han i det første Aar en af 
Lederne og dertil en meget flittig Samler, som 
hjembragte et stort Materiale særlig af de smaa og 
minutieuse, hidtil forsømte Former af Krebsdyr.

H.s Hovedemne har i mange Aar været Krebsdyrene,
og det er ogsaa en længere Række af større Arbejder
med mange fortrinlig udførte, af Løvendal stukne
Kobbertavler, som vi have fra hans Haand. Vi skulle
her nævne »Oversigt over de paa Dijmphna-Togtet
indsamlede Krebsdyr«, et faunistisk Arbejde med
Bestemmelse og Beskrivelse af nye Arter; »Cirolanidæ
et familiæ nonnullæ propinquæ Musei Hauniensis. Et
Bidrag til Kundskaben om nogle Familier af isopode
Krebsdyr«, med særlig Undersøgelse af
Mundbygningen og Forholdene hos de nærstaaende Ægaer
og Cymothoer; »Malacostraca marina Groenlandiæ
occidentalis. Oversigt over det vestlige Grønlands
Fauna af malakostrake Havkrebsdyr«, med Beskrivelse af
de nye Arter; »On the Development and the Species of
the Crustaceans of the Genus Sergestes«: støttende sig
paa et meget rigt Materiale efterviser H., at flere
Former, som tidligere ere ansete for og opstillede
som egne Slægtformer, kun ere Udviklingsformer; »The
Choniostomatidæ. A Family of Copepoda, Parasites on
Crustacean Malacostraca«: H. beskriver og af bilder et
meget betydeligt Antal nye Arter af disse minutieuse
Smaakrebs, som snylte paa andre Krebsdyr; »Isopoden,
Cumaceen und Stomatopoden der Plankton-Expedition«,
et Bidrag til den tydske Plankton-Expedition i Aaret
1889; »Rhizorthina ampeliscæ, n. gen. n. sp. En ny
til Herpyllobiidæ, n. fam., hørende Copepod, snyltende
paa Ampelisca lævigata Lilljb.«, en interessant lille
ny Smaakrebs, som snylter paa en dansk Tangloppe.

Blandt de Arbejder, som angaa Edderkoppernes Klasse,
kan nævnes »Organs and Characters in different Orders
of Arachnids«, en Fremstilling af forskjellige
Organer hos disse, ikke altid med indisputabel
Tydning, og »The order Palpigradi Thor. (Koenenia
mirabilis Grassi) and its relationship to the order
Arachnida«; H. og hans Medarbejder Will. Sørensen
lægge vistnok her for megen Vægt paa i systematisk
Henseende mindre vigtige Bygningsforhold. H. begyndte
med Arbejder over Insekterne: »Faunula Færoensis:
Fortegnelse over de paa Færøerne hidtil samjede
Insekter«, et rent faunistisk Arbejde; »Fabrica
Oris Dipterorum. Dipterernes Mund i anatomisk og
systematisk Henseende« (Doktordisputats 1883),
et smukt anatomisk Arbejde over Fluernes Mund;
»On the structure and habits of Hemimerus talpoides
Walk«, en Fremstilling af denne højst interessante
parasitiske Orthopter (Ørentvist?) fra Guinea;
»Gamle og nye Hovedmomenter til Cicadariernes
Morphologi og Systematik«, en Fortsættelse,
saaledes som ogsaa Titlen viser, af Schiødtes
Systematik over Tægernes første Hovedafdeling
til samme Ordens anden Afdeling. Sidst maa nævnes
»Zur Morphologie der Gliedmassen und Mundtheile bei
Crustaceen und Insecten«, en foreløbig Udsigt over og
Sammenligning mellem Krebsdyrs og Insekters Munddele
og Lemmer. Endelig kan anføres H.s Bidrag til den
af Schiødte begyndte og fra 4. Hefte af H. udgivne
Zoologia
Danica: »Spindeldyr« [o: Edderkopper] i 3. og 4. Hefte
og »Fiske« i 3.-4. og 6.-7. Hefte, efter Planen
holdte i mer eller mindre populair Form.

Som det vil sees af den næsten fuldstændige Liste,
som her er givet af H.s Arbejder, er Resultatet
betydeligt, og de allerfleste af hans Undersøgelser
ere ledsagede af en Rigdom af meget smukke og vel
udførte Tavler; men den Ensidighed og Mangel paa
Hensyntagen til Nutidens eller Datidens Fordringer,
som saa stærkt fremtræder i hans Lærer og Mesters,
Schiødtes, Arbejder, gjør sig ogsaa for ofte gjældende
hos H., ligesom ogsaa en finere mikroskopisk Analyse
og Nutidens tekniske Behandling ofte savnes.

ADOLF HERLUF WINGE, f. 1857, fik tidlig Ansættelse paa
Zoolog. Museum som dettes normerede Assistent (1883), og 
som Anerkjendelse af hans Betydning for dette kan hans 
senere Udnævnelse til »Viceinspekteur« betragtes. Hans 
Studier have næsten udelukkende havt Hvirveldyrene til 
Emne og i de første Aar (medens Broderen Oluf Winge 
levede) alene Pattedyrene, men efter dennes Død tillige 
Fuglene. Hans Arbejder ere dels rent faunistiske, dels 
rent morfologisk-systematiske (osteologiske), dels med 
en Forening af disse to Sider af Zoologien. Dernæst kom 
W. tidligt ind paa Studiet af vor forhistoriske Fauna 
og har allerede ved sine Bestemmelser af Knoglerester 
viist sig som en saare vigtig Hjælper i vore 
forhistoriske Studier, holdende sig fri for Partihensyn.

W.s faunistiske Arbejder høre hovedsagelig vor
Fauna til, og allerede i 1875 udkom hans »Om
Arvicola arvalis i Danmark og Artsberettigelsen
af Arvicola campestris Blasius«, med vor sydlige,
jydske Markmus for Øje. Langt vigtigere ere de af
ham udgivne »Aarsberetninger om danske Fugle«, af
hvilke hans første, i Virkeligheden den femte, er
optagen paa Engelsk i »Ornis«, de andre, 6.-17. i
»Vidensk. Medd. f. Naturh. Foren.«. Ogsaa til
Grønlands Fauna har han leveret et stort Bidrag med
»Grønlands Fugle« i »Meddel, om Grønl.« Blandt W.s
faunistisk-morfologiske Arbejder maa fremhæves hans 
»Om græske Pattedyr, samlede af L. Münter, med 
Bemærkninger om Familierne Soricidæ, Mustelidæ,
Muridæ og Myoxidæ«, 1881. Denne Afhandling er navnlig
vigtig derved, at den betegner et Gjennembrud for
W.s Naturopfattelse, idet Lamarckismen her trænger
igjennem og derfra vinder
Fremgang til Andres, navnlig Nordamerikaneres lignende
Arbejder som »Neo-Lamarckisme« i Modsætning til den
egenlige Darwinisme. I »E Museo Lundii« har W. leveret
flere Afhandlinger om det særlig af P. V. Lund
indsamlede Materiale, men vi skulle kun nævne den
første af dem: »Jordfundne og nulevende Gnavere
(Rodentia) fra Lagoa Santa, Minas geraës, Brasilien,
med Udsigt over Gnavernes indbyrdes Slægtskab«. Som
rent morfologiske Undersøgelser kunne nævnes »Om
Muldvarpens og Spidsmusenes Kranier og Spidsmusenes
systematiske Stilling«, 1877, og »Om Pattedyrenes
Tandskifte især med Hensyn til Tændernes Former«,
den sidste Afhandling med lamarckisk Synsmaade.

GUSTAV OLUF WlNGE (1855-89) var udelukkende Ornitholog. 
Vi skylde ham 3.-4. »Aarsberetning om danske Fugle« for 
1885 og 86, udgivne paa Engelsk i »Ornis«, som Danmarks 
Bidrag til et internationalt Foretagende, der især har 
sat sig til Maal at klare Fuglenes geografiske 
Udbredelse og Vandringer. (De to foregaaende 
Beretninger vare af Lütken). I »E Museo Lundii« har han 
skrevet »Fugle fra Knoglehuler i Brasilien«, et kort, 
men paa indgaaende Studier hvilende Arbejde. Afsnittet 
om Fugle i »Dyrelevninger fra ældre og yngre Stenalders 
Bopladser«, 1889, er ogsaa af den ældre W.

EMIL ADOLF LØVENDAL (egenl. Løventhai), 1839-1901,
virkede i over tredive Aar som Konservator ved Zoolog. 
Mus. og ved den dermed forbundne Westermannske
Insektsamling. Hans Betydning for Videnskaben har 
navnlig været den som en højst paalidelig og 
kunstnerisk udviklet Kobberstikker at være en
for mange danske Zoologer, og særlig Entomologer,
overmaade vigtig - for nogle af de mest fremragende,
saasom Schiødte og H.J. Hansen, næsten uundværlig
Hjælper ved deres grafiske Fremstillinger. Ved Siden 
heraf har han ogsaa leveret flere Bidrag til Landets 
Fauna, hvis Billeverden han kjendte som ingen Anden. 
Det er navnlig Barkbillernes vanskelige, men 
interessante og skadelige Familie, som han har
bearbejdet dels i mindre Artikler i »Entomol. Medd.«,
dels i et stort videnskabeligt og fortræffeligt
Arbejde: »De danske Barkbiller (Scolytidæ et
Platypodidæ Danicæ) og deres Betydning for Skov-
og Havebruget«, med 89 i Texten indtrykte Afbildninger
og 5 af ham selv tegnede og stukne Kobbertavler i
Kvart, 1898. Til Rækken af Schiødtes Fortegnelser over
danske Biller har L. leveret Bidrag for adskillige
Familiers Vedkommende.

HENRIK JULIAN POSSELT (1863-96), Cand. mag., 
conchologisk Assistent ved Zoolog. Mus. og
Redakteur af »Dansk Fiskeriforenings Medlemsblad«
(1892-96). Af hans videnskabelige Arbejder kunne
vi nævne »Todarodes sagittatus (Lam.) Stp. Med
Bemærkninger om Slægtskabsforholdet mellem
Ommatostrephfamiliens Genera«, med 2 Tavler,
en anatomisk, systematisk Fremstilling af visse
Blæksprutter, 1890; »Brachiopoderne« i den danske
Kridtformation, 1894, og »Grønlands Brachiopoder og
Bløddyr«, et stort Arbejde, som dog først udkom efter
P.s Død, udgivet af Ad. Jensen, 1898.

ADOLF SEVERIN JENSEN, f. 1866, Cand. mag.,
conchologisk Medarbejder ved Zoolog. Mus. fra
1896. Han har først gjort sig fortjent af den
zoologiske Litteratur ved Udgivelsen af et Par
posthume Arbejder (Steenstrups sidste Undersøgelser
over Blæksprutterne og Posselts nysnævnte »Grønlands
Brachiopoder og Bløddyr«). Af hans egne videnskabelige
Arbejder kunne vi fremhæve »En Tyroglyphide i
Hesteiglens Ægkapsel«, 1895, med en smuk Fremstilling
af denne Vandmides Udviklingshistorie; »Om Slimaalens
Æg« og om den Maade, hvorpaa den fæster sine Æg paa
Havbunden«, 1900; »Studier over nordiske Mollusker«,
1900; og »Om Levninger af Grundvandsdyr paa store
Havdybder mellem Jan May en og Island«, 1900.

Efter nu at have gjennemgaaet de zoologiske
Forfattere, som have været fast knyttede til
Universitetet og dettes Samlinger, skulle vi give en
Udsigt over de Forfattere, som have staaet mere frit
overfor Universitetet, om end flere af disse ogsaa
have havt Forbindelser med det, og vi kunne dele
dem i tre Grupper: de Gamle, nu afdøde, de Ældre,
endnu levende og endnu virkende, og de Yngre og Unge,
hvem Fremtiden hører til, og som nu skulle vise,
hvad Godt deres nye Ideer og nye Arbejdsmaader kunne
bringe Zoologiens Studium.

JOHANNES CARSTEN HAUCH (1790-1872) var alle sine Dage Digter, 
men studerede i sine yngre Aar ved Siden heraf Zoologi
og blev ogsaa Lektor ved Sorø Akademi i Naturvidenskab
(1827-46). Han skrev en Doktordisputats »Annotationes 
ad motum arbitrarium, cum organis ad motum 
pertinentibus comparatum, in animalibus vertebris 
instructis«, Bemærkninger om vilkaarlig Bevægelse hos 
Hvirveldyrene, sammenlignet med de Organer, som høre 
til Bevægelsen, og derpaa først paa Italiensk og 
senere paa Dansk »Kort Udsigt over en Deel 
rudimentariske Organer, over deres Bestemmelser i 
Naturen, samt om en systematisk Udviklingsfølge,
der tildeels paa disse kunde bygges«, og samme Aar
et Skoleprogram »Om de tre Organsystemer med Hensyn
til Klassificationen«. Til exakt Undersøgelse og
empiriske Forsøg findes ringe Spor, men det er den
Okenske spekulative Naturfilosofi, som her søger at
skaffe sig Indgang i dansk Zoologi, men heldigvis
uden at finde Anklang.

FR. FABER (i795-1828), død tidlig som Regimentskvartermester 
i Horsens, var væsenlig Ornitholog, stærkt fremhævende de 
biologiske Forhold, og han valgte den danske og islandske 
Fuglefauna til sit Speciale. Fra 1819-21 berejste han med 
kgl. Understøttelse Island og udgav kort efter sin Hjemkomst 
sin »Prodromus der isländischen Ornithologie oder Geschichte
der Vögel Islands«, 1822. Det bebudede Hovedværk udkom 
desværre aldrig, hvorimod han nedlagde sine Iagttagelser 
over de højnordiske Fugles, særlig Vandfuglenes, Livsforhold 
i sit Værk »Ueber das Leben der hochnordischen Vögel«, som 
udkom i Leipzig 1825-26. Der findes fra F.s Haand en Række 
mindre Afhandlinger (henved en Snes), vedrørende de danske
Fugles og Fiskes Naturhistorie.

LUDVIG LEVIN JACOBSON (1783-1843) virkede vel hele sit
Liv som Kirurg, men dyrkede i sin Fritid Zoologien med 
stort Udbytte. Som Zoolog (sammenlignende Anatom) rager 
J. højt op over sin Samtid her hjemme og staaer værdig 
ved Siden af de bedste Kræfter i Udlandet. J. debuterede 
1811 med Offentliggjøreisen af et nyt Sandseorgan, som 
han fandt og nøje undersøgte hos et større Antal Former; 
det staaer i Forbindelse med Næsehulheden hos 
Hvirveldyrene, og dets Forekomst og Udvikling er den Dag 
i Dag Gjenstand for fortsatte Undersøgelser; efter sin 
Finder har det faaet Navn af det »Jacobsonske Organ«. 
Vigtigere endnu er dog en større Række af kortere 
Meddelelser, de fleste udgivne paa Fransk, saasom om 
Nyreportaaresystemet hos Fiske, Padder og
Krybdyr (1813); samme Aar efterviste J. ogsaa, at
Slimrørene hos Hajer og Rokker ere Sandseorganer,
og paaviste den Steensonske Næsekjertel hos mange
Pattedyr og Fugle. J. har ogsaa stor Fortjeneste
af Bløddyrenes Anatomi og har saaledes først af
Alle eftervist, hvilket Organ det er, som hos
Sneglene fungerer som Nyre, med Paavisning af
Dannelse af Urinsyre i den saakaldte »Kalksæk«
(1820-28); urigtigt var det derimod, naar J. vilde
hævde, at de smaa Muslinger, som man finder i
Dammuslingens Gjæller, ere fremmede Parasiter og
ikke Muslingens egne Unger. Et vigtigt Bidrag
til Hvirveldyrenes Anatomi er ogsaa hans »De
Okenske Legemer eller Primordialnyrerne, et
Bidrag til Læren om Embryets Udvikling« (1829-30). 
Hans sidste, men ikke mindst vigtige Arbejde var »Om
Primordial-Cranier«, et Foredrag ved Naturforskermødet
1842, udgivet i udvidet Form i Overs. Vid. Selskab
f. 1842; han efterviser her, at Hjerneskallen hos 
Hvirveldyrene ikke er et Komplex af et Antal
sammenvoxede Hvirvler, men at Grundlaget er en
Bruskkapsel, Primordialkraniet, og at visse Dele
af det udviklede Dyrs Hovedskal dannes af denne
Bruskmasse, medens andre, de nu saakaldte Dækknogler,
dannes uafhængigt af denne Brusk.

J.s Arbejder bære alle Præget af Videnskabsmanden, som
med stort Undersøgelsestalent forenede den overskuende
og samlende Evne til at gribe det Væsenlige. I Udland
og Indland nød han megen Anseelse i lærde Kredse,
hvorom ogsaa det store Antal af Selskaber, som han
var Medlem af, bærer Vidnesbyrd.

DANIEL FREDERIK ESCHRICHT (1798-1862) blev 1829 Lektor og 
senere Professor i Fysiologi ved Universitetet. Han hørte til

sin Tids i Indlandet mest kjendte populariserende
Naturforskere; han var Medstifter af »Naturhistorisk
Forening« (1833), som han overgav sin meget
betydelige anatomisk-fysiologiske Samling, og var en 
ivrig Foredragsholder over naturhistoriske Emner. 
Hvalerne vare de Dyr, som nærmest tiltrak sig hans 
Opmærksomhed, og hvortil hans Navn som Zoolog 
nærmest er knyttet, og Zoologisk Museum kan den Dag 
i Dag fremvise som sin Stolthed den Samling af 
Hvalskeletter, som han bragte tilveje. Hans 
Afhandlinger om disse Dyr fremkom i en Række 
Afhandlinger i Vidensk. Selsk.s Skrifter, fra 
1839-61; den sidste af dem er skreven af E. og
Reinhardt jun. tilsammen og angaaer Grønlandshvalen
eller Nordhvalen. E. var nærmest Anatom og Fysiolog,
saaledes som ogsaa hans Doktordisputats (1825),
et senere Universitetsprogram (1837) og mange
mindre Afhandlinger vise; Fysiologien var hans
Lærefag ved Universitetet, og hans Lærebog i denne
Disciplin var en i mange Aar brugt Haandbog for
de Studerende. Udenfor Pattedyrene har E. navnlig
givet sig af med visse Hav-Bløddyr, og vi have
saaledes af ham en Afhandling om en Vingesnegl,
»Anatomisk Undersøgelse over Clione borealis«,
som udgjør Grønlandshvalens Hovednæring, 1838, og
»Anatomisk-physiologiske Undersøgelser over Salperne«,
1841. Endelig har E. leveret en Række dygtige Arbejder
over Indvoldsormene, hvorved han ogsaa faaer Lejlighed
til at slaa et Slag til Bekæmpelse af Læren om disse
Dyrs Selvopstaaen, generatio æquivoca.

PETER VILHELM LUND (1801-1880) er født i Kjøbenhavn
og gjorde sig allerede som ungt Menneske bekjendt
ved Besvarelsen af et Par Prisspørgsmaal, af hvilke 
det ene, om det da aktuelle Spørgsmaal om
Krebsdyrenes Blodomløb, fortsattes gjennem en lille
Række af Smaaafhandlinger paa forskjellige Sprog og i
forskjellige Oversættelser. Hans Studier herhjemme og
i Paris afbrødes dog snart af en begyndende Brystsyge,
som han søgte Raad for ved et længere Ophold i
Brasilien, 1825-29. Hans Agt var det da at vende hjem,
men efter et kortere Ophold i Sydeuropa vovede han
ikke at trodse et nordisk Klima og vendte tilbage til
Brasilien, hvor han i den lille By Lagoa Santa fandt
et blivende Hjem, opnaaende en høj Alder og vindende
europæisk Berømmelse. Det var i Kalkklipperne i Minas
geraës, at han fandt Rækker af Huler, hvis Bund var
dækket af et Konglomerat af rød Ler og Knogler eller
Knoglestumper af Pattedyr, Fugle og Reptilier. Det
blev nu en Livsopgave for L. at klargjøre dels Maaden,
hvorpaa disse Knogler vare indkomne i Hulerne, dels
til hvilken Tid dette maatte antages at være skeet
med de enkelte Lag eller Partier, dernæst med Hakke
og Spade saa skaansomt som muligt at bjerge Hulernes
Fyld med de kostbare Levninger og endelig, som det
ikke mindst Vigtige, at bestemme eller beskrive
alle disse Rester og Brudstykker. Alt dette tog
megen Tid og Plads, og hans Bestemmelses-Arbejde
blev og maatte naturligvis blive stærkt hindret ved
Mangel paa Litteratur, ved hans isolerede Stilling
og vel ogsaa ved det tropiske Klima, som just ikke
forhøjer Arbejdslysten. Under den fælles Titel »Blik
paa Brasiliens Dyreverden før sidste Jordomvæltning«
sendte L. en Række Afhandlinger til Kjøbenhavn, hvor
de optoges i Vidensk. Selsk. Skrifter fra 1837-46. Den
sidste Afhandling afsendtes 1844 fra Lagoa Santa, og
fra den Tid eller lidt før hørte L.s videnskabelige
Arbejde op. Grunden hertil angives af hans Biograf,
Reinhardt jun., at være den, at L. af Frygt for de i
de Aar i Brasilien herskende indre Uroligheder havde
pakket alle sine kostbare Naturalier sammen og saa med
det Samme tabte al Lyst til under disse usikre Forhold
atter at pakke dem ud og tage fat paa Ordningen og
Studiet af dem igjen. Et stort Held for Videnskaben
og for vort zoolog. Museum var det, at Samlingen dog
ikke led nogen Overlast; thi Kjøbenhavns Universitet
kan ikke være L. taknemmelig nok for at han skjænkede
sit Fædreland disse for Videnskaben saa vigtige og
med saa megen Møje gjorte Indsamlinger. L. levede
endnu en lang Række af Aar i Lagoa Santa, indtil han
døde her i Aaret 1880.

HENRIK CARL BANG BENDZ (1806-82) blev 1836 Doktor i 
Medicin og Aaret efter ansat ved den kgl. 
Veterinairskole, hvor han var en fortræffelig
Docent i Anatomi og Fysiologi. Han sluttede sig 
nøje til Skolen og helligede sig ganske til
Studiet af Huspattedyrene; i hans »Haandbog i den
almindelige Anatomi med særligt Hensyn til Mennesket
og Huspattedyrene«, 1846-47, eje vi ogsaa en af
de vigtigste Haandbøger indenfor vor zoologiske
Litteratur. Hans »Haandbog i den physiologiske
Anatomi af de almindeligste danske Huspattedyr«,
1853-73, fire Dele, er, om man vil, en Fortsættelse
og Udvidelse af sidstnævnte Arbejde. B. var dertil,
ved Siden af at være en duelig Zoolog, en udmærket
Tegner, hvorom det rigt udstyrede Billedværk »Icones
anatomiæ vulgarium Danicorum mammalium domesticorum«,
1850, bærer det bedste Vidnesbyrd. B. har ogsaa
beskjæftiget sig indgaaende med Husdyrenes Parasiter,
og til det af ham stiftede, endnu udkommende
»Tidsskrift for Veterinairer« har han leveret flere,
dog mest refererende Artikler.

ADOLPH HANNOVER (1814-94) begyndte sin Forfattervirksomhed 
ligesom Eschricht og Bendz med Bidrag til Nervesystemets 
Anatomi og Fysiologi, men han fortsatte sin Beskjæftigelse 
hermed i videre Omfang, og hans betydeligste Præstationer 
angaa denne Gjenstand. H.s tidligste Publikation er hans 
Inauguraldissertation »De cartilaginibus, musculis, nervis 
auris externæ, atque de nexu nervi vagi et nervi facialis«, 
1839, hvori han især forfølger Nerveforløbet hos Mennesket
og flere Pattedyr. 1843 udkom hans »Mikroskopiske 
Undersøgelser over Nervesystemet«, med 7 vel udførte
Kvarttavler, hvis vigtigste Del handler om Nethindens
Bygning i Øjet. H.s Undersøgelser, navnlig om Øjet, vakte 
ikke ringe Opmærksomhed, og de afgav Grundvolden for alle 
senere Arbejder herover. H. udstrakte sine Undersøgelser 
om Øjet ogsaa udover dettes nerveuse Del, se hans 
»Opdagelse af Glaslegemets Bygning i Øiet«, 1845, og hans 
»Nogle Iagttagelser af Lindsens Bygning hos Pattedyr og 
Mennesket«, samme Aar, der ligesom den foregaaende 
Afhandling strax oversattes paa Tydsk. En Del af sine alt 
publicerede Afhandlinger om Øjet og nogle nye Tillæg 
udgav han i et lille Bind »Bidrag til Øiets Anatomie, 
Physiologie og Pathologie«, med 4 Tavler, 1850, hvilket 
Bind ogsaa udkom paa Tydsk med Hovedtitel »Das Auge«,
1852. Sine Undersøgelser over Øjet afsluttede H. med
»Øjets Nethinde, en histologisk, historisk-kritisk og
physiologisk Undersøgelse«, med 6 Kobbertavler, 1880.

En anden Række af hans Undersøgelser angaaer de haarde
Huddannelser, Tænder, Skjæl og Pigge; de indledes med
hans anseelige »Ueber die Entwickelung und den Bau des
Säugethierzahns«, med 8 Tavler, 1856, og efterfulgtes
af »Om Bygningen og Udviklingen af Skjæl og Pigge hos
Bruskfisk tilligemed udførligere Beskrivelse af tvende
herhenhørende Former«, med 4 Kvarttavler, 1868.

I sine sidste Aar beskjæftigede H. sig fortrinsvis med
Primordialbrusken og dennes Forhold til Hjernekassen og 
Kroppen med Lemmernes Knogler. Forholdet til Hjernekassen 
er en videre
Udførelse af den af L.L. Jacobson 1842 initierede
Undersøgelse, og vi have her en hel Række af
Afhandlinger, alle publicerede ^i Videnskabernes
Selskabs Skrifter i Aarene 1880-86.

ANDERS SANDØE ØRSTED (1816-72) begyndte som Zoolog,
men gik senere over til Botaniken og blev tilsidst 
Professor heri ved Universitetet. Som Zoolog
beskjæftigede han sig fortrinsvis med lavere Havdyr,
især Ledormene, men de paa hans Rejse til Vestindien
og Centralamerika, 1845-48 indsamlede Orme naaede
han ikke at behandle. Af mere almindelig Interesse
er hans Inauguraldissertation »De regionibus
marinis. Elementa topographiæ historiconaturalis 
freti Øresund«, 1844, hvortil sluttede sig 
»Fortegnelse over Dyr, samlede i Christianiafjord 
ved Drøbak fra 21.- 24. Juli 1844« og »Om Lovene for 
Farvefordelingen hos Dyrene i Havets forskjellige 
Dybder«, 1849. Han forsøgte her at adskille 
forskjellige Dybdebælter i Havet, hvert bestemt ved 
en særegen Fauna og Flora, og med forskjellig 
Farvning af Dyrene; men hans Ideer vandt ikke 
Anklang og holdt ogsaa kun delvis Stik.

Foruden de ovenfor nævnte Autorer har Perioden efter
1835 en betydelig Række af anatomisk-fysiologiske
Forfattere, men da de fleste af dem ville blive nævnte
under Lægevidenskaben, have vi kun ovenfor medtaget
Eschricht, Bendz og Hannover, forbigaaende Navne som 
I. Ibsen, V. Prosch og P.L. Panum.

Rækken af de ældre Zoologer, hvoraf de fleste endnu
leve og virke, kan bedst aabnes med Zoologiens Nestor
herhjemme, Prof. R. Bergh.

RUDOLPH BERGH (f. 1824), hører til vore mest bekjendte 
og i Udlandet fejrede Zoologer og indtager ogsaa en 
meget betydelig Plads i den malakologiske Litteratur. 
Skjøndt Læge og henvist til dennes omfattende Virksomhed, 
har han dog i en meget lang Aarrække med ihærdig Flid og 
fremragende Dygtighed behandlet en Række Forhold i 
Bløddyrenes, især Gastropodernes Anatomi. Hans første 
Arbejder ere alle paa Dansk og levere større eller mindre 
Bidrag til Marseniadernes, Pleurophyllidiernes, 
Æolidiernes og Phyllidiernes Naturhistorie, særlig deres 
Anatomi, og findes optagne i »Videnskabernes Selskabs 
Skrifter« og i »Videnskabelige Meddelelser fra 
Naturhistorisk Forening« samt i »Naturhistorisk 
Tidsskrift«, 3. Række; men efter et Brud med førstnævnte 
Selskab
vendte B. sig til Udlandet og har nu navnlig i tydske
og engelske Tidsskrifter og Rejseværker publiceret en 
særdeles stor Række af betydelige anatomiske
Undersøgelser over Sneglenes, særlig de nøgne
Havsnegles Anatomi. Da de henhøre til den fremmede
Litteratur, vedkomme de os mindre her, og vi skulle 
derfor kun nævne nogle faa af de største Publikationer: 
»Malakologische Untersuchungen«, 1870-1900 (med stadig 
Fortsættelse og allerede 134 Kvarttavler i »Carl Zemper, 
Reisen im Archipel der Philippinen«); »Beiträge zur 
Kenntniss der Æolidiaden«, 1870-88, med 39 Tavler, i
Verhandl. d. zool. bot. Ges. z. Wien; »Neue 
Nacktschnecken der Südsee«, 1873-78, med 18
Kvarttavler, i Journ. d. Mus. Godeffroy;
»Report on the Nudibranchiala dredged by H.M.S. 
Challenger«, 1884-86, med 17 Kvarttavler, i Challenger-
Expeditionen; og »On the nudibranchiata Gasteropod 
Mollusca of the North Pacific Ocean, with special 
reference to those of Alaska«, 1879-80, med 16 Tavler. 
Ogsaa til vor Ingolf-Expedition har B. leveret et 
større Bidrag »Nudibranchiale Gasteropoder«, 1899,
med 5 Kvarttavler.

Ved denne overvældende Mængde af meget store,
større og mindre Arbejder har B. ogsaa erhvervet
sig stor Anseelse i Udlandet og blev ikke blot et
af de ti Æresmedlemmer af »The concholog. soc. of
Great-Britain and Ireland« og Medlem af zoolog,
botan. Ges. i Wien, af Akademiet i Bologna og af
Leopold. Akad. i Tydskland, men succederede ogsaa 1895
Huxley som Medlem af l'Institut de France (l'Académie
des sciences).

HARALD KRABBE (f. 1831) var oprindelig Læge og skrev 
1857 sin Doktordisputats »Om Phosphorsyremængden i 
Urinen og om de phosphorsure Jordarters Udfældning 
deraf ved Kogning«, men gik snart over til Veterinair- 
og Landbohøjskolen, hvor han i mange Aar var Assistent 
hos Bendz og senere Lærer og Professor, og kastede sig 
nu med stor Iver over Studiet af Indvoldsormene,
hvorover han har skrevet en Række Arbejder. I 1863 
opholdt han sig i længere Tid paa Island for at studere 
Hydatidesygdommen og nedlagde det fuldstændige Resultat 
af sine Iagttagelser i »Helminthologiske Undersøgelser 
i Danmark og paa Island, med særligt Hensyn til 
Blæreormslidelserne paa Island«, 1865. En fransk 
Oversættelse udkom det følgende Aar i Kjøbenhavn. 1869 
leverede han et meget anseeligt Arbejde »Bidrag til 
Kundskab om Fuglenes Bændelorme«, med 10 Tavler, i 
Videnskabernes Selskabs Skrifter; heri behandler han 
123 Arter, hvoraf de 58 ere nye. Et Tillæg til denne 
Afhandling udkom 1882: »Nye Bidrag til Kundskab om 
Fuglenes Bændelorme«, med 2 Kobbertavler. En væsenlig 
Del af de her behandlede Bændelorme skyldtes Russeren 
Fedtschenkos Indsamlinger i Turkestan; K. havde 
skrevet en Afhandling om disse Dyr paa Russisk, som 
var optagen i det »Keiserl. Selskab af Naturvidenskabens 
etc. Dyrkere«, men nu blev reproduceret paa Dansk.

PETER TAUBER (1832-84) var i sine første Aar en ivrig 
Entomolog, men tvungen af Livsforholdene opgav han snart 
alt Studium, og først da han paa et temmelig fremrykket 
Stadium af Livet fik noget Otium, tog han atter kraftig 
fat paa Zoologien,
men nu var det Hvirveldyrene og Ormene, som han
arbejdede med. Han debuterede med et lille Arbejde
»Om et hidtil ikke bemærket Forhold ved Pungabernes
Tandskifte«, 1872, og samme Aar udkom hans »Om
Tandsæt og Levemaade hos de danske Flagermus og 
Insektædere«, en prisbelønnet Besvarelse af
Universitetets naturhistoriske Opgave for 1869. En
tredie Afhandling »Om Hønseæggets Befrugtning i
Æggelederen« blev prisbelønnet af Videnskabernes
Selskab, hvorimod »Om Tanddannelse og Tandskifte
hos Hvirveldyrene. Iagttagelser og Bemærkninger«,
optaget i Naturhist. Tidsskr. 3. B 1875, ikke skaffede
ham den forønskede Doktorgrad, hvilken Begivenhed i
sin Tid gav Anledning til megen Strid ogsaa indenfor
Universitetet. Vigtigere end disse Arbejder ere dog
hans Undersøgelser over Ormene, navnlig den sidste:
»Undersøgelser over Naidernes kjønsløse Formering«,
et flittigt og smukt Arbejde med 3 Tavler, 1875, som
dog ikke fuldtud vandt Anerkjendelse som Besvarelse
af Videnskabernes Selskabs Prisopgave.

WILLIAM SØRENSEN (f. 1848) har trods sine mindre 
gunstige Livsforhold med Mangel paa Otium leveret et
betydeligt Bidrag til dansk Zoologi. Hans Arbejder
vedrøre fortrinsvis to saa forskjellige Dyregrupper
som Edderkopperne og Fiskene. Som henhørende til
den første Gruppe ville vi først nævne »Bidrag
til Phalangidernes Morphologi og Systematik samt
Beskrivelse af nogle nye herhen hørende Former«,
1873, et systematisk Arbejde over disse under Navn
af Meiere saa velkjendte Edderkopper. Vigtigere
end denne Afhandling er dog hans »Om Bygningen af
Gonyleptiderne, en Type af Arachnidernes Classe«,
med 2 Tavler, 1879, en Afhandling, som er ikke mindst
mærkelig derved, at Forfatteren paa et saa fjernt Sted
som Paraguay, uden nogen Forbindelse med Omverdenen,
har havt Energi nok til at benytte Lejligheden og med
meget ringe Hjælpemidler underkaste denne tropiske
Meierform en indgaaende Undersøgelse og vinde smukke
nye Bidrag til Leddyrenes Anatomi. S. har i det Hele
taget anvendt megen Flid paa Studiet af disse Dyr,
og ved at sammenbringe Materiale fra alle Egne af
Troperne er det lykkedes ham at skaffe et overordenlig
stort Stof tilveje (hvoraf iøvrigt ogsaa vort Museum
har høstet stor Fordel) til Kundskab om denne saa
interessante, noget barokke Meierform. Vi skulle
kun nævne hans »Opiliones Laniatores (Gonyleptides
W. S. olim) Musæi Hauniensis«, 1884. Bestemmelsen af
de danske og
fremmede Edderkopper har ogsaa kostet S. megen Tid,
men hidtil er der af disse Studier kun publiceret
»Arachnida Groenlandica (Acaris exceptis)«,
1898. Sammen med Dr. Hansen har han ogsaa udgivet »The
Order of Palpigrada Thor.« etc. (se det Foregaaende,
under Hansen). Hans Studier over Insekterne indskrænke
sig nærmest til Aandehullernes, Spiraklernes, Bygning. 
Fra 1887 have vi »Sur la faculté des condylopodes de 
fermer et d'ouvrir spontanément leurs trachées«, og 
fra 1895 »Foreløbig Meddelelse om Spiraclerne hos 
Insekterne i Almindelighed og hos Scarabæerne i 
Særdeleshed m. M. til Paaviisning af hvad der med 
tilstrækkelig Dristighed kan udgives for 
Naturvidenskab«, en underlig Forening, som det synes,
af personlig Kritik og videnskabelig Undersøgelse.

Til hans Studier over Fiskene hører hans
Doktordisputats »Om Lydorganer hos Fiske. En
physiologisk og comparativ-anatomisk Undersøgelse«,
1884, og hans »Forbeninger i Svømmeblæren, Pleura
og Aortas Væg og Sammensmeltningen deraf med
Hvirvelsøjlen, samt de saakaldte Weberske Knoglers
Morphologi«. Med 3 Tavler, 1890.

JONAS SIGISMUND COLLIN (f. 1840) er fra 1870 ansat 
som Regeringens Konsulent i Østersfiskerisager. 
Hans zoologiske Arbejder ere væsenligst af 
faunistisk og biologisk Art, støttede af hans 
betydelige Evne som zoologisk Samler. De vigtigste 
ere »Skandinaviens Fugle« (en fuldstændig Omarbejdelse 
af Kjærbøllings »Danmarks Fugle«), 1875-77, med to 
senere tilkomne Supplementhefter med 3 Tavler; 
»Danmarks Frøer og Tudser. Iagttagelser og kritiske 
Bemærkninger«, 1869; »Faunula molluscorum Hellebækiana«, 
1880; »Bidrag til Kundskab om Danmarks Fiskerier«, 1-6,
1873-78; »Limfjordens tidligere og nuværende marine
Fauna«, 1884; og »Brachiopoder, Muslinger og Snegle
fra Kara-Havet (Dijmphna-Expeditionen)«, 1886.

GEORG WINTHER (1844-80) var med Liv og Sjæl Sømand. 
Efter at have taget Magisterkonferentsen studerede 
han uafbrudt Forholdene i vore indre Farvande, saavel 
Bund- og Strømforhold som særlig Dyrelivet; han 
sluttede sig nøje til Schiødte og dennes Tidsskrift, 
men blev i en tidlig Alder Offer for Brystsygen, 
hvorimod han forgjæves søgte Hjælp og Lindring i 
Syden. Hans betydeligste Arbejde er »Fiskenes Ansigt«, 
en komparativ anatomisk Undersøgelse i tre Afsnit,
omfattende Udviklingshistorien, Anatomien
og den systematiske Del, Ialt med 9 noget overfyldte
Kobber-tavler med meget fint udførte Figurer, i
Naturh. Tidsskr. 3. R., B. 10-11, 1875-78; vi kunne
desuden nævne »Bidrag til Fiskeskjæltændernes
Morphologi og Udviklingshistorie«, 1873, og »Om
Bugfinnernes Bygning hos vore pandserkindede og
kutlingeagtige Fiske«, 1874. Som Resultater af hans
flittige Undersøgelser af de danske Farvande indtil et
Stykke op i Kattegat kan nævnes hans Fortegnelser over
de danske Hav-Bryozoer, Foraminiferer og hydroide
Zoophyter og hans »Prodromus Ichthyologiæ Daniæ
marinæ. Fortegnelse over de i danske Farvande hidtil
fundne Fiske«, 1879. Til Meinerts Fortegnelse over
de danske Krebsdyr »Crustacea isopoda, amphipoda et
decapoda Daniæ« (se det Foregaaende) har W. leveret
Størstedelen af Materialet.

JØRGEN VlLHELM BERGSØE (f. 1835) har som Zoolog navnlig
gjort sig bekjendt ved sine populaire Fremstillinger,
saaledes i »Fra Mark og Skov«, 1881, i to Dele, men 
denne Side af Litteraturen vedkommer os ikke her. Som 
videnskabelige Arbejder kan anføres hans »Oldenborrens 
Naturhistorie«, 1862, hvori de egenlig videnskabelige 
Undersøgelser dog ere temmelig faa; hans Doktordisputats 
»Philichthys Xiphiæ: Bidrag til Kundskab om Sværdfiskens 
Slimrørsparasit«, 1864, hvortil han selv havde indsamlet 
et meget betydeligt Materiale i Italien, og det af ham 
paabegyndte, men af Meinert fuldførte Arbejde »Danmarks 
Geophiler«, 1866. Her kan ogsaa nævnes hans store og meget
interessante »Iagttagelser om den italienske Tarantel og 
Bidrag til Tarantismens Historie i Middelalderen og nyere 
Tid«, 1865, trykte i det af Schiødte udgivne Naturh. 
Tidskr. 3. R., 3. B., men i Virkeligheden et Brud paa de 
af Schiødte udtalte Principer om den exakte Undersøgelses 
Eneberettigelse i Zoologien. I de senere og seneste Aar 
har B. ivrigt beskjæftiget sig med Oldenborrens 
Naturhistorie, seet fra dennes økonomiske Side, og 
behandlet den i forskjellige Smaapjecer, som ere 
velkjendte af Landmændene, der ere glade ved den 
Udryddelseskrig, han har sat i Gang mod disse Skadedyr.

PETER ERASMUS MÜLLER (f. 1840) begyndte som Forstmand,
men hans Lyst til Zoologien førte ham snart over til
denne Videnskab, og han vandt allerede 1866 Prisen
for Universitetets naturvidenskabelige Opgave:
»en kritisk, systematisk Undersøgelse af Danmarks
Ferskvands-Cladocera«; selve Afhandlingen om disse
Smaakrebs udkom i noget forøget Skikkelse og med
Benyttelse af det af L. Lund indsamlede Materiale
(se det Følgende), 1868 i Naturh. Tidsskr. 3. R.,
7. B., p. 53-240, under Titel »Danmarks Cladocera«,
med 4 smukke Kobbertavler. Samme Aar og sammesteds
udkom som et vigtigt Tillæg en smuk lille Artikel
»Bidrag til Cladocerernes Forplantningshistorie«,
med een Tavle. Faa en kort efter foretagen Rejse til
Italien benyttede han Lejligheden til at undersøge
Siphonophorerne eller Rør- og Blæregoplerne, og denne
Undersøgelse, som tjente ham til Doktordisputats,
optoges dernæst i samme Tidsskrift, med 3 Tavler,
1871. Efter denne Afhandling har M. kun leveret et
Par smaa Bidrag til Krebsdyrfaunaen dels i danske
Vande, dels i Schweizersøerne, idet han forlod sine
saa velbegyndte zoologiske Studier for igjen at gaa
over til Forstvæsenet. At hans naturvidenskabelige
Studier ogsaa have Betydning for hans nye Virksomhed,
derom vidner hans »Studier over Skovjord«, 1878-84,
hvori der blandt Andet gjøres Rede for den Betydning,
som Regnormene have for Dannelsen af Muld og Mor.

LUDVIG LUND (f. 1844) sluttede sig nøje til Schiødte 
og hans Afdeling af Museet. Paa samme Tid som Müller 
vandt L. den under nysnævnte Forfatter omtalte Pris, 
men da den faunistiske Del af Spørgsmaalet 
interesserede ham mindre, overlod han Müller 
Størstedelen af sit indsamlede Materiale og skrev 
selv »Bidrag til Cladocerernes Morphologi og 
Systematik«, med 5 Tavler, 1870; det er navnlig 
Bygningen af Munddele og Lemmer, særlig Svømmebenene, 
der interesserede L., og hvis Betydning for 
Systematiken han efterviste. Desto værre for den 
zoologiske Videnskab afbrød L. kort efter sine
naturvidenskabelige Studier, som havde vakt saa gode
videnskabelige Forhaabninger, og hvorpaa der her var
fremlagt en saa god Prøve.

HERMAN BORRIES var en særdeles flittig, dygtig og
meget lovende Iagttager af Insekternes, særlig 
Hvepsenes, Levemaade, deres Morfologi og Systematik, 
men døde desværre for dansk Entomologi i en ung 
Alder (1896). I »Entomologiske Meddelelser« findes 
af ham en Række smukke og interessante Bidrag til 
forskjellige Hvepses Naturhistorie, af hvilke vi 
kunne fremhæve »De danske Lophyrus-Arter og deres
Udbredelse«, 1891, som er Optryk af tre Indberetninger
til Finansministeriet, med en koloreret Tavle, og
»Naaletræernes Bladhvepse«, 1896, som var belønnet af
Videnskabernes Selskab. Endelig skal anføres hans 
»Bidrag til danske Gravehvepses Biologi, med tre 
Tilføjelser: Osmia claviventris, Perithous mediator 
og Omalus auratus og Redebygningen hos Anchistrocerus
oviventris«, 1897, som vandt Universitetets Guldmedaille, 
men først blev trykt efter Forfatterens Død i Vidensk. 
Medd. f. Nat. Foren.

GUSTAV BUDDE-LUND (f. 1846) har særlig kastet sig over
Landisopoderne, populairt Bænkebiderne, og han har
over denne lille Krebsdyrgruppe publiceret adskillige
faunistiske, systematiske Bearbejdelser. B.-L. har
paa dette Omraade beskrevet Udbyttet af forskjellige
Samlerejser, men de allerfleste Afhandlinger ere
skrevne i fremmede Tidsskrifter, som ikke tilhøre vor
Litteratur; af danske Artikler kan nævnes »Danmarks
isopode Landkrebsdyr«, 1871, og »Landisopoder fra
Venezuela, indsamlede af Dr. Fr. Meinert«, 1893. I
»Entomologiske Meddelelser«, 2. Række, har han udgivet
»A Revision of Crustacea Isopoda Terrestria« med 5
Tavler.

Den sidste Række af danske Zoologer, som vi
nu komme til, kan kaldes »de Yngre« eller
»Evolutionsmændene«. Naar dette sidste Udtryk
bruges om disse Mænd, menes dog ikke dermed, at
alle øvrige danske Zoologer ere uberørte af den deri
udtrykte Opfattelse af Naturen som en sammenhængende
Udvikling. Den Sætning »natura non facit saltus« er
saa gammel som Leibnitz, og man vil ogsaa blandt de
forrige Rækker Zoologer finde Evolutionen hævdet med
stor Kraft, saaledes af H. Winge; men ikke al sand
Zoologi fører nødvendig denne Theori frem, den er en
Side af Zoologien, som aldrig maa glemmes, men heller
ikke har Ret til altid og udelukkende at fremdrages.

JOHAN ERIK VESTI BOAS (f. 1855) blev i en tidlig Alder
Assistent ved Zoolog. Museum, først ved dettes første 
Afdeling (Prof. Reinhardt), senere ved anden (Prof. 
Steenstrup), indtil han ved Steenstrups Afgang fra 
Universitetet forlod Museet (1885), men samme Aar blev 
Docent, senere (1892) Lektor i Zoologi ved
Landbohøjskolen, ved hvilken han iøvrigt allerede fra 
1880 af havde været Assistent i Anatomi, og blev 
endelig 1890 tillige Statskonsulent i anvendt Zoologi. 
I Foraaret 1879 tog B. til Tydskland, hvor han var et 
Aarstid, mest i Heidelberg, hvor den berømte Anatom og 
Fylogenetiker Carl Gegenbaur blev hans Lærer i Morfologi.
B.s Hovedbetydning for den danske Zoologi er, at han
med stor Energi har arbejdet for den fylogenetiske
Lære herhjemme, ikke blot paa Landbohøjskolen, men 
ogsaa ved en Række af Haandbøger og Skolebøger, som 
ere ifærd med af fortrænge de tidligere Haand- og
Lærebøger, repræsenterede af de Lütkenske Bøger over
Dyreriget; ogsaa i Udlandet, saavel i Skandinavien som
i Tydskland, have B.s Bøger vundet stor Udbredelse.

B. begyndte tidlig sin betydelige videnskabelige
Virksomhed med et lille Arbejde om Tænderne hos 
visse Fiske: »Scaroidernes Tandforhold«, 1878; 
men langt vigtigere er det næste Arbejde
»Studier over Decapodernes Slægtskabsforhold«,
i Vidensk. Selsk. Skrifter, 1880. Afhandlingen var
iført fuldstændig fylogenetisk (Darwinsk) Klædebon,
hvorved B. brød med den da herskende Opfattelse ved 
Universitetet (Prof. Steenstrup, Dr. Lütken og
Prof. Schiødte) og nær havde forskjertset Optagelsen
i Vidensk. Selsk. Skrifter. Afhandlingen omhandlede
Malacostrakerne, en af Krebsdyrenes Hovedafdelinger,
og Skjøndt den var skreven paa Dansk, rigtignok med
fransk Resumé, blev den dog modtaget særdeles rosende
af tydske og franske Zoologer, som have arbejdet paa
dette Omraade, og har slaaet stærkt an og vundet
Anseelse som grundlæggende her. B. har dernæst
fortsat sine Undersøgelser over Malacostrakerne i
en Række Afhandlinger, af hvilke »Studien über die
Verwandtschaftsbeziehungen der Malacostraken«, 1883,
er en mere gjennemført Udførelse af fornævnte Arbejde,
og »Kleinere carcinologische Mittheilungen. 2. Ueber
den ungleichen Entwickelungsgang der Salzwasser-
und der Süsswasserform von Palæmon varians«, 1889,
er grundet paa Undersøgelse af denne vor danske
Brakvandsreje.

En anden talrig Gruppe Arbejder behandler forskjellige
Sider af Hvirveldyrenes Morfologi, dels angaaende
Hjertet og visse Partier af Karsystemet, samt
tildels Aandedrætsorganerne, især hos Padder og
Lungefiske, vigtige for den moderne Opfattelse af
disse Forhold, dels Klodannelse hos Hvirveldyrene
og Parringsorganerne hos de højere Hvirveldyr, med
Paavisning af disse Organers Afledning fra lavere
Formers. De fleste af de her nævnte Arbejder ere
skrevne paa Tydsk, men blandt de danske kan nævnes
B.s Doktordisputats »Bidrag til Kundskab om Conus
arteriosus og Arteriebuerne hos Amphibierne«, 1881. 
En tredie Gruppe
Afhandlinger dannes af B.s Undersøgelser over 
Vingesneglene, hvor Hovedarbejdet er »Spolia 
Atlantica. Bidrag til Pteropodernes Morfologi 
og Systematik samt til Kundskaben om deres 
geografiske Udbredelse«. Med 8 Tavler. Resumé 
en français, 1886. Det er B.s største Arbejde, 
og det hviler paa vort Zoolog. Mus. meget fyldige 
Samlinger af disse i saa lang Tid forsømte Dyr, 
med rige Bidrag til denne Dyregruppes Naturhistorie 
og med Indrangering af Vingesneglene under de 
typiske Snegle. En fjerde Gruppe af Arbejder, 
nærmest foranledigede af B.s Ansættelse som Docent 
for Forstmændene ved Landbohøjskolen, angaaer 
Insektverdenen, og ville vi her nævne hans
»Dansk Forstzoologi«, 1896-98, og »Organe copulateur
et accouplement du Hanneton«, 1892, behandlende
Oldenborrens Parring og Parringsorganet.

RUDOLF SOPHUS BERGH (f. 1859) kastede sig, saasnart 
han blev Student (1876), med stor Iver over Studiet
af encellede Skabninger, og efterat have taget
Magisterkonferentsen (1892) vendte han sig mod Studiet
af Udviklingen og Væxten af Vævene og Organerne hos
Dyrene, særligt de laverestaaende. Disse Studier vare,
dengang B. begyndte paa dem, aldeles upaaagtede, for 
ikke at sige ukjendte af Zoologerne eller de styrende 
Zoologer herhjemme, og B. har derfor erhvervet sig stor 
Fortjeneste af vor Zoologi ved at indføre denne Side af 
Studiet hos os, med det hertil nødvendige Kjendskab til 
Cellen og dennes Formeringsmaader, til Cellernes 
Sammenslutten til Væv, til Hærdning, Farvning og Skjæren 
paa Mikrotom af Cellerne og Vævene, til Æggets og Sædens 
Udvikling som specielle Sider heraf, til den 
ontogenetiske, finere Udvikling overhovedet af Individet, 
altsaa Embryologien i videre Forstand. Den med Darwin 
vakte eller gjenvakte Fylogenese (Darwinisme, Lamarckisme,
Neo-Lamarckisme etc.) har derimod ligget fjernere for ham. 
B. begyndte vel nærmest som Elev af Prof. botan. Eugen 
Warming herhjemme, men efter faa Aars Forløb drog han til 
Tydskland, hvor han 1883-84 studerede i Würzburg under 
Carl Semper. 1890 blev B. ansat ved Universitetet som 
midlertidig Docent i Histologi og Embryologi og har i de 
seneste Aar faaet sig indrettet et lille selvstændigt 
Laboratorium, hvor han virker som en særdeles agtet Lærer 
for mange unge Studerende.

Som Frugten af sin Lærervirksomhed har han udgivet de to Bøger: 
»Forelæsninger over almindelig Embryologi«, 1887 (udkom
i meget udvidet Skikkelse paa Tydsk 1895 og
oversattes paa Russisk 1900), en iøvrigt meget
selvstændig og kritisk Bog, og »Forelæsninger
over den dyriske Celle og de simple dyriske Væv«,
1892. Hans første videnskabelige Arbejde er »Bidrag
til Cilioflagellaternes Naturhistorie, foreløbige
Meddelelser«, 1881, som samme Aar udkom paa Tydsk
meget betydelig udvidet, med 5 Tavler, under Titel 
»Der Organismus der Cilioflagellaten. Eine 
phylogenetische Studie«, altsaa ogsaa med Fylogenese
for Øje. Hertil slutter sig flere smaa Artikler. Hans
Doktordisputats var »Undersøgelser over Metamorphosen
hos Aulacostoma gulo« [Hesteiglen], 1885, med
Fremstilling af dennes meget komplicerede Forvandling
indenfor Kokon'en, dens provisoriske Hud, Muskler,
Svælg og Urnyre, og hertil slutter sig en Række
Afhandlinger om Ormenes og Krebsdyrenes Embryologi,
navnlig om Kimstribens Opbygning og Væxtforhold
o. s. v. Nogen speciel Opregning synes mindre
nødvendig, da Skrifterne næsten alle ere udgivne paa
Tydsk, enkelte paa Fransk.

CARL GEORG JOHANNES PETERSEN (f. 1860), Cand. magist. 
1882, har fra 1883 af gjort Studiet af vore Farvande 
og særlig disses Fauna til Gjenstand for sine ihærdige 
Undersøgelser, ligesom ogsaa hans Doktordisputats »Om 
de skalbærende Molluskers Udbredningsforhold i de 
danske Have indenfor Skagen«, 1882, danner et Afsnit 
heraf; men »Det videnskabelige Udbytte af Kanonbaaden 
»Hauch«s Togter i de danske Have indenfor Skagen« giver
den udførlige Fremstilling af disse Undersøgelser, 
særlig i faunistisk Henseende. De enkelte Partier ere
bearbejdede af en Række Forfattere, saasom Levinsen,
Meinert, Posselt, Petersen og Cleve, af hvilke de
fleste i det Foregaaende ere omtalte som havende
leveret Bidrag hertil. P.s Undersøgelser bevæge sig
særligt paa saadanne Omraader, som have Interesse for 
det praktiske Fiskeri og Fiskerilovgivning, og 1889 
oprettedes af vedkommende Ministerium en biologisk 
Station i et af Marineministeriet overladt ældre 
Transportfartøj, til hvis Forstander P. samme Aar 
udnævntes. Som Undersøgelser udgaaende fra denne 
Station kunne nævnes »Om vore Kutlingers Æg og 
Ynglemaade«, 1892; »Om vore Flynderfiskes Biologi og 
vore Flynderfiskeriers Aftagen«, 1894 (prisbelønnet af 
Videnskabernes Selskab); »Om Aalens Forplantningsdragt«; 
»Om Rødspætteynglens aarlige Indvandring i Limfjorden« 
etc., 1897 (de herpaa byggede Forsøg med Overflyttelse 
af Ynglen til fredede
Opdrætningssteder synes meget lovende i økonomisk
Henseende); »Planktonstudier« i Limfjorden, 1897. Det
er utvivlsomt, at Stationens Virksomhed vil kunne faae
stor Betydning for vore Fiskerier, ligesom allerede
en Konvention, afsluttet mellem Sverig og Danmark om
Fiskeriet i de mellem begge Lande liggende Farvande,
kan siges at have nogle af Stationens Undersøgelser
til Basis.

CARL JØRGEN WESENBERG-LUND (f. 1867) studerede fra 
sin Ungdom af Insekterne og disses Færden og Leven,
men forlod senere disse Studier for at vende sig
til Studiet af vore ferske Vandes Dyreverden, og
fik sig ogsaa fra 1897 med offentlig Understøttelse
indrettet en lille biologisk Station ved Furesøen. Som
Prøve paa hans entomologiske Studier nævnes »Træk af
Linnés Væggebi (Anthophora parietina's) Biologi og
Anatomi«, 1890. Af Arbejderne over Ferskvandsdyrene
ville vi nævne »Grønlands Ferskvandsentomostraca
I. Phyllopoda branchiopoda«, med 4 Tavler, 1894;
»Biologiske Undersøgelser over Ferskvandsorganismer«;
»Biologiske Studier over Ferskvandsbryozoer«, med
4 smukt udførte, dobbelte Kobbertavler, 1896, og
»Danmarks Rotifera I. Grundtrækkene i Rotiferernes
Oekologi, Morfologi og Systematik«, udkommen som
Doktordisputats 1899. Som det vil sees af de anførte
Titler, give W.-L.s Arbejder ikke blot faunistiske
og systematiske Oplysninger, men det er navnlig
Dyrenes Biologi, deres Forhold til og Afhængighed
af det dem omgivende Element, her det ferske Vand,
Indflydelsen paa dem af Aarstiderne o. s. v., som
vor Forfatter lægger Hovedvægten paa; de fleste
af de undersøgte Dyr ere smaa eller meget smaa,
mange, navnlig Hjuldyrene (Rotifera), minutieuse
eller mikroskopiske.

OLE THEODOR JENSEN MORTENSEN (f. 1868), blev theologisk
Kandidat 1890 og Dr. phil. 1898, foretog i Sommeren
1899 zoologiske Havundersøgelser ved Færøerne og i 
Vinteren 1899-1900 en større videnskabelig Rejse til Siam. 
Han har hidtil mest beskjæftiget sig med  Pighudene 
(Echinodermer) og efter et Par mindre  Afhandlinger om 
disse Dyrs Anatomi og Udviklingshistorie udgav han 1898 
sine »Systematiske Studier over Echinodermlarver« med 
4 Dobbelttavler (hans Doktordisputats), ligesom han ogsaa 
sammen med Prof. Lütken udgav det store Arbejde over
»Albatross-Expeditionens« Ophiurer, som er omtalt under 
Lütken. Udenfor Pighudene
har han leveret en større Undersøgelse  over vor
almindelige Rejes Biologi og Udviklingshistorie.

CHRISTIAN CARL AUGUST GOSCH (f. 1832) har til dansk 
Litteratur leveret et saa betydeligt Arbejde over den 
danske Zoologis Historie, at han vistnok bør nævnes her. 
Som ung Student sluttede han sig nøje til Schiødte, men 
efter at have taget Magisterkonferentsen (under 
Steenstrup) forlod han strax de zoologiske Studier og 
søgte i England et nyt Hjem med Ansættelse som Attaché 
ved det danske Gesandtskab i London. I Aarene 1873-78 
udgav han »Udsigt over Danmarks zoologiske Litteratur 
med en indledende Fremstilling af de videnskabelige
Grundsætninger for Naturvidenskabens, især Zoologiens
Studium«, i 3 Afdelinger (4 Bind). Dette store, meget 
flittige Arbejde har sin Betydning navnlig ved den 
samlede Oversigt, som det giver over dansk zoologisk 
Litteratur, men dets Domme over Forfatterne og disses 
Arbejder maa bruges med megen Varsomhed, efterdi G. 
har stillet sig paa et saare personligt Standpunkt og 
Hensynet og Allusionerne til bestemte Personer overalt 
skinner igjennem, hvorhos Forfatteren har savnet det 
til en selvstændig, objektiv Dom nødvendige Selvstudium 
samt Øvelse i exakte Undersøgelser med deraf følgende 
Evne til at prøve de udøvende Forfatteres Arbejder og 
Paastande, en Evne, som her paa mange Punkter er saa meget
nødvendigere og kan fordres tilstede, som Exakthed eller 
exakt Analyse ensidigt tilkjendes den ene Part paa den 
andens Bekostning.

BOTANIK.

Af Docent, Dr. V.A. Poulsen.

Den ældste danske botaniske Litteratur har havt det
samme Udspring som den tilsvarende i andre Lande og
som Botaniken i det Hele taget: den er oprunden af
Lægevidenskaben, om man ellers tør kalde hin fjerne
Tids Kjendskab til »lægende« Urter og
Stoffer med dette Navn. Fra hin ringe Begyndelse,
fuld af famlende Forsøg og mange efter vore nuværende
Kundskaber ganske fejlagtige Anskuelser, har den
danske botaniske Litteratur og Videnskab udviklet
sig til sin nuværende Skikkelse, ikke jevnt som saa
meget Andet i Litteraturen, men med en i den nyeste
Tid kjendelig stigende Hastighed. Grunden hertil
er let at se. Botaniken er kun en enkelt Gren af
Naturvidenskaben, og den har, ligesom Zoologien
o. m. a., skullet modtage befrugtende Impulser
fra denne brogede Videnskabskredses andre Grene;
Tyngdepunktet for alle herhen hørende Studiers
Udvikling indtil Datum ligger i vor Tid; først nu
er der kommet Fart i Undersøgelserne, og først nu
har ogsaa vort Lands Litteratur i botanisk Henseende
taget sit Opsving.

I det Efterfølgende skal der gives en kort Opregning
af vort Aarhundredes vigtigste danske botaniske
Forfattere og deres Hovedværker. Vel frister Emnet
til en fyldigere Fremstilling, men denne maatte
da blive en helt igjennem original, videnskabelig
Litteraturhistorie, omtrent som Gosch's Fremstilling
af Zoologiens Litteratur, og til et saa stort Arbejde
kræves omfattende Studier i andre Retninger end den,
Forfatteren af disse Linier i Regelen dyrker. Paa
denne Opgave, som for den dertil Kaldede vilde være
yderst taknemmelig, skal her derfor blot henpeges,
idet vi tilføje, at den her meddelte Skizzes
personalhistoriske Oplysninger væsenligst hvile paa
Warmings Udsigt over »Den danske botaniske Litteratur«
i »Botanisk Tidsskrift« XII. Bd., 1880-81.

Forfølge vi i al Korthed vor videnskabelige botaniske
Litteratur tilbage i Fortiden, maa vi som dens
Fader nævne den I. S. 397-402 omtalte Simon Paulli,
efter hvem Linné senere gav den brasilianske
Guarana-Plante Navnet Paullinia. Det næste Navn i
Rækken er Thomas Bartholins berømte (I. S. 402-10);
han har i »Acta Hafniensia« meddelt adskillige Ting
af Interesse for Plantelæren, saaledes »Om Planter,
der dufte om Natten«, »Om Øl af Birkens Saft«, »Om
nye afrikanske Planter« m. m. Ogsaa hans Samtidige
Ole Borch (I. S. 410-20) har efterladt sig en ikke
ringe Mængde botaniske Afhandlinger og Skrifter, især
i Bartholins Acta Hafniensia det fremgaaer af flere
af Borchs Publikationer, at han særlig har havt et
aabent Øje for allehaande Misdannelser og usædvanlige
Fremtoninger i Planteriget, og han er rimeligvis
den Første her hjemme, som har offentliggjort
teratologiske
Undersøgelser, især om Fasciationer og Prolificationer. 
Om Peder Kyllings botaniske Arbejder er kortelig talt 
I. S. 428. Den næste Forfatter, som der her kunde være 
Anledning til at nævne, er Johannes de Buchwald, 
professor medicinæ (fra 1717-1738; han fødtes 1658, 
døde 1738). Han skrev: »Specimen medico-practico-
botanicum« 1720; paa det kgl. Bibliothek findes et 
Expl., i hvilket han selv har indskudt tørrede 
Exemplarer af de omhandlede Planter; denne Bog 
oversattes paa Tydsk i 1721 af hans Søn, Balthasar 
Johannes de B., som senere ogsaa blev professor 
medicinæ. Denne Buchwald var den Første, som her 
hjemme gav Stødet til et Fremskridt i Videnskaben,
og som altsaa ligesom inaugurerede »Oplysningens
Tidsalder«, idet han fik Regeringen til at sende en
ung Mand, Jørgen Tyge Holm, til Linné for at studere
under ham; en Frugt af hans Studium findes optaget
i Linnés Amoenitates academicæ og i Pontoppidans
danske Atlas, nemlig »Disputatio inauguralis sistens
prodromum floræ danicæ, Upsaliæ 1754«.

Indholdet af de i hine Dage, rnan kunde sige i
Videnskabens Standsningsperiode, fremkomne botaniske
Skrifter er overmaade magert i det Hele taget; vel 
kan man anføre Skrifter fra henimod en Snes
Forfattere indtil det Tidspunkt, hvortil vi ret nu
vende os, men i denne korte Fremstilling vilde dette
være unyttig Luxus. Med Henvisning til II. S. 286
skal her kun mindes om Tydskeren G. Chr. Oeder,
Indstifteren af en helt ny Periode, om hvilken det
dog rigtignok strax maa siges, at dens Mænd endnu i
lang Tid traadte ganske i Forgængernes Fodspor. Hans
Navn er, som tidligere fremhævet, fornemlig knyttet
til Anlægget af den botaniske Have og til Flora
Danica. Hensigten med dette store Værk, hvoraf baade
Text og Tavler ere i Folio, er at give videnskabelig
nøjagtige Afbildninger af alle danske (slesvigske,
holstenske, norske o. s. v.) Plantearter; det er en
Selvfølge, at hin Tids Fordringer til videnskabelig
Nøjagtighed ikke ere ganske som vore nuomstunder,
og da Udgivelsen af Værket først for faa Aar siden
er endt, har denne lange Udgivelsestid, under hvilken
Arbejdet langtfra altid er skredet lige hurtigt frem,
sat tydelige Spor i Udførelsesmaaden. I kunstnerisk
Henseende ere mange af de ældre Plader særdeles
gode, bedre endog end mangen fra Nutiden; men det er
en væsenlig Mangel ved Værket, at alle Udgiverne have
bestræbt sig for at holde sig nær til det Mønster,
som var givet med det af
Oeder Udgivne. Videnskabens Fordringer ere dog
skærpede meget siden hans Dage, og vi ønske nutildags
en ikke blot nogenlunde vel truffen kunstnerisk
Gjengivelse af Planterne, men en saa nøjagtig og
detailleret Udførelse som muligt; og i Flora danica's
mange illuminerede Tavler, der nu repræsentere en
skjøn Sum (især efterat en Del af det originale
Materiale gik tabt ved Kristiansborgs ulykkelige
Brand i 1884), mangle netop i for høj en Grad gode
Blomsteranalyser. Men for Oeder er det en uvisnelig
Fortjeneste, at han er Ophavsmand til dette store
Foretagende. - En af de første danske mykologiske
Forfattere er Lægen, Kabinetssekretair hos Juliane
Marie Theodor Holm (1732-93), der adledes under Navn
af Holmskjold. Zoologen O.F. Müller (II. S. 290-92)
var ogsaa som Botaniker en meget frugtbar Forfatter,
der har stor Interesse derved, at han studerede
meget ved Mikroskop, et Instrument, som dengang var
i sin Barndom. Især tiltrak den usynlige Verden i
Mosehuller og Vandgrøfter sig hans Opmærksomhed. Hans
Iagttagelsesevne var stor og hans naturhistoriske
Sprog frit for overflødige Vendinger; derfor er hans
tidligere nævnte klassiske Hovedværk, »Animalcula
infusoria«, der ikke alene handler om Dyr, men ogsaa
indeholder Iagttagelser over mange mikroskopiske
Planter, en særdeles klar og koncis Fremstilling,
ledsaget af mange gode Afbildninger, om den end, som
naturligt er, efter vore nuværende Forestillinger om
Systematik og Fysiologi ofte sammenstiller altfor
heterogene Væsener. Af rent botanisk Interesse
er hans »Flora Friederichsdalina«, 1767, en
Opregning og Beskrivelse af Frederiksdalsegnens
og det øvrige Danmarks Planter - et Arbejde,
som staaer langt over de tidligere Plantelister
og tydelig bærer Sporet af den nye Tid, i hvilken
det er blevet til. Ogsaa Christen Friis Rottbøll
(1727-97) var en meget frugtbar Forfatter, som stod
i personlig Forbindelse med Linné. Han har leveret
en Mængde Beskrivelser over nye Planter dels fra den
botaniske Have, dels fra Surinam og Malabarkysten,
ligesom han ogsaa, hvad der turde have nogen Interesse
netop i vore Dage, i Videnskabernes Selskabs Skrifter
(1. Række, 9. Del) har skrevet et »Forsøg til en ny
Grundlære om Kokoppers Indpodning«. - Erik Nissen
Viborg (1759-1822), der 1783 blev ansat som Lektor ved 
botanisk Have og Veterinairskolen og 1797 blev 
Professor i Botanik ved Universitetet samt Aaret efter 
Direkteur for den botaniske Have, var
en virksom Mand i administrativ Henseende og særlig
interesseret for de praktiske Sider af sin Videnskab,
hvorom hele hans ikke ringe Skribentvirksomhed giver
Vidnesbyrd; han har neppe forfattet nogen Afhandling
af rent theoretisk Indhold og kan derfor ikke nævnes
blandt dem, der have bidraget væsenlig til Botanikens
videre Udvikling; men han har bl. a. skrevet een
mærkelig Bog, nemlig: »Forsøg til systematiske danske
Navne af indenlandske Planter«, Kbhvn. 1793, hvortil
Prof. Abildgaard skrev Fortalen. De heri forekommende
nye Navne, som altsaa ere dannede af Viborg, bruges
tildels endnu; saaledes: Kogleax, Stenfrø, Krumhals,
Frøstjerne, Læbeløs, Kortlæbe, Tvetand, Skjolddrager,
Poselæbe, Bladhat, Rørhat; andre ere atter forsvundne
af Lærebøgerne, f. Ex.: Bællegjemmer, Kvindelyst,
Dyndkryb, Salting. Andre af hans Skrifter handle om
økonomisk vigtige Planter, saasom Pil, Boghvede,
Kærmysse, engelske Kartofler m. fl., navnlig om
Dyrkning og Anvendelse. Den praktiske Viborgs
Efterfølger blev den videnskabelige Theoretiker
Martin Vahl (II. S. 297-98), der kun publicerede rent
videnskabelige Sager, altsammen Beskrivelse af nye 
Slægter og Arter, især fra fjerne Egne; han var 
sikkerlig vor største Systematiker, og vi have
endnu en stor Mængde Manuskripter fra hans Haand i
botanisk Haves Bibliothek. Vahl var Medstifter af
Naturhistorieselskabet, der imidlertid gik ind samme
Aar, som Vahl døde. Alle hidtil omtalte Botanikere
tilhøre den rent deskriptive Retning i Naturhistorien,
der florerede saa stærkt i Slutningen af forrige
Aarhundrede og langt ind i dette, og som væsenlig
var fremkaldt ved Linné. For Botanikens Vedkommende
har denne Retning frembragt en utallig Mængde,
vel i og for sig vigtige, men særdeles kjedelige
Artsbeskrivelser, i hvis latinske Ensformethed
ikke nogensomhels Dæmring af en biologisk eller
fysiologisk Videnskab kaster den svageste Lysstraale;
i vor Litteratur i hvert Tilfælde slet ikke.

En hel anden Retning tilhører JOHAN JAKOB PAUL
MOLDENHAWER (1766-1827), Professor botanices
i Kiel. Hans interessanteste Arbejde er »Beyträge 
zur Anatomie der Pflanzen«, 1812, en i mange 
Henseender grundig og ypperlig, stor Bog med
mange Tavler, der tjene til at oplyse Planternes
Cellebygning paa mange Omraader. Udrustet med et
udmærket Mikroskop og i Besiddelse af rigtig udtænkte
Methoder lykkedes det Moldenhawer ved sin Flid og
ædruelige Forskning at klare adskillige vigtige
Punkter. Han viste, at Celler og Kar kunde isoleres,
at Væggene imellem dem altsaa maatte være dobbelte,
og han skaffede det Grundlag tilveje, paa hvilket
senere den rette Tydning af Stammens Tykkelsevæxt
fremstod; en stor Del af hans Studier ere udførte
paa Majsplanten, og hans Tegninger vare Datidens
bedste. Moldenhawers Betydning ligger deri, at han er
den Første, som i Planteanatomien har gjennemført
en strengt videnskabelig Methode; han har vel ikke
ligefrem brudt nye Baner, men hans kritiske Blik
saavel overfor de af ham undersøgte Gjenstande
som overfor Forgængernes (ikke meget bindstærke)
Litteratur er et væsenligt videnskabeligt Fremskridt;
hans ædruelige Methode er senere især gjenoptaget af
Tydsklands store Anatom H. v. Mohl.

Tre Aar efter Moldenhawer fødtes i Viborg CARL GOTTLOB
RAFN, der imidlertid allerede nitten Aar før Moldenhawer 
døde i Kjøbenhavn, hvor han havde opnaaet forskjellige 
administrative Stillinger. Rafn fortjener ganske særlig at 
mindes, da han er den første danske plantefysiologiske 
Forfatter. Hans Hovedværk er: »Udkast til en Plantephysiologi, 
grundet paa de nyere Begreber i Physik og Chemie. Kbhvn. 
1796«. Denne Bog er egenlig anden Udgave af Indledningen til 
Rafns i 1796 udkomne Prisskrift: »Danmarks og Holstens Flora,
systematisk, fysisk og oekonomisk bearbeydet«. Denne Fysiologi 
blev senere udgivet paa Tydsk og Svensk; men i mange Aar har 
man, synes det, ganske glemt dens Tilværelse og Lære, indtil 
den senere (af R. Pedersen i 1883) atter er bragt i Erindring. 
Vi kunne her ikke give nogen Fremstilling af Rafns Lære om 
Planternes Ernæring, men skulle blot bemærke, at han 
ingenlunde simpelthen følger en eller anden af Udlandets 
Fysiologer opstillet Theori; Rafn forstaaer med sin kritiske 
Sands at vælge, og meget af det, han fremstiller, er hans 
originale Tanker; han har f. Ex. ganske rigtig opfattet 
Kulsyrens Betydning. Der foreligger mange Arbejder fra Rafns 
Haand; han var 1794-1807 Redakteur af en Række Tidsskrifter, 
hvori adskillige fysiologiske Arbejder af Datidens fremmede
Lærde omtales og refereres.

HEINRICH CHRISTIAN FRIEDRICH SCHUMACHER fødtes 1757 i Glückstadt. 
Efter at have været Kompagnikirurg ved det Møenske
Regiment blev han i 1778 Prosektor ved Universitetet hos 
Rottbøll og holdt senere anatomiske Privatforelæsninger. 
Han tjente nu i nogen Tid som Læge i forskjellige Charger, 
tog i 1786 Exarnen ved kirurgisk Akademi og rejste derpaa 
i tre Aar til Paris og London. Efter sin Hjemkomst blev han
Lektor i Kemi og (1790) Lærer i Mineralogi ved 
Naturhistorieselskabet; allerede to Aar efter blev han 
paany Militairlæge, derpaa Professor ved kirurgisk
Akademi, Overkirurg ved Frederiks Hospital og Medlem
af Videnskabernes Selskab. Han nedlagde senere sine
Embeder og flyttede ud paa Frydenlund 1813; men da
han ved ulykkelige Omstændigheder mistede sin Formue,
maatte han igjen begynde sin Praxis i Kjøbenhavn 1816;
endelig blev han Prof. ordinarius anatomiæ i 1819 og
døde i 1830. Hans Navn er foreviget i det systematiske
Sprog, idet Vahl har opkaldt en Slægt, Schumacheria,
efter ham. Schumacher hører til de deskriptive
og floristiske Botanikere; hans Arbejder ere ikke
meget talrige, nogle ere helligede til Beskrivelse af
Lægeplanter, f. Ex. hans »Medicinsk Plantelære«, i to
Bind, 1825-26; vi have ogsaa en »Enumeratio plantarum
in partibus Siællandiæ septentrionalis et orientalis«,
1801-3, en Exkursionsflora for Kjøbenhavn og videre
Omegn, der blev oversat paa Dansk (»Den kjøbenhavnske
Flora, eller Fortegnelse over Planterne med tydelige
Befrugtningsdele; forøget med danske Trivialnavne
af F. Chr. Kielsen«, 1804) og har spillet en Rolle
i adskillige Aar.

Samtidig med Schumacher levede PEDER KOFOED ANKER
SCHOUSBOE (1766 -1832), en Bornholmer, som fra 
1791-94 var paa botanisk Rejse i Marokko og Spanien. 
Han døde senere i Tanger som dansk Generalkonsul. 
Hans »Iagttagelser over Væxtriget i Marokko« (Vidensk. 
Selsk. Skr. for 1800, 1. Del) have endnu Betydning og 
ere i 1874 af Bertherand og Johan Lange blevne udgivne 
paa Fransk og Latin. Af hans øvrige Skrifter turde en 
mindre Afhandling af ham muligen have størst Interesse: 
»Vigtigheden af Naturvidenskabernes almindelige 
Udbredelse« (i: »For Sandhed«, III).

En anden Samtidig af Schumacher var den for sit
utrættelige Arbejde for Studiet af vort Fædrelands
Flora saa højt fortjente JENS WILKEN HORNEMANN. Han
var født 1770 i Marstal og 
blev Student 1788, hvorpaa han efter forskjellige
Udenlandsrejser i 1801 blev Lektor i Botanik ved
Kjøbenhavns botaniske Have. I en meget lang Række
Aar, nemlig fra 1805 lige til sin Død i 1841,
var han Udgiver af Flora danica (hans Forgængere
siden Oeder vare O.F. Müller, 1771-82, og Vahl,
1787-99). Han foretog i en lang Aarrække en Mængde
botaniske Exkursioner og Rejser omkring i Landet for
at studere vor Flora, blev overordenlig Professor
i 1808 og var fra 1817-39 Professor ordinarius\
i 1836 blev han Æresdoktor ved Universitetet. Hans
Navn er bevaret i ikke mindre end tre systematiske
Navne, idet baade Vahl, Reichenbach og Bentham have
opkaldt nye Slægter efter ham. Hornemann har skrevet
en stor Mængde, tildels meget spredte Afhandlinger,
Recensioner, Nekrologer, Piecer o. m. m.; han var
Medredakteur (sammen med H.C. Ørsted og J. Reinhardt)
af »Tidsskrift for Naturvidenskaberne« (1822-28, ialt
5 Bd.), men hans Hovedværk er »Dansk oekonomisk
Plantelære«, hvoraf anden Del udkom 1837. Som i
alle Datidens botanisk-systematiske Haandbøger ere
Planterne heri ordnede efter det Linnéiske System,
og trods det Arbejde, som er anvendt paa Værkets
Udarbejdelse, yder det i egenlig botanisk Forstand
forholdsvis lidet; men Tiden krævede nu engang
ikke mere, og det kan ikke nægtes, at Hornemanns
Plantelære har spillet en særdeles stor Rolle som
Datidens ypperste Vejledning til at lære den danske
Flora at kjende; Mange have med denne Bog i Haanden
fattet Interesse for Studiet af denne, og allerede det
at vække Lysten og give et Hjælpemiddel til Studiets
Fremme, er en stor Ting.

Iblandt de ikke faa Mænd, der samtidig med Hornemann
dyrkede Botaniken, bør Nathan Wolff, senere kaldet 
NATHANIEL WALLICH, ikke glemmes, da han har leveret 
vigtige Bidrag til Kundskaben om Planterne. Han var 
født 1786 i Kjøbenhavn og Student fra 1801; senere 
blev han, der i sin Studietid havde studeret baade 
Veterinairvidenskab, Medicin og Botanik, Læge og gik 
i 1814 i det engelsk-ostindiske Kompagnis Tjeneste. 
Fra 1815-46 var Wallich Direkteur for den botaniske 
Have i Kalkutta; han levede siden som Privatmand i 
London, hvor han døde i 1854. Det er en Selvfølge, 
at han under sit Ophold i de tropiske Lande
gjorde mange Rejser, og hans Bidrag til Kundskaben
om Indiens Flora ere af betydelig Værdi.

Ingen af Hornemanns om end noget yngre Samtidige
opnaaede dog en saadan Berømmelse som hans Elev Joakim
Frederik Schouw. Denne udmærkede Videnskabsmand var
født i Kjøbenhavn i det mindeværdige Aar 1789 og blev 
Student i 1808. Han tog juridisk Embedsexamen i 1811 
og 1812, disputerede for Doktorgraden i 1816 og blev i 
1821 extraordinair Professor; efter adskillige Rejser 
til Syden blev han i 1841 Direkteur for den botaniske 
Have, og i 1845 udnævntes han til prof. ordinarius; 
han døde i Kjøbenhavn 1852.

Schouw var Redakteur af »Dansk Ugeskrift« (1831-36), 
Medredakteur af »Havetidende« (1835-37) og senere 
igjen Redakteur og Udgiver af »Dansk Ugeskrift« 
(1842-46) samt Redakteur dg Udgiver af »Dansk 
Tidsskrift« (1847-51). Foruden af en Mængde mindre, 
oftest populaire Artikler i disse mange Bind
Tidsskrifter, hvorigjennem Schouw søgte at udbrede
Kundskab om og Kjærlighed til Studiet af Naturen, var
han Forfatter af en overordenlig stor Mængde mindre
Skrifter og større Bøger. Men det er ikke saa meget
gjennem Kvantiteten af sin Produktion i Almindelighed
som igjennem de Bidrag, han i Særdeleshed leverede
til Studiet af en af Botanikens Grene, der indtil
da saagodtsom ikke var dyrket, at Schouw opnaaede
Rang iblandt Europas Lærde. Schouw er Fader til
hele det store Afsnit af Plantelæren, som kaldes
Plantegeografien eller, som han selv definerer
denne Videnskab, »Læren om Planternes Forhold til
Jordklodens Overflade«. Sin Interesse for disse
særlig i Nutiden saa vigtige Forhold havde han
erhvervet sig paa en Rejse i Norge i 1812, og han
havde, for at studere Sagen nærmere, opholdt sig i
Syden fra 1816 til 1820. Der var iforvejen gjort
meget interessante Studier over Væxtforholdene i
Sydamerika af Humboldt og over Plantefordelingen i
Karpatherne af Wahlenberg; for ligesom at forbinde
Resultaterne af Iagttagelserne paa disse to (tropiske
og koldere-tempererede) Steder ønskede Schouw at
iagttage Naturforholdene i Sydeuropa. I 1822 udkom
»Grundtrækkene af en almindelig Plantegeografi«,
et i Danmarks videnskabelige Litteratur enestaaende
Værk, lige udmærket ved Formens Klarhed og Tankens
Fylde.
Med denne Bog grundlagdes den nævnte Videnskab, 
som senere (af de Candolle og Griesebach) er bleven
langt mere udarbejdet. Især spiller Kundskaben om
Planternes Fordeling paa Jorden og de sandsynlige
Aarsager hertil en stor Rolle ved Studiet af Arternes
Oprindelseshistorie; det er derfor naturligt, at
Plantegeografien først langt senere, navnlig ved 
Darwins Fremtræden, har taget saa stort Opsving. 
- Af Schouws andre mangfoldige Skrifter skulle vi her 
kun nævne: »Europa, en letfattelig Naturskildring«, 
1832, hvori Forfatterens Evne til at beherske den 
fysiske Geografi træder stærkt frem, samt 
»Erindringsord til en Forelæsning over Lægeplanterne«, 
1847, hvori det naturlige System har afløst det 
tidligere saa almindelige, men aandløse Linnéiske. 
Schouws Deltagelse i det politiske Liv - og den var 
ikke ringe - ligger det ganske udenfor denne Afhandlings
Omraade at skildre; derimod maa det være tilladt at
anføre, at han i Forening med Eschricht og Collin
i 1833 stiftede »den naturhistoriske Forening«, som
bestaaer endnu og ved sin dels populariserende, dels
strengt videnskabelige Virksomhed spiller en særdeles
fremragende Rolle i vor naturvidenskabelige Verden.

Medens Schouw mere end nogen anden dansk Botaniker
deltog i det offentlige Liv, levede Præsten HANS
CHRISTIAN LYNGBYE stille og kun syslende con amore
med sin Videnskab blandt sin Menighed i Søborg og
Gilleleje. Han var født 1782 og døde
1837; nan bør nævnes som en af Algologiens Fædre 
og blev i hvert Tilfælde ved sit berømte, med 
Universitetets Guldmedaille hædrede Værk: »Tentamen 
Hydrophytologiæ Danicæ« (o: Forsøg paa en dansk 
Algelære), 1819, den Første, som hertillands
gjennemarbejdede denne Gren af Botaniken.

Omtrent paa samme Tid levede ogsaa ODDUR JONSSON HJALTELlN, 
en islandsk Læge, som skrev den første islandske Flora: 
»Islenzk grasafroedi«, Kjøbenhavn 1830.

SALOMON THOMAS NICOLAI DREJER (født i Viborg 1813) 
var en meget lovende Botaniker, som, skjøndt han kun 
opnaaede en Alder af niogtyve Aar, blev Forfatter 
til en Mængde større og mindre, systematiske Arbejder. 
Hans mest bekjendte Værker ere: »Flora excursoria 
Hafniensis«, 1838, og »Lærebog i den botaniske 
Terminologi og Systemlære«, 1839. Hans Arbejder i den 
systematiske Botanik ere udmærkede, især hans Studier 
over Starslægten. Han var fra 1841 til 1842 Udgiver 
af Flora danica, da Døden som Følge af en Forgiftning 
ved Brugen af Snustobak bortrev den unge begavede Mand.

Samme Aar som Drejer fødtes FREDERIK MICHAEL LIEBMANN 
i Helsingør. Han blev Student 1832, blev senere Docent 
ved Universitetet og ved Veterinairskolen, i 1845 
prof. extraordinarius, Aaret efter Docent ved 
polyteknisk Læreanstalt og omsider i 1852 ordinair 
Professor og Direkteur for den botaniske Have, i 
hvilken Stilling han døde i 1856. Han gjorde 
adskillige Rejser, bl. A. fra 1840-43 en stor Rejse 
til Mexiko, fra hvilken han hjembragte et rigt 
Udbytte, hvorom en stor Mængde videnskabelige
Arbejder fra hans Haand vidne, ligesom ogsaa en stor
Del af Planterne i den botaniske Haves Herbarier ere
samlede af ham.

Ved Liebmanns Død gik hans Plads over i Hænderne
paa hans Jevnaldrende, ANDERS SANDØE ØRSTED. Han
fødtes 1816 i Rudkjøbing og blev Student i 1835. 
I nogle Aar gav Ørsted Undervisning i Skoler, indtil 
han, der imidlertid havde taget Magistergraden,
gjorde en videnskabelig Rejse (1845-48) til Vestindien
og Centralamerika. I 1858 blev han ansat som Docent i
Botanik og udnævntes i 1860 til Professor heri. Hans 
Død indtraf i 1872. 

Medens det maa siges, at Liebmann som Systematiker
ikke havde nogen Betydning, og at han egenlig kun har
gjort sig fortjent som Samler, var Ørsted ikke alene
en langt betydeligere Systematiker, men ogsaa i det
Hele taget mere alsidig (han gav sig meget af med
Zoologi) end sin Forgænger. Ørsted havde saaledes
stadig sin Opmærksomhed henledt paa Organismernes
Fordeling; et af hans tidligste Arbejder var netop: 
»Iagttagelser over Vegetationens Fordeling i
Øresundet«, 1842, der have havt Betydning for langt
senere levende Forskeres Arbejder over Algernes
topografiske Fordeling i Havet. At en stor Del af
Ørsteds deskriptive Arbejder handle om Centralamerikas
Flora, er en Selvfølge. Ogsaa Træernes Arkitektonik og
dennes Afhængighed af Forgreningen, saavelsom i det
Hele taget Iagttagelser over Træernes Naturhistorie
(Studierne over Egefamilien og »Frilandstrævæxten i
Danmark«, 1864-67, bleve ikke sluttede) vare Gjenstand
for hans specielle Studier. Som et Omraade, paa
hvilket Ørsted har leveret meget smukke og vigtige
Studier, kunne vi anføre Svampelæren; her gjorde
han den smukke Opdagelse af Generationsskiftet hos
visse Snyltesvampe, tilfældigvis samtidig med de Bary
i Tydskland, men aldeles uafhængig af ham. Ørsted
var nogle Gange i sit Liv i heftige Pennefejder; for
den, der engang vil studere litteraire Stridigheders
Historie i vor Litteratur, vil der være et ikke ringe
Materiale i »Fædrelandet« og »Berlingske Tidende«
for 1867 og 69 samt i »Naturhistorisk Forenings
Meddelelser« for 1867, hvor den hele voldsomme
Strid om et blot og bart Nomenklatur-Spørgsmaal
staaer at læse; Striden maatte afgjøres ved en
Voldgiftskjendelse, som Gehejmeetatsraad Fenger
afgav. - Endnu i 1871 udkom »Bidrag til Kundskaben
om Egefamilien i Fortid og Nutid« {i Videnskabernes
Selskabs Skrifter V. R. 9. Bd.), og i sin sidste
Levetid beskjæftigede Ørsted sig meget med Planerne
til den nye botaniske Have, i Anledning af hvilken
han atter blev indviklet i en meget livlig Polemik
med Forskjellige.

CHRISTIAN THEODOR VAUPELL, f. i Kolding 1821, døde 
i 1862 efter et Liv, som i høj Grad var præget af ædel
Fædrelandsbegejstring. Om dettes ydre Forløb skal
blot meddeles, at han tog
den filosofiske Doktorgrad 1859, at han væsenligst 
ernærede sig som Lærer (i v. Westens og Frk. Zahles 
Instituter), samt at han ved enkelte Lejligheder 
havde holdt offentlige Forelæsninger ved Universitetet. 
Vaupell elskede sit Fødeland og beviste det i Gjerning. 
Han gik som Frivillig med i Krigen 1848, men blev 
ulykkeligvis allerede Trediedagen efter saaret i Slaget 
ved Slesvig; som Krøbling vendte han hjem med Tabet af 
venstre Arm, og det Mærkelige er, at hans botaniske 
Arbejder, hvoraf de fleste krævede Hændernes Medhjælp, 
først bleve til efter den Tid. Vaupell kan nemlig siges
at være vor første Plante-Anatom siden Moldenhawers
Dage; hans Arbejder vare meget paaskjønnelsesværdige
og maa citeres endnu. Det Fædrelandssind, som lod
Vaupell drage i Felten, var ogsaa medvirkende ved
hans aandfulde, af Kjærlighed til Emnet i høj Grad
besjælede Studier over de danske Skove; Vaupell
tør vel kaldes den Første, som gjorde opmærksom paa
Egens og Bøgens Kamp, og det er ikke alene hans Bog:
»De danske Skove«, 1863, men ogsaa talrige mindre
Afhandlinger af ham om samme Emne, som indeholde hans
Udvikling af denne Tanke. Ogsaa vore Tørvemoser har
Vaupell ivrig studeret, hvorved han forøvrigt kom i
Strid med Steenstrup, som havde leveret banebrydende
Arbejder paa dette Omraade. Sammen med Lütken og
Fogh havde Vaupell stiftet »Tidsskrift for populaire
Fremstillinger af Naturvidenskaberne«, der i den lange
Aarrække, hvori det under noget vexlende Redaktioner
udkom (lige til for faa Aar siden) har været det
populaire Organ for »Naturhistorisk Forening«
og mægtig bidraget til Oplysningens Fremme. I den
videnskabelige Systematik har Vaupell intet Arbejde
leveret, men han bør nævnes som Forfatter til en
meget udbredt og mange Gange oplagt Skolelærebog i
Planterigets Naturhistorie (1. Opl. 1854).

JOHAN MARTIN CHRISTIAN LANGE er født paa Ødstedgaard
ved Fredericia i 1818, blev Student i 1836, og efter 
at have været Lærer i Naturhistorie ved forskjellige 
Skoler samt i Botanik ved Veterinairskolen, var han i 
1851-58 Assistent og Bibliothekar ved botanisk Have, 
for hvilken han dernæst i tyve Aar (1856-76) fungerede 
som konstitueret Direkteur. Allerede fra 1858 var Lange
Docent i Botanik ved Veterinair- og Landbohøjskolen,
og i 1877 udnævntes han til Æresdoktor ved Upsala
Universitet. 
Professor blev Lange i 1860; han tog sin Afsked i 1893
og døde d. 3. April 1898.

Joh. Lange har udfoldet en overordenlig stor
botanisk Virksomhed, og som Kjender af den danske
Flora overgaaes han af Ingen. Det er særlig denne
Side af hans litteraire Virksomhed, vi her ville
omtale; det er faldet i Langes Lod at afslutte den
over hundredeogtyve Aar rækkende Udgivelse af Flora
danica, hvortil Oeder i 1761 leverede den første
Farveplade. Desuden har Lange stor Fortjeneste af sin
»Haandbog i den danske Flora«, som har oplevet flere
Oplag; ved Udgivelsen af denne Bog paatog Lange sig
Fortsættelsen af den Virksomhed, som Hornemann i sin
Tid havde helliget sine Kræfter, og han løste denne
ingenlunde lette Opgave saaledes, at Langes Haandbog
(4. Udg. 1888) er en af Nordens bedste Floraer.

Af vort Fædrelands Botanikere efter Lange maa her 
særlig nævnes JOHANNES EUGENIUS BÜLOW WARMING. Han er
født paa Manø 1841 og blev Student fra Ribe Skole i
1859. Allerede tidlig kom han ud at rejse, ovenikjøbet
til et botanisk Eldorado, idet vor i Brasilien bosatte
Landsmand og Zoo-palæontolog P.V. Lund søgte en yngre 
videnskabelig Mand til Selskab. I Lagoa Santa tilbragte 
Warming tre lykkelige og for hans Studier betydningsfulde 
Aar; hans senere i Videnskabernes Selskabs Skrifter 
udgivne store Arbejde: Lagoa Santa (1892), saavel som 
hans omfattende hjembragte Samlinger bære Vidnesbyrd 
herom. Warmings tidligere Arbejder ere væsenlig 
morfologiske; han tilhører i denne Henseende den 
Alexander Braun'ske Retning, men ogsaa Planteanatomien 
og dens Methoder behersker han tilfulde. I 1871 tog han 
Doktorgraden ved vort Universitet paa et morfologisk 
Emne (»Er Koppen hos Vortemælken en Blomst eller en 
Blomsterstand?«); hans Disputats er et meget elegant og 
afrundet Arbejde, som har sat Spor i Videnskaben. Et 
andet, meget betydningsfuldt Arbejde er hans Afhandling 
for Guldmedaillen: »Forgreningsforhold hos Fanerogamerne«
(Vidensk. Selsk. Skr. V. R., Bd. 10, 1872), og saavel
heri som i de langt senere Arbejder over »Familien
Podostemaceae« samt i hans grundlæggende Studier over
Æg- og Støvdannelsen viser hans solide Arbejdsmaade
og sikre morfologiske Sands sig. Forøvrigt har Warming
offentliggjort en meget stor Mængde Arbejder ogsaa fra
andre af Botanikens Omraader; i de senere Aar har han
især studeret i biologiske Retninger og ved sit Skrift
»Plantesamfund« (1895), hvori han giver Grundtrækkene
af den saakaldte økologiske Plantegeografi, søgt at
samle og ordne disse den botaniske Videnskabs nyeste
Ideer. En meget stor Betydning, særlig for vort
Land, har Warming faaet ved sine til Universitets-
og Læreanstaltsbrug beregnede Lærebøger, saavel i
den almindelige som i den systematiske Botanik,
og i mange Aar har han ved talrige populaire
Skrifter og offentlige Foredrag stræbt at gjøre sin
Videnskabs Resultater bekjendte for en videre Kreds
end de særlig Naturvidenskaben Studerende, han ved
sine Ansættelser som Docent i 1873, 1874 og 1875
og som professor ordinarius i 1885 var sat til at
undervise. Forinden den sidstnævnte Udnævnelse havde
W. fulgt en Opfordring fra Udlandet; han var fra
1882-86 knyttet til den da nyoprettede »Högskola«
i Stockholm som Professor og Rektor. Foruden W.s 
allerede omtalte store Rejse til Brasilien have 
ogsaa en Rejse til Grønland i 1884, til den norske 
Finmark i 1885 samt en Expedition med et Par yngre 
Naturforskere til Vestindien og Venezuela i Vinteren 
1891-92 saavelsom en Rejse til Færøerne i 1897 
udvidet hans Horizont og været af Betydning for hans 
biologiske og plantegeografiske Studier og Skrifter. 
Med Warming brød den moderne Botanik med 
udviklingshistoriske og mikroskopisk-tekniske
Undersøgelser ind over vort Land, og hans store Gaver
som Lærer have sat sig dybe Spor.

Af andre danske Botanikere, hvis Skrifter og
Virksomhed falde i dette samme Tidsrum, kunne
nævnes Hjalmar Kjærskou (l835-1900), Samsøe Lund
(1845-86), Otto Georg Petersen (1847; Lektor ved
Landbohøjskolen), Janus Lauritz Andreas
Kolderup Rosenvinge (1858; Docent ved Universitetet),
Carl Christian Howitz Grønlund (1825 -1901), Wilhelm
Ludvig Johannsen (1857, Lektor ved Landbohøjskolen),
Christen Christiansen Raunkiær (1860, Assistent ved
Universitetet) og Frederik Christian Emil Børgesen
(1866, Bibliothekar ved botanisk Bibliothek); men især
de danske Botanikeres Nestor: FREDERIK GEORG EMIL 
ROSTRUP. Han er født paa Lolland i 1831 og var
i mange Aar Lærer paa Skaarup Seminarium, indtil han
i 1883 blev kaldet til Landbohøjskolen som Lektor i
Plantepathologi. Hertil var han ogsaa ganske særlig
kvalificeret, idet han i en lang Aarrække meget
omhyggelig havde studeret vore Svampe, særlig da
Snyltesvampene; om Saadanne Emner foreligger der
fra hans Haand en næsten uoverskuelig Række mindre
Arbejder. Ogsaa i en anden Retning har Rostrup
havt Betydning for vort Folk; hans »Vejledning i
den danske Flora«, hvoraf ni Udgaver foreligge, har
været en Lærebog og virkelig Vejleder for de Mange,
som i deres Kjærlighed til Naturen have villet lære
vore vildtvoxende Planter at kende.

Alle de sidstnævnte Mænd leve endnu, og en hel Stab
af dygtige unge Forskere og Forfattere er endda voxet
op omkring dem; i den Mening at have nævnt og omtalt
de Betydningsfuldeste slutte vi her.

KEMI.

Af Prof., Dr. phil. S.M. Jørgensen, suppleret af
Prof. Dr. phil. Emil Petersen.

En Oversigt over den danske kemiske Litteratur i dette
Aarhundrede og hvad dertil nærmest knytter sig, vil
ikke omfatte mange Navne, men mellem dem visselig
nogle, der have gjort dansk Videnskab anseet over
hele den videnskabelige Verden. Dette Afsnit af vor
Litteraturhistorie frembyder særlige Vanskeligheder,
idet en stor Del af de herhen hørende Skrifter slet
ikke eller dog kun ufuldstændig ere publicerede paa
Dansk, og Forskningens Resultater tilmed ofte ere
spredte i en Mangfoldighed af mindre
Afhandlinger i forskjellige Tidsskrifter; men det tør dog haabes, 
at i det følgende korte Overblik intet Betydeligt skal savnes.

H.C. Ørsteds dybsindige Aand omfattede hele Videnskaben 
om den uorganiserede Natur, men af egenlig kemiske 
Skrifter har han ikke offentliggjort meget. Højst 
interessante ere hans »Betragtninger over Kemiens 
Historie« (1807; »Skand. Litteraturselskabs Skr.« 2). 
Men især maa hans »Ansichten der chemischen Naturgesetze« 
(Berlin 1812) betegnes som noget af det Aandfuldeste og 
mest Fremskuende, der overhovedet er skrevet om Kemi. 
De kunde i Sandhed kaldes »Materialier til det 19. 
Aarhundredes Kemi« med langt større Ret end den 
Bearbejdelse af Winterls uklare og konfuse »Prolusiones 
ad chemiam sæculi decimi noni«, som Ørsted i ungdommelig 
Begejstring udgav under hin Titel paa Tydsk 1803. Thi i 
hin lille Bog ligger, som man siger in nuce, ikke blot 
Berzelius' elektrokemiske Theori, men ogsaa den langt 
nyere Thermokemi, ja hele Læren om, at samtlige 
Naturkræfter ikke ere forskjellige i Væsen, men kun i Form. 
Af væsenlig Betydning for den danske kemiske Litteratur 
blev hans »Tentamen nomenclaturæ chemicæ«, 1814 
(Universitetsprogr.). Vel ere af de Benævnelser, han her 
foreslaaer, kun Ilt og Brint blevne staaende (skjøndt baade 
Forchhammer, Zeise og E.A. Scharling have benyttet Ørsteds 
Forslag i videre Omfang); men disse vigtige Navne have ogsaa
ved deres Korthed og ved den Lethed, hvormed de føje sig i 
Derivationer, vundet saadan Hævd, at de vel ingensinde ville 
forsvinde af vort Sprog. Af Ørsteds lidet talrige 
experimentelle kemiske Undersøgelser bør særlig nævnes hans 
Fremstilling af Chloraluminium (»Vid. Selsk. Overs.« 1824-25), 
idet den blev Udgangspunktet for Isoleringen af Lerjordens 
hidtil ubekjendte Metal Aluminium.

Forchhammer og Zeise stod tidligt i nært Forhold
til Ørsted, og det tør vel siges, at det er Ørsted,
vi skylde, at Forchhammer blev knyttet til Danmark,
og at Zeise blev Videnskabsmand.

Johan Georg Forchhammer (f. 1794 i Husum, d. 1865), 
der havde studeret i Kiel, blev strax efter sin 
Ankomst hertil, 1817, Amanuensis hos Ørsted og 
deltog virksomt sammen med ham og Esmarck i en 
mineralogisk-geognostisk Undersøgelse af Bornholm
1818. Dette fortjener at nævnes; thi det var
uomtvistelig disse Undersøgelser, som foranledigede,
at Geognosien blev Forchhammers egenlige Fag.

Af hans kemiske Arbejder maa nævnes her hans bekjendte
Doktordisputats: »De mangano« (1820) og hans »Lærebog
i Stoffernes alm. Chemi« (1842), der af hjalp et
dengang føleligt Savn i vor Litteratur; men forøvrigt
var Kemien for Forchhammer nærmest en Hjælpevidenskab,
som han, ganske vist i udstrakt Maalestok, anvendte i
Mineralogiens og især i Geologiens Tjeneste, hvorfor
en Redegjørelse for hans Arbejder nærmest henføres
under disse Fag.

Den anden af Ørsteds Disciple, WILLIAM CHRISTOPHER
ZEISE (f. 1789 i Slagelse, d. 1847), var udelukkende 
Kemiker og beskjæftigede sig fortrinsvis med den 
hertillands hidtil kun lidet dyrkede organiske Kemi, 
til hvis Udvikling han har givet væsenlige Bidrag i 
en Række Arbejder, der alle udmærke sig ved den 
samvittighedsfuldeste Nøjagtighed. De betydeligste 
ere: »Xanthogensyren med nogle af dens Producter og 
Foreninger«, 1824 (Vid. Selsk. Skr. 1) med flere 
Fortsættelser (smst. 2, 6, 12) samt »Mercaptanet« 
(smst. 6). Ved disse Undersøgelser fik den af 
Berzelius og Liebig udviklede Theori om Alkoholradialet 
en væsenlig Støtte. En anden ikke mindre mærkelig Række 
af Zeises Undersøgelser: »De chlorido platinæ et alkohole 
vini sese invicem permutantibus«, 1830 (Universitetsprog.) 
med Fortsættelser 1832 og 1837 (Vid. Selsk. Skr. 5 og
6) har derimod først i en langt senere Tid vundet fortjent 
Paaskjønnelse, idet først den nyere Kemi har formaaet at 
vurdere dens Betydning. Foruden disse og nogle andre 
videnskabelige Arbejder skrev Zeise: »Udførlig Fremstilling 
af Chemiens Hovedlærdomme«, 1829, og en meget udførlig og 
paalidelig »Haandbog i de organiske Stoffers almindelige 
Chemi«, 1847, som dog først udkom efter hans Død.

Zeises Efterfølger som Prof. i Kemi ved Universitetet
var EDVARD AUGUST SCHARLING (f. 1807 i Kjøbenhavn, 
d. 1866). Hans Magisterdisputats omhandlede 
Undersøgelser om Blæresteen (»De chemicis calculorum 
vesicariorum rationibus commentatio«, 1839), blev 
oversat paa Engelsk og vandt megen Anerkjendelse, 
ligesom vi skylde ham de særdeles omhyggelige 
»Undersøgelser over den
Qvantitet Kulstof, som i Form af Kulsyre forlader 
det menneskelige Legeme i Døgnets Løb« (Vid. Selsk. 
n. Skr. 10, 11 og 5. Række 1). Af det ikke ringe Antal 
kemiske Arbejder, Scharling iøvrigt publicerede, 
fortjener særlig at fremhæves hans vigtige »Bidrag 
til Oplysning om flere af de i Handelen forekommende 
Balsamers chemiske Forhold« (Vid. Selsk. n. Skr. 
5. Række 4, med Fortsættelser i Vid. Selsk. Overs. 
1849, l851 og 1855), fordi de bidrog til at klare 
højst modsigende tidligere Angivelser, og der er, 
skjøndt dette Emne ofte siden er blevet behandlet, 
ingensinde rokket ved hans Resultater. Hans »Bidrag 
til at oplyse de Forhold, hvorunder Chemien har 
været dyrket i Danmark«, 1857 (Universitetsprogr.) 
har blandt Andet kastet nyt Lys over Christian IV.s 
og Frederik III.s miskjendte Fortjenester af de 
norske Bjergværker.

Ogsaa en Elev af Zeise var CHRISTEN THOMSEN BARFOED (f. i 
Stege 1815), som i Paalidelighed og Samvittighedsfuldhed 
ikke giver Læreren noget efter. Hans »Lærebog i den 
analytiske Chemi (Prøvemidlerne og den uorganiske 
kvalitative Analyse)«, 1863 (for faa Aar siden udkom 
2. Udg.), er en Prydelse for vor Litteratur, til hvilken
ingen anden let skal vise Mage. Fra 1867 begyndte han at 
udarbejde en tilsvarende organisk Analyse, der imidlertid 
først langt senere blev afsluttet, og som er aldeles 
enestaaende i hele den kemiske Litteratur. Som Forarbejder 
til dette Skrift og som Tillæg til eller dog fremkaldte 
ved det foregaaende publicerede han en Del mindre 
Afhandlinger, hovedsagelig af analytisk Indhold og især i
Vid. Selsk. Skr. og Overs.

Mere fremragende end de tre Sidstnævnte er den geniale
Julius Thomsen (f. 1826). Allerede 1852 fremsatte han i 
en Afhandling (Vid. Selsk. Skr. 5. Række, 3): »Bidrag 
til et thermo-chemisk System«, Grundlaget for de 
videnskabelige Arbejder, der sysselsatte ham i over 
tredive Aar derefter; senere udviklede han disse Tanker
videre i en Undersøgelse: »Om de chem. Processers
alm. Charakter og en paa denne bygget Affinitetslære«
(Vid. Selsk. Overs. 1861). Fra 1866, da han blev ansat
som Prof. i Kemi ved Universitetet og Bestyrer af
dettes kemiske Laboratorium, begyndte han den lange
Række af planmæssigt
gjennemføre thermochemiske Undersøgelser, hvis
Resultater han meddelte dels i Vid. Selsk. Skr.,
dels i tydske videnskabelige Tidsskrifter. Alle sine
herhen hørende Undersøgelser samlede han i sit berømte
Hovedværk: »Thermochemische Untersuchungen«, der udkom i 
Leipzig fra 1882-85. Om end dette Værk paa Grund af Sproget 
falder udenfor dansk Litteratur, maa det dog nævnes her som 
et af de mest storslaaede Vidnesbyrd om, hvad dansk 
Videnskabelighed har frembragt i det 19. Aarhundrede.

Foruden videnskabelige Afhandlinger har Thomsen udgivet 
populaire Skrifter af forskjellig Art, saaledes 
»Vandringer paa Naturvidenskabens Gebet« (1856), der 
endnu er læseværdig. Fra 1862 var han sammen med 
Broderen A. Thomsen i mange Aar Udgiver af »Tidsskrift 
for Physik og Chemi«. - I det sidste Tiaar af det
forløbne Aarhundrede har han (i Overs. over Vid. Selsk. 
Skr.) publiceret flere Afhandlinger af videnskabeligt 
Indhold: »Experimentelle Unders. til Bestemmelse af 
Forh. mellem Iltens og Brintens Atomvægt« (1893); 
»Undersøgelser over, hvorvidt Hypothesen om Materiens 
Enhed kan bringes i Samklang med Theorien om Atomernes 
relative Vægt« (1894); »En Transformator for elektriske 
Strømme« (1897) o. fl. a. - Sidstnævnte Arbejde giver 
en Løsning

af et Problem, der er det omvendte af det, som han i
1864 havde løst ved sin opsigtvækkende Opfindelse af
»Polarisationsbatteriet« (Tidskr. f. Physik og Chemi« 3).

Jul. Thomsen staaer som videnskabelig Forfatter
og Forsker ene og har ikke stiftet Skole. Dette er
derimod i en efter Landets Dimensioner paafaldende
Grad Tilfældet med hans yngre Samtidige og Kollega
som Prof. i Kemi ved Universitetet S. M. JØRGENSEN
(f. 1837). Ikke blot har han ved flere Lærebøger 
saavel i organisk som uorganisk og analytisk Kemi 
været Lærer for hele den yngre Generation; men de 
allerfleste af dem, der senere ere optraadte i den 
kemiske Litteratur, ere begyndte som Elever af 
Jørgensen og tildels med Emner fra de Omraader af 
Kemien, som han fortrinsvis har dyrket. Jørgensens 
tidligste Arbejder, der ere publicerede i Vidensk. 
Selsk. Skrifter og Oversigter (1866-75), omhandle 
dels ejendommelige Forbindelser af Alkaloiderne, 
dels Forbindelser af Platin og Tin. I 1878 udgav 
han (Vid. Selsk. Overs.) »Bidrag til Kobolt-
Ammoniakforbindelsernes Cherni«, der danner 
Udgangspunktet for en lang Række af Undersøgelser 
over de interessante og komplicerede Metal-
Ammoniakforbindelser, som for Størstedelen ere
offentliggjorte i tydske Tidsskrifter. Disse Arbejder
fortsætte vel tildels tidligere Undersøgelser af
de svenske Kemikere Blomstrand og Cleve; men de
ere udførte i en langt mere udstrakt Maalestok, og
langt mere systematisk og konsekvent end af nogen
tidligere. De danne det hidtil mest gjennemførte
Forsøg paa at overføre paa et begrænset Omraade af 
den uorganiske Kemi de theoretiske Principer, der 
have viist sig saa frugtbringende indenfor den
organiske Kemi. - Af Jørgensens senere paa Dansk
skrevne Afhandlinger skal fremhæves: »Om Zeise's
Platosemiæthylen- og Cossa's Platosemiamminsalte«
(Vid. Selsk. Skr. 1900).

Omtrent samtidig med Jørgensen er H. TOPSØE (f. 1842),
der fra 1867 (i Vid. Selsk. Overs.) meddelte en Række 
af krystallografisk-kemiske Undersøgelser.

Mest bekjendt blandt de Senere blev J. KJELDAHL (f. 1849, 
d. 1900). Han blev 1876 Forstander for det nyoprettede
Carlsberg-Laboratoriums kemiske Afdeling og har i
»Meddelelser fra Carlsberg-Laboratoriet« leveret
en Række interessante Arbejder. Han begyndte med
»Undersøgelser over sukkerdannende Fermenter«, der
paa flere Punkter ere banebrydende. Verdensberømt
blev han ved sin Methode til Bestemmelse af Kvælstof 
i organiske Stoffer (1883), der har fundet Anvendelse 
og Anerkjendelse over hele den civiliserede Verden. 
Af Kjeldahls senere Arbejder dreje flere sig om 
Fastsættelsen af nøjagtige analytiske Methoder, der 
vedblev at være hans specielle Omraade.

Af kemiske Forf., der ere fremtraadte siden 1880,
skal nævnes ODIN T. CHRISTENSEN (f. 1851), der 
begyndte som Elev af Jørgensen med »Bidrag til 
Chrom-Ammoniakforbindelsernes Kemi« (1880), hvilke 
Undersøgelser han ogsaa senere har fortsat; i
Undersøgelser over Manganets Kemi - et Grundstof der
har beskjæftiget flere nordiske Kemikere (Scheele,
Berzelius, Forchhammer) fandt han dog snart det
særegne Omraade, paa hvilket han har ydet mange 
værdifulde Bidrag. - Th. Thomsen (f. 1841), Broder 
til Julius Thomsen, publicerede (1884) en 
Afhandling om »Undersøgelser over Ligevægtsforhold 
i vandige Opløsninger«. Han opgav imidlertid faa Aar 
efter sine kemiske Studier for at blive Præst. - 
A. CHRISTENSEN (f. 1852) har meddelt en Række 
indgaaende Undersøgelser over Forbindelser af 
Alkaloider, samt disses og flere andre Stoffers 
analytiske Bestemmelse. - EMIL PETERSEN (f. 1856) 
begyndte 1888, paavirket af S.M. Jørgensen og Odin 
T. Christensen, med en Afhandling om »Vanadinet og 
dets nærmeste Analoger«; senere har han sluttet sig 
til den især i Tydskland opblomstrende Retning, den
s. k. fysiske Kemi, og gjennem en Række Afhandlinger 
ydet Bidrag dertil. - EMIL KOEFOED (f. 1858) har 
skrevet om Platinforbindelser, JULIUS CHR. PETERSEN 
(f. 1865) om Elektrolyse af org. Syrers Alkalisalte
og S.P.L. SØRENSEN (f. 1868) om Koboltidoxalater.
MINERALOGI OG GEOLOGI.

Af Prof. Dr. phil. S.M. Jørgensen, suppleret af
Prof. N.V. Ussing.

Den danske mineralogisk-geologiske Litteratur i det
19. Aarhundrede er - bortseet fra de allersidste
Aartier - kun lille i Omfang, men har i den
danske Videnskabs Historie sin store Betydning,
idet den betegner den videnskabelige Forsknings
Begyndelse paa disse Omraader i vort Land og dertil 
indeholder flere Arbejder af anerkjendt Værd for 
den hele videnskabelige Verden. Svarende til
Landets mineralfattige Natur træde de geologiske
Arbejder stærkt i Forgrunden for de mineralogiske, og
Fremstillingen er næsten helt igjennem almenfattelig,
hvad der staaer i Forbindelse med det lidet
udviklede Standpunkt, som de her betragtede Grene
af Naturvidenskaben indtog i Aarhundredets første
Aartier.

Af Arbejder fra Aarhundredets Begyndelse fortjener
den af Botanikeren og Anatomen C.F. SCHUMACHER 
(1757-1830) udarbejdede, paa Tydsk udgivne omhyggelige 
Fortegnelse over de dansk-norske Staters Mineraler 
(Kbhavn 1801) at nævnes som et af de første 
videnskabelige Arbejder af danske Forfattere paa disse 
Omraader. - Den alsidige, ogsaa som Sprogforsker 
kjendte JACOB HORNEMANN BREDSDORFF (1790-1821) udgav i 
Tiden 1822-28 i Tidsskrift for Naturvidenskaberne en 
Række mindre Afhandlinger om Resultaterne af sine 
geologiske Rejser i Danmark og meddelte heri en Række 
af gode, men altfor usammenhængende Iagttagelser over 
vort Lands dengang næsten ukjendte Jordbund; mindre 
betydelige vare hans øvrige, mineralogiske og 
geologiske Arbejder, blandt hvilke »Begyndelsesgrunde 
af Geognosien« (Kbhavn 1827) skal nævnes som den 
første danske Lærebog i Geologi. - CHRISTIAN PlNGEL 
(1793-1852), Overinspekteur ved det kgl. 
naturhistoriske Museum i Stormgade, har givet os 
flere Bidrag til Danmarks Geologi, hvoriblandt »Om 
Diluviet og Alluviet i det nordlige Jylland« (Tidsskr. 
for Naturv. 1828) samt geologiske Iagttagelser fra sin 
Rejse i Grønland i 1828-29 (»Om Sænkningen af 
Grønlands Vestkyst«, Skand. Naturf. Møde 1840, og »Om 
den af Porfyrgange gjennembrudte røde Sandsten« Vid. 
Selsk. Skr. 1843).

Samtidig med de to sidstnævnte virkede den Mand, der paa
Geologiens Omraade blev den ypperste i Danmark, idet
han med genial Kombinationsevne forstod at udnytte
sine egne og Andres Iagttagelser til at klarlægge
Danmarks Bygning og ogsaa paa andre Felter at udrede
vigtige Spørgsmaal. Johan Georg Forchhammer (f. 1794 
i Husum, d. 1865), der havde studeret i Kiel, blev 
strax efter sin Ankomst til Kjøbenhavn, 1817, 
Amanuensis hos Ørsted og deltog virksomt sammen med 
ham og Esmarck i en mineralogisk-geognostisk 
Undersøgelse af Bornholm 1818. Dette fortjener at 
nævnes; thi det var uomtvistelig disse Undersøgelser, 
som foranledigede, at Geognosien blev Forchhammers 
egenlige Fag.
Vel er hans bekjendte Doktordisputats: »De mangano«,
1820, ligesom enkelte andre mindre Arbejder af ham af 
kemisk Indhold, og vel afhjalp hans »Lærebog i
Stoffernes alm. Chemi«, 1842, dengang et føleligt Savn
i vor Litteratur; men Kemien var dog for Forchhammer
kun en Hjælpevidenskab, som han, ganske vist i
udstrakt Maalestok, anvendte dels i tekniske, dels i
mineralogiske Øjemed, dels og især i Geognosiens og
Geologiens Tjeneste. Af Forchhammers kemisk-tekniske
Arbejder har hans Afhandling »Om Midlerne til at
bestemme Mængden af de organiske Bestanddele i Vandet«
(Vid. Selsk. nat.-math. Skr. 5. Række, 2) en særegen
Betydning, idet den ene af de her angivne Methoder
i noget ændret Skikkelse siden har faaet en meget
udstrakt Anvendelse. Af hans kemisk-mineralogiske
bør: »En Række Undersøgelser af islandske og
færøiske Mineralier« (Vid. Selsk. Overs. 1842)
særlig fremhæves. Af hans kemisk-geologiske ere
»de fortrinligste og genialeste«: »Ueber die
Zusammensetzung der Porcellanerde und ihre
Entstehung aus dem Feldspath« (Poggendorffs
Annalen 35), »Undersøgelse over Topasens kemiske
Sammensætning« (Vid. Selsk. Overs. 1843) og:
»Om den Indflydelse, som Vandplanterne, navnlig
Tangarterne, have paa Dannelsen af Jordens Overflade«
(Skand. Naturf. Forh. 1844). Herhen høre ogsaa de
betydelige og omfangsrige Undersøgelser, han foretog
over Søvandets og navnlig Kogsaltets Indflydelse
i geologisk Henseende, og hvorimellem især hans
Afhandling: »Om Søvandets Bestanddele og deres
Fordeling i Havet« 1859 (Universitetsprogr.) med
flere Fortsættelser vandt stor Anerkjendelse. Men
Forchhammers Hovedfortjeneste er dog, at han
skabte Danmarks Geognosi, der før hans Tid
næsten var et terra incognita. Hans vigtigste
og epokegjørende Arbejde i denne Retning, og som
udelukkende var baseret paa egne Undersøgelser,
er »Danmarks geognostiske Forhold, forsaavidt som
de ere afhængige af Dannelser, der ere sluttede«,
1835 (Universitetsprogram); men baade forud for 
og især efter denne Hovedafhandling gaaer en meget 
betydelig Række geognostiske Arbejder, der omfatte 
ikke blot mange Enkeltheder for det egenlige 
Danmarks Vedkommende (saaledes det nyere Kridt, 
Brunkulformationen og den af ham saakaldte
Rullestensformation), men vide Strækninger af de
omliggende Lande (England, Skotland, Shetlandsøerne,
Færøerne, Skaane, Bornholm, Rügen, Lüneburg, Holstein 
og Lauenburg). Saa at sige Afslutningen paa alle 
disse Undersøgelser danne hans »Bidrag til 
Skildringen af Danmarks geographiske Forhold i deres 
Afhængighed af Landets indre geognostiske Bygning« 
1858 (Universitetsprog.). Men Ingen vil kunne danne 
sig et klart Begreb om Forchhammers litteraire 
Virksomhed, som ikke gjør sig bekjendt med hans 
»Almenfattelige Afhandlinger og Foredrag« (udg. 1869 
af F. Johnstrup); thi foruden at han i disse ofte 
ved at give samlede Overblik over de i forskjellige 
Afhandlinger spredte Resultater af sine Forskninger 
i høj Grad letter Forstaaelsen af disse, træder hele 
hans originale, vindende og vækkende Personlighed os 
her ualmindelig levende imøde.

Endskønt JAPETUS STEENSTRUPS (1813-1897) Hovedvirksomhed 
tilhører andre Omraader af Naturvidenskaben, bør dog 
hans Arbejder om Tørvemoserne særlig fremdrages her; thi 
disse fik en grundlæggende Betydning for det hele, 
senere saa ivrig studerede Afsnit af Geologien, som 
angaaer Nordeuropas geologiske Udvikling efter Istiden. 
Hovedværket »Geognostisk-geologisk Undersøgelse af
Skovmoserne Vidnesdam- og Lillemose« udkom 1841 (Vid. 
Selsk. Skr.); i »Tørvemosernes Bidrag til Kundskaben om 
Danmarks forhistoriske Natur og Kultur« (Folkelæsning 
1870) giver han en almenfattelig Fremstilling af sine 
mangeaarige, berømte Iagttagelser paa dette Omraade.

Geologer af Forchhammers Skole vare HANS CHRISTOFFER 
VILH. PUGGAARD (1823-1864), CARL JOH. FOGH (1824-1879)
og HEINRICH JOHANNES RINK (1819-1893). Puggaard og 
Fogh have begge behandlet Møens geologiske Forhold, 
den første i »Møens Geologi« (Kbhavn 1851), et 
omhyggeligt og fortjenstfuldt Arbejde med fortrinlige 
Profiltegninger; den Sidste i »Geognostiske Skizzer fra 
Møen« (1857, Indbyd.-skrift for Metropolitanskolen). 
Fogh var Medudgiver af det fortræffelige »Tidsskrift 
for populaire Fremstillinger af Naturvidenskaben«, 
hvori han skrev flere originale Arbejder, mellem hvilke 
vi nævne: »Naturen i de nordamerikanske Fristater og dens 
Indvirkning paa Befolkningen«; ligeledes skylde vi ham en 
god Lærebog: »Geologiens Hovedsætninger« (Kbhavn 1874). 
Rink deltog i »Galathea«s Jordomsejling som Geolog og
beskrev derefter »Die nikobarischen Inseln« (Kbhavn
1847) i geografisk-geologisk Henseende. Han blev
senere nøje knyttet til Grønland, og vi skylde ham
en stor Række, ogsaa geologisk vigtige Oplysninger
om grønlandske Forhold, for Størstedelen samlede
i det fortrinlige Værk: »Grønland, geographisk og
statistisk beskrevet« (2 Bd., Kbhavn 1852 og 1855).

Johannes Frederik Johnstrup (f. i Kjøbenhavn 1818,
d. 1894), Elev af Forchhammer, blev allerede 1842 
Assistent hos denne, men maatte senere overtage en 
betydelig Skolevirksomhed, der stærkt indskrænkede 
hans Produktivitet som videnskabelig Forfatter, 
indtil han (1866) blev Forchhammers Eftermand som 
Professor i Mineralogi og Geologi ved Universitetet. 
Hans tidligste videnskabelige Arbejde (»Undersøgelser 
af Kjøbenhavns Brøndvand«, Archiv f. Pharmacie 1847) 
berører et Emne, nemlig Grundvandets Forhold i 
geologisk Henseende, som han kom tilbage til i 
adskillige senere Arbejder; i disse berigtiger han med 
stor Klarhed bl. A. den væsenlig fra Forchhammer stammende 
mangelfulde Opfattelse af Grønsandlagene i Danmark og 
deres Forhold til Grundvandet (»Grønsandlagene i Danmark«,
Tidssk. f. Landøkonomi, 1872; »Om Grønsandet i Sjælland«, 
Vidensk. Medd. naturhist. Foren., 1876). I Forbindelse 
hermed kan nævnes hans Arbejder over Jordskjælvene i 
Danmark, som han søger at aflede af det nedsivende Vands 
opløsende Virkning paa Kalkgrunden (»Jordskjælvet i 
Sjælland d. 28. Jan. 1869«, Vid. Selsk. Overs. 1870). 
Hans betydeligste og vigtigste videnskabelige Arbejder
gaa dog i andre Retninger; blandt dem maa nævnes
»Faxekalkens Dannelse og senere undergaaede
Forandringer« (1864 i Vid. Selsk. Skr.) og fremfor alt 
hans flersidige Undersøgelse over Istidsdannelserne i 
Danmark; blandt disse fremhæve vi »Om Hævningsfænomenerne 
i Møens Klint« (Skand. Naturf. Møde i Kbhavn 1873), hvor 
han søger at give en naturlig Forklaring paa de indtil da 
ganske uforstaaede Lejringsforhold i den berømte Kridtklint,
og særlig: »Nogle Iagttagelser over Glacialfænomenerne og 
Cyprinaleret i Danmark« (Universitetsprogram 1882), en 
Afhandling som har sat dybe og varige Mærker i Udviklingen 
af vort Kjendskab til Istiden. - Om Bornholm, hvis 
geologiske Bygning Johnstrup studerede med Forkjærlighed, 
gav hans »Abriss der Geologi von Bornholm« (Greifswald, 
geogr. Ges. 1889) en længe
savnet Række af omhyggelige og vel sammenhængende
Iagttagelser. Ogsaa om vore nordlige Bilandes
Geologi og Mineralogi har Johnstrup givet flere
værdifulde Meddelelser. Endelig og ikke mindst maa
her fremhæves, at han har skrevet adskillige mere
sammenfattende og for den almene videnskabelige
Oplysning betydningsfulde Afhandlinger, som udmærke
sig ved klar Fremstillingsmaade og Forsigtighed i
theoretiske Slutninger; herhen hører bl. A. »Jyllands
geognostiske Forhold« (Landmandsforsaml. i Viborg 
1875), »Oversigt over de geognostiske Forhold i 
Danmark« (Danmarks Statistik Bd. 1, 1882) samt de 
Skrifter, hvis Formaal var at skaffe Almenheden 
Indsigt i de paa hans Initiativ iværksatte
videnskabelige Undersøgelser i Grønland (saaledes: »Om
de i de senere Aar foretagne geologiske Undersøgelser
i Grønland« i geografisk Tidsskr. 1879 og talrige
Resuméer i »Meddelelser om Grønland«.

I Aarhundredets sidste Aartier tager den geologiske
Litteratur i Danmark et overordenligt Opsving, takket 
være især Oprettelsen af Statsinstitutioner for 
Grønlands og Danmarks geologiske Undersøgelse og den 
Energi, der ogsaa fra anden Side blev udfoldet, bl. A. 
for Islands Vedkommende; men de talrige herhenhørende 
Arbejder tilhøre et endnu i fuld Udvikling værende 
Afsnit af vor videnskabelige Litteratur og falde 
udenfor denne Oversigts Rammer.
FYSIK.

Af Professor C. Christiansen.

Medens Naturvidenskaberne dyrkedes med ikke ringe Iver 
og Held hos os i det sextende og syttende Aarhundrede, 
er der i denne som i flere andre Retninger en kjendelig 
Tilbagegang i det attende. For at bøde derpaa havde man 
1753 indkaldt Tydskeren Kratzenstein (II. 286-88), og 
han har ganske vist udrettet meget for Naturvidenskaben 
i Almindelighed og Fysiken i Særdeleshed i den lange 
Aarrække, i hvilken han virkede ved Universitetet. Nogen
varig Frugt efterlod hans Virksomhed sig dog ikke; ved 
hans Død 1795 blev hans Plads besat med Aasheim, som 
stod langt tilbage for sin Formand i Kundskaber og 
Dygtighed; han døde imidlertid allerede Aar 1800. Medens 
det saaledes ikke rigtig vilde lykkes at fremme det 
fysiske Studium ved Universitetet, havde den stærke 
Udvikling i Naturvidenskaberne, som udmærker Slutningen 
af det attende Aarhundrede, ogsaa paavirket Aanderne 
herhjemme, og en af de vigtigste Frugter deraf have vi i 
den første danske Lærebog i Fysik, som udkom 1794; dens 
Forfatter var Kammerherre A.W. Hauch (1755-1838). Hauch 
havde tidlig fattet Interesse for Kemi og Fysik, paa 
Udenlandsrejser var han kommen i Berøring med den Tids 
mest fremragende Naturforskere, selv havde han skaffet 
sig en meget betydelig Samling af kemiske og fysiske 
Apparater, som nu findes paa Sorø Akademi, og som han 
har beskrevet i et eget Værk. Hauchs Begyndelsesgrunde 
i Naturlæren udkom i to Oplag og blev desuden oversat
paa Svensk og Tydsk. Det var ikke alene den første, men 
i mange Aar den eneste paa Dansk skrevne Fremstilling 
af Naturlæren, derunder indbefattet Kemi. Hauchs 
»Begyndelsesgrunde« udmærker sig i høj Grad ved Klarhed 
og Ædruelighed i Behandlingen og har vistnok havt ikke 
ringe Indflydelse paa vor naturvidenskabelige Litteratur 
i det Hele taget.

Medens Hauch fornemmelig var udviklet under Indflydelse af de 
store franske og engelske Naturforskere, var Hans Christian 
Ørsted (1777-1851) stærkt paavirket af den tydske Naturfilosofi,
nærmest dog af Kant, medens han tidlig var opmærksom
paa de Afveje, denne Retning førte sine Tilhængere
ind paa. Ørsted havde fra først af studeret Kemi
og taget farmaceutisk Examen; men da Volta i Aaret
1800 opdagede den efter ham opkaldte Støtte, kastede
Ørsted sig med Iver over Studiet af dennes kemiske
Virkninger og bragtes derved til at gjøre et nøjere
Bekjendtskab med Fysiken i det Hele taget, ogsaa den
mekaniske Del af denne, hvilket atter førte ham til
at studere de ældre Fysikeres Værker; om dette Studium
bærer Ørsteds ældste, dog ufuldførte, Lærebog i Fysik,
med den stærkt fremtrædende mathematiske Behandling
af Stoffet, Vidnesbyrd.

Ørsteds største videnskabelige Bedrift er som bekjendt
Opdagelsen af den elektriske Strøms Indvirkning paa
Magnetnaalen, hvilken Opdagelse han bekjendtgjorde i en 
latinsk Afhandling, dateret d. 21. Juli 1820. Ørsted 
indsaa strax, hvilken overordenlig stor Betydning denne 
Opdagelse havde, og han undersøgte med stor Omhu 
Betingelserne for, at den af ham opdagede Indvirkning 
paa Magnetnaalen skulde indtræde. Foruden i den nævnte 
latinske Afhandling finder man ogsaa Meddelelser om de 
dertil hørende Forsøg i Videnskabernes Selskabs 
Aarsberetning for 1820 og de nærmest følgende Aar. Af 
Ørsteds andrefysiske Arbejder maa især hans omhyggelige 
og efterden Tids Forhold nøjagtige Undersøgelser over 
Vandets og Luftens Sammentrykning nævnes; han opfandt 
til Brug ved disse Undersøgelser et nyt Apparat, 
Piezometret, som senere er blevet anvendt ved mange 
Undersøgelser.

Men foruden den Betydning, Ørsted har havt for
Naturvidenskaben ved de Opdagelser, der direkte
og indirekte ere knyttede til hans Navn, har
hans Virksomhed i mange andre Retninger, været
frugtbringende. Allerede i sin Ungdom beskjæftigede
han sig med Planer til at udbrede kemiske og fysiske
Kundskaber i videre Kredse, hvorom et Udkast til en
saadan Undervisning, han hjemsendte fra Paris 1802,
bærer Vidnesbyrd, og Skjøndt Ingen stærkere end han
har betonet Videnskabens høje Værd i sig selv, uden
Hensyn til den Nytte, den kan stifte, arbejdede han
dog af al Kraft paa at udbrede naturvidenskabelig
Indsigt i vide Kredse og derved at gjøre den
frugtbringende i det praktiske Liv. I denne Sammenhæng
maa det især fremhæves, at Ørsted har stiftet
H. C. ØRSTED.

Efter C. A. Jensens Maleri.
Selskabet for Naturlærens Udbredelse, og at han havde
en væsenlig Del i Oprettelsen af den polytekniske
Læreanstalt, hvis Direkteur han var i toogtyve Aar,
og som han omfattede med stor Kjærlighed.

Ørsted har ikke udfoldet nogen stor
Forfattervirksomhed, men Alt, hvad han har skrevet,
er i høj Grad gjennemtænkt og præget af hans ædle 
Tænkemaade og hans ejendommelige Natur- og
Livsbetragtning (S. 850-51). Nogen fuldstændig
Fremstilling af Naturlæren naaede han ikke at give,
kun dens mekaniske Del har han behandlet udførligt;
desuden har han i populair Form udgivet enkelte
fysiske Afhandlinger; ogsaa hans Biografier af
bekjendte Naturforskere ere i høj Grad læseværdige
paa Grund af de historiske Oplysninger, de indeholde,
og de Betragtninger over den Tids litteraire og
videnskabelige Liv, de give ham Anledning til at
fremsætte.

Ørsteds Eftermand som Professor i Fysik ved
Kjøbenhavns Universitet blev C.V. HOLTEN (1818-86). 
Han var uddannet ved den polytekniske Læreanstalt 
og havde assisteret Ørsted ved hans senere Arbejder. 
Holten har udgivet en kortfattet Lærebog i Naturlære, 
som er udkommen i mange Oplag, og en Lyslære (1861), 
hvilket sidste Værk er en meget udførlig og for sin 
Tid ret fuldstændig Behandling af Lyslæren. Af 
Holtens øvrige videnskabelige Arbejder, der findes i 
Oversigterne over Videnskabernes Selskabs 
Forhandlinger, maa især hans Undersøgelser over 
Middeltemperaturen i Kjøbenhavn og mulige
Forandringer i denne i det sidste Hundredaar
fremhæves.

Iblandt de Mænd, der nærmest have udviklet sig under
Ørsteds Paavirkning, indtager L.A. COLDING (1815-1888, 
Stadsingenieur) en fremragende Plads. Colding er især 
bleven bekjendt ved sine Arbejder over Sammenhængen 
mellem Naturkræfterne. Han indleverede 1843 til 
Videnskabernes Selskab en Afhandling, hvori han dels 
af ældre Forsøg, dels af nogle, han selv havde 
anstillet, udledte den Sætning, at Kræfterne ikke 
kunde forsvinde, men kun forvandles fra een Form til 
en anden. Colding fortsatte senere disse Undersøgelser, 
men da de endelig 1847 offentliggjordes, havde allerede 
flere Andre behandlet det samme Emne, fremfor
Alle Englænderen Joule, ved hvis Undersøgelser det
ikke alene blev bevist, at Arbejde kan forvandles
til Varme, men ogsaa det Forhold blev bestemt, efter 
hvilket denne Forvandling finder Sted. Det er
beklageligt, at Coldings første Afhandling henlaa
længe utrykt (den findes i Oversigterne for 1856);
imidlertid maa det bemærkes, at baade Joule og
Tydskeren Mayer, der endnu tidligere fremsatte
den samme Tanke, havde lignende Vanskeligheder
at kæmpe med. Om end Æren for at have bestemt
Varmeækvivalentets Størrelse tilkommer Joule, indtager
dog Coldings Arbejde en smuk Plads, og det er sikkert
med Rette, at Colding har ment, at han ligesaavel
som Mayer burde nævnes mellem dem, der først have
indseet, at Kræfterne, eller som man nu hellere vil
sige Energien, er uforgængelig. Der findes desuden
i Videnskabernes Selskabs Skrifter flere Arbejder
af Colding, tildels af et temmelig betydeligt
Omfang. Dels behandle de Spørgsmaal, der staa i
Forbindelse med Læren om Kræfternes Forvandling,
dels ere de af mere teknisk Interesse, idet Colding
videnskabeligt har behandlet nogle af de Opgaver, som
stilledes ham i hans mangesidige Embedsvirksomhed.

Den mathematiske Side af Naturlæren har hos os fundet 
en højt begavet og flittig Dyrker i L. LORENZ (1829-91). 
Lorenz blev polyteknisk Kandidat 1852, hørte 1858-59 i 
Paris Forelæsninger af Regnault, Lamé og andre 
fremragende Fysikere og var fra 1866 Lærer i Fysik ved 
Officersskolen. Han har foruden en mindre Lærebog i 
Fysik udgivet et fuldstændigt Kursus i denne Videnskab 
i tre Dele; en af disse, nemlig Lyslæren, er ogsaa 
udkommen paa Tydsk. Lorenz' Lærebøger udmærke sig især 
ved videnskabelig Stringens og indeholde tillige mange 
originale Enkeltheder. Hans fleste videnskabelige 
Arbejder findes i Videnskabernes Selskabs Skrifter, 
men ere desuden udgivne paa Tydsk eller Fransk. Vi maa 
her indskrænke os til at nævne nogle af de vigtigste. 
I en Afhandling om Identiteten af Lyssvingningerne og 
de elektriske Strømme (1867) paaviste Lorenz, at man 
kan forklare Lysets Natur ved at antage, at der lodret 
paa Straaleretningen foregaaer en Strømning af 
Elektricitet, som ved Induktion giver Anledning til nye 
Strømme og derved til Lysets fremskridende Bevægelse. 
Lorenz har i det Hele beskjæftiget sig meget med Lysets 
Theori og nedlagt sine Resultater i flere større
Afhandlinger. Han har ikke indskrænket sig til at 
behandle Sagen mathematisk, men har udført flere 
Rækker experimentale Undersøgelser for at vise, 
hvor vidt Overensstemmelsen mellem Theori og
Erfaring gaaer. Han har derved fundet en ny Lov for
Lysbrydningens Afhængighed af Legemernes Natur og
Tilstandsform, der har viist sig at være i bedre
Overensstemmelse med Erfaringen end nogen af de
tidligere, af andre Fysikere fremsatte Love for
denne Sammenhæng. Lorenz har endvidere fundet en ny
og overordenlig simpel Methode til Bestemmelse af
Ledningsevnen for Elektriciteten, der har faaet en
særlig Vigtighed ved de Undersøgelser over denne
Gjenstand, der ere udførte i de senere Aar for
at opstille et internationalt Enhedssystem for de
elektriske Størrelser, hvorved Lorenz' Methode i
Almindelighed er funden at være den paalideligste. 
Et af hans sidste Arbejder var en Behandling af
Lysets Brydning i en Kugle, hvori det lykkedes ham
fuldstændig at løse det berømte Regnbueproblem.

LÆGEVIDENSKAB.

Af Prof. Dr. med. Jul. Petersen.

Ved store banebrydende Opdagelser eller
Faststillelse af nye afgjørende Udgangspunkter for
den lægevidenskabelige Forskning har vort lille
Lands medicinske Litteratur i det 19. Aarhundrede
ligesaalidt som i det 18. særlig kunnet glimre, men
den tør siges at have ydet et ret udstrakt, hæderligt
og tildels virkelig fremragende Arbejde ikke blot paa
at give de udenlandske og navnlig de store franske
og tydske Opdagelser og Berigelser Borgerret i vor
egen Lægevidenskab, men ogsaa paa at udvikle disses
Indhold videre paa en gjennemført selvstændig Maade.

Der lader sig i Udviklingsgangen paavise to Perioder:
en tidligere, hvor den danske Medicin i det Hele
staaer i et noget nærmere Forhold til færdige
Doktriner, hvoraf der kan deduceres, og en senere, hvor 
den nye Naturvidenskabs hele induktive, fra de reale 
Fænomener strengt udgaaende Karakter fastholdes, og hvor
forøvrigt igjen to Underperioder kunne udsondres, den
første nærmest fremgaaet af den franske, den sidste
af den tydske Skole med dennes Centrum først i Wien,
derpaa i Berlin. Skulde der sættes en Tidsgrænse
imellem de to Hovedretninger, maatte det blive henad
Aarhundredets Midte, rnen selvfølgelig kan der ingen
skarp Grænse drages.

Den induktive strengt fænomenale Tendens, der jo
aldrig har kunnet være helt borte fra Lægevidenskaben,
navnlig ikke fra dens praktiske Side, har ogsaa
gjort sig ret kraftigt gjældende paa forskjellige
Punkter i Aarhundredets første Decennier, og de
spekulative Systemer, som i denne Tidsperiode i høj
Grad beherskede Tydsklands Medicin, og da navnlig den
fra Schelling udgaaende natur filosofi ske Dogmatisme,
naaede heller ikke nogen særlig indgribende Betydning
i Danmark til Trods for vor stadige inderlige
Paavirkning af den tydske Aand og til Trods for, at 
Skandinaven Henrik Steffens, der tilmed var en 
Slægtning af O.L. Bang og flere af Datidens mest 
fremragende danske Læger, i sin overstrømmende
Begejstring ogsaa greb energisk ind paa det medicinske
Omraade. Men aldrig har maaske den store Forskjel
mellem dansk og tydsk Nationalkarakter viist sig i
et skarpere Lys end ligeoverfor Indvirkningen af
Schellingianismen, der i Tydskland og ogsaa hos
selve den germaniserede Steffens hurtig omformede
sig til en fortumlet Mystik, medens den hos os
vel tør siges hovedsagelig at have frembudt sunde,
befrugtende Indvirkninger. Den eneste ret fremragende
naturfilosofiske Læge af Fuldblods-Typen hos os
var Livlægen JOACHIM DIETRICH BRANDIS (1762-1845),
hvis medicinske Skrifter om »Polaritet«, Magnetisme 
o. lign. fuldstændig slutte sig til den vidtdrevne 
tydske Spekulation. Men han var tilmed ogsaa en 
indfødt Tydsker (fra Hildesheim), der under sit 
mangeaarige Ophold i Kjøbenhavn vedblev at skrive
paa Tydsk. Den Anseelse, han nød hertillands, knytter
sig heller ikke saameget til hans mystiske Theorier
som til den Skarpsindighed og overlegne Dygtighed,
der sammen med Mysticismen giver sig Vidnesbyrd i
hans Skrifter. Den frugtbare Forfatter og medicinske
Professor CARL OTTO (1795-1879) hører ligeledes, dog 
kun betingelsesvis, til Naturfilosofien; den Gall-
Spurzheim'ske Frenologi (Kranioskopi), som han i det 
af ham udgivne Tidsskrift for
Frenologi og i særskilte Afhandlinger ivrigt virkede for,
antog, nærmest under Paavirkning af Schellingianismen,
et noget mystisk Præg, men afgav iøvrigt i og for sig
frugtbare fysiologisk-psykologiske Udgangspunkter for 
Forskningen. I ubetinget fremmende Retning virkede 
Naturfilosofien baade i Tydskland og her ved den store 
Vægt, den lagde paa Udviklingshistorien, til hvis 
Bearbejdelse og Forstaaelse talrige Forskere ogsaa 
hertillands viede sig i biologiske og navnlig
komparativ-anatomiske Undersøgelser. I første Række 
maa her nævnes den ogsaa som Kirurg udmærkede 
Militairlæge (tilsidst Livlæge) LUDVIG LEVIN JACOBSON
(1783-1843), en nær Discipel af Cuvier; ved sine
forskjellige Undersøgelser og Opdagelser vandt han
et anseet europæisk Navn. Hans betydningsfulde
litteraire Arbejder om det Jacobson'ske Organ,
den Jacobson'ske Nerve o. s. v. publiceredes
baade i Acta soc. med. Hafn. og i de fremragende
franske og tydske Tidsskrifter. Endvidere DANIEL
FREDERIK ESCHRICHT (1798-1863), den berømte tydske
fysiologiske Anatom Joh. Müllers Ven og Medarbejder,
mangeaarig Professor i Fysiologi, hvilken Videnskab
for nogle Decennier siden stod i nøje Forbindelse
med og Afhængighed af den komparative Anatomi og
saaledes af Zoologien. Ligesom Jacobson vandt han
sin Berømmelse hovedsagelig ved Arbejder paa dette
Omraade, men han var tillige allerede paavirket af 
den nye empiriske franske Skole, og om hans
Discipelforhold til den store Experimentalfysiolog
Magendie i Paris foreligger et fremtrædende litterairt
Vidnesbyrd i hans Disputats om Ansigtsnervernes
Funktioner. Han udfoldede en omfattende litterair
Virksomhed baade i rent videnskabelig Retning,
hvorom Videnskabernes Selskabs Skrifter vidne,
som de Studerendes Lærer (»Haandbog i Fysiologien«,
1834-36), og i populaire Skrifter (»Foredrag over
udvalgte Emner af Læren om Livet« o. A.), hvori han
mesterligt og fængslende forstod at meddele Almenheden
sin ideale Opfattelse af alle den levende Organismes
vidunderlige Fænomener. Andre vigtige Forfattere af 
den komparativ-anatomiske Retning ere: HENRIK
CARL BANG BENDZ (1806-82), mangeaarig Lektor ved
Veterinairskolen og fortjent ikke alene ved sine
fremragende biologiske Arbejder, for Størstedelen
trykte i Videnskabernes Selskabs Skrifter, men ogsaa
ved sine udmærkede anatomiske Haandbøger, og ADOLPH
HANNOVER (1814-94), der i saamange Retninger har
beriget den medicinske Litteratur
med betydningsfulde Arbejder, men dog navnlig har
vundet sin europæiske Anseelse ved anatomisk-biologisk
Forskning, særlig ved Hjælp af Mikroskopet, i hvis
methodiske Brug han hertillands først af Alle blev
en Mester; hans Skrift om »Mikroskopets Bygning og 
dets Brug« er blevet oversat i de fleste større
Kultursprog, Hans banebrydende Arbejde om Øjet maa
iøvrigt særlig fremhæves.

Den egenlige medicinske Historieforskning modtog
ligeledes væsenlige Impulser fra Schellingianismen;
den allerede tidligere (II. S. 298) nævnte Herholdt 
udgav ret værdifulde Bidrag til den danske 
Medicinalhistorie, og en større Betydning i saa 
Henseende havde den senere Stabslæge i Marinen 
FREDERIK VILHELM MANSA (1794-1879), Aarhundredets 
virksomste danske Medicinalhistoriker, hvem 
betydelige Skrifter i denne Retning skyldes, og
hvis Hovedværk om Folkesygdommenes og Sundhedsplejens
Historie i Danmark først afsluttedes 1873. Som
Forfatter af en almindelig Medicinens Historie
optraadte Militairlægen Andreas Frederik Bremer
(1810-57), der desuden publicerede epidemiologiske
Undersøgelser og en omfattende Disputats om
Paracelsus, hvilken navnlig er karakteristisk
ved en nøgtern Behandling af Emnet og saaledes
betegner en Reaktion mod den samtidige Behandling
af Paracelsus fra tydske naturfilosofiske Lægers
Side (Marx og Andre). En interessant Reaktion mod
den herskende Idealisme paa et andet medicinsk
Omraade kom i Tyverne til Orde ved den begavede
retsmedicinske Professor FRANTS GOTTHARDT HOWITZ
(1789-1826), Howit der i Tilregnelighedsspørgsmaalet
hævdede en psykologisk Determinisme og i det Hele
en for Læger nærliggende empirisk-naturalistisk
Opfattelse. Støttet til Fysiologi og Psykiatri,
til Hume og Spinoza, forsvarede han i flere dygtige
Afhandlinger sit Standpunkt mod Samtidens største
Tænkere (A.S. Ørsted, Mynster, Sibbern, P. Hjort,
J.L. Heiberg; se S. 854).

Paa den praktiske Medicins Omraade repræsenterede den
geniale OLUF LUNDT BANG (1788-1877), der i en lang
Aarrække beherskede Lægevidenskabens Udvikling i 
Danmark, det dogmatiskfilosofiske Grundstandpunkt
og udviklede i talrige livlige Skrifter, af hvilke
»Haandbog i Therapien« særlig kan fremhæves, sin
færdige »dysæmiske« Doktrin med Udgangspunkt i
Hippokratismens
humorale Kraselære, dens ideale Teleologi med den af 
vis medicatrix (»den indre Læge«) bevirkede afgjørende 
Kriser. Den rigtbegavede og alsidige Mand var 
imidlertid ikke blot theoretisk Dogmatiker, men i 
ligesaa høj Grad en eminent praktisk Læge, der 
selvstændig og eklektisk, nærmest efter den store
tydske Læge Hufelands Forbillede, arbejdede paa 
Lægekunstens Fremme og dannede en praktisk 
handlekraftig Lægeskole. Særlig i therapeutisk 
Henseende have hans Afhandlinger fremdeles noget 
Værd, hvad der ligeledes gjælder om flere af hans 
pikante, mere populaire Skrifter (Om koldt Vand, 
om Valg af Huslæge, Sygediætetik o. s. v.). Ogsaa 
den franske epokegjørende Opdagelse af 
Auskultationen tilegnede Bang sig hurtigt og skrev
Afhandlinger derom i det 1809 stiftede og af 
Direktionen for det Classenske Litteraturselskab 
udgivne »Bibliothek for Læger«. Hans poetisk-
dogmatiske Aand var imidlertid altfor forskjellig 
fra den franske Skoles, til at han fuldt ud kunde 
tilegne sig Opdagelsens Konsekvenser.

Hovedæren for Indførelsen af den fysikalske
Brystundersøgelse i Danmark tilkommer en anden Læge,
der meget tidligt var gjennemtrængt af den nye
Skoles stringente og realistiske Aand, den
højtfortjente SELIGMANN MEYER TRIER (1800-63), hvis
Skrift om dette Emne: »Anvisning til at kjende Lunge-
og Hjertesygdomme ved Percussion og middelbar 
Auskultation« med en Fortale af O. L. Bang, Kbhvn. 1830, 
har havt større praktisk Betydning end de fleste.

Kirurgien indtog endnu i Aarhundredets første Decennier en 
Særstilling og havde sit videnskabelige Hjemsted i det 1785 
oprettede kirurgiske Akademi. Flere af de her virkende dygtige
anatomisk-kirurgiske Professorer skaffede sig ogsaa
et anseet Navn i Litteraturen, og navnlig maa nævnes
Heinrich Chr. Friedrich Schumacher (1757-1830), der
iøvrigt blev særlig berømt ved sine botaniske Skrifter
(S. 1098), Adolph Carl Peter Callisen (1786-1866),
fornemlig europæisk bekjendt ved sit store ufuldendte
»Medicinisches Schriftsteller-Lexikon« (33 Bind) og
ved sin tydske Bearbejdelse af Farbroderen Heinrich
Callisens berømte »Systema chirurgiæ hodiernæ«,
Jacob Chr. Gundelach-Møller (1797-1845), en i flere
Henseender meget fortjent Overkirurg paa Frederiks
Hospital, i Litteraturen navnlig bekjendt ved sin
»Aarbog for Frederiks Hospital« og ved den store
litteraire Strid, han derved indvikledes i med »tre
Læger« (J.C. Bendz, Sommer og M. Djørup), som angreb
hans Bog med en uhyggelig skarp Kritik.

Af de mere specielle Fag indenfor Lægekunsten maa
nævnes Fødselshjælpen, hvor flere af M. Saxtorphs
Disciple, saaledes Sønnen Professor Johan Sylvester
Saxtorph (1772-1840) og navnlig Stadsfysikus i
Kjøbenhavn Poul Scheel (1773-1811), udfoldede en
frugtbringende baade praktisk og litterair Virksomhed;
en Bog af Sidstnævnte om Transfusion af Blod var
for sin Tid af Vigtighed. Endvidere Psykiatrien, i
hvis hidtil meget forsømte Tilstand der bevirkedes
en afgjørende Reform ved Skrifter af den ogsaa
som statistisk, topografisk og historisk Forfatter
og særlig ved sin ihærdige Virken for Idiotsagen
fordelagtig bekjendte Jens Rasmussen Hübertz
(1794-1855) og navnlig af den senere Overlæge ved
Aarhus Sindssygeanstalt Harald Selmer (1814-79).

Henad Aarhundredets Midte fuldbyrdedes det
store Gjennembrud; den epokegjørende franske
saakaldte pathologisk-anatomiske Skoles Lære og hele
empirisk-exakte Aand, dens strengt reale Udgangspunkt
i en nøjagtig Undersøgelse af de syge Organer hos
Syge og Døde, tilegnedes fuldt af den unge danske
Lægestands fremragende Begavelser, der søgte til
Paris for at udvide deres videnskabelige Synskreds.

Mellem dem, der i Fyrrerne i første Række virkede
for Reformer i de medicinske Grundanskuelser, maa
særlig fremhæves de fra Paris hjemvendte unge Læger
C.J.H. Kayser og C.E. Fenger.
KAYSER (1811-70, død som Professor i Statistik og
Statsøkonomi) virkede navnlig for en af den exakte
Empiris Grundpiller: den medicinske Statistik, og
udgav vigtige Arbejder om »den numeriske Methode«
og om Statistikens Anvendelse i Medicinen; hans
paa Statistiken baserede Afhandling om 
Barselfeberepidemierne i Fødselstiftelsen vakte 
megen Opsigt og gav Stødet til Stiftelsens 
fuldstændige Reorganisation. I Forening med Ahrensen
(1807-60) grundede han »Ugeskrift for Læger« som Organ
for den nye Medicins Anskuelser. FENGER (1814-83,
oprindelig Kirurg) vandt ogsaa hurtig et Navn ved
betydningsfulde medicinsk-statistiske Arbejder, men 
fik ved Siden deraf en overordenlig indgribende
Indflydelse paa vor Medicins almindelige Udvikling,
idet han som sejrende Konkurrent i 1843 blev medicinsk
Universitetslærer netop i de afgjørende Grundfag,
almindelig Pathologi og pathologisk Anatomi. Hans
fortrinlige Konkurrenceafhandling var af afgjørende
Betydning for det medicinske Studium, Endnu større
Betydning fik Fenger, da han 1852 blev Overmedicus
ved Frederiks Hospital og dermed medicinsk-klinisk
Professor. Lægevidenskabens nye kritisk-skeptiske
Aand, der iøvrigt allerede havde fundet en praktisk
Talsmand i S.M. Trier som Overmedicus (fra 1842),
kom nu til saameget fuldere Gyldighed, som Fenger
var Universitetsprofessor og dertil endnu i de Aar
en energisk og ret frugtbar Forfatter. De mægtige
Impulser ikke alene fra den franske Skole, men ogsaa
fra den derfra udgaaede Dubliner-Skole og fra den
nyvakte og
videre førende Bevægelse i Tydskland satte
selvstændig Frugt i Fengers overlegne Aand. Det
af ham 1856 udgivne Bind »Hospitalsmeddelelser«
indeholdt flere ret betydelige Afhandlinger,
skrevne dels af ham selv, dels af hans forskjellige
i hans Aand arbejdende begavede Disciple. Af særlig
Vigtighed og enestaaende i sin Art er en Afhandling,
han publicerede umiddelbart før Afslutningen af sin
glimrende Professorbane (1859): »Bidrag til Oplysning
om vor Tids therapeutiske Bevægelse«, hvori han paa
sin ejendommelig skjønne, sanddru og bramfri Maade
udførligt og overlegent gjør Rede for det Standpunkt,
som den nye realistisk videnskabelige Lægekunst i
ærlig Resignation og i skarp Modsætning til den gamle
sangvinske Kunst maa indtage, og den Retning, den
maa slaa ind paa for at vinde Fremgang. Afhandlingen
fremkom som Svar paa et veltalende og fra den gamle,
Alt kurerende inspiratoriske Lægekunsts Standpunkt
udgaaende Angreb paa den nye Rationalisme af den
begavede kirurgiske Professor Andreas Buntzen
(1811-80, en kjødelig og aandelig Slægtning af
J. L. Hejberg) i det kort iforvejen af ham stiftede
Tidsskrift »Hospitalstidende«.

Ved sin Skepsis ligeoverfor hele den gamle
Medikamentlære og sin fordybede Erkjendelse
af Sygdomsaarsagerne kom den nye franske Skole
naturlig til at lægge Eftertryk paa Sygdommenes
Forebyggelse, hvilket Fenger i sine Arbejder ogsaa
fremhæver. Denne særlige Retning i den nye Udvikling
optoges af en anden fra Paris hjemvendt begavet Læge,
der sluttede sig nær til de to nævnte Banebrydere, og
som iøvrigt først gjorde sig fortjent ved en Haandbog
i Stethoskopi: E. HORNEMANN (1810-90), der i over en 
Menneskealder med aldrig svigtende Energi og 
Utrættelighed i Tale, i Skrift og i Handling virkede 
i Humanitetens Tjeneste til Hygieinens Fremme; det af 
ham i 1856 grundede Tidsskrift »Hygieiniske Meddelelser 
og Betragtninger« har havt en stor Betydning ikke alene 
for Danmark, men for hele Skandinavien. Iøvrigt 
foreligger der allerede fra Begyndelsen af Aarhundredet 
hygieiniske litteraire Forsøg, saaledes en Haandbog i 
den offentlige Sundhedspleje af Frankenau (1767-1814). 
I Forbindelse med den praktiske Hygieine staaer den 
almindelig filantropiske og socialreformatoriske 
Bestræbelse, der ogsaa er kommen til Orde, saaledes ved 
Murer i Tidsskriftet »For Almenvel«,
ligesom senere ved Fr. Krebs i hans Maanedsskrift
»Samfundet«, ved L.J. Brandes i forskjellige mindre
Skrifter, og Flere. Koleraens voldsomme Optræden i
Europa og tilsidst ogsaa hos os gav de hygieiniske
Bestræbelser en særlig Fart, og Koleraskrifterne
i vor Litteratur, af S.J. Ballin og senere med
Hensyn til vore egne Epidemier af Hübertz, E. Holst
og Flere, tage bestemt Sigte paa Hygieinen. Ogsaa
Epidemiologien i Almindelighed, der for Kjøbenhavns
Vedkommende med Dygtighed bearbejdedes af den
allerede omtalte Kayser og M. Salomonsen, ligesom
særlig med Hensyn til den tyfoide Feber af F. Trier
(mangeaarig Redakteur af »Ugeskrift for Læger«,
senere Overmedicus ved Kommunehospitalet), nærmede sig
stærkt Hygieinen, og det Samme blev Tilfældet med den
rent geografiske Nosologi, hvor navnlig Hygieinikeren
P.A. Schleisner (1818-1900) optraadte med vigtige
Arbejder. Schleisners som Doktordissertation
publicerede Afhandling »Forsøg til en Nosografi af
Island«, der indeholder mange betydningsfulde nye
Iagttagelser (først og fremmest Paavisningen af
Ekinokoksygdommen i Leveren), har ogsaa en særlig
litterair Interesse ved at være den første paa Dansk
forfattede medicinske Disputats (1849). I de praktiske
Discipliner arbejdedes der i denne Tidsperiode i det 
Hele med Energi, og de af Hospitalsoverlægerne i 
1848-53 udgivne »Hospitalsmeddeleiser« (5 Bind)
afgive derom et ret imponerende Vidnesbyrd,
ligesom de overhovedet vidne om den voxende
Overvægt, som Hospitalsiagttagelsen havde faaet og
i Kraft af den pathologisk-anatomiske Skoles hele
Væsen nødvendig maatte faae over Observationerne
fra den private Praktik. Blandt de medicinske
Forfattere i »Hospitalsmeddelelser« maa foruden
den allerede omtalte S.M. Trier fremhæves Overlæge
ved Almindeligt Hospital M. Christensen (1805-64),
af hvem der foreligger talrige Arbejder. En særlig
fremtrædende Rolle i Værket spiller Kirurgien, der
fortsatte det ophævede Akademis hæderlige Traditioner,
navnlig ved de to fremragende Hospitalskirurger: den
allerede tidligere som Anatom og anatomisk Forfatter
berømte Professor ved Kunstakademiet og Universitetet 
S.A.V. STEIN (1797-1868), Overkirurg ved Fredriks 
Hospital, og S.E. LARSEN (1802-90) ved Almindeligt 
Hospital. Navnlig af den Sidstnævnte findes i 
Hospitalsmeddelelser talrige, praktisk vigtige 
Afhandlinger. For Fødselshjælpens Vedkommende fremkom 
Overaccoucheuren,
Professor C.E. LEVY (1808-65), ligesom senere hans
Disciple (N.E. Ravn og Fl.) med værdifulde Bidrag. 
En naturlig og vigtig Konsekvens af den franske 
Skoles udtalte lokal-anatomiske Grundstandpunkt 
var den raskere Udvikling af Specialiteter, hvilken 
ogsaa finder Udtryk i den danske lægevidenskabelige 
Litteratur fra Aarhundredets Midte. Her møde vi 
først Ophtalmologien, tidligst repræsenteret af N. G. 
Melchior (1811-72) og G. C. H. Lehmann (1815-90), og 
dernæst Syphilidologien med den dertil knyttede 
Hudpathologi, hvis første Repræsentant var M. Hassing 
(1813-63, Overlæge ved Almindeligt Hospital), der 
ogsaa indlagde sig litterair Fortjeneste ved efter 
Ophøret af Hospitalsmeddelelser sammen med A. Buntzen at 
grunde et nyt vigtigt Hospitalsorgan: »Hospitalstidende«
(1858). Ogsaa Orthopædien i sin nøje Forbindelse paa den 
ene Side med Kirurgien, paa den anden med Hygieinen 
(Gymnastiken), dyrkedes tidlig hos os af J. C. A. Bock 
(1813-74) og fornemlig af A. G. Drachmann (1810-92), 
hvem talrige vigtige Arbejder paa dette Omraade skyldes. 
Her gjør ogsaa tydsk Indvirkning sig gjældende, og i det 
Hele er det først efter Specialismens Overførelse til 
Tydskland og videre frugtbare Udvikling der (ligesom 
tildels ogsaa i England), at den vinder en fremragende 
Betydning i vor Lægevidenskab.

Noget hurtigere end til os var den store franske
Bevægelse naaet til Tydskland, hvor den i Løbet af
kort Tid ved mange yngre Videnskabsmænds forenede
Anstrengelser undergik betydelige Forandringer og
gjorde banebrydende videre Fremskridt. Først var
Wien det Brændpunkt, hvorfra Straalerne væsenlig
udgik ogsaa til os, og Indflydelsen deraf mærkes
ligefra Bangs »Kraselære« til Forfatterne i
Fengers Hospitalsmeddelelser og til de nyere
specialistiske Arbejder. Men derefter greb, henad
Aarhundredets Midte, Bevægelsen hele Tydskland. Ved
en bestandig nøjere Tilknytning til de fundamentale
Naturvidenskaber, navnlig til Kemi og Fysik, ved
en videre udviklet experimental Forskning og ved
en hidtil ukjendt Brug af Mikroskopet fuldbyrdedes
i Løbet af forholdsvis kort Tid en gjennemgribende
Omvæltning i Sygdomslæren ligesom i Læren om Livet
i det Hele. Mellem de unge tydske Forskere fremstod
en Mand, Rud. Virchow, der havde Overlegenhed nok
til at beherske hele Stofmassen og systematisk at
sammenarbejde
alle den spredte Forsknings Resultater til en ny
dominerende Skole, der snart fik sit Centrum i
Berlin. Det blev nu ikke alene Paris, der fængslede
vore unge begavede Læger, rnen Studierejsen gik
tillige til Wien, Würzburg, Leipzig og Berlin. Meget
bidrog til den nye Læres hurtige Indførelse hos os den
Omstændighed, at de fleste medicinske Professorposter
netop i Begyndelsen af Treserne bleve vakante og
saaledes kunde besættes med de unge fra Tydskland
hjemvendte Videnskabsmænd, der nu fra Kathedret og
i Litteraturen med Myndighed kunde reformere hver
sit Fag. For Anatomien optraadte F.T. Schmidt
(1825-80), for den kliniske Medicin C.E. With
(1826-98), for Lægemiddellæren, der i lang Tid
havde været i fuldstændig Stagnation, T.S. Warncke
(1822-90), for Fødselslæren og den nye Specialitet
Gynækologi A. Stadfeldt (1830-96), for Retsmedicinen
og Hygieinen C.G. Gædeken (1832-1900) og for det i
Reformbevægelsen afgjørende Grundfag: den pathologiske
Anatomi med dertil knyttet almindelig Pathologi
C.M. Reisz (f. 1829, senere som Overmedicus Professor
i den specielle Sygdomslære og medicinsk-klinisk
Forfatter), hvis vækkende Demonstrationer og
Forelæsninger snart fik en yderligere Støtte i den
ligeledes i Berlinerskolen grundig uddannede Vald. 
Rasmussen (1833-77); dennes Universitetsbane
afbrødes desværre hurtig ved en dødelig Sygdom,
men til Gjengjæld udfoldede han forinden en
frugtbar og talentfuld litterair Virksomhed ikke
alene for sit Specialfag, men ogsaa som Overlæge
ved Kommunehospitalet for den kliniske Medicin. Af
allermest afgjørende Indflydelse var det dog, at ogsaa
Lærestolen i det theoretiske Hovedfag, Fysiologien,
i de samme Aar ved Eschrichts Død blev ledig, og at
man derved til Fakultetet kunde knytte en Mand, der i
videnskabelig Energi og Initiativ søgte sin Lige, der
fuldt og alsidigt var gjennemtrængt af den nye tydske
Lægevidenskabs Aand og allerede ved sin Ansættelse her
havde et fremragende Navn som experimental Forsker
og Forfatter. Det var Peter Ludvig Panum (1820-85), 
hidtil Professor ved Kiels Universitet. Fra 1864 og 
til sin pludselige Død virkede han med altid
uformindsket Energi i sin Videnskab og publicerede
talrige betydelige Arbejder, af hvilke hans omfattende
»Haandbog i Menneskets Fysiologi« (1865-72) særlig maa 
fremhæves. Ved Siden af sin nærmestliggende
videnskabelige Virken udfoldede han mere
udadgaaende Bestræbelser ogsaa i ligefrem 
populariserende Retning, og bekjendt for den store 
Almenhed ere hans Meddelelser om Blodmel, Kraftbrød, 
om Mælk, om Normering af Kosten i Hospitaler, hans 
Artikler i den store Landbrugsordbog o. s. v. Af 
hans Disciple i strengere Forstand har hans 
Efterfølger Chr. Bohr (f. 1855) erhvervet sig et 
meget anseet videnskabeligt Navn ved fremragende
experimentelle Arbejder, men iøvrigt staa de yngre
danske Læger og lægevidenskabelige Forfattere i det
Hele i Discipelforhold til ham; paa alle Punkter af
de senere Aars egenlige medicinske Litteratur mærkes 
Indflydelsen af Lærerens stringente 
naturvidenskabelige Aand.

I de sidste Decennier aabenbarer der sig et bestandig
stigende Liv i den litteraire Produktion indenfor
Lægevidenskaben. Paa den praktiske Medicins Omraade
er det Specialismens overordenlig raske Udvikling, 
der afgiver det særlige Karaktermærke i denne Periode. 
Ophthalmologien i dens nye paa Øjenspejlet og alle 
andre mathematisk-fysiske Hjælpemidler baserede, 
theoretisk og praktisk lige epokegjørende Form 
inaugureredes hos os af E.G. Hansen-Grut (f. 1831, 
Disputats 1857, senere Docent og Professor ved 
Universitetet), der er alle yngre danske Øjenlægers 
Lærer, og som har forstaaet ogsaa hos sine Disciple 
at udvikle en energisk videnskabelig Sands og 
Interesse, hvorved den danske ophthalmologiske 
Litteratur i Disputatser og andre Afhandlinger 
hurtig er kommen til at indtage en fremragende 
Plads; en udførlig Lærebog i Øjets Sygdomme 
forfattedes af H. Philipsen. Paa 
Syfilidologiens og Dermatologiens Omraade optraadte,
efterfulgt af flere Yngre, V.S.A. Rosen (1820-66),
S. Engelsted (f. 1823), der tillige behandlede den
rent medicinske Pathologi, og R. Bergh (f. 1824),
hvis grundige Forskning og omfattende litteraire
Virksomhed ogsaa i fremtrædende Grad er kommen
den komparative Anatomi og Zoologien (S. 1081)
tilgode. Psykiatriske Emner behandledes navnlig
af Overlæge ved St. Hans Hospital V. Steenberg
(1829-92), hvis Doktordisputats ogsaa er af væsenlig
Betydning for Syfilidologien. For Pædiatrien virkede
navnlig A. Brünniche (f. 1823, mangeaarig Redakteur
af »Bibliothek for Læger«, senere Overmedicus ved
Kommunehospitalet), H. Hirschsprung (f. 1830,
Overlæge ved Børnehospitalet og Docent) og
G. Stage (f. 1839). I Gynækologien vakte F. Howitz
(f. 1828) et overordenlig kraftigt praktisk og
litterairt Liv og dannede en selvstændig Skole,
hvis Disciple allerede have præsteret talrige
betydelige Arbejder, og som fra 1877 havde sit
særlige Organ i det af Howitz stiftede og (under
Medvirkning af flere skandinaviske Specialister)
udgivne Tidsskrift »Gynækologiske og obstetriciske
Meddelelser«. Elektrotherapien fremmedes af C. Tryde
(f. 1834), Nervepathologien i det Hele bearbejdedes
paa fremragende Maade af C. Lange (1834-1900),
Professor i pathologisk Anatomi (i hvilket Fag han
ogsaa har udfoldet en meget betydningsfuld litterair
Virksomhed) og mangeaarig Hovedredakteur af den af ham
under Redaktionsmedvirkning af Kirurgen O. Bloch,
Nervepathologen A. Friedenreich og Obstetrikeren
E. Ingerslev udvidede »Hospitalstidende«. Laryngologi
og Rhinologi dyrkedes af V. Holmer og A. Haslund;
paa den i Berøring hermed staaende Otiatris Omraade 
publiceredes banebrydende Arbejder af denne 
Specialitets Grunder W. Meyer (1824-95), hvis 
forskjellige Disciple ogsaa have beriget Litteraturen 
i dette Specialfag. For Diabetes (og for Hygieine) 
virkede V. Budde, Redakteur af »Ugeskrift for Læger«. 
I de mere theoretiske specielle Retninger vandt 
H. Krabbe (f. 1831, Professor ved Veterinairskolen og 
Redakteur af »Tidsskrift for Veterinairer«) et berømt 
Navn ved meget betydelige helminthologiske Arbejder, 
særlig for Bændelormenes Vedkommende. For den 
histiologiske Anatomi virkede O.G. Ditlevsen (f. 1836), 
en Tid lang Docent ved Universitetet.
Ved hele den om sig gribende Udvikling af
Specialiteter indsnevredes mere og mere den egenlige
praktiske Medicins Felt, men der er dog endnu tilbage
et ikke ringe Fællesomraade, indenfor hvilket talrige
Forfattere ere optraadte i de sidste Decenniers
Litteratur med større Arbejder. Den theoretisk
og praktisk saa vigtige Tuberkulose behandledes
i Doktordisputatser og andre Afhandlinger af
Engelsted, Brünniche, Jul. Lehmann (mangeaarig
Redakteur af »Bibl. for Læger«), Jul. Petersen,
E. Tscherning, C.J. Salomonsen og B. Bang, af de
sidste paa Grundlag af den nye Lære om Tuberklets
specifike Smitteevne. I Lehmanns Arbejder har den
medicinske Statistik, der i det Hele med Held og i
tiltagende Grad er bleven dyrket af flere Forfattere,
fundet en frugtbringende Anvendelse. Paa det mere
almindelig sociologiske Omraade har Th. Sørensen
(f. 1839, Læge i Hobro, senere Sygekasseinspekteur)
publiceret omfattende statistiske Arbejder. I vort
andet store praktiske Fag, Kirurgien, er der i dette
Tidsrum udfoldet et meget betydeligt Liv, der har
særlig Betydning derved, at den netop i Halvfjerdserne
fuldbyrdede store Reformation af Faget, som er knyttet
til Indførelsen af Antiseptiken i dens bestandig mere 
fuldkomne Skikkelse, paa en fremtrædende og
karakteristisk Maade præger hele denne Litteratur. Af
de Mange, som have medvirket i saa Henseende, kunne 
indenfor den i denne Oversigt satte Tidsgrænse særlig 
fremhæves Overkirurgerne Professor M. Saxtorph (1822-
1900), V. Holmer (1833-84), C. Studsgaard (1830-99) 
og A. Iversen (1844-92).

I en Tid, hvor der arbejdes induktivt fremad med en 
saadan Iver, kan der ikke blive megen Interesse 
tilovers for den tilbageskuende ejendommelig 
medikofilosofiske Disciplin, Medicinens Historie, 
der i tidligere Tidsrum har spillet en ret
fremtrædende Rolle, med væsenlige Tilknytningspunkter
til Kulturhistorien i det Hele. Dog har den ogsaa
i de sidste Decennier ladet høre fra sig, navnlig
med Arbejder i fædrelandshistorisk Retning. Foruden
de allerede omtalte epidemihistoriske Arbejder maa
nævnes Skildring af Lægevæsenet paa Christian IV.s 
Tid af Cold, hvorved ogsaa den første Impuls blev 
givet til et ret omfattende Værk af V. Ingerslev
(Læge i Præstø) om »Danmarks Læger og Lægevæsen indtil
Aar 1800« (I-II. 1873). I Universitetets
Programmer skildredes Thomas Bartholin af Prof. 
A.G. Sommer (1804-71), Kirurgiens Udvikling
i Danmark i forrige Aarhundrede af A. Buntzen,
Christian Johann Berger af C.E. Levy, det
medicinske Fakultets Historie til Frederik V.s
Død af P.L. Panum. Personalhistorien plejedes
ved Udgivelse af »Den danske Lægestand«, de to
første Udgaver besørgede af H. Selmer, den tredie
af H.P.C. Bentzien og de to senere i en meget
udvidet Skikkelse af F.L.E. Smith og C. Bladt. 
En Række Forelæsninger over Hovedmomenter i den
medicinske Lægekunsts historiske Udvikling udgaves
af Jul. Petersen. Et omfattende Værk om den civile
Medicinallovgivning i Danmark (3 Bind) ligesom ogsaa
en Haandbog i Sundhedspolitiet publiceredes af Fysikus
F.A. Uldall (1806-73); Medicinallovgivningen er senere 
udgiven af Joh. Møller.

Den af Pasteur og Koch skabte epokegjørende Anvendelse
af Bakteriologien i Lægevidenskabens Tjeneste, hvorved 
en hel Omvæltning i de pathologiske Anskuelser
efterhaanden fuldbyrdedes, begyndte ved det ottende
Decenniums Slutning i rask voxende Omfang at fængsle
Lægevidenskabens yngre Dyrkere rundt om i Landene og
kom ved denne Tid ogsaa til Udtryk i vor medicinske
Litteratur. Som Forskere og Forfattere, der her gik i
Spidsen, maa fremhæves den medicinske Bakteriologis
officielle Repræsentant ved vort Universitet C.J. 
Salomonsen, der nærmest beskjæftigede sig med de 
bakteriologiske Fundamentalspørgsmaal og tillige
udgav en senere omarbejdet og stærkt benyttet Lærebog
i den bakteriologiske Teknik, endvidere Stadslæge
C. Tryde, der arbejdede for Bakteriologiens Anvendelse
i Hygieinens Interesse, og B. Bang, nu Professor
ved Veterinairskolen, der for den allerede nævnte
Tuberkuloses Vedkommende og med Udgangspunktet i Kochs
Opdagelse af Tuberkelbacillen i hurtig Rækkefølge
fremkom med betydelige, theoretisk og praktisk lige
vigtige Arbejder, de fleste dog først publicerede i
det sidste Decennium.
MATHEMATIK OG ASTRONOMI.

Af Observator C.F. Pechüle.

I 1799 udkom i Videnskabernes Selskabs Skrifter »Om
Mathematik. Direktionens analytiske Betegning, et
Forsøg, anvendt fornemmelig til plane og sphæriske
Polygoners Opløsning« af Landmaaleren Caspar Wessel, 
Broder til Digteren. Man er først nylig bleven 
opmærksom paa denne Afhandlings vidtrækkende
Betydning. Den indeholder en klar og fuldstændig
Redegjørelse for de saakaldte imaginaire Tals
Fremstilling ved reelle Figurer, og Wessel staaer
ved den som den første Grundlægger til den moderne
almindelige Funktionstheori. For at hævde hans
Prioritet har Videnskabernes Selskab nylig udgivet
hans Afhandling i fransk Oversættelse.

Ved Aarhundredets Begyndelse beklædtes de to
mathematiske Lærerpladser ved Universitetet af
ældre Mænd: Jeremias Wöldicke, f. 1736, ansat
1787, og Jacob Wolf, f. 1749, ansat 1788, der
ikke havde nogen videnskabelig Betydning; de døde
henholdsvis 1813 og 1819. Foruden et Skoleprogram
af Overlærer Hans Jacob Hansen: »Udkast til en
Theori om de harmoniske Progressioner«, Ribe 1814,
haves fra denne Periode Adjunkt Aug. Krejdal's:
»Naturens System underkastet Analysis«, Kbhvn. 1813,
der anvender Mathematiken paa en Mængde fysiske,
ja endog aandelige Fænomener og i 1833 blev udgivet
udførligere af N.M. Petersen under Titlen: »Omrids af
Pananalysis eller Verdens Dynamik«. Af samme Forfatter
haves et Par andre Skrifter af mathematisk-filosofisk
Indhold og en Lærebog. De Lærebøger, der i denne
Periode benyttedes mest i Skolerne, vare Overlærer
Linderup's, der ogsaa indeholdt Lidt om Keglesnit,
og Adjunkt Hans Outzen Bjørn's, der endnu i 1823
opnaaede Autorisation til Brug for de lærde Skoler. I
Regning benyttedes endnu Chr. Cramer's: »Arithmetica
tyronica«, 19. Oplag 1816 (22. Opl. 1867). I praktisk
Geometri havdes Thomas Aabye's »Vejledning for Bonden
til selv at opmaale og aflægge Kort«, Kbhvn. 1803. 
I 1814 blev Carl Ferdinand Degen Prof. i Mathematik
ved Universitetet. Født i Braunschweig 1766 var han
som Søn af en Violoncellist i det kgl.
Kapel kommen her til Landet, hvor han døde 1825. Fra
hans Haand haves to meget værdifulde Arbejder:
»Canon Pellianus«, Hafniæ 1817, hvori findes
Tavler til Opløsning af Ligningen y^2 = ax^2 + 1, og
»Tabularum ad faciliorem et breviorem probabilitatis
computationem utilium enneas«, Hafniæ 1824, der
indeholder Tavler til Beregning af Produkter af et
stort Antal Faktorer; desuden Skoleprogrammer og
Afhandlinger, forelagte Videnskabernes Selskab. Af
Rasmus Georg Fog Thune, f. 1785, d. 1829, der, efter
at have studeret hos Bessel, 1818 blev Prof. ved
Universitetet og mere holdt sig til Lærervirksomheden,
haves »Tentamen circa trigonometriam sphæroidicam«,
Hafniæ 1815.

I 1827 blev HENRIK GERNER v. SCHMIDTEN (f. 1799, 
d. 1831 paa St. Croix af Brystsyge) Professor ved
Universitetet. Som Videnskabsmand gjorde han sig
bekjendt ved »Recherckes sur le calcul integral aux
équations linéaires«, Copenhague 1819, »Recherches
sur les intégrales définies«, Copenhague 1822,
»De seriebus et integralibus definitis«., Hafniæ
1825 (Doktor-Disp.), samt adskillige Afhandlinger
i Vid. Selsk. Skrifter. Som udmærket Lærer og
aandrig Tænker viser han sig i sin »Ledetraad
ved Forelæsninger over Arithmetik og Algebra«,
Kbhvn. 1829, og i »Kort Fremstilling af Mathematikens
Væsen og Forhold til andre Videnskaber«, Kbhvn. 1827.

Til denne Periode høre ligeledes C. Svenningsen,
der skrev en god Lærebog i Arithmetik, 2. Udg.,
Kbhvn 1829, og en Doktor-Disputats: »De varia
notione absolute negativi commentatio«, Hafniæ
1825; Søofficeren Peter Johan Wleugel, der 1830
udgav »Lærebog i de mathematiske Videnskaber for
de K. Søe-Cadetter«, samt flere Afhandlinger i
Vid. Selsk. Skr., særlig Ursin, om Lovene for
Dødsfald; GEORG FREDERIK KRÜGER URSIN (f. 1797,
d. 1849), der 1819-29 var Observator ved Kbhvn.s
Observatorium, 1827 blev Prof. i Mathematik ved 
Akademiet for de skjønne Kunster, fra 1829 til 
1832 var Lærer i Maskinlære og Teknologi ved den 
nyoprettede polytekniske Læreanstalt og desuden 
efter Thunes og v. Schmidtens Død holdt Forelæsninger 
ved Universitetet. Han udgav gode Lærebøger i de 
forskjellige mathematiske Discipliner, f. Ex. 
»Geometri, udarbejdet med Hensyn til Kunster og
Haandværker« (1828, 7. Opl. 1860), og sammen med 
Arkitekten Hetsch »Begyndelsesgrundene af den 
geometriske Tegnelære« (1828, 4. Udg. 1865). Desuden 
udgav han Logarithmetabeller med 6 og med 4 Decimaler.

Efter v. Schmidtens Død blev Lærerpladsen i Mathematik
ved Universitetet efter Konkurrence mellem Ramus,
Jürgensen og Fallesen 1834 besat med den første af
disse, CHRISTIAN RAMUS (f. 1806, d. 1856). Denne
udmærkede Mathematiker udgav Lærebøger, der paa
Grund af deres uhyre Stof snarere maa kaldes
Haandbøger, 1837 i Trigonometri og fra 1840 til
1852 i Algebra og Funktionslære, Differential-
og Integralregning, analytisk Geometri og analytisk
Mekanik, ved hvilke Værker han forsynede de Studerende
med danske Hjælpemidler til Studiet af den højere
Mathematik. En stor Mængde Afhandlinger af ham findes
desuden i Vid. Selsk. Skrifter og i udenlandske
Tidsskrifter. Til denne Periode høre L. Fallesen,
der foruden sin Doktor-Disputats: »De natura et
proprietatibus quibusdam caloris«, 1833, i 1834
fremkom med sin gode Lærebog: »Begyndelsesgrundene
i den rene Mathematik; Chr. Jürgensen (f. 1805,
d. 1860), der 1834-40 fremkom med Lærebøger i
analytisk Plangeometri, plan- og sfærisk Trigonometri,
Arithmetik og Algebra, analytisk Stereometri og
Differential- og Integralregning (hans analytiske
Mekanik, 1861, udkom først efter hans Død), 1832
med en Doktor-Disputats: »De certo quodam serierum
summabilium genere«, siden 1832 med mange Bidrag
til Vid. Selsk. Skrifter; efter Ramus' Død var han
i nogle Aar Prof. ved Universitetet; C.E. Mundt,
hvis Lærebøger i Regning og elementair Plangeometri
(1838) ere udkomne i en Mængde Oplag, ligesom han
ogsaa 1842 disputerede »De accuratione qua possit
quantitas per tabulas determinari«; L. Oppermann,
hvis Geometri (1845) betegnede et betydeligt
Fremskridt i den geometriske Undervisning, og som
senere leverede betydelige Bidrag til Assurance-
og Sandsynlighedsregningen. Til denne Periode
hører endvidere C.E. Bjering, hvis indleverede
Disputats »Historia problematis cubi duplicandi«,
1844, fremkaldte »Det Bjeringske Plagiat, populairt
fremstillet«, af A. Steen og Filologen R. Møller;
Franskmanden Poinsot's Lærebog i Statistik udkom
1853 i dansk Oversættelse ved P.C. Berg, der ogsaa er
Forfatter til flere
bøger. 1859 stiftedes det endnu existerende »Tidsskrift 
for Mathematik«, der indtil 1870 redigeredes af Camillo 
Tychsen (første Aar tillige af H.C.F.C. Schjellerup), 
senere af H.G. Zeuthen o. A.

Efter Chr. Jürgensens Død blev ADOLPH STEEN (f. 1816, 
d. 1886) 1861 Prof. i Mathematik ved Universitetet. 
Han har gjort sig meget fortjent af 
Mathematikundervisningen ved sine Lærebøger, af hvilke 
»Differential- og Integralregning« 1860, 
»Sandsynlighedsregning« 1864 tilhøre den højere 
Mathematik; de fleste af dem ere udkomne i flere Oplag. 
Foruden sin Doktor-Disputats: »De vi et natura infiniti 
mathematici«, 1845, har han endvidere leveret flere 
Afhandlinger til Vid. Selsk. Skrifter. I Anledning af 
en mathematisk-filosofisk Strid med Prof. philos. 
Rasmus Nielsen udgav han »Afregning med Hr. Prof. R. 
Nielsen«, 1860. Af Camillo Tychsen, f. 1826, d. 1887, 
haves bl. A.: »Samling af Opgaver om Keglesnitslinierne« 
1858, »Elementær math. Bevægelseslære«, 1864, 
»Mekanikens Grundsætninger«, 1868, »Grundprinciperne for 
Differentiation og Integration af Funktioner med een og 
to uafhængige Variable«, 1870. Som Lærebøger i geometrisk 
Tegning kunne nævnes C. Schjellerup's 1853 og R.J. Simesens
1864, i Projektionstegning tillige C. A. Schiødtes, 1864, i 
praktisk Geometri, Landmaaling og Nivellering D. Hannemann's 
1858, 2. Udg. 1864, o. fl.

Omkring 1870 indførtes den moderne Geometri her
i Landet gjennem nuværende Professor HIERONYMUS 
GEORG ZEUTHEN, f. 1839, en af Nutidens betydeligste 
Geometre. Hans Doktor-Disputats »Nyt Bidrag til 
Læren om Systemer af Keglesnit, der ere underkastede 
4 Betingelser«, (1865) er senere bleven efterfulgt 
af flere andre betydelige geometriske Arbejder. 
Ogsaa Geometriens Historie har han gjort til
Gjenstand for grundige Studier, og hans første Værk
herom »Keglesnitslæren i Oldtiden« (1886, samtidig
udgivet paa Tydsk) vakte overordenlig Opmærksomhed,
da Grækernes Geometri deri belystes klarere end
hidtil. Han har siden 1878 været Videnskabernes
Selskabs Sekretair. Blandt hans Disciple kunne nævnes
Dr. H. Valentiner, f. 1850, Dr. H. Crone, f. 1851, og
Dr. C. Juel, f. 1855. 

Ogsaa Prof. Julius Petersen, f. 1839, er en af Nutidens
fremragende Mathematikere. I 1866 fremkom han med 
sit klassiske Værk »Methoder og Theorier til Løsning 
af geometriske Konstruktionsopgaver« (2. Udg. 1879, 
samtidig oversat paa flere Sprog), der vakte betydelig 
Opmærksomhed ved den geniale Maade, paa hvilken 
Løsningerne føres tilbage til faa og simple Methoder. 
Ogsaa ved sine ejendommeligt vejledende Lærebøger har 
han udøvet stor Indflydelse paa Undervisningen. 
Foruden sin Doktor-Disputats »Om Ligninger, der løses 
ved Kvadratrod, med Anvendelse af Problemers Løsning 
ved Passer og Lineal« (1871) har han skrevet en 
Lærebog i rationel Mekanik og ogsaa ved »Ligningernes 
Theori« (1877) og flere Specialafhandlinger givet 
Bidrag til Mathematikens algebraiske Del. Som dennes 
Dyrkere nævnes ogsaa her Prof. P.C.V. Hansen, f. 1844, 
og Dr. J. Gram, f. 1850.

Efter Bugges Død 1815 blev Holsteneren HEINR. CHR. 
SCHUMACHER (f. 1780, d. 1850) ordinair Professor i 
Astronomi. Han opholdt sig dog mest paa det i Anledning
af den danske Gradmaaling nyoprettede Observatorium i
Altona, hvor han i 1823 med Regeringens Understøttelse
stiftede Tidsskriftet »Astronomische Nachrichten«,
der snart blev et Centralorgan for astronomiske
Meddelelser fra alle Lande, og i hvilket han ogsaa
selv offentliggjorde sine fleste Afhandlinger. Han
udgav talrige astronomiske Hjælpetabeller og
Ephemerider, der udkom paa forskjellige Sprog i
Kjøbenhavn. Af hans særskilte Skrifter kunne nævnes:
»De latitudine speculæ Havniensis«, Altonae 1827,
og »0bservationes cometæ anni 1585 Uraniburgi habitæ
a Tychone Brahe«, Altonæ 1845.

Af Mathematikeren G. FR. URSIN (S. 1142), som 1819-29 
var Observator, haves »De eclipsi solari VII Sept. 
1820 observata. Diss. inaug«, Havniæ 1829, samt 
»Historisk Beretning om Universitets-Observatoriet 
paa Rundetaarn«, Kbhvn. 1826, m. m.

Fra 1832-55 var CHR. FRIIS ROTBØLL OLUFSEN prof. astr.
Af ham haves »Dissertatio de parallaxi lunæ«, Havniæ 
1840, »Tentamen de longitudine speculæ Havniensis« 
(Univ.-Program 1850) m. m.
Men hans Hovedværk er: »Tables du Soleil«, Copenhague 
1854, som han paa Videnskabernes Selskabs Foranstaltning 
udarbejdede sammen med Peter Andreas Hansen, Direkteur 
for Observatoriet ved Gotha, født i Tønder. Disse 
Soltavler fortrængtes først 1870 af Leverrier's nye. 
Efter Olufsens Død indkaldtes 1857 fra Leipzig HEINR. 
LUDV. D'ARREST (f. 1822, d. 1875) som prof. astr., og 
efterat et nyt Observatorium var blevet fuldendt 1861,
fremkom han med: »De instrumentø magno æquatoreo«.,
Havniæ 1861, en Beskrivelse af det nye Observatoriums
Hovedinstrument. Hans Hovedværk: »Siderum nebulosorum
observationes Havnienses«, Havniæ 1867, der indeholder 
Stedsbestemmelser og Beskrivelser af næsten 2000 
Taagepletter, hvoraf henved 400 opdagede af ham,
belønnedes med det engelske astronomiske Selskabs
Guldmedaille. I Slutningen af sit Liv kastede han sig 
over den astronomiske Spektralanalyse og fremkom 1872 
med »Undersøgelser over de nebulose Stjerner i 
Henseende til deres spektralanalytiske Egenskaber« 
(Univ.-Progr.). Af H.C.F.C. SCHJELLERUP, f. 1827, 
d. 1887, Observator 1851, haves bl. A.: »Tycho Brahes
Originalobservationer, benyttede til Banebestemmelse
af Kometen 1580«, Vid. Selsk. Skrifter 1854, og
»Stjernefortegnelse, indeholdende 10,000 Positioner
af teleskopiske Fixstjerner mellem -15 og 15 Graders
Declination«, Kjøbenhavn 1864, bekjendt som meget
nøjagtig. Senere kastede han sig i astronomisk
Øjemed over Studiet af Kinesisk og Arabisk og
fremkom 1874 med »Déscription des étoiles fixes,
composée au milieu du dixieme siècle par l'astronome
persan Abd-al Rahman al-Sufi«, udgivet af Akademiet
i St. Petersborg. Af S. Hertzsprung haves: »Reduction
af Maskelynes Iagttagelser af smaa Stjerner« (1865).

d'Arrest's Efterfølger som prof. astr. blev T.N. THIELE, 
f. 1838. Han har foruden sin Doktordisputats »Undersøgelse
af Omløbsbevægelsen i Dobbeltstjernesystemet Gamma
Virginis« (1866), der indeholder nye Bidrag til
Læren om Dobbeltstjernernes Beregning, skrevet en
Del andre tildels af stor Ejendommelighed prægede
Afhandlinger, særlig ogsaa angaaende Mathematikens
Anvendelse paa de ved Iagttagelser givne Tal og paa
den højere Regnekunst overhovedet, hvis Studium ved
Universitetet han har bidraget meget til at fremme. -
I 1882 sendtes en astronomisk Expedition til St.
Croix, hvis Resultater foreligge i »Expédition
Danoise pour l'observation du passage de Venus 1882«,
Kbhvn 1883. For øvrigt findes mange fra Kjøbenhavns
Observatorium udgaaede Iagttagelser, Beretninger og
Afhandlinger i »Astronomische Nachrichten« og fremmede
Tidsskrifter.

Som nær henhørende til Astronomien maa nævnes det
vigtige Skrift af Uhrmageren Urban Jürgensen: »Regler
for Tidens nøjagtige Afmaaling ved Uhre«, Kbhvn. 1804,
der ogsaa blev udgivet paa Fransk og i 1838 udkom
i en ny og forøget Udgave ved hans Søn Louis Urban
Jürgensen, samt: »Den danske Gradmaaling«, 1. Bind
1867, 4. og sidste 1884, udgivet af C.G. Andræ,
f. 1812, d. 1893, der efter Schumachers Død fik
Ledelsen af dette store Foretagende og har gjort sig
højt fortjent ogsaa af den mathematiske Udvikling af
Geodæsien, ligesom ogsaa hans Efterfølger, nuværende
Generalmajor G.C.C. Zachariæ, f. 1835, har gjort
sig fortjent af samme ved sine udmærkede Lærebøger
»De mindste Kvadraters Methode« (2. Udg. 1887), og »De
geodætiske Hovedpunkter og deres Coordinater« (1876,
oversat paa Tydsk 1878). - Af elementaire Lærebøger
og populaire Fremstillinger af Astronomien kunne
nævnes: G.F. Ursin: »Astronomi« 1830; »Urania«,
Aarbog, udg. af J.L. Heiberg, 1844-46; Chr. Andr. 
Schumacher (Neveu til Heinr. Chr. Schumacher):
»De vigtigste af Astronomiens Hovedlærdomme,
populairt fremsatte«, 1844; C.F.R. Olufsen:
»Begyndelsesgrundene af Astronomien«, 1848;
H.C.F.C. Schjellerup: »Populair Astronomi«, 1855;
C.E. Mundt: »Lærebog i Astronomi for Skoler«, 1855,
og »Grundtræk af Astronomien«, 1859; C. Ramus:
»Grundtræk af Astronomien« (udg. af A. Steen),
1857; G.S. Jørgensen: »Lærebog i Astronomien«,
1859; J.C. Tuxen: »Sol- eller Planetsystemet«,
1861 o. fl. Som Lærebøger i nautisk Astronomi kunne
nævnes P.W. Tegners »Beskrivelse over Jordens
Figur, samt den elementaire og nautiske Astronomi«,
Kbhvn. 1840-45, samt G.E. og J.C. Tuxens »Lærebog
i Navigationen«, Kbhvn. 1856, oversat paa Tydsk 1858.

Om Astrologi haves et Skrift af Lægen Joh. Chr. Wilh. 
Wendt: »Om Stjernetyderkunstens Skjæbne i Danmark
samt denne Kunstes Medvirkning paa Frygten for
Tyrkerne«. Kbhvn. 1822. Endvidere ere følgende vigtige
fremmede astronomiske Værker blevne oversatte paa
Dansk: Kants »Almindelig Naturhistorie og Theori over
Himlen«, oversat af Chr. Carl Pflueg, Kbhvn. 1806;
John F.W. Herschels, »Populair Astronomi«, oversat
af P. Pedersen, Kbhvn. 1836; Humboldts »Kosmos«,
1.-3. Del, oversat af C.A. Schumacher, og 4. Del
af C.L. Petersen, Kbhvn. 1855-59; F. Kaisers
»Stjernehimlen«, oversat af Mathilde Ørsted,
Kbhvn. 1867; C. Flammarions »Beboede Verdener«,
oversat af P. Mariager, Kbhvn. 1868, 4. Udg. 1890;
Guillemin's »Universet«, oversat af Adam Paulsen,
Kbhvn. 1882.
NAVNEFORTEGNELSE

TIL TREDIE BIND.


Kursiv-Tallene henvise til Hovedstederne, hvor vedkommende Forfatter
er omtalt.

A.

Aabye, Th., 1141.

Aagaard, Hilda, 773.

Aarestrup, Emil, 115. 277-80. 539. 763. 764. Portr. 278.

Aagesen, Andr., 928.

Aasheim, A. N., 1121.

Abildgaard, N., 977.

Abildgaard, P. C., 1097.

Abrahams, N. C. L., 131.

Abrahamson, W. H. F., 73. 995.

Adler, J. G. Chr., 1047.

Ahrensen, A. A. B., 1132.

Allen, C. F., 958-60. Portr. 958.

Andersen, A., 901.

Andersen, Anton, 767-69.

Andersen, Carl, 469-70. 525-26.

Andersen, Clara, 464.

Andersen, Dines, 1026.

Andersen, F. W., 910. 912.

Andersen, H. C., 193. 206. 212. 283. 284-93. 296. 346. 378. 404-9. 589. Portr. 293. 405.

Andersen, Vilh., 166. 266. 269. 838-40.

Andræ, C. G., 1147.

Arentzen, Kr., 6. 61, 131. 142. 263. 442. 470. 526-29. 651. Portr. 526.

Arlaud, A., 64.

Arlaud, O., 438.

Arnesen, A. L., 228. 283. Portr. 228.

Arnesen-Kall, B., 771.

Arntzen, V., 942.

d'Arrest, H. L., 1146.

Assens, O. F., 913.


B.

Baader, Fr., 857.

Baden, G. L., 954-55.

Baden, T., 981.

Bagger, Carl, 193. 280-83. 285. Portr. 281.

Baggesen, J., 8. 52-67. 108-42. 152. 158. 164. 167. 168. 169. Portr. 56.

Bajer, Fr., 386.

Balle, N. E., 868. 872.

Ballin, S. J., 1134.

Balslev, C. F., 898.

Balslev, R., 871.

Bang, B., 1139. 1140.

Bang, G., 945. 947.

Bang, Herm., 660-67. 668. Portr. 661.

Bang, O. L., 1127. 1129-30. Portr. 1130.

Bang, P. G., 926.

Barfod, Fr., 245. 284. 966. 1035.

Barfod, H. P., 360.

Barfoed, C. T., 1111.

Barner-Aagaard, Conr., 773.

Bartholin, Th., 1094.

Bastholm, Chr., 868.

Bastholm, H., 879.

Bauditz, S., 737-40. Portr. 737.

Baumann, H. R., 987.

Bayer, I. T., 947.

Beck, A. F., 857.

Beck, H. H., 1070.

Beck, I. T., 360.

Beck, Vilh., 913.

Becker, Tyge, 456.

Beckett, F., 991. 992. 993.

Begtrup, G. O. B., 946.

Bendz, H. C. B., 1079-80. 1128.

Bentzien, H. P. C., 1140.

Bentzon, Viggo, 929.

Benzon, O., 819-21. Portr. 820.

Benzon, P. E., 748-51.

Benzon-Buchwald, J. P. T., 937.


Berg, C.,  1038.

Berg, P. C.,  1143.

Bergh, Rud., 562. 1070. 1081—83. 1138. Portr. 1082.

Bergh., Rud. S.,  1090—91. 

Bergsøe, Ad. F., 936—37. 947. 

Bergsøe, Vilh.,   458—61. 515—16. 560.

581. 617. 991. 1068. 1086. Portr. 459. 

Besthorn, R., 1048. 

Bille, C. St. A., 409. 466. 589. 640. 

Bing, F., 942.

Birkedal,  V.,  518. 891. 894. 913. 

Bjering, C. E., 1143. 

Bjørn, H. O.,  1141. 

Bjørnsen, Louise, 464-65. 771. 

Bjørnson, Bj., 473. 499.  506.  586. 607. 608. 634. 686.  733. 

Bladt,  C.,  1140.

Blaumüller, Edv., 802—3.  Portr. 803. 

Blicher, St. St., 170—74. 239—45. 609. Portr. 240. 

Blicher-Clausen, J., 770. 775—81. Portr. 779.

Blinkenberg, Chr.,  1006. 

Bloch, Emil,  992, 993. 

Bloch, Jørgen,  1034. 

Bloch,  O.,  1138. 

Bloch, O. D.,   1007. 

Bloch, S. N. J.,   1046. 1047. 

Bloch, V.,  891. 

Bloch,  Will.,  558.  761. 

Blom, Otto, 976. 1003. 

Blædel, N. G., 913. 

Boas, J. E. V., 1088—90. 

Bock, J. C. A.,   1135. 

Bohr, Chr., 1137. 

Boisen, Fr., 891. 

Boisen, L. N., 879. 

Boisen, P.O., 871. 872.  874. 

Bojesen, Ernst,  1014. 

Bondesen, Ingvor,  758.  767. 

Bondesen, N. W. T.,  1032. 

Bopp, Franz,  1019.

Borch,  Charite (g. Paludan-Müller).  298. 

Borch, Ole,  1094. 

Borchsenius, O.,   245, 263, 317, 322, 512. 761. 

Bornemann, F. C. ,  927—28.    Port. 927.

Bornemann, M. H.,  920.

Borries, H.,  1087—88.

Boye, A. E.,  111.  123.  124. 136.   Port. 123.

Boye, C. J., 307—8.  Port. 307. 

Boye, V., 997. 1006. 

Brammer, G. P.,  898. 

Bramsen, Ludv., 943. 

Brandes,  Ernst, 944. 

Brandes, Edv., 560. 630—33. 647. 1027. Portr. 631. 

Brandes,   G.,   81. 276. 280. 338. 351. 359. 361. 401. 408.  537—63. 565.
566.  573.   620—21.   626.  628. 630. 635.  636.  639.  640.  647. 648. 655.
656. 661. 705. 707. 711—16. 774. 781. 782.  799. 804.  811.  837.  839  860.
Portr. 540. 621. 

Brandes, L. I.,  1134. 

Brandis, J. D. 1127. 

Brandt,  C. J., 891. 910. 1030—31. 

Bredahl, Chr. H., 175—80. 261—63. Portr. 179.

Bredsdorff, J. H., 1043—44. 1115. 

Bricka,  C. F., 217. 965.  970. 

Brorson,  Chr.,  871. 

Brosbøll, Carl, 453—54. 513—14. Portr. 453.

Brun, Friederike, 158. 

Bruun, Chr., 964. 990. 

Bruun, N. T.,   111. 

Bruun, Th. Chr.,  111. 

Brücker,  G. V., 895. 

Brünnich, M. T.,  1050. 

Brünniche, A.,  1138. 1139. 

Bröchner, H.,   538.  546.  560.  651. 802. 857. 860. 861—62. Portr. 862. 

Brøchner, H., 131. 

Brøndsted, K. G.,  759—60. 

Brøndsted, P. O., 68. 956. 981—82. 984. 986.  992. Portr. 982. 

Buchwald,  Balth. Joh. de,  1095. 

Buchwald, Joh.  de, 1095. 

Budde, L., 719—21.  Portr. 720. 

Budde, V.,   1138. 

Budde-Lund, 1088. 

Bugge, Soph.,  1003. 1039.  1041. 

Buhl, Fr., 915—16. 1047.


Buntzen, Andr.,  1133.  1135.  1140.

Busck, Gunni, 880.

Bülow, Joh.,  1020.

Bärthold, A.,  361.

Bødtcher, L. A., 440—45.  Portr. 440.

Bøgh, Elise, 474.

Bøgh, Erik, 474—78. 535—37. 560. 609. Portr. 475. 

Bøgh, Fr., 474. 

Bøgh, Nic., 409. 616, 761. 

Børgesen, F. C. E.,  1108.

C.

Calderon,  159.

Callisen, A. C. P.,  946.  1131.

Carl Bernhard, se Saint-Aubain.

Carlsen, J., 947.

Carit Etlar, se Brosbøll.

Cart, J. E.,  514.

Caspari, C. P., 884. 900.

Cherbuliez, V., 641.

Chievitz, Poul, 332. 342—44. 395—439. Portr. 343. 

Child, F.J.,  1034. 

Christensen, A.,   1114. 

Christensen,  F., 390. 

Christensen, Illa, 775. 

Christensen, M., 1134. 

Christensen,  Odin T., 1114. 

Christensen-Schmidt, C. P.,  1015. 

Christiansen, Einar, 732. 751—54. Portr. 751.

Clausen,  H. G., 871. 872.  875. 879. 

Clausen, H. N., 149. 330. 361. 479. 876—79. 895—96.  Portr. 877. 

Clausen, Joh., 897. 910. 

Clausen, Jul.,  390.

Claussen, Soph., 793—96.  Portr. 794. 

Cold, D. H. O.,  1139. 

Colding, L. A.,  124—25. 

Collin, Edgard,  227. 

Collin, Edv., 289. 409. 

Collin, Jonas, 186. 285.  289. 307. 479. 932.  1061.  1102. 

Collin, Jonas, 407. 1085. 

Cramer, Chr.,  1141. 

Crone, H.,  1144.

D.

Dahlerup, V., 412.  1041.

Dahlmann, F. C., 948.

Dampe, J. J.,   132.

Daugaard, J. B., 898.

David, Chr. G. N., 934—35.

Degen, C. F.,  1141.

Deuntzer, J. H., 929.

Devegge, O., 985.

Dichmann,  G. A.,   131.

Dichmann, V. R.,   131.

Dietrichson, L.,  361.

Ditlevsen, O. G.,   1138.

Dodt, Beatus, 454. 514.

Dons, P., 89. 95. 106.  Portr. 89.

Dorph, N. V., 981.

Drachmann, A. G.,  1135.

Drachmann, H., 528. 559. 560. 563—89. 611—12. 635. 638—39. 649. 681—701. 753. 828.  Portr. 566. 683. 

Dreier, Fr., 340—41. 386. 945.    Portr. 340.

Drejer, Salomon Th. N.,  1103. 

Dreyer, W., 1006. 

Duurloe, B. A., 309. 

Dyrlund, N. Kr. F.,  1037.

E.

Ebers, G.,  736.

Eckardt, Josephine, 453.

Eegholm, Camilla,  771—72,

Egilsson,  Sveinbjørn,  1028.  1033.

Eiriksson, Magn., 386. 916—17.

Engelsted, S.,  1138.   1139.

Elmqvist, Th.,  894.

Engelbreth, W. F., 878. 879. 888.

Engelhardt, C.,   1001.

Engelstoft,  Chr. Th.,  896. 974.

Engelstoft, Laur., 955—56.  Portr. 956.

Erslev,  Kr., 947. 968—69.

Eschricht, D. F.,  1003. 1077—78.  1102. 1128.

Esmann, G.,  817—19.    Portr. 818. 

Espersen, J. Chr. S.,  1038, 

Estrup, H. F. J., 957. Portr. 957. 

Ewald,  C.,  821—25. Portr. 821.


Ewald, H. F.,  455—56. 514—15. 821. Portr. 455.

Ewaldsen, Chr., 998. 

Evaldsen, A. C., 562. 929.

F.

Faber, Fr.,  1076.

Faber, P., 437—39.  Portr. 438.

Faber, Vill., 439.  756.

Fabricius, J. C.,  18.  1050.

Fabricius, Otto,  1051.

Falbe Hansen, V.,  562. 939—40.

Fallesen, L.,  1143.

Fausbøll, M. V.,  1026.  Portr. 1026.

Feddersen, A., 1003.

Feilberg, H. F., 1038.

Fenger, C. E.,   947. 1104. 1132—33. Portr. 1132. 

Fenger, H. M., 916. 

Fenger, J. F., 879. 891. 909. 

Fenger, L., 983. 990. 

Fenger, P. A., 880. 891. 893. 909. 913. 

Fenger, R. Th., 891. 

Feuerbach,  538. 857. 867. 

Fibiger, Elfride, 773. 

Fibiger, Ilia, 535. 644. 

Fibiger, Joh., 474. 533—36. 644. Portr. 534. 

Fibiger, Mathilde, 385—86. 535. 644. 

Fibiger, Margrethe, 386. 

Fichte, 19. 50. 846. 848—49. 922. 

Finsen, Vilh., 930. 1029. 

Fischer, J. C. H.,  553. 607. 611. 

Flor, C.,  131. 167. 

Foersom, P., 107.  Portr. 107. 

Fog, Br. J., 912. 

Fogh, C.J.,  1058.  1105. 1118. 

Fogtmann, N., 897. 

Forchhammer, J. G., 1003. 1004. 1109—10. 1116-18.    Portr. 1116. 

Fraenkel, A., 944. 

Frankenau,  R., 1133. 

Frederik VII, 998. 

Frederiksen, N. C., 938. 

Freund, V., 991. 

Fridericia, Jul. A., 947. 970. 

Friedenreich, A.,  1138. 

Friis, F. R., 991.

Friis, Jac. J. F., 454.

Frimodt, R., 913.

Frølich, L., 409.

Fønss, Otto C., 762—65. Portr. 765.

G.

Gad, Emma,  775.

Gad, Marius,  942.

Gade, N. V.,  522. 646.

Galschjøt, M.,  990.

Galskjøt, J., 404.

Gandrup, Ch., 760—61.

Garde, H. G., 976.

Gerson, J. C..  386.

Gertz, M. CL, 562. 762. 1015.

Gigas, E., 37.

Gislason,  Konrad,   1032—33.

Gjellerup, Karl, 534. 561. 644—60. 667. 671. 712.    Portr. 645. 

Goethe,   19. 50. 163. 528. 558. 834. 

Goldschmidt,  M., 314. 329—40. 386. 399. 431—37. 508—11. 537. 539. 551. 609.    Portr. 330. 433. 

Goos,  C.,  562. 925. 928. Portr. 928. 

Gosch,  Chr. C. A.,  1093. 1094. 

Gottsched, H., 360. 

Graae, Th.,  84. 

Gram, J., 1145. 

Gram, F. T. J.,  926. 

Greensteen, H., 732—33. 

Grimm, Jakob, 1023. 

Grundtvig, N. F. S., 42. 44. 82—98. 106. 110. 119—20. 132—35. 143—51.  154. 164. 167. 168. 254. 361—71. 378. 386. 437. 544. 546. 555. 846. 848—49. 872. 876. 877—79. 880—88. 907. 908. 909. 911. 949. 954. 1035.   Portr. 82. 369. 887. 

Grundtvig, Sv., 370. 404. 1030. 1031. 1034—35.

Grønlund,  C. C. H.,   1108. 

Gude, L. J. M., 912. 

Gudmundsson, Valtyr, 1029. 

Gundelach-Møller, J. C.,  1131. 

Gutfeld, F. C., 871. 

Gyllembourg, Th. Chr.,  193. 228—36. Portr. 229. 

Gædeken, C. G.,  1136.


H.

Hage, C., 942.

Hagerup, E. H., 1037.

Hammer, E., 992.

Hammerich, Fr., 254. 890. 909. 974.

Hammerich, M., 284. 459. 517. 890.989. 1027.

Hammershaimb, V. U., 1030. 

Hannemann, D., 1144. 

Hannover. Ad., 1080—81. 1128—29. 

Hannover, E., 992. 993. 

Hansen, Const., 992. 

Hansen, F. J., 284. 

Hansen, H. C., 914. 

Hansen, H. J., 1058. 1071—73. 1074. 1085.

Hansen, H. Jac., 1141. 

Hansen, H. N., 317, 605. 

Hansen, Joh. Holm, 730—31. 

Hansen, Mads, 480. 481—85. 767. Portr. 483. 

Hansen, P., 154. 240. 242. 244. 269. 390. 469.

Hansen, P. A., 1146. 

Hansen, P. C. V., 1145. 

Hansen-Grut, Edm. 1137. 

Hansted, B., 943. 

Hartmatm, J. P. E., 295. 522. 

Haslund, Alex., 1138. 

Hassing, M., 1135. 

Hauberg, P. Chr., 985. 

Hauch, A. W., 1121. 

Hauch, J. C, 37. 38. 72. 131. 136. 154. 162—65. 166. 200. 203. 204. 205—6. 236. 255—58. 260. 316. 377. 393—401. 552. 553. 1075—76. Portr. 255. 394.

Heegaard, Soph., 730. 863. 

Hegel, 844. 852. 855. 856. 857. 860. 902. 

Heger, Christiane (g. Oehlenschläger). 9. 71. 490.

Hegermann-Lindencrone, Louise, 236. 

Heiberg, J. L., 984. 1048. 

Heiberg, J. L., 119. 141. 148. 154. 156 —62. 185—217. 231. 236. 259. 287. 294. 300. 351. 379. 385. 388—90. 463—506. 535. 569. 609. 723. 837. 855—56. 901. 1147. Portr. 158. 185. 213.

Heiberg, Johanne Luise, 211. 232. 268. 730.

Heiberg, P. A., 361. 

Heine, H., 645. 646. 699. 

Heise, A., 969. 

Heise, V., 404. 

Helms, Jakob, 988. 

Helms, Joh., 466, 516—17. 

Helveg, H. F., 890—91. 

Helveg, L. N., 891. 973—74. 

Hennings, Aug., 985. 

Henningsen, Em., 766. 

Henningsen, Erik, 516. 

Henrichsen, R. J., 1014. 

Herbst, C. F., 985. 997. 

Herder, 19. 552. 

Herholdt, J. D., 1129. 

Hermansen, Chr., 896—97. Portr. 896. 

Hertz, H., 43. 207—9. 211. 217—25. 378. 390—93. 539. 609. Portr. 222. 392. 

Hertzsprung, S., 1146. 

Hetsch, G., 993. 1143. 

Heyse, Paul, 652. 711. 

Hillerup, F. C., 989. 

Hindenburg, Th., 1003. 

Hiort-Lorenzen, H. R., 973. 

Hirschsprung, H., 1138. 

Hjaltelin, Oddur, J., 1103. 

Hjort, J. L. M., 912. 

Hjort, P., 123. 124. 126. 141. 153. 200. 204. 855. 992. 1024. 

Hjort, V. K., 871. 

Hoffmann, E. Th. A., 154. 554. 

Hoffory, Jul., 1044. 

Hohlenberg, M. H., 896. 

Holberg, Ludv., 930. 975. 

Holm, Edv., 964. 970—72. Portr. 971. 

Holm, J. Tyge, 1095. 

Holm, Th. (Holmskjold), 1096. 

Holm, Viggo, 754—55. Portr. 755. 

Holmer, V., 1138. 1139. 

Holst, E., 1134. 

Holst, Fr., 731—32. 

Holst, H. P., 295. 304—7. 377. 391. 419. 489. Portr. 304. 

Holst, L., 937—38. 

Holstein, Ludv., 809—11. 

Holten, C. V., 1124.


Hornemann, C. F., 868—69. 875. 877.

Hornemann, E., 457.

Hornemann, E.,  1133.

Hornemann, Frees,  1047. 1049.

Hornemann, Jens V.,  1099—1100.

Hornsyld, J., 878.

Horrebow, O., 868.

Hostrup, Elisabeth,  502. 504.

Hostrup, J. C.,  323—29. 395. 420—24. 497—504. 609. 744. Portr. 327. 423. 

Howitz, Fr., 1138. 

Howitz, F. G., 854—55. 1129. 

Hurtigkarl, F. T., 919—20. 

Hubertz, J. R.,  1131.  1134. 

Høffding, H., 361. 562. 714. 863—65. 

Højsgaard, Jens,  1016. 

Høst, Andr. Fred., 317. 

Høst, J. K.,  108. 168. 

Høyen, L. N., 987—89. 992. Portr. 987.

I.  J.

Ibsen, H.,  539.

Ibsen, I. P.,  1003.

Ingemann, B. S.,  89. 98—104.  110.  148. 152—56. 164. 169.  172.  175. 245—55. 292. 401—4. 712. 909. Portr. 98. 402. 

Ingerslev, E., 1138. 

Ingerslev, V.,  1139. 

Iversen, A.,  1139. 

Ipsen, Alfr.,  390.  619—20.  782—85. Portr. 782. 

Ipsen, O. C., 914. 

Jacobsen, J. P., 559. 560. 621—30. 799. Portr. 622.

Jacobsen, P. V., 308—9. 755. 932. 955. 

Jacobsen, Ludv. L., 1076—77.1128. Portr. 1077.

Jahn, F. H., 975—76. 

Jean Paul,   163. 

Jensen, A. S., 1075. 

Jensen, C. E.,  782, 804. 

Jensen, J., 998.

Jespersen, Otto,   1043.  1044.  1045. 

Jessen,  Edvin, 1036. 

Johannsen,  C. Th.,   1047. 

Johannsen, W. L., 1108. 

Johnstrup, J. F.,   1118. 1119—20. Portr. 112 0.

Jonsson, Finnur,   1033—34.

Juel,  C.,  1144.

Juel-Hansen, Erna,  774—75.

Jungersen, Fr., 894.

Jungersen, H. F. E.,  1058—59.

Juul, Chr., 344.

Juul, Teckla,  771.

Jürgensen,  Chr.,   1143.

Jürgensen,  Urban,  1147.

Jørgensen, A. D.,  965. 966—67. 980.

Jørgensen,  C.,  984.

Jørgensen,  Chr.,  591. 593.

Jørgensen, G. S.,   1147.

Jørgensen, Joh.,  788-93.  Portr. 789.

Jørgensen, S. M., 1113.  1114.

K.

Kålund, P. E. Kr.,  1029.

Kaalund, H. V., 344. 445—53. 511—13. 528. 557. 581—82. 595-606. 616—19. 721. 744. 747. 785.  Portr. 446. 

Kaikar, C. A. H., 896. 898. 914. 

Kaikar, Otto,   1035. 

Kall, N. C, 1047. 

Kant,  846,  901. 920. 922. 

Kayser,  C. J. H., 937. 947. 1132.  1134. 

Kieler, Laura,  770. 

Kjeldahl, J.,   1113—14. 

Kjelland, Alex.,  632. 

Kierkegaard, P. Chr., 883. 884. 889—90. Portr. 890. 

Kierkegaard, S.,  236. 334—37. 344—61. 387—88. 415. 846. 856. 857—59. 860. 861.   862.   863.   880.   904—7.    Portr. 337. 347.

Kjærbølling, N.,  1085. 

Kjærskou, Hj.,  1107. 

Knudsen, H.,  998. 

Knudsen, P.,  945. 

Knudtzon, Fr. G., 992. 

Koch, L., 915. 974. 

Koch, V.,  990. 

Koefoed, Emil,   1114. 

Kofoed-Hansen,  H.  P.,  309—11. 914. Portr. 309.

Kok, Joh. G. E.,  913.  1037. 

Kolderup-Rosenvinge, J. L. A., 930. 975. 

Kolthoff, E. V.,  909.


Kornerup, J., 988. 990. 1003.

Krabbe, H., 1083. 1138.

Kragballe, C. M., 911.

Krarup, F. C., 916.

Krarup, N. B., 131.

Kratzenstein, 1121.

Krebs, Fr., 944—45. 1134.

Krejdal, Aug., 1141.

Kristensen, E. T., 245.

Krohn, Joh., 721—22.

Kroman, Kr., 562. 865—66.

Krossing, N. B., 986. 993.

Krøyer, H. N., 1059—61.1062. Portr. 1060.

Kylling, Peder, 1095.

Købke, P., 984. 991.

Køedt, P., 943.

Køster, Kr., 89.

L.

Lange, C., 562. 1138. 

Lange, Joh., 1105—6. 

Lange, Jul., 538. 552. 558. 560. 562. 983—84. 989. 990. 991. 992. Portr. 984. 

Lange, Thomas, 461—63. 516. Portr. 462. 

Lange, Thor, 761—62. Portr. 762. 

Larsen, A. C., 538. 917. 

Larsen, J. E., 926. 930. 975. 

Larsen, Jul. S. V., 929. 

Larsen, Karl, 825-28. Portr. 827. 

Larsen, S. E., 1134. 

Lassen, Chr., 1025. 

Laub, H. O. C., 898. 912. 

Lehmann, Alf., 867. 

Lehmann, G. C. H., 1135. 

Lehmann, Jul., 1139. 

Leigh-Smith, A., 944. 

Lembcke, Edv., 108. 470—71. Portr. 471. 

Levetzau, Corn., 465. 771. 

Levin, Israel, 1035. 1036. 

Levinsen, G. M. R., 1069—70. 

Levy, C. E., 1135. 1140. 

Liebenberg, F. L., 81. 263. 280. 284. 317. 323. 415. 501.

Liebmann, F. M., 1103. 1104. 

Lind, P. E., 898. 

Lindberg, J. C., 132. 149. 879. 882. 889. 1046-47. Portr. 1046. 

Lindberg, N., 894.

Linderberg, F., 945.

Linderup, H. C, 1141.

Lorenz, L., 1125—26.

Lorenzen, Chr. C., 998.

Lund, G. F. V., 1030.

Lund, J. L., 986.

Lund, Ludv., 1087.

Lund, Ole Chr., 474.

Lund, P. V., 1067, 1074. 1078—79. 1106.

Lund, Samsøe, 1107.

Lund, Troels, 538. 562. 969.

Lund, M. A. S., 245.

Lundeli, J. A., 1038.

Lyngby, Kr. J., 1037—38. 1043.

Lyngby e, H. C., 1102—3.

Lütken, C., 131.

Lütken, Chr. Fr., 1055. 1057—58. 1074. 1089. 1105. 

Løffler, J. B., 990. 

Løvendal, E. A., 1064. 1071. 1074—75.

M.

Madsen-Mygdal, 944.

Madsen, A. P., 1003. 1005. 1006.

Madsen, K., 992. 993.

Madsen, Oscar, 715. 811—14.

Madsen, Peder, 915.

Madvig, J. N., 1008—14. Portr. 1009.

Magnusen, Finn, 949. 954. 992. 994. 995. 999. 1028. 1029. 1038. Portr. 955. 

Malling, Mathilde, 770. 

Mandix, Jacob, 932. 

Manicus, C., 998. 

Mansa, F. V., 1129. 

Mantzius, Kr., 323. 325. 501. 587. 

Mariager, P., 735—37. 1148. Portr. 736. 

Markmann, C., 729—30.

Martens, Elisabeth, se Bjørnsen. 

Martensen, H. L., 323. 387. 415. 539. 542. 856—57. 860. 861. 900. 901—4. 907—12. 945. Portr. 903. 

Matthison-Hansen, Aage, 782. 805—6. 

Matzen, H., 929. 930. 975. 

Mechlenburg, Alfhilda, 771. 

Mehren, A. F. v., 1048. Portr. 1048. 

Meier, F. J., 991. 992. 

Meisling, S., 285. 

Meinert, Fr., 1065. 1067—69. 1086. 1088.


Melby, M., 894.

Melchior, N. G., 1135.

Meldahl, F., 991.

Meyer, Edv., 421.

Meyer, Emil, 942—43.

Meyer, Joh., 755—56.

Meyer, W., 1138.

Michaëlis, Soph., 796—99. Portr. 798.

Mill, Stuart, 539. 541. 545. 560.

Molbech, C., 81. 89. 96. 111. 132. 248. 490. 952-34. 1030. 1035. 1036. Portr. 953. 

Molbech, Chr. K. F., 132. 314—16. 378. 429—31. 504—8. 560. 592. 606—8. 722. Portr. 315. 429. 

Moldenhawer, J. J. P., 1097—98. 

Mollerup, W., 969.

Monrad, D. G., 546. 899—900. Portr. 899. 

Monrad, J. H., 895. 

Mortensen, Th., 1057. 1092—93. 

Morville, Niels, 946. 

Munch, P. A., 999. 

Mundt, C. E., 1143. 1147.

Müller, C. L., 985. 

Müller, Ludv. Chr., 285. 966. 

Müller, O. Fr., 1050. 1096. 1100. 

Müller, P. E., 147. 869. 948—49. 961. 995. 1029. 1030. 1036. Portr. 949. 

Müller, P. E., 1086—87. 

Müller, Sigurd, 762. 990. 992. 

Müller, Sophus, 1005. 1006. 

Mynster, J. P., 42. 98. 387. 855. 856. 872—75. 877. 878. 880. 882. 883. 885. 898. 909. Portr. 873. 

Mynster, O. H., 24. 873. 

Münter, Fr., 869—70. 980. 995. 1049. Portr. 869. 

Mürer, Th. C., 1133. 

Møbius, Th., 1032. 

Möhl, K. E., 998 

Møhl, N. C., 131. 

Møller, Carl, 756—57. 

Møller, Chr. V. V., 894. 

Møller, E. Høyer, 733-35. Portr. 734.

Møller, H. G., 1029. 

Møller, Jens, 96. 101. 178. 870. 962. 

Møller, Joh., 1140. 

Møller, L. O., 894.

Møller, Niels, 800—2. 838. Portr. 800.

Møller, O. M., 760.

Møller, Peder R., 484. 766—67.

Møller, P. L., 29. 47. 51. 214. 216. 222. 239. 271. 313-14. 336. 337. Portr. 313. 

Møller, Poul M., 131. 135, 136. 159. 165—68. 188. 236. 244. 256. 263—69. 295. 587. 846. 856. Portr. 264. 

Møller, Rasmus, 165. 269. 878. 

Møller, R., 1143. 

Møller, Vilh., 283. 559. 

Mørch, Otto, 1070—71.

N.

Nansen, P., 814—17. Portr. 815. 

Nathanson, M. L., 217. 218. 479. 495. 814. 932. 935.

Neergaard, Carl, 1005. 1006. 

Neergaard, N., 972.

Nellemann, Joh., 925. 929—30. Portr. 929. 

Nielsen, Anton, 480—81. Portr. 481. 

Nielsen, Fr., 891. 893—94. 910. 975. 

Nielsen, Hollard, 284. 

Nielsen, Jacob, 766. 

Nielsen, Oluf, 969. 

Nielsen, Rasmus, 360. 473. 539. 651. 859—60. 861. 863. 907—8. 1144. Portr. 859.

Nielsen, Zak., 743—48. 767. Portr. 743. 

Novalis, 21. 163. 

Nutzhorn, Fr., 538. 1015. 

Nyblom, Helene, 770. 

Nyblom, C. R., 586. 

Nyerup, R., 84. 994. 996. 1017. 1018. 

Nyrop, Cam., 973. 993. 

Nyrop, Kr., 390. 1044. 1045. 

Nørregaard, J., 404. 

Nørregaard, L., 919.

O.

Oeder, G.Chr., 1095-96. 1100. 1106. 

Oehlenschlager, A. G., 3—16. 24—52. 53. 50—61. 67—72. 90. 92. 97. 104—7. 108. 110. 112. 113. 116. 117—18. 127—28. 136. 141. 142—43. 157. 164. 168. 195. 200—4. 255- 260. 304. 316. 371—80. 490. 566. 837. 840. 846. 873. 949. Portr. 5. 28. 70. 202. 375. 

Oldenburg, Th. W., 883.


Olrik, Axel,  1034.

Olsen, F. C., 269.

Olsen, G. H.,  124.

Olufsen, Chr.,   171. 933.

Olufsen,  Chr. F. R.,  1145—46. 1147.

Oppermann, L.,  1143.

Otto, Carl,  1127—28.

Overskou, Th., 225—27. 377. Portr. 22$.

P.

Paludan-Müller, Bernh.,  900. 

Paludan-Müller, Caspar,   961—63. Portr. 962. 

Paludan-Müller, Fr.,  284. 291. 295—303. 378.  415-19S. 419 staaer fejlagtig, at P.-M. døde i
Fredensborg. Han døde i Kjøbenhavn og er begraven
paa Asminderød Kirkegaard..   538.  539.   587.  591.
961.  Portr. 297. 416. 

Paludan-Müller, Jens,  898—99. 

Panum, P. L., 1136—37. 1140. Portr. 1137. 

Paulli, Jacob, 914. 

Paulli, Simon,   1094. 

Pedersen, P., 1148. 

Petersen, C. G. Joh.,   1005. 1091. 

Petersen,  C. L., 1148. 

Petersen, Emil,  1114. 

Petersen, F.,  361. 

Petersen, F. C., 982.  1007.  1013. 

Petersen, Henry,  969. 1004. 1005—6. 

Petersen, Jul.,  980.  1139. 1140. 

Petersen, Jul.,  562. 942. 1144—45. 

Petersen, Jul. Chr.,  1114. 

Petersen, L. Schatt,  916. 

Petersen, N. M., 949.  950—51. 952. 1017.
1023. 1031—32. 1035.  1141.

Petersen, O. G., 1107. 

Petersen, Rich.,   16.  404. 

Petersen, Vilh.,  292. 

Petersen-Studnitz, A., 943. 

Pflueg, C. C.,   1148. 

Philipsen, H.,   1137. 

Philipsen, P. G.,  317. 

Pingel,  Chr.,   1115. 

Pingel, V.,  562. 616. 

Plon, Eugène,  989. 

Ploug, P. C., 320—23. 341. 424—28. 437.
484. 490—97. 504. 511. 520. 592. 608
—16. 638. 764.  Portr. 321. 426.

Pontoppidan, Dines, 668.

Pontoppidan, Henr., 667—81. Portr. 673.

Posselt, H. J.,  1075.

Poulsen,  Ad.,   1148.

Poulsen, A. S., 916.

Poulsen, Emil. 453.

Pram, Chr. H.,  946.

Pram-Gad, 909.

Proft,  188-90.  Portr. 189.

Puggaard, H. C. V.,  1118.



Q.

Quistgaard, 879.


R.

Rafn, C. Chr., 949. 998. 1028. 1029. 1039. Portr. 998. 

Rafn,  C. G., 1098. 

Rahbek, Kamma  874. 

Rahbek,   K. L.,   64.   66. 111.   124.   178.
188. 873.

Ramus,  Chr., 1143. 1147. 

Ramus,  Chr.,  984. 

Rask, Rasm.,   949. 954. 1016—24.  1033.
1035.  1038.    Portr. 1017. 

Rasmussen, J. L., 1046. 1047—48. 

Rasmussen, Vald.,   1136. 

Raunkjær, C. C.,   1108. 

Rawert, O. J., 932. 

Ravn, N. E., 1135. 

Ravnkilde, Adda,  774. 

Recke, Ad., 344. 439. 

Recke, E. v. d., 497. 506. 598—599. 722[—] 29.  1036.

Reinhardt,  C. E. F.,  969. 

Reinhardt, J. Chr. H., 1050. 1051.  1054. 

Reinhardt,   Joh. Th.,   1057. 1058.   1061. 1062. 1066—1067.  1078. 

Reisz, C. M.,  1136. 

Reitzel, C. A.,  316. 490.    Portr. 317. 

Renan,   541. 560. 

Repp, Th. G.,  132.  147. 

Richardt,   Chr., 71. 242. 466-69. 517—25. 539. 744. 763.  Portr. 467. 

Ring,  K., 942. Rink,  H. J.,   1118—19.



Rist, P. F., 740—3. 976.  Portr. 741.

Rode, G., 465—66.

Rode, H., 804—5.

Rosen, V. S. A.,  1138.

Rosenberg, C., 532. 1029.

Rosenberg, P. A.,  758—59.

Rosenhoff, Cl., 341. Portr. 341.

Rosenkilde, Ad., 464.

Rosenkilde, C. N., 218.

Rosenvinge, J. L. A. Kolderup,  1108.

Rosing, Mich., 616. 716—19.

Rostrup, E.,  1005. 1108.

Rothe, C., 932.

Rothe, P. C., 910. 914.

Rothe, C., 896.

Rothe,  V., 897.

Rottbøll, Chr. Friis,  1096.

Rubin, M., 941—42. 947. 972.

Rudelbach, A. G.,    131. 149.  876.  879. 888- 89.    Portr. 889. 

Rudin, W., 346. 360. 361. 

Rumohr, Th. K.,  312.

Ryge, J. C., 107. 773.

Rønning,  F., 401.  1023.

Rørdam, H. C., 891.

Rørdam, H. F., 891. 892—93. 974.

Rørdam, Th.,  894

Rørdam,   Th. Skat,   891.  892. 893. 910. 1049.  Portr. 892.

Rørdam,  Vald., 806-9.  Portr. 806. 

Røse, V.,  765.

S.

Såby, Viggo, 1031.

Saabye, H. G., 916.

Sacy,  Silvestre de,  1045.  1047.  1048.

Saint-Aubain, A. N. de, 193. 236—38. Portr. 237.

Sainte-Beuve,  539.

Salomonsen, C.J.,  1139. 1140.

Salomonsen, M.,   1134.

Sandvig, B. C.,  986.

Saxtorph, J. S.,  1131.

Saxtorph, M.,  1139.

Schack, H. E., 456—58.    Portr. 457.

Schandorph, S., 471—3. 504. 528.
560. 589—95. 597—606. 609. 612—16. 618—19. 650. 702-11. 714. Portr. 592.

Scharling, C. E., 896.

Scharling, E. A.,   1109. 1110—11.

Scharling, H. W.,  938—39.

Scharling, Henr., 463—64. 897.

Scheel, A. V., 926

Scheel, Poul,  1131.

Schelling,   19.   21—22.   844.   845.   847.
848. 849.

Schepelern,  G., 914. 

Schiern, F., 963—64. 

Schellerup, H. C. F. C., 562. 1144. 1146. 1147.

Schiller,  19. 75.  163. 557. 645. 848. 

Schiødte, C. A.,   1144. 

Schiødte,   J. C.,   562.   1055. 1061—66.
1067.   1070.   1071.   1073.  1074.  1075.
1085.  1086.  1089.    Portr. 1063. 

Schjørring, Johanne, 772—73- Portr. 772. 

Schlegel, A. W.,  19. 21. 22. 67. 

Schlegel, J. F. V., 919. 975. 

Schlegel, F.,  21. 67. 554. 

Schleicher, Aug.,  1037. 

Schleiermacher,  22. 47. 646. 876. 901. 

Schleisner,  P. A., 549. 1134. 

Schmidt, F. T.,  1136. 

Schmidt, Rud., 473—74. 529—33. 539. 548.  758.  Portr. 530. 

Schmidt,  Vald., 1049. 

Schmidten, H. G. v.,   1142. 

Schousboe, P. K. A.,   1099. 

Schousboe,  V. C., 916. 

Schouw, J. F., 547. 549. 1101—2. Portr. 1102.

Schow, N. J., 980—81.  1007. 

Schovelin, Jul., 943. 

Schrøder, A. L.,  23. 89. 894. 

Schumacher, A., 445. 

Schumacher, C. A.,  1147.  1148. 

Schumacher, H. C. F.,  1098—99.  1115. 1131.

Schumacher, Heinr. Chr.,   1145. 

Schwanenflilgel, H., 238. 404. 

Schøning, G., 948. 

Scott,  Walter, 247. 

Secher,  V. A., 930. 975. 

Sehested, N. F. B., 1002—3. 

Selmer, H.,  1131.  1140. 

Shakspeare, 163. 605.

Sibbern, F. C., 89. 95. 124. 136. 167. 200. 250. 846. 851-54. 855. 856. 862. Portr. 853. Sibbern, G., 563. 714. 862.
Siesby, G., 342.
Siesbye, O., 563.
Sievers, E., 1036.
Sigurdsson, Jon., 1029.
Simesen, R. J., 1144.
Simonsen, D., 1049.
Skram, Amalia, 770.
Skram, Erik, 635-36. 714.
Smit, T., 445.
Smith, F. L. E., 1140.
Smith, G. V., 1006.
Smith, S. Birket, 563. 970. 984. 1031.
Smith, Troels, 367.
Sneedorff, Fr., 955.
Sommer, A. G., 1140.
Sorterup, J. B., 997.
Spencer, 539.
Spengler, J. C., 986.
Spinoza, 18. 538. 654.
Sponneck, W. C. E., 932.
Stadfeldt, A., 1136.
Staffeldt, A. W. Schack von, 72-81. Portr. 73.
Stage, G., 1138.
Starcke, C., 867.
Steen, Ad., 563. 1143. 1144. 1147.
Steenberg, V., 1138.
Steenstrup, Japetus, 1003-4. 1051-57. 1058. 1060. 1075. 1088. 1089. 1105. 1118. Portr. 1053.
Steenstrup, Joh., 947. 967-68. 1004.
Steenstrup, K. J. V., 1005.
Steffens, H., 16-29. 41-44. 47. 48. 68. 83. 528. 845-46. 847. 873. 901. 902. 1127. Portr. 17.
Stein, H., 914.
Stein, S. A. V., 1134.
Stephens, G., 1003. 1030. 1039.
Sthyr, H. V., 911. 915.
Stemann, Chr. L. E., 930. 975.
Storck, H. B., 989. 990.
Storm, Edv., 5.
Stuckenberg, Viggo, 785-88. Portr. 786.
Studsgaard, C., 1139.
Suenssen, Fanny, 771.
Suhm, P. F., 948. 1047.
Svenningsen, C., 1142.
Swinburne, 649.
Sørensen, C. Th., 976.
Sørensen, S. A., 976.
Sørensen, S. P. L., 1114.
Sørensen, Søren, 1027.
Sørensen, Th., 947. 1139.
Sørensen, Will., 1004. 1072. 1084-85.
Søtoft, Nic., 153. 166. 168-69. Portr. 168.

T.

Taine, H., 539. 541.
Tauber, P., 1083-84.
Tegner, F. W., 1147.
Tegner, H., 409.
Tegnér, 193. 203-4.
Teisen, N. C. G., 916.
Termansen, N. I., 245.
Thaarup, F., 946. 987.
Thiele, J. M., 119. 166. 168. 169. 268. 419-20. 989. Portr. 420.
Thiele, T. N., 563. 1146.
Thiset, A., 973.
Thisted, Vald. A., 311-12. Portr. 311.
Thomsen, A., 1112.
Thomsen, Carl, 242. 254. 390. 404.
Thomsen, Chr. J., 984. 996-97. 998. Portr. 997.
Thomsen, Julius, 1111-13. Portr. 1112.
Thomsen, Th., 1114.
Thomsen, Vilh., 538. 563. 1023. 1026. 1041-43. 1044. Portr. 1042.
Thorarensen, Bj., 529.
Thoresen, Magd., 770.
Thorlacius, B., 995. 1007.
Thorsen, P. G., 1030. 1039.
Thorsen, P. Kr., 1038.
Thorson, A. B., 992.
Thorson, M. E., 998.
Thorsøe, Alex., 972.
Thortsen, C. A., 203. 1036.
Thorvaldsen, 69. 138. 291. 440. 446. 544.
Thune, R. G. F., 1142.
Thyregod, Chr. A., 478-80. Portr. 479.
Tieck, 20. 71. 143. 163. 256.
Tolderlund, H., 464.


Topsøe, H.,  1113.

Topsøe, Vilh., 464. 640-44. 661. 818. Portr. 643. 

Torp, Carl, 929. 

Trap, J. P., 946. 

Trap, Cordt, 943. 

Tregder, P. H.,  1024. 

Trenckner, C. V., 1026. 

Treschow, N., 41. 89. 163. 846—48. 852. Portr. 847. 

Trier, F., 1134. 

Trier, S. M., 1130. 1132. 1134. 

Tryde, C.,   1138.  1140. 

Tscherning, E.,   1139. 

Tuxen, Fanny,  773—74. 

Tuxen, G. E.,  1147. 

Tuxen, J. C.,  1147. 

Tuxen, N. E., 1006. 

Tychsen, C.,  1144.

U.

Uldall, F., 990.

Uldall, F. A.,  1140.

Undset, Ingv.,   1005.

Ursin, G. F., 993. 1142.  1145—47 .

Ussing, C., 925.

Ussing, H., 914.

Ussing, J. L., 982—83. 987. 1014.

Ussing, Tage Algr., 926.

V.   W.

Wagner, Rich., 653.

Vahl, J., 913—14.

Vahl,  Martin,   1097.   1100.

Valentiner, H.,  1144.

Wallich, N.,  1100—1.

Valløe, K., 466.

Varberg, Rud.,  386.

Varming, D. L. C. A.,  1037.

Warming, Eugen,   1090.  1094. 1106—7. Portr. 1107. 

Warncke, T. S.,  1136. 

Vaupell, Chr.,  1058. 1104—3. 

Vaupell, Otto, 976. 

Vedel, E.,   1001—2.    Portr.   1002. 

Vedel, Vald., 458. 

Vedel-Simonsen, L. S.,  954. 995. 

Wegener, C. F., 960—61. 1007. Portr. 960.

Weilbach,  Ph., 989. 991. 992.

Weinwich, N. H., 986.

Velschow, H. M., 947. 961.

Wendt, J. C. W.,  1147.

Wengel, Chr. M., 465.    Portr. 465.

Werlauff,   E.   C.,   951—52.   994.   995. Portr. 951. 

Verner, K. A.,   1044. 

Wesenberg, A. S., 1014. 

Wesenberg-Lund,  C. J.,   1092. 

Wessel,  Caspar, 1141. 

Westengaard, L. C.,   131. 

Westergaard, H., 940—41. 947. 

Westergaard,   N.   L.,    1024—26. 1030. Portr. 1025.

Weyse, C. E. F.,  119. 192. 

Viborg, E. N., 1096. 

Viborg, K. F., 891. 992. 

Wied, G., 818. 828—34.  Portr. 829. 

Wiedewelt, Joh.,  977. 

Wieland,   19.

Wilckens, Cl., 866—67. 945. 

Wilster,   Chr.,   204. 206.  20. 258—60. Portr. 259. 

Wimmer,   L.,   563.   1003.   1023. 1035. 1039—41.    Portr. 1040. 

Winge, Herluf, 1005. 1073—74.  1088. 

Winge,  Oluf,  1074. 

Winther, Chr.,   166. 269—77. 280.  304.
389.   397. 410—15.   425.   587.   593.
716. 728. 763. 989.    Portr.  275. 411. 

Winther, Georg,   1085. 

Virchow, Rud.,   1135. 

With, C. E., 1136. 

Wleugel., P. J.,  1142. 

Vodskov, H. S., 664. 

Volf, R., 914. 

Wolf, Jacob,   1141. 

Wolff, A., 913. 

Worm,  Pauline,  386. 

Worsaae, J. J. A., 964. 988. 999—1001.
1003.  1004.    Portr. 999. 

Wulff, P., 107. 

Woldicke, Jeremias,  1141.

Z.

Zachariæ, G. C. C.,   1147. 

Zeise, W. Chr.,  1109. 1110.

Zeuthen, H. G., 1144.

Zeuthen, L., 884.

Zinck, L., 1004-5.

Zoega, Georg, 977-80. 984. Portr. 978.

Ø.

Øllgaard, H., 925.

Ørsted, A. S., 8. 9. 55. 89. 848. 854. 873. 919. 920. 921-25. 932. Portr. 923.

Ørsted, A. S., 1081. 1103-4.

Ørsted, H. C., 8. 9. 42. 68. 89. 96. 97. 163. 250. 292. 849. 850-51. 852. 873. 1109. 1121-24. Portr. 1123.

Ørsted, Mathilde, 1148.

Ørsted, Sophie, f. Oehlenschläger, 56.

Østergaard, Vilh., 757-58.

Østrup, J., 1048.


LITTERATUREN

I DENS HOVEDTRÆK EFTER TIDSFØLGEN


1100 (omtr.) Ælnoth: Historia S. Canuti regis Daniæ.

1162 Eskilds Skaanske Kirkeret.

1171 Absalons sjællandske Kirkeret.

1190 (omtr.) Svend Aagesens Compendiosa historia regum Daniæ.

1200 (omtr). Saxo: Gesta Danorum (Danmarkshistorien)

1241 Valdemar den Andens Jydske Lov.

1450 (omtr.) Den ældste danske Bibeloversættelse.

1479 Kjøbenhavns Universitet grundlægges.

1482 Den første Bog trykkes i Danmark af Johan Snell (en latinsk Beskrivelse af Rhodus' Belejring).

1483 Dansk Bearbejdelse af Eufemia-Viserne.

1486 Jydske Lov udkommer paa Plat-tydsk.

1495 Den danske Rimkrønike udkommer i Trykken som den første danske Bog.

1496 Michael: Om Jomfru Mariæ Rosenkrans.

1504 Jydske Lov udgives i Trykken med Knud Mikkelsens Expositiones.

1506 Peder Laales Ordsprog.

1510 Chr. Pedersen: Vocabularium ad usum Dacorum.
— Ældste trykte Udgave af Lucidarius.

1514 Chr. Pedersen udg. Saxos Gesta Danorum (Danmarkshistorien).
Missale Lundense. Vor Frue Tider. Om at høre Messe.
— Michaels Rimværker udgives.

1515 Chr. Pedersen: Jertegns-Postil.
Udg. Petri Legistæ Parabola (dvs. Peder Laales Ordsprog).

1524 Hans Mikkelsens Oversættelse af det nye Testamente (»Christian II.s n. Test.«).

1526 Poul Helgesen udg. sin Oversættelse af Luthers Bedebog.

1527 Poul Helgesen: Til det kjætterlige, ukristelige og ubesindige Brev fra Hans Mikkelsen. Skriftet om Hospitalers Indretning.

1528 Hans Tausen: Et ynkeligt Klagemaal. En kristelig Fadzon at kristne Børn med.
Frands Vormordsens Oversættelse af Davids Psalmer.
Claus Mortensen og Hans Spandemagers danske Psalmebog.

1529 Chr. Pedersens Oversættelse af det nye Testamente.
Hans Tausen: Et kort Antsvar til Bispens Sendebrev.

1530 Peder Laurentsen: Aarsagen og en ret Forklaring paa den nye Reformats »Malmøbogen«).
— Dødedansen.
— En Historie om Peder Smed og Adser Bonde (omtr.).
— Viser om Herredagen i Kjøbenhavn; om Guds Ords Fjender og særdeles Lektor Poul Vendekaabe; om Antikristen ; om Munke.

1531 Chr. Pedersens oversætter og bearbejder en Række lutherske Skrifter.
Oversætter Davids Psalmer.
Poul Helgesen: En kort Undervisning paa den hellige Messe.
En kort og kristelig Undervisning paa det hemmelige Stykke i Messen, som kaldes Kanon.
Hans Tausen: Svar til Lektor Pouls falske og ukristelige Undervisning.
Frands Vormordsen: En kort Forklaring og Forskjel paa den evangeliske og papistiske Prædiken. En saare nyttelig Disputats.

X533 Jørgen Sadolin oversætter den augsburgske Bekjendelse.
Poul Helgesen: Menige Danmarks Riges Biskoppers og Prælaters Gjensvar til de lutheranske
Artikler.
Hans Tausen: Vise om Løgn og Sandhed.
— Dialogus.
— Malmø-Psalmebogen.

1534 Chr. Pedersens: Kong Olger Danskes Krønike. Kejser Carl Magnus Krønike.
Poul Helgesen (efter Erasmus): En kort Undervisning til en kristelig Forening og Forligelse.

1535 Hans Tausen Oversættelse af de fem Mosebøger.

1538 Peder Palladius: Enchiridion.

1539 Hans Tausen Postil. Frands
Vormordsen: Haandbog om den rette evangeliske
Messe. P. Tidemand overs. Dommernes
Bog. -Kirkeordinansen af 1537 udkommer i dansk
Oversættelse.

1541 Peder Tidemand overs. Salomons Viished og Jesus Syrach.

1544 Hans Tausen   danske Psalmebog.

1550 Christian III.s danske Bibel.

1552  Claus Lauridsen: Arithmetica.

1553  Peder Palladius:  Den formaledide Aager.

1554  Peder Palladius: En nyttelig Bog om
St. Peders Skib.     En ny evangelisk Rimstok. —
Chr. Pedersen død 16.1.

1555  Herman Weigeres Oversættelse af Reineke Foss
(»Rævebogen«). — Broder Rus'es Historie.

1556  Peder Palladius: Om den ukristelige
etc. Sværgen og Banden.    Drukkenskabs Aflysning.
Advarsel om den lappede og forkludede Hosedjævel.

1557  Hemmingsen:   Enchiridion theologicum.
Niels Palladius: Det hellige Ægteskabs
Ordensregler. Henr. Smith: En skjøn, nyttelig
Lægebog.

1558  sc>Niels Palladius: Hvorlunde et
Kristenmenneske skal beskikke sig til Døden.

1560  Henr. Smith: Tavle og Register over den
hellige Skrift. — Peder Palladius død 3. 1.

1561 Svaning: Refutatio Calumniarum. Hemmingsen: 
Postilla. —  Hans Tausen: død 11. 11.

1562  Hemmingsen:  Kommentarer til det nye
Testamentes Breve  (—1569). Pastor. De lege naturæ.

1569  Hans Thomissøns Danske Psalmebog.

1570  Hemmingsen:  Livsens Vej.

1571  Peder Sørensen: Idea medicinæ philosophicæ.

1573  Tyge Brahe: De nova stella. Glad: Res danicæ.

1574  Hemmingsen:  Syntagma institutionum
christianiarum. Tyge Brahe: Oratio in Academia
Hafniensi.

1575 Anders Sørensen Vedels Oversættelse af
Saxos Danmarkshistorie. (Den Danske Krønike).

1576 Hemmingsens Postil oversættes paa Dansk

1579 Adam af Bremens Kirkehistorie udgives af
Anders Sørensen Vedel. P. Jensen Hegelund : Susanna,
Comico-tragoedia.

1584 Hieron. Just. Ranch: Salomons Hylding. — Hans
Svaning død 20. 9.

1586 Anders Krag: Laurea Apollinea Monspeliensis, 

1588 Anders Sørensen Vedel: Ligprædiken over
Frederik II.

1589 O. Pedersen Kongsted: Sørgekvad over
Frederik II.

1590 Niels Kaas udgiver Jydske Lov.

1591 Anders Sørensen Vedel udgiver den første
Samling af Folkeviser (»It Hundrede
vduaalde Danske Viser«). J. Madsen Kjøbenhavn:
Oversættelse af David Lindsays Poesier. P. Jacobsen
Flemløse: En elementisk og jordisk Astrologia.

1593 Arngrim Jonsson: Brevis Commentarius de Islandia. 

1595 Arild Huitfeldt: Danmarks
Riges Krønike (—1604). 

1598 Tyge Brahe: Astronomiæ
instauratæ Mechanica (Wandsbeck).

1600 Niels Hemmingsen død 23. 5.

1601 Tyge Brahe død 24. 10.

1602 Ælnoths Knuds-Krønike udgives af Arild Huitfeldt.

1607 Resens Bibeloversættelse (efter
Grundtexten).

1608 Lyskander: Den Grønlandske Chronica (Digt).

1609 Arngrim Jonsson: Crymogæa sive rerum
islandicarum libri III. — Arild Huitfeldt død 16. 12.

1610 Cort Axelsen udgiver Tychonis Brahei
oratio in Academia Hafniensi 1574.

1611 Arrebo: Vise om Kalmars Erobring. Caspar Bartholin: 
Anatomicæ insti tutiones. Tycho Brahe:
Opera omnia (Prag).

1612 Arrebo: En sørgelig ny Digt om Dronning Anna
Catharinas Død.

1613 Caspar Bartholin: De philosophiæ in
medicina usu.

1614 Hans Skaaning udgiver den danske Text til
Peder Laales Ordsprog. H. P. Resen: De sancta fide
(senere oversat: Om den hellige Tro).

1616 Anders Sørensen Vedel død 13. 2.

1618 Helvad: Resolution og Forklaring paa den
ny Komet. Jesu Levnets Kalender.

1619 Caspar Bartholin: De ortu etc. regiæ Academiæ
Hafniensis.

1622 Lyskander: De danske Kongers Slægtebog.
Longomontan: Astronomia Danica.

1623 Arrebos Oversættelse af Davids Psalmer.
Helvad: Kong Davids



Tøjhus. Jersins mindre latinske Grammatik.

1624 Jersinsstørre latinske Grammatik. Ole Worm :
Controversiarum medicarum exercitationes I—XVIII
(—1653). Jens Munk: Navigatio Septentrionalis. —
C. Chr. Lyskander død.

1626 Ole Worm : Fasti Danici.

1627 Brochmand: Et kristen Menneskes aandelige Kamp.
Undervisning om et Guds Barn uden sin Sjæls Skade
kan antage den papistiske Religion. Nic.Petræus:
Compendium grammaticae Ebraeae.

1628 Caspar bartholin: De studio theologiæ. De
studio medico.

1629 Caspar bartholin død 13. 7.

1630 Meursius : Historia Danica.

1631 Jersins: Om Mirakler, Tegn og
Aabenbaringer. H. Rosenkrantz : Hør danske
Mand! Pontanus : Rerum Danicarum historia.
Caspar bartholin: Controversiæ anatomicæ.

1632 Peder Clausen : Norriges og omliggende Øers
sandfærdige Beskrivelse.

1633 Brochmand : Systema universæ theologiæ.
Jersins: En rigtig Vej til det evige Liv. Peder Clausen oversætter Snorres Hejmskringla
(Norske Kongers Chronica): Hans Nansen : En kort
Beskrivelse over den ganske Verden.

1634 Bjelke : Den danske og norske Lovs summariske
Indhold. Helvad: Almanak med Indl.
om de onde Kvinder.

1635 Brochmands Huspostil.

1636 Jersins: Troens Kamp og Sejer. Ole Worm : 
Institutionum medicarum libri V (—1640).

1637 Holger Rosenkrantz: Veritas viæ vitæ
æternæ. — Anders Arrebo død 12. 3.

1638 Longomontan : Introductio in theatrum
astr. Havniense. — Hans Povelsen Resen død 14. 9.

1639 P. Jensen Roskilde : Virgilii Hyrdevers paa
danske Rim (Bucolica).

1640 Bertel Knudsen : De danicæ lingvæ cum græca
mistione diatribe. Simon Paulli : Quadripartitum
botanicum.

1641 Bertel Knudsen: Ad poeticam Danicam
deductio. OSTERSEN : Glossarium Juridicum Danico
— Norvegicum.

1642 Holger Rosenkrantz: Erklæring og Undskyldning.
Stephanius udgiver Svend Aagesøns Danmarkshistorie. — Holger Rosenkrantz død 28. 10.

1643 Ole Worm: Danicorum monumentorum libri VI.
Arngrim Jonsson : Specimen Islandiæ historicum
(oversat paa Dansk 1782).

1644 Stephanius udgiver Saxos Danmarkshistorie
(paa Latin).

1645 Søren Terkelsen oversætter Hyrderomanen
»Astrea«.

1646 H. Mikkelsen Ravn: Den danske Tonekunst.

1647 Bording: Ørnen med sin' lette Vinger.

1648 Søren Terkelsen : Astree Sjungekor.
Simon paulli : Flora Danica, det er Dansk Urtebog.

1649 Brochmand: Epitome systematis Theologiæ.
H. Mikkelsen Ravn: Udtog af Verselæren.

1650 Judichær : Kort Extrakt af Rimekunsten.
Haandskriftet til (Poul Helgesens) Chronicon
Schibyense findes i Skiby Kirke.

1651 Pedel Vandal: Fortegnelse paa 300
danske Ord og Gloser, som stamme fra det
hebraiske Sprog.

1652 Thomas Bartholin: De lacteis thoracicis
in homine brutisque. — Jesp. Brochmand død 19.4.

1653 Brochmand: Confutatio Apologiæ speculi
Brandenburgici. Thomas Bartholin : Vasa
Lymphatica nuper Hafniæ in animantibus inventa.

1654 Ole Borch: Parnassus in nuce. Thomas Bartholin : 
Vasa Lymphatica in homine
nuper inventa. Historiarum Anatomicarum Rarium
Centuriæ I—VI. — Ole Worm død 10.9.

1655 Ole Worm : Musæum Wormianum udg. af Villum
worm.

1656 Søren Terkelsen: Dafnis' Natteklage.
Arent Berntsen: Danmarks og Norges frugtbare
Herlighed.

1657 Mette Gjøe udgiver den anden
Folkevisesamling (»Tragica«).

1658 Svanings Christiern den Andens Historie
udgives. Birgitte Thotts Oversættelse af Seneca.

1659 Sthen: En liden Vandrebog.

1661 Arrebos Hexaëmeron udg. af hans Søn.

1662 Gerner: De Vises politica. De Vises
oeconomia. Thomas Bartholin : Cista Medica.

1663 Peder Syv : Nogle Betænkninger om det
Cimbriske Sprog. Thomas Bartholin : Epistolarum
medicinalium Centuriæ I—IV. (—1667).

1664 Stensen: De musculis et glandulis.

1665 Kingo: SæbygaardsKoklage. Gudm. Andersens
Kommentar til Vøluspa udg. af P. Resen. Simon Paulli : 
De abusu tabaci et herbæ thee.

1666 Bording beg. Udg. af Den danske Mercurius.
Thomas Bartholin : De medicina Danorum domestica.

1667 Stensen: Elementorum myologiæ specimen.

1668 Erik Pontoppidan D. Æ. : Grammatica Danica.
Ole Borch: De ortu et progressu Chemiæ.

1669 Stensen: De solido intra solidum naturaliter
contento.

1670 J. Sehested : Pigernes Dyd- og
Lasterspejl (omtr.). Gerners Oversættelse af
Hesiod. Rhode udg. Orbis pictus paa Dansk og
Tydsk.

1671 Søren Gullænder (Judichær): Prosodia Danica
eller Dansk Rimkunst.

1672 Kingo: Kronborgs Beskrivelse. Simon Paulli
: Anatomisch-medicinisches Bedenken tiber ein
konigl. Reitpferd.

1673 Gudm. Andersens Udg. af Vøluspa med Overs.
og Kommentar. Th. Bartholin: Acta Medica et
Philosophica (-1680). Simon Paulli: Epistola
parænetica ad Th. Bartholinum.

1674 Kingo : Aandeligt Sjungekor, første Part.
Brunsmand: Kjøge Huskors. Rasmus Bartholin :
De naturæ mirabilibus. Ole Borch: Hermetis etc.
sapientia vindicata.

1675 Kingo : Samsøs Beskrivelse. Christian den
Femtes Ledingstog. Gerner: Christian V's Ilias og
Ulysses. Ole Borch: Cogitationes de variis lingvæ
Latinæ ætatibus. Ole Rømer kundgjør (22. 11)
i det franske Akademi sin Opdagelse ang.
Lysets Hastighed.

1676 Ole Borch: Septem dissertationes academicæ
de poetis (—1681). Vitus Bering : Obsidio
Hafniensis.

1677 P. H. Resen udgiver Kobberne til Atlas
Danicus. — Anders bording død 24.5.

1678 Dorthe Engelbrektsdatter: Sjælens
Sangoffer. — Erik Pontoppidan D. Æ.  død 12. 7.

1679 Henrik Gerner : Det danske Sprogs
Skriverigtighed. Nold : Concordantiæ
particularum Ebr.-Chald. Veteris Testamenti.
Ole Borch : Conspectus præstantiorum 
scriptorum Latinæ lingvæ.

1680 M. Christoffersen Ravn: Virgils Georgica eller
Bondeværks fire Bøger
paa danske Rim oversatte. P. H. Resen: Frederik den
Andens Krønike. Søren Matthiesens Regnebog. — 
Simon Paullif 23. 4. Thomas Bartholin død 4. 12.

1681 Kingo : Aandeligt Sjungekor, anden Part.

1682 Peder Syv: Almindelige danske Ordsprog.
Første Saml.

1683 Christian den Femtes Danske Lov. Gudm. Andersens:
Lexicon islandicum. Ole Borch: Dissertationes
sex de antiqva urbis Romæ facie.

1684 Peder Kylling: Catalogus 
plantarum in luco aureo s. Gyldenlund.

1685 Dorthe Engelbrektsdatter: Taareoffer for
bodfærdige Syndere. Peder Syv : Den danske Sprogkunst
eller Grammatica.

1686 Ole Borch: De studio puræ Lati-nitatis. —
Niels Stensen død 26. 11.

1687 Christian den Femtes norske Lov.

1688 Peder Syv: Almindelige danske Ordsprog.
Anden Saml. Peder Kylling : Viridarium
Danicum.

1689 Kingo : Psalmebogens Vinterpart. Naur:
GolgathapaaParnasso. Jonas Ramus : Norvegia antiqva
et ethnica (oversat 1715 som »Norriges Beskrivelse«).

1690 Henrik Gerner: Et kort Begreb paa det bedste
og sirligste danske Sprogs Lyst og Artighed.
Naur: Nye Strenge paa Davids Harpe.
— Ole Borch død 13. 10.

1692 Peder Syv udgiver en Prøve paa sin danske
Ordbog.

1693 Rostgaard: Deliciæ (Nogle danske Digteres
skjønne Kunster).

1695 Peder Syvs Folkevisesamling (»Tohundrede Viser om
Konger, Kæmper og Andre«). N. Pedersen: Cimbrorum et
Gothorum origines udgives i Leipzig (»den Gullandske
Hypothese«).

1697 Ursin: Antiquitates hebraicæ.

1698 Vitus Bering: Florus Danicus.

1699 Den saakaldte »Kingo Psalmebog«. 
Tork. Baden : Roma Danica.

1700 Henrik Gerner død 14. 5.

1702 Torfæus: Series regum Daniæ.
— Peder Syv død 18. 2.

1703 Thomas Kingo død 14. 10.

1708 Petter Dass død

1709 Sorterup: Den poetiske Skantze-Kurv.
Kongeloven trykkes.

1710 Ole Rømer død 19. 9.

1711 Petter Dass: Aandelig Tidsfordriv eller bibelsk
Visebog. Holberg: Introduktion til de europæiske
Rigers

Historier. Torfæus : Historia rerum Norvegicarum.

1713 Holberg : Anhang til de europæiske Rigers
Historie.

1714 Sorterup: Poetiske Smaasager. Petter
Dass : Luthers Katekismus forfattet i bekvemme
Sange.

1715 Sorterup: Nye Heltesange om Kong
Frederik IV.s lykkelige Sejervindinger (—1716).

1716 Holberg: Introduktion til Natur- og
Folkeretten. Chr. Stub : De lege et legislatoribus
Danorum. — Dorthe Engelbrektsdatter død 19. 2.

1718 Hojer: Kurzgefasste Dannemarkische Geschichte.

1719 Holberg: Peder Paars, første Hefte. Skrift
imod Hojers Dannm. Geschichte (Dissertatio
de historicis Danicis) under Pseud. Poul
Rytter. Falster oversætter Ovids »Klagebreve«. 
—Tormod Torfæus død 31. 1.

1720 Holberg: Peder Paars, poema heroico-comicum
(fuldstændig). Chr. Falster: Disse Tiders
onde Optugtelse. Buchwald: Specimen
medico-practico-botanicum.

1721 Chr. Falster: Daarers alamodiske Leveregler.
Den daarlige Udenlandsrejse.

1722 Holberg: Fire Skjemtedigte. Chr. Falster:
Den utidige Rangsyge. — Det danske Skuespilhus
i Grønnegade aabnes (Den pol. Kandestøber, Den
Vægelsindede, Jean de France, Jeppe paa Bjerget).

1723 Holberg: Comoedier, sammenskrevne for
den nye oprettede danske Skue-Plads ved Hans
Mickelsen. Første Tome. Petter Dass : Evangelierne,
sangvis forfattede. Trende bibelske Bøger udi
danske Rim. — Jørgen Sorterup død 4. 10.

1724 Holberg: Comoedier. Anden Tome.

1725 Holberg: Comoedier. Tredie Tome.

1726 Holberg: Metamorphosis eller Forvandlinger.

1727 Holberg. Den danske Komedies
Ligbegængelse. Tre latinske Epistler (1727—35—43).
P. Horrebow: Copernicus triumphans.

1729 Holberg: Dannemarks og Norges Beskrivelse.
Hersleb: Livets Ord udi Dødens Stund. Falster:
Amoenitates philologicæ.

1730 Tychonius: Den augsburgske Bekjendelses
Historie.

1731 Holberg: Den danske Skueplads. Fem Bind.
Horn : Somnium poeticum eller en poetisk Drøm.

1732 Holberg: Dannemarks Riges Historie. Første
Bind. (—1735). Helt: Curieuse poetiske
Skrifter. Winsløv: Exposition anatomique de la
structure du corps humain.

1734 P. Horrebow: Basis astronomiæ, hvori indeholdes
Rømers Triduum.

1735 Bordings poetiske Skrifter udg. af Rostgaard,
med Fortale af Gram.

1736 Hojer: Idea Jurisconsulti Danici.

1737 Pontoppidan: Forklaring til Luthers
Katekismus. Holberg: Opuscula latina. Bergens
Beskrivelse. NIELS KRAGS Annales Christiani III
udgives af Gram (med dennes Indledning, den
første historiske Kildekritik i dansk Litt.).
Langebek (og Harboe): Danische Bibliothek. — Niels
Slange død 21. 7.

1738 Holberg: Almindelig Kirkehistorie.

1739 Brorson: Troens rare Klenodie. Petter Dass: 
Nordlands Trompet. Holberg: Berømmelige Mænds og
Heltes sammenlignede Historier. Pontoppidan :
Marmora Danica

1740 Pontoppidan: Psalmebog. Gesta et
vestigia Danorum. Mylius : Cort Adelers
mærkværdige Liv og Levnet. P. Horrebow: Opera
mathematico-physica.

1741 Holberg: Nicolai Klimii iter subterraneum.
Wadskjær : Poetisk Skueplads paa Christiansborgs
Slotsplads. Pontoppidan: Annaler (—1752).

1742 Luxdorph: Samling af smukke danske
Vers. Pontoppidan: Menoza. Holberg :
Den jødiske Historie. Niels Klim (i dansk
Oversættelse). Hojers Forel, over 
Processen udgives af Hagerup. — Videnskabernes
Selskab stiftes.

1743 Wadskjær : Samling af udv. Vers.

1744 E. Ewald: Det gamle og det nye Testamentes
Harmoni (—1750). Holberg: Moralske Tanker.
J. Ries: Den danske Spectator og Den danske
Anti-Spectator. Johs. Mollers Litt. Lexikon »Cimbria
litterata« udg. af Vidensk. Selskab med Grams
Fortale om den historiske Kritik.

1745 Holberg: Heltinders eller
navnkundige Damers sammenlignede Historier.
Pontoppidan : Det danske Sprogs Skjæbne i
Sønderjylland. C. P. Rothe: Griffenfelds Liv
og Levnet. — Selskabet for Fædre landets
Historie og Sprog stiftes.

Langebek : Danske Magasin. J. E. Schlegel: Der
Fremde (—1746).

1746 Grams Bidrag til Meursius' -»Historia Danica«
(9. Bd. af M.s Opera). Thurah: Den danske
Vitruvius. Paus: Corfitz Uhlefelds Livs og
Levnets Historie.

1747 Wadskjær: Poetiske Reflexioner til
Frederik V. s og Dronning Lovises Salvingsfest.
Høysgaard : Accentueret og Raisonneret
Grammatica. C. P. Rothe: Peder Tordenskjolds Livs-
og Heltelevnets Beskrivelse.

1748 E. Ewald: Bibelsk Concordans. Eilschov:
Filosofiske Breve. Holberg : Epistler (—1754).
Thurah : Hafnia hodierna. Beaumelle : La Spectatrice
Danoise (—1750).— Theatret paa Kongens Nytorv
aabnes. — Hans Gram død 19. 2.

1749 Eilschov: Fruentimmer-Filosofi. Niels
Slange : Christian den Fjerdes Historie
(ved Gram). Pontoppidan : Glossarium
Norvagicum.

1751 Wadskjær: Forandrings Skueplads paa Amalienborgs
Lueplads. Schøning: Forsøg til de
nordiske Landes Geografi.

1752 G.Treschow: Ode til Bispen (litt. Parodi).
Stenersen: Kritiske Tanker over rimfrie Vers.
Høysgaard : Methodisk Forsøg til en dansk Syntax.
E. Pontoppidan : Forsøg til Norges naturlige
Historie. — Chr. Falster død 24. 10.

1753 Holberg: Den danske Skueplads. Sjette Bind.
P. Rosenstand-Goische : Billige Fritanker over
ubilligt Fritænkeri. C. P. Rothe : Brave danske
Mænds og Kvinders berømmelige Eftermæle. Mallet :
Mercure Danois (—1758).

1754 Holberg: Den danske Skueplads. Syvende Bind.
Stenersen : Ode til min Søsters Bryllup. — Holberg
fdød 28. 1.

1755 Høiberg : Kbhvnske Samlinger
(Holbergiana—Tychoniana). Pontoppidan :
Afhandling om Verdens Nyhed. Fr. Lutken:
Økonomiske Tanker (—1761). Mallet:
Introduction à l'histoire de Dannemarc.
F. L. Norden: Voyage d'Egypte et de Nubie.

1756 N. K. Bredal: Gram og Signe. Mallet:
Monumens de la mythologie des Celtes.

1757 J. S. Sneedorff: Om den borgerlige Regering.
Schøning og Suhm :
Forbedringer til den gamle danske og norske
Historie.

1758 Tullin: Majdagen. Mallet: Histoire de
Dannemarc (—1777). Kratzenstein : Systema
physicæ experimentalis.— Ambr. Stub død 5. 7.

1759 J. S. Sneedorff: Breve. Tyge Rothe :
Tanker om Kjærlighed til Fædrelandet. — Selskabet
til de skjønne og nyttige Videnskabers Forfremmelse
stiftes.

1760 Ove Høegh-Guldberg : En omvendt Tvivlers
Levnedsbeskrivelse. Pontoppidan: Origines
Hafnienses. Kraft: De vilde Folks fornemmeste
Indretninger. J. C. Kall : Fundamenta lingvæ
arabicæ.

1761 Tullin: Om Søfartens Oprindelse. Kraft:
Kritiske Breve. Ove Høegh-Guldberg : Breve over
vigtige Sandheder. J. S. Sneedorff: Den
patriotiske Tilskuer (—1763).

1762 Wiedewelt: Tanker om Smagen udi
Konsterne i Almindelighed. Schøning :
Beskrivelse af Throndhjems Domkirke. Oeder
begynder Udgivelsen af Flora Danica.

1763 Tullin: Om Skabningens
Ypperlighed. Pontoppidan: Den danske Atlas (—1781).
Kraft: Forelæsninger over Mekanik.

1764 Ewald: Lykkens Tempel. Luxdorph :
Tossernes Lyksalighed. Ch. Doroth. Biehl : Den kjærlige
Mand. Fr. Lütken : Hellige Opmuntringer. Hojers
Forel, over Processen udg. af Hedegaard.
Brünnich: Insektlære. O. F. Müller : Fauna
Insectorum Friederichsdalina. — H. A. Brorson død
3.6. J. S. Sneedorff død 5.6. Erik Pontoppidan død 20. 12.

1765 Brorson: Svanesang. Ch. Dorothea
Biehl: Haarkløveren. Den forelskede Ven.
Den listige Optrækkerske. Ove Høegh-Guldberg :
Den naturlige Theologi. A. N. Ryge : Peder Oxes Liv
og Levnet. — Tullin død 21. 1. Jens kraft død 18. 3.

1766 Ewald: Sørgekantate over Frederik V.

1767 Ascanius : Icones rerum naturalium. O. F. Müller
: Flora Friederichsdalina.

1768 Ch. Dorothea Biehl: Den kjærlige Datter.
Sporon: Breve i Anl. af ny udkomne Skrifter.
J. Baden udg. Kritisk Journal (—1779). Ove 
Høegh-Guldberg: Verdenshistorie (—1772).

1769 Ewald. Adam og Eva. 


EXPERIMENTA

CIRCA  EFFECTUM

CONFLICTUS  ELECTRICI  IN  ACUM 

MAGNETICAM.

—

Prima experimenta circa rem, quam illustrare
aggredior, in scholis de Electricitatet Galvanismo et
Magnetismo proxime-superiori hieme a me habitis
instituta sunt. His experimentis monstrari videbatur,
acum magneticam ope apparatus galvanici e situ
moveri; idque circulo galvanico cluso, non aperto;
ut frustra tentaverunt aliquot abhine annis physici quidam
celeberrimi. . . . . . . . . . . . . . . . . . . . . . . . . . . . . . . . . . . .
. . . . . . . . . . . . . . . . . . . . . . . . . . . . . . . . . . . . . . . . . . . . .


Omnes in polum septentrionalem effectus,
hic expositi, facile intelligunlur, pouendo,
vim vel materiam negative electricara lineam
spiralem dcxtrorsum flexam percurrere, et polum
septentrionalem propellere, in meridionalem autem
minime agere. Effectus in polum meridionalem
similiter explicantur, si vi vel materiæ positive
electricæ motum contrariuin et facuhatem in polum
meridionalem non autem io septentrionalem agendi
tribuimus. Hujus legis eum natura congruentia melius
repetitione experimentorum quam longa explicatione
perspicietur. Dijudieatio autem experimentorum
multo fiet facilior, si cursus virium electricarum in
filo conjungente signis pictis vel incisis indicatus
fuerit.

Dictis hoc tanjtum adjiciam: Demonstrasse me in
libro septem abhinc annis edito, calorem et lucem
esse conflictum electricum. Ex observationibus nuper
adlatis jam concludere licet, motus per gyros etiam
in his effectibus occurrere; quod ad phænomena, quæ
polaritatern lucis appellant, illustranda perquam
facere puto.

Dabam Hafniæ d. 21de Julii 1820.

Johannis Christlanus Örsted.

Equcs auratus Ordinis Dannebrogici,  in Univeraitate
Hafnieusi Prof. Physices Ord., Secretarius
Socictatis Regiæ Scientiarum Hafniensis.

—

Typis   SCHULTZIANIS.

Begyndelse og Slutning af H. C. Ørsteds Meddelelse
om Elektro-Magnetismens Opdagelse.

Facsimile efter Originalen, som er fire Saadanne
Kvartsider stor.



OVERSÆTTELSE.

Forsøg over den elektriske StrømsVi gjengive »cotiflictus* ved  det nu  gængse
tekniske Udtryk, skjøndt  Ordets Betydning er en
anden, dybere og mere malende. Ørsted oversatte
det ved »Vexelkamp«, men dette Ord fik ikke Borgerret
i Sproget. Indvirkning paa Magnetnaalen.

De første Forsøg over den Gjenstand, jeg her skal
oplyse, bleve anstillede under de Forelæsninger,
jeg i afvigte Vinter holdt over Elektricitet,
Galvanisme og Magnetisme. Det syntes ved disse
Forsøg at vise sig, at Magnetnaalen kunde bringes
ud af sin Stilling ved Hjælp af et galvanisk
Apparat, og det ved en sluttet galvanisk Kreds,
ikke ved en aaben, saaledes som adskillige
berømte Fysikere for Aar tilbage forgjæves have
forsøgt. . . . . . . . . . . . . . . . . . . . . . . . . . . . . . . . . 
. . . . . . . . . . . . . . . . . . . . . . . . . . . . . . . . . . . . . . .

Alle de her anførte Virkninger paa Nordpolen forstaaes
lettelig, naar man antager, at den negative elektriske
Kraft eller Materie gjennemløber en Spirallinie, der
gaaer fra venstre til højre og frastøder Nordpolen
uden at virke paa Sydpolen. Virkningerhe paa Sydpolen
forklares ligeledes, naar man tillægger den positiv
elektriske Kraft eller Materie en modsat Bevægelse
og Evne til at virke paa Sydpolen, men ikke paa 
Nordpolen. Denne Lovs Overensstemmelse med Naturen
indsees imidlertid bedre ved Gjentagelse af Forsøgene
end ved en lang Forklaring. Betydeligt lettere
bliver Bedømmelsen af Forsøgene, naar de elektriske
Kræfters Løb betegnes paa Lederen enten ved malede
eller indskaarne Mærker.

Til det ovenfor Sagte maa jeg endnu tilføje, at jeg
i en for syv Aar siden udkommen Bog har bevist,
at Varme og Lys er en elektrisk Virkning. Af de
nys anførte Iagttagelser kan man nu slutte, at
Bevægelsen i Spiraler ogsaa maa finde Sted ved disse
Virkninger, hvilket jeg troer vil bidrage overmaade
meget til at belyse de Fænomener, som benævnes Lysets
Polarisation.

Skrevet i Kjøbenhavn den 21. Juli 1820.

Hans Ohristian Ørsted.

Ridder af Danebroge, ordenlig Professor i Fysik ved Kjøbenhavns
Universitet, Sekretair i det kgl. Videnskabernes
Selskab i Kjøbenhavn.

Trykt hos Schultz.



Reenbergs Poetiske Skrifter udgives ved Luxdorph. Suhm
begynder Udgivelsen af Forarbejderne til Historie
af Danmark. J. H. Schlegel: Geschichte der Konige
v. Danemark (—1777) — Kofod Ancher: Dansk Lovhistorie
(—1776).

1770 Joh. Ewald: Rolf Krage. Tullin: Samtlige
Skrifter (—1773). — Forordning om uindskrænket
Trykkefrihed (14. Septbr.).

1771 N. K. Bredal: Tronfølgen i Sidon. Den
dramatiske Journal. P. Rosenstand-Goiske
: Den dramatiske Journal. Joh. Ewald:
Forslag om Pebersvendene. De brutale
Klappere. Ambr. Stubs Digte udg. af hans Søn.
J. Worm: Dansk-norskislandsk Forfatterlexikon
(—1773). Schøning: Norges Riges Historie (—1781).
— Trykkefriheden begrænses (7. Oktbr.).

1772 Abrahamson: Kritiske Tanker over Tronfølgen i
Sidon og den dramatiske Journal. Nordal brun:
Zarine. Ejnar Tambeskjælver. Joh. ewald
: Harlekin Patriot. Wessel : Kjærlighed uden
Strømper. Langebek: Trende Skjaldedigte.
Bastholm Lovtale over Messias. Scriptores rerum
danicarum, første Bind (sluttet 1878). — Det
norske Selskab stiftes.

1773 Suhm: Sigrid eller Kjærlighed Tapperheds
Belønning. J. Baden : Oversættelse af Tacitus
(—1797). Schøning: Norges Riges Historie
II. Schytte: Staternes indvortes Regering
(—1776). J. H. Schlegel: Sammlung z. danischen
Geschichte (—1774).

1774 Ewald: Balders Død. Suhm: Gyrithe eller
Danmarks Befrielse Prisen for Kjærlighed. Frode.
De tre Venner el. Hjalmar, Asbjørn og
Orvarod. Edv. Storm: Bræger. Tyge Rothe:
Kristendommens Virkning paa Folkenes Tilstand
(—1775) — Schytte: Staternes udvortes Regering (—1775).

1775 Frimann: Axel Thordsen og skjøn Valborg.
Luxdorph : Carmina (med Autobiografi). Sporon:
Enstydige danske Ords Bemærkelse (—1784). Bastholm :
Den gejstlige Talekunst. J. C. Fabricius : Systema
entomologiæ. — Det danske Litteraturselskab
stiftes. — Jacob Langebek død 16. 8.

1776 Wessel: Lykken bedre end
Forstanden. Ch. Doroth. Biehl: 
Oversættelse af Don Quixote. Balle : Theses
theologicæ. Tyge Rothe: Udsigt over det frankiske
Monarki. Nørregaard: Natur og Folkerettens ældste
Grunde. Niels Krags Annales Christiani III oversættes
af Sandvig.

1777 Over Indfødsretten, Digte udg. af
d. danske Litteraturselskab. P. H. Frimann: St.
Synneves Kloster. Hornelen. Malling : Store og
gode Handlinger. Kall: Alm. Verdenshistorie.
Bastholm: Den jødiske Historie. Hofman: Historiske
Efterretninger om danske Adelsmænd. Schytte: :
Danmarks og Norges naturlige og politiske
Forfatning. Schønihg udgiver Hejmskringla
(2. Bd. 1778; 3. Bd. ved Thorlacius 1783).
Fasting: Provinsialblade. Kofod Ancher: Dansk
Lensret. O. F. Müller: Zoologiæ danicæ prodromus.
— Andr. Schytte: død 27.8.

1778 Ewald: Fiskerne. Storm; Indfødsretten.
Tyge Rothe: Hierarkiet og Pavemagten.
J. C. Fabricius : Philosophia Entomologica.

1779 Pram: Philippa til Erik. P. M. Trøjel:
Ode til Dumhed. Sandvig: Danske Sange af
det ældste Tidsrum. Rahbek: Breve fra en
gi. Skuespiller til hans Søn. O. F. Müller:
Zoologia Danica (—1806).

1780 Joh. Ewald: Samtlige Skrifter
I. Zetlitz: Ode til Dumhed. Rahbek. Den unge
Darby. Bastholms Oversættelse af det nye
Testamente. O. Fabricius : Fauna Groenlandica. —
Gerhard Schøning .død 18. 7.

1781 Tyge Rothe: Nordens Statsforfatning før og
i Lenstiden. Schøning: Norges Riges Historie III. —
Joh. Ewald død 17. 3.

1782 Pram: Emilies Kilde. Suhm: Historie af
Danmark (1782—93. Udg. sluttet 1828). Fr. Munter:
Efterretninger om Ewalds Levnet (Dansk Museum).
Lexikon over adelige Familier (ved genealogisk
heraldisk Selskab). J. Baden : Latinsk Grammatik.

1783 Tode: Søofficererne. Th. Chr. Bruun
: Mine Fritimer. Bastholm : Den kristelige
Religions Hovedlærdomme. Tyge Rothe :
Europas Lensvæsen. Wandal: De paa Jægerspris
ved Mindestene hædrede Mænds Levnetsbeskrivelse
(—1794) Hojers Statsret udgives af Bredsdorff.




1784 Wessel: Votre Serviteur, Otiosis. Nørregaard
: Forelæsninger over den danske og norske
private Ret (—1797). — Caspar Peter Rothe død 27. 12.

1785 Wessel: Anno 7603. Edv. Storm: Samlede Digte.
Pram: Stærkodder. Minerva (sammen med Rahbek,
senere som Eneredakteur og tilsidst med
Rahbek som Red.). Rahbek : Prosaiske Forsøg
(—1806). Wiwet: Datum in blanco. Baggesen:
Komiske Fortællinger (Poesiens Oprindelse,
Jeppe m. m.). Bastholm: Forbedret Plan
i den off. Gudstjeneste. Balle: Vej til
Hæderlighed for Gejstlige. J. Baden : Resonneret
dansk Grammatica. O. F. Müller : Entomastraca
s. Insecta testacea. — Joh. Herm. Wessel død
29. 12.

1786 Baggesen: Komiske Fortællinger
(Emma. Kalundborgs Krønike. Censurens Oprindelse
m. m.). Storm: Hr. Zinklars Vise. Nordal Brun:
Evangeliske Sange. Jon Olafson : Om den gamle
nordiske Digtekunst. Fleischer : Forsøg til en
alm. Naturhistorie (26 Bd. —1804). O. F. Müller
Animalcula infusoria udgives.

1787 P. A. Heiberg: Rigsdalers-Sedlens
Hændelser (—1793). Wiwet: Enke-
og Ligkassen. Anders Sørensen Vedels Om den danske
Krønike at beskrive udgives af Nyerup. Den ældre Edda
udg. af den Arnamagnæanske Komm. (—1828). Bastholm :
Filosofi for Ulærde.

1788 P. A. Heiberg: Forvandlingerne. Heckingborn.
Th. Chr. Bruun: Rimerier. C. A. Lund : Lunden ved
Jægerspris. Fasting: Aktierne. Cl. Frimann
: Poetiske Arbejder. Rahbek: Dramaturgiske
Samlinger (—1794). Tyge Rothe: Philosophies
Ideer til Kundskab om vor Art. Fr. Munter:
Efterretning om begge Sicilierne. — Charl. Dorothea
Biehl død 17. 5. B. W. Luxdorph død 13.8.

1789 Baggesen oversætter Niels Klim. Holger
Danske. P. A. Heiberg : Holger Tydske.
Virtuosen Nr. i. Mikkel og Malene.
Friderike Bruun : Ausrufungenveranlasstdurch Holger
Danske u. Holger Tydske. Holgerfejden 1789—90.
Jac. G. Chr. Adler udg. Reiskes »Abulfedae
Annales« — 1794). — Henrik Stampe død 10. 7.

1790 P. A. Heiberg: Indtogsvisen. Pram: Frode og
Fingal. Thaarup: Høstgildet. Cl. Frimann:
Almuens Sanger. Carstens: Carminaamicis. Gamborg:
Nysa. Balle: Historia ecclesiæ Christianæ.
Vahl: Symbolæ botanicæ (—1794).

1791 Baggesen: Ungdomsarbejder (Forfatterens Liv
og Levnet, Ja og Nej m. m.). Nordal Brun :
Mindre Digte. Rahbek: Den danske Tilskuer.
Nyerup : Luxdorphiana. Balle: Lærebog i
den evang. kristelige Religion. Tyge Rothe:
Naturen betragtet efter Bonnets Maade.
(—1794). — Georg Chr. Oeder død 28. i.

1792 Baggesen: Labyrinthen. P. A. Heiberg:
De Vonner og de Vanner. Chinafarerne.
Skuespil (—1794) J. Baden : Oversættelse
af Horats. Joh. Boye : Statens Ven. Riegels :
Forsøg til Femte Christians Historie. Nyerup:
Nye Samlinger til den danske Historie.
J. C. Fabricius : Entomologia systematica. —
Fr. Sneedorff død 15. 6.

1793 P. A. Heiberg: Indtoget.
Virtuosen Nr. 2. Thaarup : Peters Bryllup.
Cl. Frimann : Den syngende Sømand. Tode : De
tre Dage (Kjærligheds Nytte). Olufsen :
Gulddaasen. Fasting: Fortegnelse over de i
Danmark og Norge udk. danske Skrifter. Første
Bind af Vidensk. Selsk.s Danske Ordbog. Stampes
Erklæringer udgives (—1807). Viborg:
Forsøg til systematiske danske Navne af
indenlandske Planter.

1794 P. A. Heiberg: »Vor Klub er
dog en herlig Sag.« Min politiske Omvendelse.
Rahbek: Poetiske Forsøg (—1802). M. C.
Bruun: Vækkeren. Bastholm: Korte Tanker over den
gejstlige Stand. Visdoms- og Lyksalighedslære.
Ove Høegh Guldbergs Overs. af det nye Testamente.
Fr. Sneedorff : Samlede Skrifter (—1798). Nyerup :
Langebekiana. A. W. Hauch : Begyndelsesgrunde
til Naturlæren. — Edv. Storm død 29. 9.

1795 Pram: Ægteskabsskolen. Th. Chr. Bruun
: Blandinger. M. C. Bruun : Oprørs-Snuserne.
Patrioten. Jerusalems Skomagers Rejse til
Maanen. Tyge Rothe : Karen Bjørns Minde. Riegels:
Udkast til Fjerde Frederiks Historie.
J. C. Fabricius : 

Nomenclatorentomologicus. Th. Bugge: Mathematiske
Forelæsninger (—1798). — Ad. G. Carstens død 10. 3. Tyge
Rothe død 19. 12.

1796 Samsøe: Dyveke. Dyvekefejden. M. C. Bruun:
Aristokraternes Katekismus. O. Horrebow: Jesus
og Fornuften (—1801). Harlekin Præst. Bastholm:
Tanker om den religieuse Oplysning. Riegels
: Smaa historiske 'Skrifter (tre Bd.
—1798). J. C. Fabricius : Ueber Academien,
insonderheit in Danemark.  J. W. Hornemann :
Dansk økonomisk Plantelære.  C. G. Rafn: Udkast
til en Plantefysiologi. — Ole Joh. Samsøe død
24. 1. Benj. G. Sporon død 21.3.

1797 Sander: Niels Ebbesen. Falsen:
Dragedukken. M. C. Bruun : Fluesmækken.
Slaget ved Tripolis. Poetiske Forsøg.
Ode ved Bernstorfs Død. Tria juncta in
uno. P. A. Heiberg: En Draabe i det store Hav
af Skrifter om Skrivefrihed. Birckner :
Om Trykkefriheden og dens Love. Balle:
Bibelen forsvarer sig selv (—1802).

1798 P. A. Heiberg: Politisk
Dispache. Sproggranskning. Notarialfejden.
Nyerup: Suhms Levnet og Skrifter. Lahde:
Saml. af fortjente Mænds Portraiter med
biogr. Efterretninger (—1806). L. Engelstoft:
Kvindekjønnets Kaar hos Skandinaverne.
Callisen : Systema chirurgiæ hodiernæ. —
Kristeligevangelisk Psalmebog. — 
P. F. Suhm død 7. 9. M. G. Birckner død 1. 12.

1799 P. A. Heiberg: Læsning for Publikum.
Rahbek: Dansk Læsebog (—1804). Nyerup:
Suhmiana. Gamborg : Jesu Moral. C. Wessel:
Om Direktionens analytiske Betydning. —
Presseforordningen af 27. Septbr.

1800 Oehlenschläger: Afskedssang til
Digteren Jens Baggesen. Nyerup og Rahbek:
Bidrag t. d. danske Digtekunsts Historie
(—1808). Schousboe : Iagttagelser over Væxt-riget i
Marokko.

1801 Oehlenschläger: Besvarelse af Univ.
Pris-Spørgsmaal om den nordiske Mythologis
Kunstværdi overfor den græske. Siofna for
Aaret 1802 (Digtet »Guldlokte Siofna,
Nordens Tryllerinde«). Fr. Münter : Haandbog i den
ældste kristelige
Dogmehistorie. Rahbek: Om den danske Stil. —
P. Chr. Abildgaard død 21. 1.

1802 Oehlenschläger : Anden April 1801,
en dram. Situation. Kantate paa Aarsdagen
efter Slaget paa Rheden. Digte [1803].
(Heri: Hakonjarls Død. Løveridderen. Guldhornene.
Den frembrydende Vaar: Sanct Hansaften-Spil).
Thaarup. Hjemkomsten. Nyerup: Hist.-stat. Skildring
af Tilst. i Danmark og Norge i ældre og
nyere Tider (—1806). S. N. J. Bloch : Det hebraiske
Sprogs Formlære. Fr. Münter: Versuch über die
keilförmigen Inschriften zu Persepolis. — N. Ditl.
Riegels død 24. 8.

1803 Steffens : Indledning til filosofiske
Forelæsninger (holdte 1802 paa Ehlers
Kollegium). Oehlenschläger : Første Sang
af Edda (Thors Reise). Schack Staffeldt : Digte
(Indvielsen, Troubaduren, Kong Frode og Gubben
o. fl.).

1804 Rahbek: Holberg som Lystspildigter
(—1814). Samlede Fortællinger (—1814).
A. S. Ørsted : Supplement til Nørregaards
Forelæsninger (—1812). Juridisk Archiv (—1812).
Schumacher: Den kjøbenhavnske Flora. Vahl:
Enumeratio plantarum. Jacob Baden død 15.7.

1805 Oehlenschläger: Poetiske Skrifter
I—II (bl. a. Frejas Alter. Den gamle Kæmpe
Cometes. Eventyret i den fremmede Stad.
Wiedeweldt. Vahl. Langelandsrejse. Jesu
Christi gjentagne Liv i den aarlige
Natur. Vaulundurs Saga. Aladdin. Hjemve). 
P. E. Müller: Kbhvnske. lærde Efterretninger
(—1810). Fr. Guldbergs Oversættelse af Terents.

1806 Baggesen: Rimbrevet Noureddin til
Aladdin. Skjemtsomme Rimbreve. Nyerup :
Oversigt over Fædrenelandets Mindesmærker fra
Oldtiden. P. E. Müller : Antikvarisk Unders, over
de ved Gallehus fundne Guldhorn. — Joh. Cl. Tode dødd
18. 3.

1807 Oehlenschläger: Svar til Baggesen paa hans
Brev Noureddin til Aladdin. Nordiske Digte(Thors
Rejse. Baldur hin Gode. Hakon Jarl). Baggesen :
Gjengangeren og han selv. Sømandsdigtene i Anl.
af 1807. Eventyrer og komiske Fortællinger. Blicher:
Oversættelse af Ossian I. Grundtvig : Om Asalæren.
Om

Religion og Liturgi. Werlauff: Udkast til den
nordiske Arkæologis Historie. Nyerup : Peder Syvs
kjærnefulde Ordsprog. Kofod Ancher: Samlede juridiske
Skrifter udg. af Schlegel og Nyerup. H. C. Ørsted :
Betragtninger over Kemiens Historie.

1808 Oehlenschläger: De tvende Kirketaarne. Svar
paa Abrahamsons Recension af Nordiske Digte. 
Schack Staffeldt: Nye Digte (Camoens, Sonetter m. m.).
Grundtvig: Maskerad eballet i Danmark. Nordens
Mythologi. Sander: Odeum. Nyerup og Rask: Edda
eller Skandinavernes hedenske Gudelære. P. E. Müller:
Kristeligt Moralsystem. — Ove Høegh-Guldberg død
8. 2. Joh. Chr. Fabricius død 3. 3. Enevold Falsen
død 16. 11.

1809 Oehlenschläger: Palnatoke. Sovedrikken.
Grundtvig : Optrin af Kæmpelivets Undergang
i Nord. Blicher : Oversættelse af Ossian
II. Rahbek : Samlede originale Skuespil (—1813).
Thorlacius: Bemærkninger over Hedenolds Høje
og Stensætninger. A. S. Ørsted: Systematisk
Udvikl, af Begrebet Tyveri. H. C. Ørsted :
Videnskaben om Naturens alm. Love. — Georg Zoega død
10. 2.

1810 Oehlenschläger : Axel og Valborg. Baggesen:
Karfunkel- oder Kling-klingel-Almanach.
Grundtvigs Dimisprædiken: Hvi er Herrens
Ord forsvundet af hans Hus? Nytaarsnat. Rahbek:
Om Skuespilkunsten. Abrahamson: Thors Hammers
Tegn. Mynster : Om den Kunst at prædike.
Prædikener.

1811 Oehlenschläger: Correggio. Digtninger
(I. bl. a. Harald Hildetand. Ægirs
Gave. Tidens Perspektiv. Ewalds Grav.
Aly og Guldhyndy). Faruk. Grundtvig :
Optrin af Norners og Asers Kamp. Ingemann :
Digte (Marsk Stigs Døtre). C. Molbech : Ungdoms
vandringer i mit Fødeland. P. E. Müller:
Dansk Litteraturtidende (—1830). Weinwich:
Maler-, Billedhugger- etc. Kunstens-Historie.
Jens Møller udg. Theologisk Bibliothek (senere
Nyt Theol. Bibi.) (—1832). Treschow : Elementer til
Historiens Filosofi. A. S. Ørsted : Om Grænserne
mellem Theorier og Praxis i Sædelæren.

Rask: Vejledning til det islandske el. gamle nordiske
Sprog. L. L. Jacobson: Anatomisk Beskr. over et nyt
Organ hos Pattedyrene.

1812 Oehlenschläger : Stærkodder. Ingemann : Digte
(Mithridat. Vift stolt paa Codans Bølge). Nyerup ,
Abrahamson og Rahbek: Udvalgte danske
Viser fra Middelalderen (—1814). Fr. Guldbergs
Overs. af Plautus. Grundtvig : Kort Begreb af Verdens
Krønike. Krønikens Gjenmæle. Treschow : Om den
menneskelige Natur. A. S. Ørsted: Nyt juridisk
Archiv (—1820). F. Thaarup : Udf. Vejledn.
t. det danske Monarkis Statistik (—1819).
Moldenhawer : Beitråge zur Anatomie der
Pflanzen. H. C. Ørsted : Ansichten der chemischen
Naturgesetze. — W. H. F. Abrahamson død 22. 9.

1813 Oehlenschläger: Kanariefuglen. Ærlighed
varer længst. Hugo von Rheinberg. Digtninger II.
Ludlams Hule. Ingemann : Procne (Varners poetiske
Vandringer). J. L. Heiberg : Marionettheater
(Don Juan. Pottemager Walther). Baggesen
begynder sin Theaterkritik i »Dannora« (med
Art. om Hakon Jarl). Foersoms Overs. af Hamlet.
Fr. Guldbergs: Dannersprogets Retskrivning
og Toneklang. P. E. Müller : Om det islandske
Sprogs Vigtighed. C. Molbech : Historie om
Ditmarskerkrigen. Hurtigkarl : Den danske og norske
Privatrets første Gunde (—1820). Krejdal:
Naturens System underkastet Analysis.

1814 Oehlenschläger: Røverborgen. Helge (Frodes
Drapa. Helges Eventyr. Yrsa). Ingemann: De
sorte Riddere. Blicher : Digte I. Hauch : Forskeren
(»Athene«). Baggesen: Søndagen og lille
Søndagaften. Thora fra Havsgaard. Poetiske
Epistler. Kritik af Correggio, Hugo v. Rheinberg,
Røverborgen, Axel og Valborg. Grundtvig : En
mærkelig Spaadom. Roskilde-Rim, Roskilde Saga.
C. Molbech : Breve fra Sverige (—1817).
H. C. Ørsted : Tentamen nomenclaturæ chemicæ. —
Chr. Colbjørnsen død 17.12.

1815 Oehlenschläger : Hagbart og Signe. Ingemann :
Masaniello. Røsten i Ørkenen. Hyrden af
Tolosa. Reinald Underbarnet. Poul Møller:
Digtet »til Nicolai Søtoft«. 
Baggesen: Det evige Sindbillede. Grundtvig : Imod
den lille Anklager. Kvædlinger. Nytaarsgaven
Hejmdal. H. C. Ørsted : Imod den store
Anklager. Rahbek: Om Ludvig Holberg som Lystspildigter
(—1817). Schow: Lærebog i Arkæologi for Videnskabsmænd
og Kunstnere. A. S. Ørsted: Eunomia (—1822). Olufsen
: Grundtræk af d. praktiske Statsøkonomi. — Th. Bugge
død 15. 1.

1816 Oehlenschläger: Fiskeren. Til Publikum
(i Anl. af Frejas Alters Forkastelse).
Ingemann: Blanca. J. L. Heiberg : Julespøg
og Nytaarsløjer. Dristig vovet halvt
er vundet. Hauch: Kontrasterne. Søtoft:
Aandernes Maskerade. Grundtvig : Rimelige
Strøtanker. Bibelske Prædikener. Dane-Virke
(—1819). Baggesen: Danfana (Kritik af
Ludlams Hule). Per Vrøvlers Kommentar.
A. E. Boye: En liden Morskabsbog af
Peter Wegner. P. Hiort : Tolv Paragrafer. Poul 
Møller : Eventyret i Cyklopens Hule (oversat
Brudstykke af Odysseen). Nyerup : Almindelig
Morskabslæsning. — Det islandske litt. Selskab
stiftes (af Rask). — Kratzenstein-Stub død 24. 7.
Nordal Brun død 26. 7. N. E. Balle 19. 10.

1817 Oehlenschläger: Frederiksberg. Hroars
Saga. Fostbrødrene. En . Rejse
i Breve til mit Hjem I. Ingemann : De
Underjordiske. Hauch : Rosaura. Blicher: Digte
II (Jyllandsrejse). J. L. Heiberg: Ny
A-B-C-Bog. Psyches Indvielse. Baggesen
: Trylleharpen. Grundtvig : Udsigt over
Verdenskrøniken. J. Møller: Balles Levnet.
P. E. Müller: Sagabibliothek (—1820). Rask :
Angelsaxisk Sproglære. Bredsdorff : Prøve af
en efter Udtalen indrettet dansk Retskrivning. —
P. Foersom død 24. 1.

1818 Oehlenschläger: Den lille Hyrdedreng.
En Rejse i Breve til mit Hjem II.
Erklæring til Publikum (ang. Forh. t. Baggesen).
Baggesens Breve til Adam Oehlenschlager. »Tylvtens«
Udfordring. Grundtvig : Et lidet Bidrag
til Dagens Penne-Historie (»Skilderiet«).
Om Digterne Baggesen og Oehlenschlager
(»Dane-Virke«). Om Tylvten til Vedkommende
(»Skilderiet«). Oversættelse af Saxo og Snorre (—1822). 
Poul Møller  : Forsøg til et Himmelbrev. Om Jenses Lidenhed. Til
Laura. Torbisten og Fluen. Jægersang. Den
Enbenede. Jemtlands Befolkning. J. L. Heiberg :
Poetisk Kalender. Thiele: Danske Folkesagn. Nyerup og
Kraft: Dansknorsk — Litteraturlexikon (— 1820). Rask:
Undersøgelse om d. gl. nordiske eller islandske Sprogs
Oprindelse. Udg. Snorres og Sæmunds Edda.

1819 Oehlenschläger: Nordens Guder. Robinson
i England. Baggesen : Rosenblade med et
Par Torne. Han vinder Sagen ang. Trylleharpen,
men udpibes alligevel. Poul Møller, Hauch
o. fl. : Nytaarsgaven Hermes. Poul Møller:
St. Laurentius. Den gamle Elsker (i Hauchs »Iris).
Ingemann : Tassos Befrielse. J. L. Heiberg:
Tycho Brahes Spaadom. Bredahl; Dramatiske
Scener I. Chr. Winther: Regensvisen »Her under
Nathimlens rolige Skygge«. C. J Boye: Digte.
Nyerup: Udsigt over d. danske Digtekunst under
Frederik V. Sibbern : Menneskets aandelige
Natur og Væsen I. Om Elskov. Olufsen: Bidrag
til en Oversigt af National-Industrien i Danmark. —
Chr. Bastholm død 25. 1.

1820 Oehlenschläger: Erik og Abel. Ingemann:
Rejselyren. Eventyr og Fortællinger (Det høje
Spil. Sfinxen. Altertavlen i Sorø. Moster
Marie). Blicher : Hedelærkens Velkommen hjem til
Nattergalen. Bredahl: Dramatiske Scener II
(Sotto og Lorma). Nytaarsgave. Grundtvig
Oversættelse af Bjøvulfs Drapa. Finn
Magnusen : Bidrag til nordisk Arkæologi.
P. E. Müller: Om Kilderne til Snorres
Heimskringla og deres Troværdighed. P.
O. Boisen: Andagtsbog. A. S. Ørsted :
JuridiskTidsskrift(—1830). — H.C. Ørsteds
Meddelelse om Opdagelsen af Elektromagnetismen
(21. 7.).

1821 Oehlenschläger: Digterne i Levnet som i
Værker. Tordenskjold (Syngespil). Bredahl:
Lirmsongs Optegnelser. Dramatiske Scener III
(Skuespillet i Kyhlam). Poul Møller : Hel
sjelden rørtes Pen og Bog. C. J Boye :
Brødrene i Lejre. Wilster : Om Genifeberen.
Finn Magnusens Overs. af den ældre

Edda (—1823). Bredsdorff : Om Aarsagerne til Sprogenes
Forandrindringer. — Zetlitz død 14. 1. Th. Thaarup død
11. 7. Jonas Rein død 21. 11. Pram død 25. 11. Abr. Kall
død 5. 12.

1822 Ingemann: Morgenpsalmer og Kantater.
Bredahl : Dramatiske Scener IV (Tvekampen
i Kyhlam). C. J. Boye: Conradin. Søtoft:
Christian den Fjerdes Dom. Poul Møller: Felix
ter qui pusio. Thaarup: Efterladte poetiske
Skrifter ved Rahbek. Grundtvig : Oversættelse af
Saxo og Snorre. Rahbek: Bidrag til den danske
Skuepladses Historie. Sibbern : Om Erkjendelse og
Granskning. Fr. Münter : Undersøgelse om de
danske Ridderordeners Oprindelse. J. Collin:
For Historie og Statistik (—1825). A. S. Ørsted :
Haandbog over d. danske og norske Lovkyndighed
(—1835). Kolderup-Rosenvinge: Grundrids af
den danske Lovhistorie (o : Retshistorie). Schouw:
Grundtrækkene af en alm. Plantegeografi. Wendt:
Om Stjernetyderkunstens Skjæbne i Danmark. — Otto
Fabricius død 20. 5.

1823 Blicher: Jydske Røverhistorier. Oldsagn
paa Alheden. Bautastene. Poul Møller : Hvad er
imod Studentens Kaar. Den Slotsklokke gaaer i den
ældgamle Lund. C. J. Boye: juta. H. C. Schumacher
beg. Udg. af Astronomische Nachrichten.

1824 Oehlenschläger: Øen i Sydhavet
(—1825). Ingemann: Valdemar den Store og hans
Mænd. Blicher : En Landsbydegns Dagbog.
Nøddaaben. Poul Møller : Hilsen til H. Steffens.
C. J. BoyeE: Svend Grathe. Rahbek: Erindringer
(—1829). J. L. Heiberg : Om den menneskelige
Frihed. Howitz : Om Afsindighed og Tilregnelse.
Determinismen eller Hume mod Kant. Finn Magnusen
: Eddalæren og dens Oprindelse (—1826). —
Henr. Callisen død 5. 2.

1825 J. L. Heiberg: Kong Salomon og
Jørgen Hattemager. Ingemann :
Højmesse-Psalmer. Blicher : Johanne Gray. Poul Møller
: Oversættelse af Odysseens sex første Bøger. Sang til
Rahbek 16. Juli. Louise Hegermann-Lindencrone: Danske
Fortællinger. Siesby : Lyriske Forsøg. C. Molbech
udgiver den danske Rimkrønike. Howitz :
Ultimatum. H. N. Clausen: Katholicismen
og Protestantismen. Grundtvig: Kirkens
Gjenmæle. Udg. sammen med Rudelbach Theologisk
Maanedsskrift (—1828). T. Baden: Et kort Begreb
af det græske Maleris Historie. F. C. Petersen
: Alm. Indledning til Arkæologiens Studium. —
Det nordiske Oldskriftselskab stiftes. —
Oldskriftselskabetudg. Fornmanna søgur (1825
—37). Werlauff: Hist. Efterretninger om det
st. kgl. Bibliothek. Schumacher : Medicinsk
Plantelære.

1826 J. L. Heiberg: Den otteogtyvende Januar.
Aprilsnarrene. Recensenten og Dyret.
Om Vaudevillen som dramatisk Digtart. Poul Møller
: Hans og Trine i Rosenborghave. Ingemann:
Valdemar Sejr. Blicher : Sneklokken. C. J. Boye :
William Shakspeare. Kong Sigurd. C. N. Rosenkilde:
Vennernes Fest. Sibbern : Gabrielis Breve L
Harpestrengs Lægebog udg. af C. Molbech. Rask: Forsøg
til en vidensk. dansk Retskrivningslære. N.
M. Petersen : Dansk Orddannelseslære. P. E. Müller:
System i den kristelige Dogmatik. Madvig :
Emendationes ad Ciceronis libr. de leg. David
: Statsøkonomisk Arkiv (—1829). Ursin:
Hist. Beretn. om Universitets-Observatoriet paa
Rundetaarn. — Baggesen død 3. 10. M. C. Bruun død 14.
12. Schack-Staffeldt død l6. 12.

1827 Oehlenschläger: Væringerne i Miklagard.
Baggesens Minde. Svar til Y. Z. paa hans
Recension over Væringerne i Miklagard.
J. L. Heiberg : Et Eventyr i Rosenborghave.
De Uadskillelige. Kjøbenhavns flyvende
Post. Kritik af Væringerne i Miklagard (»Fl.
Post«).Ingemann : Noveller (Kunstberiderfamilien o.
fl.). Blicher: Røverstuen. Stakkels Louis!
Hertz: Hr. Burchardt og hans Familie. Kjærlighed
og Politi. C. N. Rosenkilde : Den dramatiske
Skrædder. Fru Gyllembourg : Familien Polonius
(i »Fl. P.«). Carl Bagger: Digtet Ønskerne
(»FL Post«). H. C. Andersen: Det døende Barn
(»Fl. P.«) Wilster: Digtninger I. C. J. Boye: Erik
den Syvende. Grundtvig: Skribenten N. F. S.
Gr.s litteraire Testamente. Kristelige Prædikener
el. Søndagsbog (—1830) Fr.

Münter: Kristinden i det hedenske Hus. Bredsdorff :
Begyndelsesgrunde i Geognosien. v. Schmidten : Kort
Fremstilling af Mathematikens Væsen. — Samfundet til
d. danske Litteraturs Fremme stiftes. — M. T. Brunnich
død 19. 9.

1828 Oehlenschläger: Om Kritiken i Kbhvns.
Flyvende Post over Væringerne i Miklagard. Hrolf
Krake. J. L. Heiberg : Svar paa Hr.
Prof. Oehlenschlagers Skrift. Elverhøj. Hertz
: Flyttedagen. Fru Gyllembourg: En
Hverdagshistorie. Saint-Aubain: Nummer Syv (»Fl. Post»).
 Ingemann: Erik Menveds Barndom. Blicher:
Jøderne paa Hald. Sildig Opvaagnen. Eva. Ak, hvor
forandret! Hauch: Bajazet. Tiberius. Overskou:
Tre Maaneder efter Brylluppet. Misforstaaelse paa
Misforstaaelse. Østergade og Vestergade.
Arnesen : Intrigen ved Morskabstheatret.
Chr. Winther: Digte (Træsnit). 
Mollbech udg. de otte første Bøger af
den ældste danske Bibeloversættelse. Nyerup : Bidrag
til en Udsigt over dansk Digtekunst under Christian
VII. Peder Lolles Samling af Ordsprog. Finn Magnusen
: Lexicon mythologicum. Mynster: Prædikener til hele
Kirkeaaret. Sibbern : Menneskets aandelige Natur og
Væsen II (Udg. 1885 som »Læren om de menneskelige
Følelser og Lidenskaber«). Madvig: Epistola ad
Orellium.

1829 Oehlenschläger: Karl den
Store. Longbarderne. (Doktorpromotionen i
Lund 23/6). J. L. Heiberg: Kritik af Hrolf
Krake (»Mdskrift f. Litt.«). Prinsesse
Isabella. Hertz : Arvingerne. Blicher:
Hosekræmmeren. Skibsjournal. Præsten i
Vejlby. Kjæltringliv. Telse. Hauch :
Gregorius den Syvende. Don Juan. H. C. Andersen:
Fodrejse fra Holmens Kanal. Kjærlighed paa Nicolaj
Taarn. Digte (heri Eventyret »Dødningen«, o:
det senere »Rejsekammeraten«). Grundtvig
: Krønike — Rim til levende Skolebrug.
P. A. Heiberg: Tre Aar i Bergen, autobiogr.
Episode. N. M. Petersen.  Det danske, norske og svenske
Sprogs Historie. G. L. Baden : Danmarks Riges Historie
(—1832). Daugaard : Om de danske Klostre i
Middelalderen. — Oldskriftselskabet udg. Fornaldar
sogur, Nordlanda og Islendinga sögur.
— Vedel Simonsen : Kæmpevisernes Skildring af
Middelalderens Riddervæsen. T. A. Ussing:
Haandbog i den danske Kriminalret. 
L. L. Jacobson : De Okenske Legemer
el. Primordialnyrerne. Zeise : Udførlig Fremst. af
Kemiens Hovedlærdomme.
— Maanedsskrift for Litteratur (—1838). –
Kamma Rahbek død 21. 1. Rasmus Nyerup død 28. 6. Claus
Frimann død 11. 10. Ove Malling død 17.11.

1830 Oehlenschläger: Trillingbrødrene fra Damask.
J. L. Heiberg : Kjøge Huskors. Lanterna magica
(»Fl. Post«). Til Lanterna-magica-Doublanten i
Sorø. Wilster : Doublet-Billeder. Hauch: Den
babyloniske Taarnbygning. Hamadryaden. Hertz
: Gjenganger-Breve. Amors Genistreger.
Fru Gyllembourg : Den magiske Nøgle.
Kong Hjort. Slægtskab og Djævelskab. Den lille
Karen. Blicher: Vestlig Profil af den cimbriske
Halvø. Jens Møller : udg. Mnemosyne (—1833).
P. A. Heiberg : Erindringer. Mandix : Danmarks
Tilstand for omtr. 60 Aar siden. — Johannes Boye
død 1. 2. Fr. Münter død 9. 4. K. L. Rahbek død 22.4.

1831 Oehlenschläger: Levnet, fort. af ham selv.
Ingemann: Huldregaverne. Hauch: Carl
den Femtes Død. Hertz: Emma. Wilster:
Digtninger II. H. C. Andersen: Fantasier og
Skizzer. Skyggebilleder af en Rejse til Harzen
etc. — Prisopgave fra Selsk, f. d. skjønne
Videnskabers Forfremmelse. Poul Møllers
Digt i den Anledning. Fr. Paludan-Møllers
og H. P. Holsts Besvarelser. — J. L. Heiberg :
Udsigt over den danske Litteratur. Ledetraad
ved Forelæsningerne over Filosofiens Filosofi.
Chr. Molbech : Joh. Ewalds Levnet. J. M. Thiele
: Thorvaldsen og hans Værker (—1850). Grundtvig:
Om Daabspagten.

1832 Oehlenschläger: Prometheus
(—1835). Ingemann: Smaadigte og Rejseminder.
Hauch : Maastrichts Belejring. Bredahl: Fra
gamle Gumba. Dramatiske Scener V. (Kejser
Glomer). Chr. Winther: Digte, gamle og nye.
Hertz: Anonym Nytaarsgave. Paludan-Møller
: Fire Romancer. Kjærlighed ved Hoffet.
H. P. Holst:

Fire Romancer. OVERSKOU: Kunstnerliv. JENS MØLLER:
Tidsskrift f. Kirke og Theologi. ESTRUP: Om
Slesvigs og Holstens Uadskillelighed. GARDE:
Efterretninger om den danske og norske
Sømagt (--1835). RASK: Lappisk Sproglære.
Oldnordisk Læsebog. Kortfattet Vejl. til det
oldnordiske el. gl. isl. Sprog. M. H. BORNEMANN: Den
alm. Retslære (Indl. og Moralens Grundlære). SCHOUW:
Europa, en letfattelig Naturskildring. -- RASM. RASK d.
14. 11. 

1833 OEHLENSCHLÄGER: Tordenskjold
(tragisk Drama). Dronning Margareta.
Norgesrejsen. INGEMANN: Kong Erik og de Fredløse.
Blade af Jerusalems Skomagers Lommebog. BREDAHL:
Dramatiske Scener VI (Saaledes gik det
tilsidst). BLICHER: Himmelbjerget. Eremiten
ved Grenaa. J. L. HEIBERG: De Danske i Paris. Om
Filosofiens Betydn. f. d. nuværende Tid. HERTZ:
Foraarets Nytaarsgave (Erindr, fra Hirschholm).
Fru GYLLEMBOURG: Mesalliance. Drøm og
Virkelighed. BAGGER: Dronning Christina af
Sverig. H. C. ANDERSEN: Vignetter til danske
Digtere. Aarets tolv Maaneder. Agnete og
Havmanden. PALUDAN-MÜLLER: Danserinden. GRUNDTVIG:
Nordens Mythologi eller Sindbilledsprog. Haandbog
i Verdenshistorien. C. MOLBECH: Dansk
Ordbog. C. A. THORTSEN: Forsøg til en dansk Metrik. H.
N. CLAUSEN udgiver Tidsskrift for udenlandsk
theol. Litt. (--1876). MYNSTER: Betragtninger
over de kristelige Troeslærdomme. DAVID:
Om Danmarks Handel og Finanser. -- Naturhistorisk
Forening stiftes. -- JENS MØLLER d. 25. 11.

1834 J. L. HEIBERG: Interimsblade (--1837). Fru
GYLLEMBOURG: De lyse Nætter. Ægtestand. SAINT-AUBAIN:
Et Aar i Kjøbenhavn. BLICHER:
Juleferierne. Eneboeren paa Bolbjerg. HAUCH: Vilhelm
Zabern. PALUDAN-MÜLLER: Amor og Psyche. H. P. HOLST:
Tre Noveller. BAGGER: Smaadigte (Den engelske
Kaptain. Bortrejsen. Hjemkomsten). OVERSKOU:
En Fødselsdag i Slutteriet. GRUNDTVIG: Den
danske Kirke, upartisk betragtet. N. M. PETERSEN :
Danmarks Historie i Hedenold (--1838). Haandbog i den
gammelnordiske Geografi. RASK: Samlede Afhandlinger
(--1838). SIBBERN: Om Poesi og Kunst
(--1869). MADVIG: Opuscula
academica(--1842). ESCHRICHT: Haandbog i Fysiologien
(--1836). -- TH. CHRISTOFFER BRUUN d. 24. 6. P. E. MÜLLER
d. 4. 9.

1835  OEHLENSCHLÄGER: Fyensrejsen. Sokrates.
De italienske Røvere. INGEMANN: Prins Otto
af Danmark. Tre Fortællinger. J. L. HEIBERG:
Alferne. HERTZ: Debatten i Politivennen. Den
eneste Fejl. Fru GYLLEMBOURG: Extremerne.
En Episode. CHR. WINTHER: Nogle
Digte (De to Cousiner. Annette. Ringens
Indskrift. Vaabendragerens Ed.
Sjælland). PALUDAN-MÜLLER: Zuleimas
Flugt. H. C. ANDERSEN: Improvisatoren. Eventyr
fortalte for Børn. BAGGER: Min Broders
Levnet. CL. ROSENHOFF udg. Den Frisindede
(--1846). JAHN: Danmarks pol.-militaire
Historie under Unionskongerne. FORCHHAMMER :
Danmarks geognostiske Forhold.

1836 OEHLENSCHLÄGER: Nyere
Digte. INGEMANN: Dronning Margrethe. BLICHER:    
Maria. Fjorten Dage i Jylland.
Baglænds. Skytten paa  Aunsbjerg.
HAUCH: Guldmageren. J. L. HEIBERG: Nej. HERTZ:
Kjærligheds Veje. Sparekassen. Fru GYLLEMBOURG:
Jøden. Hvidkappen. SAINT-AUBAIN: Kommissionairen,
Børneballet. Tante Francisca. OVERSKOU:
Capriciosa. H. C. ANDERSEN: O. T. Eventyr, andet
Hefte. BAGGER: Digtninger. PALUDAN-MÜLLER: Poesier
I. (Eventyr i Skoven. Alf og Rose). WILSTERS
Oversættelse af  Iliaden. MICHAELS Rimværker
udgives af C. Molbech. L. C. MULLER: Danmarks
Historie (til Reformationen). C. J. THOMSEN:
Ledetraad i nordisk Oldkyndighed. NATHANSON:
Danmarks National- og Statshusholdning fra
Frederik IV.s Tid indtil Nutiden.

1837 INGEMANN: Holger Danske. Morgensange
for Børn. BLICHER: Svithiod. POUL MØLLER :
Kunstneren mellem Oprørerne. HERTZ: Svend
Dyrings Hus. FRU GYLLEMBOURG: Montanus den
Yngre. SAINT-AUBAIN: Lykkens Yndling. H. C. ANDERSEN:
Kun en Spillemand. PALUDAN-MÜLLER: Trochæer og
Jamber. J. L. HEIBERG: Perseus, Journal for den
spekulative Ide. ARNESEN: Et Rejse-Eventyr. WILSTERS
Oversættelse af Odysseen.

LINDBERGS Bibeloversætt. (-1853). C. E. SCHARLING
og C. T. ENGELSTOFT: Theologisk Tidsskrift (og
Nyt theol. Tidsskrift) (--1861). A. F. BERGSØE :
Gehejme-Statsminister Greve Chr. D. F. Reventlows
Virksomhed. JAP. STEENSTRUP: Om de Forhold,
hvorunder Naaletræerne findes i vore
Tørvemoser. P. V. LUND: Blik paa Brasiliens
Dyreverden (--1846). Oldskriftselskabet
udg. Antiquitates Americanae.

1838  OEHLENSCHLÄGER: Olaf den Hellige. BLICHER:
Trækfuglene. INGEMANN: Renegaten. GRUNDTVIG:
Nordiske Smaadigte. J. L. HEIBERG: Fata
Morgana. SAINT-AUBAIN: Et Løfte. H. C. ANDERSEN:
Lykkens Kalosker. Eventyr, ny Samling.
PALUDAN-MÜLLER: Poesier II. (Vestalinden. Slaven.
Lucifers Fald. St. Helena o. fl.). AARESTRUP:
Digte. KIERKEGAARD: Af en endnu Levendes
Papirer. WERLAUFF: Hist. Antegnelser til
Holbergs Lystspil. A. S. ØRSTED: Haandbog over
den danske og norske Lovkyndighed. KRØYER:
Danmarks Fiske (--1853). JAP. STEENSTRUP:
Om Forskjellen mellem Fuglenes Træk og Fiskenes
Vandringer. -- Oldskriftselskabet udg. Grønlands
hist. Mindesmærker. -- POUL MØLLER d. 13. 3.

1839 OEHLENSCHLÄGER: Knud den Store. Den lille
Skuespiller. INGEMANN: Salomons Ring. Morgen- og
Aftensange. HAUCH: En polsk Familie. POUL MØLLER:
Eyvind Skaldaspiller. FRU GYLLEMBOURG: Maria. HERTZ:
Stemninger og Tilstande. Valdemar Atterdag. CHR.
WINTHER: Sang og Sagn (En Novelle.
Ravnens Kvide o. fl.). To Fortællinger (Et
Rejse-Eventyr. Hesteprangeren). OVERSKOU:
En Fødselsdag i Slutteriet. H. C. ANDERSEN :
Den Usynlige paa Sprogø. H. P. HOLST:
»O Fædreland, hvad har Du tabt«. F. J. HANSEN:
Romantiske Digtninger (Corsaren og hans
Brud o. fl.) BROSBØLL: Smuglerens Søn. SIESBY:
Poetisk-politisk Nytaarsgave. P. E. MÜLLER og
J. M. VELSCHOW udgive Saxos Danmarkshistorie
(--1858). N. M. PETERSEN: Hist. Fortællinger om
Islændernes Færd (--1844). SCHIERN: Et nordisk
Sagns Vandringer. GRUNDTVIG: Frisprog mod Biskop
Mynsters Alterbogs forslag. MADVIG udg.
Cicero De finibus.
SAL. DREIER: Lærebog i den botaniske Terminologi og
Systemlære. -- Den danske historiske Forening stiftes.

1840 GRUNDTVIG: Phønixfuglen. INGEMANN:
Skyhimlen. Stjernernes Symbolik. BLICHER:
Høstferierne. Julianes Giftermaal. J. L. HEIBERG:
Syvsoverdag. Nye Digte (1841. De Nygifte. En Sjæl
efter Døden m. m.). FRU GYLLEMBOURG: Een i
Alle. SAINT-AUBAIN: Gamle Minder. WILSTER.
Digtninger III. Oversættelse af
Euripides. H. C. ANDERSEN: Mulatten.
Maurerpigen. Billedbog uden Billeder. H.
P. HOLST: Digte. KOFOED-HANSEN: Dialoger
og Skizzer. P. L. MØLLER: Lyriske Digte. CHR.
K. F. MOLBECH: Billeder af Jesu Liv. GOLDSCHMIDT:
Corsaren (--1846). KAALUND: Kong Haldan den
Stærke. BROSBØLL: Foldingbro. STEFFENS: Was
ich erlebte (--1844). ALLEN: Haandbog i
Danmarks Historie. OLDENBURG og P. CHR.
KIERKEGAARD: Nord. Tidsskrift for kristelig
Theologi. H. N. CLAUSEN: Det nye Test.s
Hermeneutik. C. T. ENGELSTOFT: Liturgiens
Hist. i Danmark. MARTENSEN: Mester
Eckart. MYNSTER: Oplysninger ang. Udkastet til
en Alterbog og et Kirkeritual. WESTERGAARD:
Radices lingvæ Sanscritæ. A. F. BERGSØE: Om
Laugsvæsen  og Næringsfrihed. Historisk Tidsskrift. --
CHR. WILSTER d. 11. 1.  G. L. BADEN d. 25. 8.

1841 OEHLENSCHLÄGER: Ørvarodds Saga. GRUNDTVIG:
Sangværk til den danske Kirke II. HAUCH: Svend
Grathe. BLICHER: De tre Helligaftener. FRU
GYLLEMBOURG: Nær og fjern. HERTZ:
Indkvarteringen. Svanehammen.
PALUDAN  MULLER: Venus. Adam Homo I.
F. J. HANSEN: Patriotisme. Sørejsen.
BROSBØLL: Madsalune. C. MOLBECH:
Dansk Dialekt-Lexikon. FINN MAGNUSEN: Runamo
og Runerne. TH. H. ERSLEW: Forfatter-Lexikon
for Danmark (--1853, Suppl. 1854--68). KIERKEGAARD:
Om Begrebet Ironi. MARTENSEN: Grundrids til
Moralfilosofiens System. MADVIG: Latinsk
Grammatik. J. L. UssiNGS Doktordisputats
Denominibus Vasorum Graecorum. J. E. LARSEN
og P. G. BANG: Systematisk Fremst. af den danske
Procesmaade (--1843).
DAVID: Nyt statsøkonomisk Arkiv (--1843). -- 
P. A. HEIBERG d. 30. 4.

1842 OEHLENSCHLÄGER: Dina. INGEMANN:
Kunnuk og Naja. Folkedansviser. BLICHER:
Vinhandleren og Herremanden. Kjærlighed paa
Dagvognen. E Bindstouw. HAUCH: Lyriske Digte.
BREDAHL: En Hverdagshistorie. J. L. HEIBERG:
Intelligensblade (--1844). P. L. MØLLER:
Nye Intelligensblade. HERTZ: Fristelsen.
H. C. ANDERSEN: En Digters Bazar. PLOUG: »Længe var
Nordens herlige Stamme«. KAALUND: Valkyrien
Gøndul. KOFOED-HANSEN: Liv  af Død. RUMOHR:
Peder Tordenskjold. MADVIG: Om Sprogets Væsen,
Udvikling og Liv. SCHIERN: Historieskrivningens
Udvikling. JAP. STEENSTRUP: Om Forplantning og
Udvikling gennem vexlende Generationsrækker.
L. L. JACOBSON: Om Primordial-Cranier. FORCHHAMMER:
Lærebog i Stoffernes alm. Kemi. -- SAL. DREIER
d. 21. 4.  P. O. BRØNDSTED d. 26 .6.

1843 CHR. WINTHER: Digtninger (Fjeldvandring
ved Badet. Bægeret. I et romersk Osteri. Til
Een o. fl.). Fire Noveller (Skriftestolen.
En Aftenscene o. fl.). H. P. HOLST: Ude
og hjemme. VALD. THISTED: En Vandring i
Syden. KIERKEGAARD: Enten-Eller, udg. af Victor
Eremita. To opbyggelige Taler. Frygt og
Bæven, af Johannes de silentio. Gjentagelsen af
Constantin Constantius. Tre  opbyggelige  Taler.
Fire opb. Taler. AUG. BAGGESEN: Jens Baggesens
Biografi (-- 1856). C. MOLBECH. Det kgl.
danske Videnskabernes Selskabs Hist. i dets
første Aarh. WORSAAE: Danmarks Oldtid,
oplyst ved Oldsager og Gravhøje. WEGENER:
Liden Krønike om Kong Frederik og den danske
Bonde. SIBBERN: Om Filosofiens Begreb, Natur
og Væsen. Psykologi. MARTENSEN: Den kristelige
Daab. AD. HANNOVER: Mikroskopiske Undersøgelser
over Nervesystemet. -- LUDV. L. JACOBSEN d. 29. 8.

1844  OEHLENSCHLÄGER: Erik Glipping. FRU
GYLLEMBOURG: Korsvejen. Castor og
Pollux. HERTZ: Amanda. H. C. ANDERSEN: Kongen
drømmer. PALUDAN-MÜLLER: Tithon. Dryadens
Bryllup. H. P. HOLST: Gioacchino. F.
J. HANSEN: Let Sind og Letsind. HOSTRUP:
Gjenboerne. KAALUND: Fabler og blandede Digte. BROSBØLL:
Eiaghs Sønner. Livets Konflikter. GRUNDTVIG:
Bragesnak. KIERKEGAARD: Filosofiske Smuler, af
Johannes Climacus. Begrebet Angst, af Vigilius
Haufniensis. Forord, af Nicolaus Notabene. Opbyggelige
Taler (tre Samlinger). H. N. CLAUSEN: Udvikl.
af de kristelige Hovedlærdomme. J. L. HEIBERG:
Urania (--1846). WORSAAE: Runamo og
Braavallaslaget. BRØNDSTED: Rejse i Grækenland,
udg. af N. V. DORPH. A. F. BERGSØE: Den danske
Stats Statistik. (--1853). H. C. ØRSTED: Naturlærens
mekaniske Del.

1845  OEHLENSCHLÄGER: Gjenfærdet paa
Herlufsholm. Landet fundet og forsvundet.
Garrick i Frankrig. J. L. HEIBERG: Nøddeknækkerne.
FRU GYLLEMBOURG: To Tidsaldre. HERTZ:
Kong Renes Datter. HAUCH: Slottet ved
Rhinen. PALUDAN-MÜLLER: Abels Død. H. C. ANDERSEN:
Lykkens Blomst. Den nye Barselstue. Nye Eventyr.
BAGGER: Øjeblikkets Børn. KAALUND: Fabler
for Børn. OVERSKOU: Pak. P. L. MØLLER:
Aarbogen Gæa. CHR. K. F. MOLBECH: Klintekongens
Brud. Blandede Digte (Venusbjerget m. m.). HOSTRUP:
Intrigerne. GOLDSCHMIDT: En Jøde. CHIEWITZ:
Saaledes forholder det sig. KIERKEGAARD:
Tre Taler ved tænkte Lejligheder. Atten
opbyggelige Taler. Stadier paa Livets Vej,
af Hilarius Bogbinder. Udæsker Corsaren (»Fdrl.«
Decbr.). H. C. ØRSTED: To Kapitler af det Skjønnes
Naturlære. SCHIERN: Udvandringerne fra Normandiet
til Italien. KALKAR, HERMANSEN  og FR. HELVEG:
Bibeloversættelse. M. HAMMERICH overs.
Sakuntala. JAP. STEENSTRUP: Om Hermaphroditismens
Tilværelse i Naturen. -- HENR. STEFFENS d. 13. 2.

1846 OEHLENSCHLAGER: Amleth.
BLICHER: Bettefanden. BREDAHL:
Tragediefragmentet Sokrates(»Gæa«). SAINT-AUBAIN:
Krøniker fra Kong Christian den Andens Tid. H.
C. ANDERSEN: Liden Kirsten. H. P. HOLST: William
og Emma. HOSTRUP: En Spurv i Tranedans.
GOLDSCHMIDT: Fortællinger. KOFOED-HANSEN:
Kjød og Aand. VALD. THISTED: Havfruen. RUMOHR:
Niels Juel og hans Samtid. BROSBØLL:

Skyggebilleder. KIERKEGAARD: Afsluttende
uvidenskabelig Efterskrift, af Johannes
Climacus. En litterair Anmeldelse. SIBBERN:
Spekulativ Kosmologi. BRANDT og HELVEG: Den
danske Psalmedigtning. RUDELBACH: Kristelige
Biografier. MYNSTER: Meddelelser om mit
Levnet. WEGENER: Hist. Ant. om Anders Vedel. WORSAAE:
Blekingske Mindesmærker fra Hedenold. WESTERGAARD:
Sanskrit Læsebog. Sanskrit Formlære. BENDZ:
Haandbog i den alm. Anatomi. -- CARL BAGGER d.
25. 10. H. F. J. ESTRUP d. 29. 12.

1847 INGEMANN: Nye Eventyr og
Fortællinger. BREDAHL: Sultan
Mahmuds Pilgrimsgang. J. L. HEIBERG: Valgerda.
P. V. JACOBSEN: Trolddom. PLOUG: Poul Rytters
Viser og Vers. CHIEVITZ: Fra Gaden. Venskab
og Kjærlighed. BROSBØLL: Ayella. Eventyr
og Folkesagn. P. L. MØLLER: Kritiske
Skizzer. Billeder og Sange. GOLDSCHMIDT: Nord og
Syd (--1859). KIERKEGAARD: Opbyggelige Taler
i forskjellig Aand. Kjærlighedens Gjerninger.
F. HAMMERICH: Danmark i Valdemarernes Tid.
WERLAUFF: Det kgl. danske Selskab f. Fædrel. Historie
og Sprog i dets første Aarh. J. L. USSING:
Rejsebilleder fra Syden. BRØNDSTED: Den ficoroniske
Cista, udg. af N. V. DORPH. MADVIG: Græsk
Syntax. SCHOUW: Erindrings-ord til en Forelæsning
over Lægeplanterne. ZEISE: Haandbog i de
organiske Stoffers alm. Kemi. AD. HANNOVER:
Mikroskopets Bygning og dets Brug. -- Det nordiske
Litteratursamfund stiftes. -- FINN MAGNUSEN d. 24. 12.

1848  OEHLENSCHLÄGER: Kjartan og Gudrun.
Digtekunsten. Regnar Lodbrok. PALUDAN-
MÜLLER: Adam Homo II. og III. HERTZ:
Ninon. H. C. ANDERSEN: Ahasverus. HOSTRUP:
Eventyr paa Fodrejsen. VALD. THISTED: Tabt
og vunden. CHR. K. F. MOLBECH: En Maaned i Spanien.
CARIT ETLAR: Singebok. FRU J. L. HEIBERG: En
Søndag paa Amager. GRUNDTVIG: Danskeren
(--1851). FABER: Den tapre Landsoldat. A. RECKE:
Holmens faste Stok. KAALUND: Opmand
Dig, Du Danske! H. P. HOLST: Vel mødt igen,
Kong Frederik, ved Hæren. H. N. CLAUSEN og J. F.
SCHOUW: Ved Tronskiftet. Den yngre Edda udg. af
den arnamagnæanske Komm. (--1887). KIERKEGAARD:
Kristelige Taler. L. C. MÜLLER: Den
bibelske Historie (--1851). AMBR. STUBS Samlede
Digte udgives af BARFOD. FR. DREIER: Folkenes
Fremtid. Fremtidens Folkeopdragelse. -- ST. ST. BLICHER
d. 26. 3. P. V. JACOBSEN d. 13. 5.

1849 J. L. HEIBERG: Gadeviser. FRU
J. L. HEIBERG: Abekatten. HERTZ: Tonietta.
Hundrede Aar. Tyrfing. INGEMANN: De fire
Rubiner. HAUCH: Søstrene paa Kinnakullen. Saga om
Thorvald Vidførle. BREDAHL: Knud Svendssøn. CHR.
WINTHER: Lyriske Digte. H. C. ANDERSEN: De to
Baronesser. H. P. HOLST: Den lille Hornblæser.
En Tour til Armeen. VALD. THISTED: Danmark
bestaaer. Eventyr, Skizzer og Sagn. Ørkenens
Hjerte. HOSTRUP: Æsthetisk Sands. En
Nat mellem Fjeldene. RUMOHR: Grevens
Fejde. BROSBØLL: Tonne gaaer i Krigen. Jeanne
Tuyon. JOH. FIBIGER: Jephtas Datter.
ERIK BØGH: Nytaarsnat 1850. KIERKEGAARD:
Lilien paa Marken og Fuglen under Himlen.
Ypperstepræsten, Tolderen, Synderinden. Sygdommen til
Døden, af Anti-Climacus. Indøvelse i Kristendom,
af Anti-Climacus. Tvende ethisk-religieuse
Smaa-Afhandlinger, af H. H. H. C. ØRSTED:
Aanden i Naturen. SIBBERN: Om Forholdet mel. Sjæl
og Legeme. MARTENSEN: Den kristelige Dogmatik.
RASM. NIELSEN: Evangelietroen og den
moderne Bevidsthed. Johannes Climacus og
Martensens Dogmatik. N. M. PETERSEN: Nordisk
Mythologi. F. HAMMERICH: Danmark under de nordiske
Rigers Forening (--1854). SCHIERN: Den nyere
Nationalitets-bevægelse. -- Selskabet for
Danmarks Kirkehistorie stiftes.

1850 OEHLENSCHLÄGER: Erindringer. INGEMANN:
Fire nye Fortællinger (Christen Blochs
Ungdomsstreger o. fl.). Den stumme Frøken. HAUCH:
Marsk Stig. SAINT-AUBAIN: Krøniker fra Kong
Erik af Pommerns Tid. CHR. WINTHER: En
Morskabsbog for Børn. H. C. ANDERSEN: Ole Lukøje.
H. P. HOLST: Digte II. VALD. THISTED: Episoder
fra et Rejseliv. HOSTRUP:
Soldaterløjer. CHIEVITZ og RECKE: En højere
Dannelsesanstalt. JOH. FIBIGER: Jeremija. KIERKEGAARD:
En opbyggelig Tale. Indøvelse i Kristendom,
af Anti-Climacus. SIBBERN: Gabrielis Breve
II. CLARA RAPHAEL: Tolv Breve. MARTENSEN:
Dogmatiske Oplysninger. RASM. NIELSEN: Martensens
dogm. Opl. kritisk belyste. EIRIKSSON: Er
Troen et Paradox? H. N. CLAUSEN: Fortolkn. af
de synoptiske Evangelier. CHR. PEDERSENS danske
Skrifter udg. af C. J. BRANDT (--1856). WERLAUFF:
Kbhvns. Universitet fra dets Stiftelse indtil
Reformationen. ESCHRICHT: Tolv Foredrag over Emner
af Læren om Livet. A. HANNOVER: Bidrag til Øjets
Anatomi. -- OEHLENSCHLÄGER: d. 20. 1.

1851 HAUCH: Æren tabt og vunden. HERTZ:
Scheik Hassan. Audiensen. H. C. ANDERSEN: Hyldemor
(Eventyrkomedie). I Sverig. CHR. WINTHER:
Nye Digte. Tre Fortællinger. HOSTRUP:
Tordenvejr. CHR. K. F. MOLBECH: Dæmring.
Oversættelse af Dante (--1862). VALD. THISTED:
Romerske Mosaiker. CHR. JUUL: Skoflikkerens
Søn. CHIEVITZ og RECKE: For Alvor.
TOLDERLUND: Fortællinger fra Felten. FR. DREIER:
Blik paa det verdenshistoriske Værk Clara
Raphael. KIERKEGAARD: To Taler ved Altergangen
om Fredagen. Om min Forfattervirksomhed.
Til Selvprøvelse. L. N. HELVEG: Den danske Kirkes
Historie efter Reformationen (--1855). WEGENER:
Biogr. Ant. om L. Engelstoft. H. F. J. ESTRUPS
samlede Skrifter. WORSAAE: Minder om de Danske
og Nordmændene i England, Skotland og Irland.
SCHIERN: Europas Folkestammer. A. S. ØRSTED:
Af mit Livs og min Tids Historie (--1857).
J. M. THIELE: Thorvaldsens Biografi
(--1856). PUGGAARD: Møens Geologi. JOH. LANGE:
Haandbog i den danske Flora. -- H. C.
ØRSTED d. 9. 3. L. ENGELSTOFT d. 14. 3.
L. C. MÜLLER d. 5. 6.

1852 INGEMANN: Landsbybørnene. HAUCH: Tycho Brahes
Ungdom. H. C. ANDERSEN: Historier. CHR. WINTHER:
En Student og en Jomfru. PALUDAN-MÜLLER:
Luftskipperen og Atheisten. HOSTRUP: Mester og
Lærling. Viser
og Vers. H. P. HOLST: Sicilianske Noveller. CHR. JUUL:
Tre Nætter. En Episode. CHIEVITZ: Japhet, der
søger sig en Kone. (med Recke): En Fortid. ERIK
BØGH: Huldrebakken. KR. ARENTZEN: Gunløg
Ormetunge. CHR. K. F. MOLBECH: Dante. FR. DREIER:
M. Goldschmidt, et Litteraturbillede. Aandetroen
og den frie Tænkning. GARDE: Den dansk-norske
Sømagts Historie. SCHIERN: Skaanes politiske og
nationale Forening med Sverige. MYNSTER: Blandede
Skrifter (--1857). WESTERGAARD udg. Zendavesta
(--1854). RINK: Grønland, geografisk og statistisk
beskrevet. JUL. THOMSEN: Bidrag til et thermokemisk
System. O. BANG: Haandbog i Therapien.

1853 HAUCH: Robert Fulton. HERTZ: De Deporterede.
CHR. WINTHER: Nye Digtninger. OVERSKOU: En
Valgdag. VALD. THISTED: Sirenernes Ø. GOLDSCHMIDT:
Hjemløs (--1857). BROSBØLL: Gjøngehøvdingen.
Herregaardshistorier. KR. ARENTZEN: Knud den
Hellige. ERIK BØGH: Noget. WENGEL: Kousine
Lotte. SVEND GRUNDTVIG: Danmarks gamle
Folkeviser (--1890). N. M. PETERSEN: Bidrag
til d. danske Litteraturs Historie (--1861).
C. PALUDAN-MÜLLER: Grevens Fejde. BARFOD:
Fortællinger af Fædrelandets Historie.
H. N. CLAUSEN: Kristelig Troeslære. MEHREN:
Die Rhetorik der Araber. BENDZ: Haandbog i den
fysiologiske Anatomi af da almindeligste danske
Huspattedyr. -- C. J. BOYE d. 6. 7.

1854 INGEMANN: Konfirmationsgave. HERTZ: Et
Offer. Den Yngste. PALUDAN-MÜLLER: Tre Digte
(Kalanus. Abels Død. Ahasverus). HOSTRUP:
Drøm og Daad. VALD. THISTED: Hjemme og
paa Vandring. KR. ARENTZEN: Digte. CHIEVITZ:
Det kjedelige Drama. ERIK BØGH: Noget Mere.
SIBBERN: Tænkelære eller Logik. MYNSTER:
Kirkelige Lejlighedstaler. KIERKEGAARD begynder
sin anti-kirkelige Polemik i »Fædrelandet«.
RUDELBACH: Om Psalmelitteraturen. Sv GRUNDTVIG: Gl.
danske Minder i Folkemunde (--1861). HAGERUP:
Om det danske Sprog i Angel. F. HAMMERICH: Danmark
under Adelsvælden (--1859). SCHIERN: Om Dronning
Dagmar.
OLUFSEN og P. A.HANSEN: Tables du Soleil. --
J. P. MYNSTER d. 30. 1. POUL CHIEVITZ d. 6. 8.

1855 INGEMANN: Tankebreve fra en Afdød.
H. C. ANDERSEN: Mit Livs Eventyr. CHR.
WINTHER: Hjortens Flugt. VALD. THISTED:
Neapolitanske Aquareller. P. L. MØLLER:
Løvfald (af Otto Sommer). BROSBØLL:
Dronningens Vagtmester. Flygtende. Herremænd.
TYGE BECKER: Claus Limbek. ERIK BØGH:
Fastelavnsgildet. Digte. LOUISE BJØRNSEN:
Hvad er Livet? KIERKEGAARD beg. Udgivelsen af
»Øjeblikket«. H. F. HELVEG: Spaadommene
el. Gud i Historien (--1862). H. N. CLAUSEN:
Fortolkn. af Johannes-Evangeliet. --
Konventspsalmebogen. -- C. L. MØLLER: Den
macedoniske Konge Philip II.s Mønter. FAUSBØLL
udg. Dhammapadam. T. A. USSING: Haandbog
i den danske Arveret. GRAM: Den danske
Formueret (--1864). ESCHRICHT: Folkelige
Foredrag (--1858).

1856 INGEMANN: Guldæblet. HERTZ: Estrella.
VALD. THISTED: Familieskatten. BROSBØLL:
Vaabenmesteren. BØDTCHER: Digte, ældre
og nyere. J. F. FRIIS: Svenskerne paa Lolland.
C. A. H. KALKAR: Livsbilleder af Guds Riges
Historie. L. ENGELSTOFTS Skrifter i Udvalg
(--1862). SCHIERN: Historiske Studier. JUL.
THOMSEN: Vandringer paa Naturvidenskabens Gebet.
C. E. FENGER: Hospitalsmeddelelser. E. HORNEMANN
begynder Udg. af Hygieiniske Meddelelser. --
FRU GYLLEMBOURG d. 2. 7. AARESTRUP d.
20. 7. JOH. EPHR. LARSEN d. 16. 11.

1857 J. L. HEIBERG: Mindedigt om Adelaide
Bombelles (»Adresseavisen«). HAUCH: Kongens
Yndling. H. C. ANDERSEN: At være eller
ikke være. Eventyr og Historier. J. M. THIELE:
Thyre Boløxe og Herremanden. J.
F. FRIIS: Fiskelars. TYGE BECKER: En
Familiehistorie. H. E. SCHACK: Phantasterne. ERIK
BØGH: Kalifen paa Eventyr. G. RODE:
Digte og Sange. CARL ANDERSEN: En
Krans paa en Arbejders Kiste. Kr. ARENTZEN: Et
Livsstadium. JOH. FIBIGER: Johannes den Døber. ILIA
FIBIGER: Tre Dramer. H. F. RØRDAM: Mester
Anders Christensen Arrebos Levnet.
Beg. Udgivelsen af Nye kirkehistoriske
Samlinger. ALLEN: Det danske Sprogs
Historie i Slesvig. C. J. BRANDT: Gammeldansk
Læsebog. C. MOLBECH: Dansk Glossarium. DYRLUND:
Udsigt over de danske Sprogarter. RAFN og THOMSEN:
Atlas for nordisk Oldkyndighed. G. SIBBERN:
Om Humanitet og Alsind. BRØCHNER: Benedict
Spinoza. KAYSER: Arbejdets Ordning. FOGH:
Geognostiske Skizzer fra Møen. LÜTKEN: Oversigt over
Grønlands Echinodermata. E. A. SCHARLING: Bidr. til at
oplyse de Forhold, hvorunder Kemien har været dyrket
i Danmark. -- C. MOLBECH d. 23. 6. J. C. LINDBERG d.
10. 12.

1858 HERTZ: Ugenlige Blade (Johannes Johnsen.
--1859). KAALUND: Et Foraar. J. F. FRIIS:
Lybekkerne i Nakskov. BEATUS DODT:
Fredensborg. TH. LANGE: I Ungdommen. RUD. SCHMIDT:
Et Ungdomsliv. JOH. FIBIGER: Kors og Kjærlighed.
WENGEL: Plader. P. L. MØLLER: Det nyere
Lystspil i Frankrig og Danmark. WERLAUFF:
Historiske Antegnelser  til Holbergs Lystspil.
C. W. SMITH: Om Holbergs Levnet og populaire
Skrifter. C. J. BRANDT  udgiver den danske Rimkrønike.
F. C. SIBBERN: Meddelelser af Indholdet af et Skrift
fra Aaret 2135. (--1872). G. SIBBERN: Om Humanisme.
LYNGBY: Bidrag til en sønderjysk Sproglære.
A. BUNTZEN beg. Udg. af Hospitalstidende.
COLD: Læge væsenet paa Christian IV.s  Tid.
MÜRER: For Almenvel (--1865). TRAP:
Stats-topogr. Beskrivelse af Danmark. --
VEDEL SIMONSEN d. 12. 7.

1859  HERTZ: De Fattiges Dyrehave opføres. J.
M. THIELE: Klaus Rigmands Skat. VALD. THISTED:
Præstekald. BROSBØLL: Rejsende. TYGE BECKER:
Englænderne paa Gyllingnæs. TH. LANGE:
Modepræsten. H. SCHARLING: Moderne Christendom.
J. HELMS: Nogle Vers. ILIA FIBIGER: Rettroende
Eventyr. H. N. CLAUSEN: Det evang. Kirkelivs Nutid
og Fremtid. GUDE: Irvingianismens Betydn. i
vor Tid. H. F. RØRDAM: Kjøbenhavns Kirker
og Klostre i Middelalderen (--1863). SCHEEL :
Person- og Familieret. GAD: Om alm. Velstands
Natur og Aarsager. C. E. FENGER: Om vor

Tids therapeutiske Bevægelse. -- H. E. SCHACK
d. 20. 7.

1860 HAUCH: Charles de la Bussiére. HERTZ:
Besøget i Kjøbenhavn. J. M. THIELE: Romantiske Dramer.
TH. LANGE: Smaaskrifter. H. SCHARLING:
Folkvars Drøm, Kamp og Sejr. H. F. EWALD:
Valdemar Krones Ungdomshistorie. CORN. LEVETZAU:
En ung Piges Historie. CARL ANDERSEN: Ingolfs
og Hjørlejfs Saga. P. CHR. ZAHLE: Rahbek og
hans Samtid. C. J. BRANDT: Ældre
danske Digtere. Den danske Kæmpebog
udgives af FR. BARFOD. J. M. THIELE: Kunstakademiet
og Heststatuen paa Amalienborg. GRUNDTVIG:
Kristenhedens Syvstjerne. MADVIG:
Emendationes Livianae. STEEN: Afregning med
Hr. Prof. R. Nielsen. ROSTRUP: Vejledning
i den danske Flora. -- CHR. H. BREDAHL d. 16. 1.
A. S. ØRSTED d. 1. 5. J. L. HEIBERG d. 25. 8.

1861 HAUCH: Lyriske Digte og Romancer
(Valdemar Atterdag). PALUDAN-MÜLLER:
Nye Digte (Paradiset. Kain. Benedict).
HERTZ: En Kurmethode. GOLDSCHMIDT:
Ugebladet »Hjemme og ude«. Rabbi Eliezer.
CLARA ANDERSEN: Kastaniebaandet. PLOUG:
Samlede Digte. RICHARDT: Smaadigte. Deklarationen.
FR. BØGH: Valkyrien. ANTON NIELSEN: Fra Landet.
AD. ROSENKILDE: Anders Tikjøb. JOH. CLAUSEN:
Laurentius Valla. FOG: Om det theol. Studium.
SKAT RØRDAM udg. Libri Judicum et Ruth. HOLTEN:
Lysets Naturlære. -- JONAS COLLIN d. 28. 8.
FR. CHR. BORNEMANN d. 6. 10.

1862 HAUCH: Valdemar Sejer. PALUDAN-MÜLLER:
Pygmalion. GOLDSCHMIDT: Swedenborgs Ungdom.
CARL ANDERSEN: Tonens Veje. H. F. EWALD: Familien
Nordby. H. SCHARLING: Ved Nytaarstid i Nøddebo
Præstegaard. ILIA FIBIGER: Synd og Sorg. INGEMANNS
Levnetsbog. VARMING: Det Jydske Folkesprog,
grammatisk fremstillet. JESSEN: Undersøgelser
til nordisk Oldhistorie. L. HOLST: Kjøbenhavn
og Kongerigets Kjøbstæder for omtrent 100 Aar
siden. Beg. Udg. af Frihandelsforeningens Tidsskrift
(--1866). L. N. HELVEG: Den danske Kirkes
Hist. til Reformationen (--1870). S. 
BIRKET SMITH: De malede Vaser i
Antikkabinettet. WEILBACH: Ghibertis
Broncedøre. V. BERGSØE: Oldenborrens Naturhistorie. --
B. S. INGEMANN d. 24. 2. A. G. RUDELBACH d.
3. 3. N. M. PETERSEN d. 11. 5. CHR. VAUPELL d. 15. 9.

1863 HAUCH: Henrik af Navarra. AARESTRUP:
Efterladte Digte. GOLDSCHMIDT:
Fortællinger og Skildringer (--1865). BROSBØLL:
Hervarts Krønike. RUMOHR: Historiske Billeder
fra Chr. IV.s  Tid. BEATUS DODT: Hirschholm.
TH. LANGE: Poetiske Naturer. CARL ANDERSEN:
Lyriske Smaadigte. TOPSØE: Skizzer af
Xox. SCHANDORPH: Digte. RUD. SCHMIDT:
Digtninger. INGEMANN: Tilbageblik paa
mit Liv og min Forfattervirksomhed. JOH. KOK:
Det danske Folkesprog i Sønderjylland
(--1867). FR. HAMMERICH: Den hellige Birgitta
og Kirken i Norden. MARTENSEN: Til Forsvar
mod den saakaldte Grundtvigianisme. NUTZHORN: De
homeriske Digtes Tilblivelsesmaade. JAP. STEENSTRUP:
Om Skjævheden hos Flynderen og begge Øjnes
Fremkomst paa samme Side af Kroppen. KRØYER: Bidrag
til Kundskab om Snyltekrebsene. CHR. VAUPELL:
De danske Skove. BARFOED: Lærebog i den analytiske
Kemi. -- DAN. FR. ESCHRICHT d. 22. 2.
S. M. TRIER d. 20. 12.

1864 HAUCH: Fortælling om Haldor. H. C. ANDERSEN:
Han er ikke født. PALUDAN-MÜLLER:
Fremtidsmaalet. CHR. K.F.MOLBECH: Til Fjenden i
vor egen Lejr. RICHARDT: Nyere Digte. ERIK BØGH:
Jonas Tværmoses Ærgrelser. THYREGOD: Historier
og Sagn. ANTON NIELSEN: Tre Fortællinger.
P. G. THORSEN: De danske Runemindesmærker
(--1880). L. C. MÜLLER: Samlede Smaaskrifter. ALLEN:
De tre nordiske Rigers Historie (--1872). ABRAHAMS:
Kunstforeningen i Kjøbenhavn. RASM. NIELSEN:
Grundideernes Logik. NELLEMANN: Forelæsninger
over d. ordinaire civile Procesmaade. SCHJELLERUP:
Stjernefortegnelse. -- C. CHR. RAFN d. 20. 10.

1865 HERTZ: Advokaten og hans Myndling.
Portraitet. H. C. ANDERSEN: Da Spanierne var her.
CHR. WINTHER: Brogede Blade. PALUDAN-MÜLLER:
Ungdomskilden.
GOLDSCHMIDT: Dagbog fra Vendsyssel og Thy. H. F. EWALD:
Johannes Falk. TH. LANGE: Eventyrets Land. CARL
ANDERSEN: Ved Arno og ved Ganges. FR. HAMMERICH: En
Skolastiker og en Bibeltheolog. N. M. PETERSEN:
Bidrag til d. oldnordiske Litt.s
Historie. MONRAD: Oversættelse af Esaias, Hjob
og Psalmerne. C. HERMANSEN, C. A. H. KALKAR
og C. ROTHE: Revision af det gl. Testamente
(--1870). A. C. LARSEN: Om Samvittighed og
Videnskab. SCHEEL: Privatrettens alm. Del. PANUM:
Haandbog i Menneskets Fysiologi (--1872). V. BERGSØE:
Den italienske Tarantel. -- CHR. J. THOMSEN d.
21. 5. A. N. DE SAINT-AUBAIN d. 25. 11. P. L. MØLLER
d. 6. 12. JOH. G. FORCHHAMMER d. 14. 12.

1866 HAUCH: Julian den Frafaldne og
Et Martyrium i Nutiden. HERTZ:
Juvelskrinet. PALUDAN-MÜLLER:
Ivar Lykkes Historie (--1873). GOLDSCHMIDT:
En Hederejse. Arvingen. VALD. THISTED:
Breve fra Helvede. BERGSØE: Fra Piazza del
Popolo. H. SCHARLING: Uffe Hjelm og Palle Løve.
J. HELMS: Et Par Digte og Viser. ANTON NIELSEN:
Nye Fortællinger. MADS HANSEN: Sange. FANNY
TUXEN: En Moders Fortællinger. G. RODE:
Renaissancens tidligste Eftervirkning paa
dansk poetisk Litteratur. H. F. RØRDAM: Mester
Jørgen Jensen Sadolin. STEPHENS: The oldnorthern
runic monuments (--1884). HEEGAARD: Indledning til
den rationelle Ethik. HØFFDING: Theologi
og  Filosofi. G. BRANDES: Dualismen i vor nyeste
Filosofi. EIRIKSSON: Gud og Reformatoren.
HOSTRUP: Prædikener. MEHREN: Cosmographie de
Chems-ed-Din ed-Dimisqui. STEMANN: Geschichte
des öff. u. Privat-Rechtes des Herzogthums
Schleswig. JUL. PETERSEN: Methoder og Theorier
til Løsn. af geometriske Konstruktionsopgaver.

1867 HAUCH: Minder  fra  min Barndom og
min Ungdom. GOLDSCHMIDT: En Skavank.
Kjærlighedshistorier fra mange Lande.
En Roman i Breve. Den Vægelsindede paa
Graahede. Ravnen. H. F. EWALD: Svenskerne paa
Kronborg. BERGSØE: I Ny og Næ. TOPSØE:
I Solskin. Livsanskuelser. KR. ARENTZEN: Ny
Digtsamling. SCHANDORPH: Ude i Skoven. THYREGOD:
Skildringer fra det virkelige Liv. ANTON NIELSEN:
Bondeliv. JACOB NIELSEN: Jydsk Bondeliv. CARL ANDERSEN:
Genrebilleder. Sv. GRUNDTVIG: Danske Kæmpeviser,
fornyede i gammel Stil. Udsigt over d. nord. Oldtids
heroiske Digtning. H. F. RØRDAM: Historieskrivningen
og Historieskriverne siden Reformationen. WIMMER: De
ældste nordiske Runeindskrifter. MARTENSEN: Om Tro og
Viden. RASM. NIELSEN: Om den gode Villie som Magt i
Videnskaben. JUL. LANGE: Fransk Kunst. D'ARREST:
Siderum nebulosorum obs. Havnienses. ANDRÆ: Den
danske Gradmaaling (--1884.)

1868 H. C. ANDERSEN: Dryaden. GOLDSCHMIDT: Smaa
Fortællinger. VALD. THISTED: Høgholt. BEATUSDODT:
Rideknægten. A. RECKE: Viser. RICHARDT: Texter
og Toner. SCHANDORPH: Nye Digtninger. G. BRANDES:
Æsthetiske Studier. RASM. NIELSEN:
Hindringer og Betingelser for det aandelige
Liv i Nutiden. BRØCHNER: Problemet om Tro
og Viden. T. SKAT RØRDAM: Den kristelige
Lære. F. HAMMERICH: Kirkehistorie (--1873).
H. F. RØRDAM: Kjøbenhavns Universitets Historie
(--1877). A. P. MADSEN: Afbildn. af danske
Mindesmærker og Oldsager (--1876). S. BIRKET
SMITH udgiver Ludus de Sancto Kanuto Duce.
S. M. GJELLERUP: Biskop Jens Dinesen Jersin
(--1870). LYSKANDERS Scriptores Danici udgives
af H. F. Rørdam. WIMMER: Navneordenes Bøjning i
ældre Dansk. JESSEN: Dansk Sproglære. NELLEMANN:
Civilprocessens alm. Del. FR. KREBS: Samfundet. --
S. A. V. STEIN d. 14. 5.

1869 HAUCH: Nye Digtninger. HERTZ: Tre Dage
i Padua. GOLDSCHMIDT: I den anden Verden.
Smaa Fortællinger. PLOUG: Nyere Sange og Digte.
BERGSØE: Fra den gamle Fabrik. FR. HOLST: Revuen.
J. M. THIELE: Erindringer fra Bakkehuset. Af SØREN
KIERKEGAARDS efterladte Papirer (--1881). JENS
PALUDAN-MÜLLER: Om Guds Ord. RASM. NIELSEN:
Religionsfilosofi. BRØCHNER: Bidr. t. Opfattelsen af
Filosofiens historiske Udvikling. Om det Religieuse
i dets Enhed med det
Humane. Den isl. Elucidarius og det ældste Brudst. af
Valdemars sjællandske Lov, udg. fotolithografisk af
den arnamagnæanske Komm. C. J. BRANDT: Romantisk
Digtning fra Middelalderen (--1877). S. BIRKET
SMITH udgiver Leonoræ Christinæ Jammers
Minde. CHR. BRUUN: Falsteriana. VILH. THOMSEN: Den
gotiske Sprogklasses Indfl. paa den finske. MEHREN:
Câhirah og Kerâfat. JUL. LANGE: Om en Række antike
Figurer. EMIL BLOCH: Hollandske Kunstnere. MATZEN:
Den danske Panterets Historie. W. SCHARLING:
Pengenes synkende Værdi. FORCHHAMMER: Almenfattelige
Afhandlinger og Foredrag. -- CL. ROSENHOFF d. 19. 1.

1870 LEMBCKE: Digte og Sange. MADS HANSEN:
Sange. TH. LANGE: Aaen og Havet. BROSBØLL:
Tranens Varsel. RICHARDT: Det hellige
Land. KROHN: Fortællinger og Skizzer. FR.
HOLST: En sand Demokrat. HØFFDING:
Den antike Opfattelse af Menneskets Villie.
G. BRANDES: Kritiker og Portraiter. Den franske
Æsthetik i vore Dage. VILH. MØLLER: Nyt dansk
Maanedsskrift. KR. ARENTZEN: Baggesen og
Oehlenschläger (--1878). CHR. BRUUN: Frederik
Rostgaard og hans Samtid. C. NYROP: Bidrag
til den danske Boghandels Historie. J.
HELMS: Ribe Domkirke. WIMMER: Oldnordisk
Formlære. N. M. PETERSEN: Samlede Afhandlinger
(--1874). M. HAMMERICH: Thorvaldsen og hans
Kunst. H. G. MØLLER: Oversættelse af
den ældre Edda. EDV. BRANDES: Oversættelse
af Lervognen. STHYR: Den franske Reformations
Forberedelse og Begyndelse. JENS PALUDAN-MÜLLER:
Evangelisk Præstegjerning. FREDERIKSEN:
Den pol. Økonomis  Udvikling. JAP. STEENSTRUP:
Tørvemosernes Bidrag til Kundskaben om Danmarks
forhistoriske Natur og Kultur. -- H. HERTZ d. 25. 2.
H. N. KRØYER d. 15. 2. TH. H. ERSLEV d. 17. 3.
N. L. HØYEN d. 29. 4.

1871 BERGSØE: I Sabinerbjergene.
Gjengangerfortællinger. H. F. EWALD: Den skotske
Kvinde paa Tjele. HEEGAARD: Dobbeltgængeren.
Et Handelshus. FR. HOLST: Hverdagsfolk.
ZAK. NIELSEN: Sange og Smaadigte. HAUCH: Minder
om min første
Udenlandsrejse. GRUNDTVIG: Kirkespejl. JENS
PALUDAN-MÜLLER: Skriften og Overleveringen. MARTENSEN:
Den kristelige Ethik (--1878). MONRAD: Prædikener
paa alle Søn- og Helligdage. A. C. LARSEN: Om
Nadveren. C. ROSENBERG: Træk af Livet paa Island
i Sagatiden. A. D. JØRGENSEN: Bidr. t. Nordens
Hist. i Middelalderen. F. R. FRIIS: Tyge Brahe,
en hist. Fremstilling. CHR. BRUUN: Curt Sivertsen
Adelaer. C. TH. SØRENSEN: Kampen om Norge. HØYENS
Skrifter udg. af J. L. Ussing (--1876). MADVIG:
Adversaria critica (--1873; 1884). -- E. C.WERLAUFF d.
5. 6. C. F. ALLEN d. 27. 12.

1872 CHR. WINTHER: En Samling Vers. HOSTRUP: Sange
og Digte fra tredive Aar. BERGSØE: Hjemve. THOMAS
LANGE: Romantiske Skildringer. HEEGAARD:
Familien Gorm. E. V.
D. RECKE: Bertran de Born. ROSING:
Frelst. DRACHMANN: Digte. Med Kul og
Kridt. J. P. JACOBSEN: Mogens. G. BRANDES:
Emigrantlitteraturen. Forklaring og
Forsvar. MONRAD: Den frie Tanke og Dr.
Brandes's Forelæsninger. SCHLEISNER: Den nye
sensualistiske Lære og Dr. G. Brandes. Fr. NIELSEN:
Den kristne Tro og den frie Tanke. HØFFDING:
Filosofien i Tydskland efter Hegel.
H. SCHARLING: Menneskehed og Kristendom.
JOH. CLAUSEN: Lære og Evangelium. KREBS:
Individualisme og Socialisme. WORSAAE:
Ruslands og det skand. Nordens Bebyggelse.
(Aarb. f. nord. Oldkynd.) Sv. GRUNDTVIG udgiver
Peder Palladius' Visitatsbog. O. VAUPELL: Den danske
Hærs Historie (--1879). WEILBACH: C. V. Eckersbergs
Levned. JUL. LANGE: Svensk og norsk Kunst.
VALD. SCHMIDT: Syriens Oldtid. Assyriens og Ægyptens
gamle Historie (--1877). K. F. VIBORG: Hyrdebruden
el. Salomons Højsang, omplantet paa Dansk. --
J. C. HAUCH  d. 4. 3. N. F. S. GRUNDTVIG d. 2. 9.
F. C. SIBBERN d. 16. 12.

1873 GOLDSCHMIDT: Avromche Nattergal. BUDDE:
Smaahistorier. BAUDITZ: Ved Søen og i Skoven.
CARL ANDERSEN: Liv i Lænker. MADS HANSEN:
Markblomster. BERGSØE: Blomstervignetter.
H. P. HOLST: Fra min Ungdom. J. M. THIELE:

Af mit Livs Aarbøger. CHR. K. F. MOLBECH: Fra
Danaidernes Kar. G. BRANDES: Den romantiske
Skole i Tydskland. BRØCHNER: Haandbog
over Filosofiens Historie. WILCKENS: Liv --
Nydelse -- Arbejde (--1876). H. SCHARLING: Jakob
Böhmes Theosofi. BLÆDEL: Grundtvigianismen
og d. danske Folkekirke. Grundtvigianismens
Katekismus. JOH. STEENSTRUP: Studier over Kong
Valdemars Jordebog. JUL. LANGE: Nutidskunst. Strejftog
i Verdensudstill. i Wien. VILH. FINSEN: Om de
islandske Love i Fristatstiden. MATZEN: Grundloven
og Folkets Selvstyrelse. MANSA: Folkesygdommenes og
Sygeplejens Historie. V. INGERSLEV: Danmarks Læger
og Lægevæsen. GOSCH: Udsigt over Danmarks zoologiske
Litt. (--1878). -- TH. OVERSKOU d. 7. 11.

1874 PALUDAN-MÜLLER: Tiderne skifte. Adonis.
CHR. WINTHER: I Naadsensaaret. RICHARDT:
Billeder og Sange. BERGSØE: Italienske
Noveller. RUD. SCHMIDT: Ældre og nyere Digte.
HEEGAARD: Øjebliks-fotografier. Urolige Tider.
BUDDE: En Historie fra fattige Steder. GANDRUP:
Periander. JOHANNE SCHJØRRING: Fortællinger
og Skizzer. G. BRANDES: Reaktionen i
Frankrig. Sammen med E. BRANDES: Det
nittende Aarhundrede. HØFFDING: Den engelske
Filosofi i vor Tid. MONRAD: Den første
Kamp om d. apost. Troesbekjendelses Oprindelse. Om
Slaget ved Katekismen. MARTENSEN: Katholicisme og
Protestantisme. GUDE: Den hellige Nadver (--1889).
WIMMER: Runeindskriftens Oprindelse og
Udvikling  i Norden. A. D. JØRGENSEN: Den nordiske
Kirkes Grundlæggelse (--1878). C. PALUDAN-MÜLLER: De
første Konger af den oldenborgske Slægt. EMIL BLOCH:
Albrecht Dürer. EDV. BRANDES Oversættelse af
Kongen og Danserinden. S. BIRKET-SMITH udgiver
de tre ældste danske Skuespil; ligeledes Grevens
og Friherrens Komedie. NELLEMANN: Om mundtlig
Rettergang i civile Sager. FREDERIKSEN: Den
pol. Økonomis Begreber. PHILIPSEN: Fremstilling
af Øjets  Sygdomme. -- L. BØDTCHER d. 1. 10.
J. M. THIELE d. 9. 11.

1875 H. C. ANDERSEN: Historien om en 
Moder udk. i femten Sprog.   
BØDTCHER: Sidste Digte. MOLBECH: Renteskriveren. KAALUND:
Fulvia. H. F. EWALD: Knud Gyldenstjerne. BROSBØLL:
Viben Peter. H. SCHARLING: Min Hustru og
jeg. THOMAS LANGE: De lyse Nætter. RUD. SCHMIDT:
Fem Tidsdigte. W. BLOCH: Lygtemænd. DRACHMANN:
Dæmpede Melodier. I Storm og Stille. SCHANDORPH:
Nogle Digte. TOPSØE: Jason med det gyldne
Skind. HOLM HANSEN: En katholsk Familie. JACOB
NIELSEN: Rydde-Lars. HENNINGSEN: Troldhøjen. JOHANNE
SCHJØRRING: Havets Datter. G. BRANDES: Naturalismen i
England. WILCKENS: Erkjendelsesproblemet. SCHIERN:
Nyere hist. Studier (--1879). EDV-HOLM:
Danmark-Norges udenrigske Historie fra 1791
--1807. TROELS LUND: Historiske Skizzer. KORNERUP:
Kongehøjene i Jellinge. CHRISTENSEN-SCHMIDT:
Overs. af Euripides. FAUSBØLL udg. Jataka-Bogen
(Lond. --1891). GOOS: Indl. til den danske
Strafferet. A. HANNOVER: Øjets Nethinde. J. COLLIN:
Skandinaviens Fugle (--1877). JOHNSTRUP:
Jyllands geognostiske Forhold. -- Selskabet til
hist. Kildeskrifters Oversættelse stiftes. --
H. C. ANDERSEN d. 4. 8. -- H. BRØCHNER d. 17. 12.

1876 CHR. WINTHER: Et Vendepunkt. THOMAS LANGE: Af
Livet og Naturen. BERGSØE: I Skumringen. RUD. SCHMIDT:
Den forvandlede Konge. ERIK BØGH: Mester Oles
Prædiken. DRACHMANN: En Overkomplet. Ungt
Blod. SCHANDORPH: Fra Provinsen. J. P. JACOBSEN:
Fru Marie Grubbe. E. V. D. RECKE: Lyriske
Digte. BAUDITZ: Himmelbjerget. ZAK. NIELSEN:
Tre Fortællinger. THOR LANGE: Fra fremmede
Lande. FR. HOLST: I Overgangstiden. ELFRIDE
FIBIGER: En Magdalenehistorie. S. BIRKET SMITH
udgiver H. Justesen Ranchs danske Skuespil
og Fuglevise. Ligeledes P. Thøgersens Comedia
de mundo et paupere. Sv. GRUNDTVIG: Danske
Folkeæventyr (--1884). L. KOCH: Biskop N. E. Balle. TYGE
BRAHES Breve udgives af F. R. Friis (--1886). BLÆDEL:
Udvidet Konfirmationsundervisning. MONRAD: Fra
Bønnens Verden. A. C. LARSEN:

Breve til en Landsbypræst. HØFFDING: Om Grundlaget
for den humane Ethik. FR. NIELSEN: Romerkirken
i det 19de Aarh. (--1881). H. PETERSEN: Nordboernes
Gudedyrkelse og Gudetro. JOH. STEENSTRUP: Normannerne
(--1882). FRIDERICIA: Danmarks ydre pol. Historie
1629--45. (--1881). JUL. LANGE: Michel Angelo og
Marmoret. Om Kunstværdi. KREBS: Det gamle og det nye
Samfund. LORENZ: Læren om Lyset. JAP. STEENSTRUP:
Fortsatte Bidrag til Opf. af Øjestillingen hos
Flynderne. -- FR. PALUDAN-MÜLLER d. 28. 12. CHR. WINTHER
d. 30. 12.

1877 GOLDSCHMIDT: Fortællinger og
Virkelighedsbilleder. Livs Erindringer og
Resultater. KAALUND: En Eftervaar. H. P. HOLST:
Fra min Ungdom. H. F. EWALD: Niels
Brahe. THOMAS LANGE: Et Symposion. ERIK
BØGH: En liden Hverdags-Postille. DRACHMANN:
Tannhäuser. Derovre fra Grænsen Sange ved
Havet. SKRAM: Herregaardsbilleder. BUDDE: Fra
Lømmelalderen. HOLM HANSEN: En fri Mand. BAUDITZ:
Arabesker. BONDESEN: Styrismanden og hans
Brud. GANDRUP: Savonarola. JACOB NIELSEN:
Landsbyfolk. FABER: Viser og Vers. BERGSØE: Rom
under Pius IX. G. BRANDES: Søren Kierkegaard. Danske
Digtere. NIC. BØGH: Signe Læssøe. GEUNDTVIG:  --** er dette Grundtvig?
Mands Minde. B. PALUDAN-MÜLLER: Det Synlige og
det Usynlige. KROMAN: Den exakte Videnskabs Lære
om Sjælens Existens. -- Runehaandskrf. af Skaanske
Lov udg. fotolithografisk af den arnamagnæanske
Komm. KÅLUND: Bidr. til en hist.-topogr. Beskrivelse
af Island (--1882). O. NIELSEN: Kjøbenhavns
Historie og Beskrivelse (--1892). A. HEISE:
Kristian II. i Norge. O. BLOM: Kristian
IV.s Artilleri. KORNERUP: Roskilde
Domkirke. F. J. MEIER: Johannes Wiedewelt. WEILBACH:
Dansk Kunstnerlexikon. JUL. LANGE: Det ioniske
Kapitæls Oprindelse. VILH. THOMSEN: Relations between
anc. Russia and Scandinavia and the origin of the
Russian State. LORENZ: Læren om Varmen. F. HOWITZ
beg. Udg. af Gynækologiske Meddelelser. -- Selskabet
for Udg. af Kilder til
dansk Historie stiftes. -- H. N. CLAUSEN d. 28. 3.

1878 MOLBEGH: Ambrosius. RICHARDT:
Halvhundrede Digte. H. F. EWALD:
Blanca. RUD. SCHMIDT: Sex Foredrag. JOH. FIBIGER:
Den evige Strid. TOPSØE: Politiske
Portraitstudier. Nutidsbilleder. E. V. D. RECKE:
Kong Liuvigild og hans Sønner. DRACHMANN: Rimbrev
til Esrom Sø. Paa Sømands Tro og Love. Prinsessen
og det halve Kongerige. BERGSØE: Svar fra Esrom
Sø. Hvem var han? KAALUND: En aaben Hilsen til
H. Drachmann. SCHANDORPH: Uden Midtpunkt. GJELLERUP:
En Idealist. BRØNDSTED: I Bølgegang. THOR LANGE:
Nogle Folkeviser. JOHANNE SCHJØRRING: Rige
Dage. CARL ANDERSEN: Massudith. G. BRANDES: Esaias
Tegnér. WINKEL HORN: Peder Syv, en litt.-historisk
Studie. BORCHSENIUS: Fra Fyrrerne (--1880). TROELS
LUND: Danmarks og Norges Hist. i Slutn. af
det 16. Aarh. (--1898). SEHESTED: Fortidsminder
og Oldsager fra Egnen om Broholm. C. ROSENBERG:
Nordboernes Aandsliv (--1885). BRICKA og FRIDERICIA
udg. Christian IV.s egenh. Breve (--1891). STOLPE:
Dagspressen i Danmark (--1882). W. SCHARLING og
FALBE-HANSEN: Danmarks Statistik (--1887). L. O.
MØLLER: Den danske Højskole i Sorø. JOH. KOK: Det
hellige Land. A.WULF: Talmudfjender. SØREN SØRENSEN:
Oversættelse af Somadevas Eventyr. GOOS: Den danske
Strafferets almindelige Del. DEUNTZER: Nordisk
Familie- og Arveret. P. E. MÜLLER: Studier over
Skovjord (--1884). BARFOED: De organiske Stoffers
kvalitative Analyse.

1879 MOLBECH: Faraos Ring. Samlede Digte. RICHARDT:
Billedtexter. THOMAS LANGE: Nyt Liv. DRACHMANN:
Ranker og Roser. Ungdom i Digt og Sang. Poul og
Virginie. Lars Kruse. Paradehesten Parmo. SCHANDORPH:
Fem Fortællinger. Unge Dage. Til min gamle
Ven Kaalund. Livets Ret. Tak for sidst til
C. Ploug. PLOUGS Anmeldelser af Schandorph og
Drachmann. Til S. Schandorph. KAALUND: Brændende
Spørgsmaal. Foreløbigt Gjensvar til min Ven
Schandorph. Idealitet
og Realitet. E. V. D. RECKE: Den
nye Tid. Archilochos. SKRAM: Gertrude
Colbjørnsen. TOPSØE: Fra Studiebogen. GJELLERUP:
Det unge Danmark. MARKMANN: Fortællinger i
Ramme. HØYER MØLLER: Præsten i Krigen. Tre af mine
Venner. HOLM HANSEN: Vikingeblod. BANG: Realisme
og Realister. KR. ARENTZEN: Adam Oehlenschläger,
et litt.hist. Livsbillede. L. KOCH: Den danske
Kirkes Historie 1801--54 (--1883). H. M. FENGER: Poul
Egede. EDV. HOLM: Holbergs statsretlige og politiske
Standpunkt. THORSØE: Den danske Stats Historie
1814--48. WORSAAE: Fra Sten- og Broncealderen
(Aarb. f. nord. Oldkynd.). S. BIRKET SMITH:
Leonora Chr. Ulfeldts Historie (--1881). CHR. BRUUN:
Slaget paa Kolberger Heide. Kr. ERSLEV: Konge og
Lensmand i det 16. Aarh. Danmarks Len og Lensmænd
1530--96. MATZEN: Kjøbenhavns Universitets
Retshistorie. L. O. MØLLER: Den evangeliske
Historie. FR. NIELSEN: Den moderne Jødedom. P. MADSEN:
De Kristnes aandelige Præstedømme. STHYR:
Lutheranerne i Frankrig. A. C. LARSEN:
Politik og Religion. EDV. BRANDES: Ushas og
Ushashymnerne i Rigveda. -- Samfundet til Udg. af
gammel nordisk Litt. stiftes (som Afløser af det
nord. Litt.-Samfund af 1847). Universitets-Jubilæets
danske Samfund stiftes. 

1880 SCHANDORPH: Opgjørelse
med C. Ploug. Kampens Ret. Smaafolk. KAALUND:
Til den yngre Slægt. BERGSØE: Fangernes
Nattergal. ALFR. IPSEN: Det sociallitteraire
Nytaarsslag. J. P. JACOBSEN: Niels Lyhne. GJELLERUP:
Antigonos. DRACHMANN: Østen for Sol og Vesten for
Maane. Peder Tordenskjold. HOTRUP: Eva. H. F. EWALD:
Anna Hardenberg. RICHARDT: Kantater og
Digte. JOH. FIBIGER: Graabroderen. BANG:
Kritiske Studier og Udkast. Tunge
Melodier. Haabløse Slægter. EDV. BRANDES:
Dansk Skuespilkunst. Lægemidler. ROSING:
En Romantiker. HOLM HANSEN: Fra Danevirke til
Rosenvænget. CHRISTIANSEN: Lindows Børn. GANDRUP: Fem
Digte. Luzerner-Løven. HENNINGSEN: Fra Jylland. CARIT
ETLAR: Salomon Baadsmand. N. F. S. GRUNDTVIG:
Poetiske Skrifter (--1889). BORCHSENIUS:
Litteraire Feuilletoner. HEEGAARD:
Om Opdragelse. F. W. ANDERSEN: Embede og
Ordination. REINHARDT: Valdemar Atterdag og hans
Kongegjerning. MOLLERUP: Danmarks Forhold til
Lifland. F. J. MEIER: Fredensborg. SOPH. MÜLLER:
Dyreornamentiken i Norden. AAGESEN: Den romerske
Privatret (--1882). BOAS: Studier over Decapodernes
Slægtskabsforhold. -- MADS HANSEN d. 2. 4.

1881 MOLBECH: Opad. H. F. EWALD: Georg
Reinfeldt. RUD. SCHMIDT: Haandtegninger.
JOH. FIBIGER: Mine Søstre. DRACHMANN: Vildt
og Tæmmet. Vandenes Datter. Gamle Guder og
nye. SCHANDORPH: Thomas Fris's Historie. GJELLERUP:
Rødtjørn. Arvelighed og Moral. BANG:
Herhjemme og derude. PONTOPPIDAN: Stækkede
Vinger. E. V. D. RECKE: Knud og Magnus. Principerne
for den danske Vers-kunst. TOPSØE: Umyndige
i Kjærlighed. ROSING: Mod Strømmen. MARKMANN:
Ariel. Studenter. ZAK. NIELSEN: Nye Tider.
MARIAGER: Fra Hellas. P. A. ROSENBERG: Af et
Digterliv. FANNY TUXEN: Til Moderen fra en
Bedstemoder. ERNA JUEL-HANSEN: Mellem 12
og 7. WINKEL HORN: Den danske Litteraturs
Historie. PEDER R. MØLLER: Mads Hansen,
en Levnetstegning. G. BRANDES: Disraeli.
Lassalle. EDV. BRANDES: Fremmed Skuespilkunst.
L. O. MØLLER: Til Forst. og Bedømm. af Nutidens
Fritænkeri. C. A. H. KALKAR: Israel og Kirken.
T. SKAT RØRDAM: De kirkelige Frihedskrav.
Kirkeaaret. MARTENSEN: Jakob Böhme.
WILCKENS: Samfundslegemets Grundlove. WORSAAE: Nordens
Forhistorie. A. D. JØRGENSEN: Georg Zoega.
O. KALKAR: Ordbog til det ældre danske Sprog.
V. A. SECHER beg. Udg. af Kongens Rettertingsdomme.
AAGESEN: Indl. t. d. danske Formueret. MADVIG:
Den romerske Stats Forfatning og Forvaltning.
GERTZ: Udv. Skrftr. af Lukian. BERGSØE: Fra
Mark og Skov. JUNGERSEN: Bidr. t. Kundsk.
om det Jacobsonske Organ for Hvirveldyrene. --
V. TOPSØE d. 1. 7.

1882  DRACHMANN: Puppe og

Sommerfugl. Rejsebilleder. SCHANDORPH:
Novelletter. Samlede Digte. J. P. JACOBSEN:
Noveller (Fru Fønns o. fl.). GJELLERUP: Germanernes
Lærling. EDV. BRANDES: Gyngende Grund. Et
Besøg. ROSING: Broder Bengt. BAUDITZ: Under aaben
Himmel. ZAK. NIELSEN: Et Møde. CHRISTIANSEN:
En Egoist. O. BENZON: Surrogater. CARL ANDERSEN:
Over Skjær og Brænding. RUD. SCHMIDT:
Der Himmel hängt voller Geigen. Buster og
Masker. G. BRANDES: Den romantiske Skole i
Frankrig. HOSTRUP: Folkelige Foredrag. EDV. COLLIN:
H. C. Andersen og det Collinske Hus. C. J. BRANDT:
Lundekanniken Chr. Pedersen. MARTENSEN: Af mit
Levned. A. D. JØRGENSEN: Fyrretyve Fortællinger af
Fædrel. Historie. KR. ERSLEV: Dronning Margrethe og
Kalmarunionens Grundlæggelse. A. HEISE: Familien
Rosenkrantz's Historie. H. F. FEILBERG: Ordbog
over jyske Almuemaal. KR. NYROP: Sprogets vilde
Skud. HØFFDING: Psykologien i Omrids paa Grundl. af
Erfaring. KROMAN: Tænke- og Sjælelære. A. C. LARSEN:
Religion og Sædelighed. GOOS: Den nordiske
Strafferet, alm. Del. JUL. THOMSEN: Thermochemische
Untersuchungen (--1885). C. PALUDAN-MULLER d.
1. 6. Fr. SCHIERN d. 16. 12.

1883 PLOUG: Nye Digte. GOLDSCHMIDT: Fortællinger
og Virkelighedsbilleder, ny Samling. DRACHMANN:
Strandby Folk. Skyggebilleder (Ostende-Brügge). En
Replik (Dagbladet 11. 12). SCHANDORPH: Et Aar
i Embede. GJELLERUP: Romulus. G-Dur. BANG:
Præster. Fædra. PONTOPPIDAN: Sandinge
Menighed. Landsbybilleder. RUD. SCHMIDT:
Forestillet og Oplevet. HELMS: Soldaterliv i Krig
og Fred. ZAK. NIELSEN: Gamle Vaner. BONDESEN:
Hersen paa Stejnarstad. P. A. ROSENBERG:
Fantomer. Hjarne. P. R. MØLLER: Under
Hammeren. THOM. LANGE: Sølvbryllupet paa
Højgaard. E. V. D. RECKE: Smaadigte. MARKMANN:
Havedøren. HØYER MØLLER: Ellen. P. E. BENZON:
Kornmod. ALFR. IPSEN: Ad grønne Stier. NANSEN:
Unge Mennesker. CARL EWALD: Regel eller
Undtagelse. EDV. BRANDES og KIELLAND: 
Garman og Worse. G. BRANDES: Mennesker og Værker. Det
moderne Gjennembruds Mænd. S. BIRKET SMITH: Studier
paa det gamle danske Skuespils Omraade. MOLBECH:
Chr. Molbech og Karen Margrethe Rahbek. HOSTRUP:
Opstandelsen og Livet. MONRAD: Den femte
Bøn. H. USSING: Den kristelige Vished. H. SCHARLING:
Den lutherske Dogmatik. SAABYE: Sekterne i
Danmark. FR. NIELSEN: Statskirke og Frikirke, en
hist. Undersøgelse. L. KOCH: Den danske Landsbyskoles
Historie. J. VAHL: Missions-Atlas. J. B. LØFFLER:
Danmarks Kirkebygninger i Middelalderen. F. J. MEIER:
Marmorkirken. L. SCHAT-PETERSEN: Ludwig
Feuerbach. V. FREUND: Hermann Ernst Freunds
Levned, udg. af Baumann. J. L. USSING: Fra Hellas
og Lilleasien. C. Th. SØRENSEN: Den anden slesvigske
Krig. KROMAN: Vor Naturerkjendelse. SØREN SØRENSEN:
Om Mahabharata i den indiske Litt. -- CARL ANDERSEN d.
1.9. L. HELVEG d. 5. 9. 

1884 DRACHMANN: Dybe Strenge. Smaa
Fortællinger. Lykken i Arenzano. SCHANDORPH:
Skovfogedbørnene. GJELLERUP: Brynhild. En
klassisk Maaned. RICHARDT: Vaar og Høst. ERIK
BØGH: Besøg hos Efterkommerne. EDV. BRANDES:
En Forlovelse. RUD. SCHMIDT: Skjæbner og
Skikkelser. Ad egne Veje. MARIAGER: Den sidste
Lamia. VIGGO HOLM: Drilske Smaarim. ALFR. IPSEN:
Sonetter og Sange. O. BENSON: En Skandale. CARL
EWALD: En Udvej. J. FIBIGER: Sorgens Genier. ADDA
RAVNKILDE: Judith Fürste. BONDESEN: Rettergang og
Skriftegang. CARL MØLLER: Paa Farten. Trykt og Utrykt
af Peter Sørensen (med VILL. FABER). H. F. EWALD:
Valdemars-Toget. G. BRANDES: Ludvig
Holberg, et Festskrift. Berlin som tydsk
Rigshovedstad. KR. ARENTZEN: Fra det
18. Aarhundrede. L. SCHRØDER: Ewald og
Baggesen. A. D. JØRGENSEN: Niels Stensen, et
Mindeskrift. FR. NIELSEN: Karakteristiker og 
Kritiker. A. C. LARSEN: Peter Nicolai Holst. C. USSING:
Anders Sandøe Ørsted. NIC. BØGH: Erindringer af og
om J. A. Jerichau. THORSØE: Kong Frederik VII.s
Regering. O. NIELSEN:
Kjøbenhavn paa Holbergs Tid. SEHESTED: Arkæologiske
Undersøgelser. F. JONSSON: Kritiske Studier over
norske og islandske Skjaldekvad. JUL. LANGE: Den
antike Malerkunsts Levninger. Billedkunst. LEHMANN:
Farvernes elementaire Æsthetik. MADVIG:
Adversaria critica. STHYR: Den nytestamentlige
Texts Historie. H. SCHARLING: Kristelig Sædelære
(--1886). -- H. L. MARTENSEN d. 3. 2. J. C. SCHIØDTE
d. 22. 4. S. HEEGAARD d. 27. 3. RASM. NIELSEN d.
30. 9. 

1885 HOSTUP: Sange og Digte fra senere
Aar. KAALUND: Efterladte Digte. DRACHMANN:
Fjeldsange og Eventyr (Der var engang --). Danmark
leve! SCHANDORPH: Fremmed og Hjemligt. Det gamle
Apothek. GJELLERUP: Vandreaaret. PONTOPPIDAN:
Ung Elskov. BANG: Ellen Urne. Excentriske
Noveller. ESMANN: Gammel Gjæld. BERGSØE: Fra
gamle Dage. EDV. BRANDES: Et Brud. H. F. EWALD:
Dronningens Jomfruer. RUD. SCHMIDT: Jochen
Hinrichs. E. v. D. RECKE: Spredte Blomster. Dansk
Verslære. CHRISTIANSEN: Nero. J. MEYER:
Rønnebær. OTTO M. MØLLER: Reformatoren fra
Galilæa. Forlovede Existenser. FØNNS: Ad slyngede
Stier P. R. MØLLER: En Villie. ELFRIDE FIBIGER:
Ellen. MARK-MANN: Mindre Fortællinger. BONDESEN:
Skovstrup Folk. ERNA JUEL-HANSEN: Sex Noveller. ILLA
CHRISTENSEN: Et ubetydeligt Menneske. De smaa Tings
Magt. JENNY BLICHER-CLAUSEN: Digte. S. BIRKET SMITH
oversætter Otto Sperlings Selvbiografi. C. BRUUN:
Gunde Rosenkrantz. EDV. HOLM: Danmark-Norges
indre Historie 1660--1720 (--1886). KR. ERSLEV:
Danmark-Norges Len og Lensmænd 1596--1660. FR. NIELSEN:
Haandbog i Kirkens Historie (--1892). MONRAD: Et
Bidr. t. d. apost. Troesbekjendelses Historie. BUHL:
Den gl.testamentlige Skriftoverlevering. P. MADSEN:
Johannes Aabenbaring, indledet og
fortolket. FR. JUNGERSEN: Hvad er Sandhed?
MARTENSEN: Mindre Skrifter og Taler. ERNST
BRANDES: Samfundsspørgsmaal. K. MADSEN: Japansk
Malerkunst. GOOS, NELLEMANN og ØLLGAARD: Anders
Sandøe Ørsteds
Betydning (--1887). GOOS: Forelæsninger over
d. alm. Retslære (--1892). DEUNTZER: Den danske
Skifteret. -- H. V. KAALUND d. 27. 4. J. P. JACOBSEN d.
30. 4. J. J. A. WORSAAE d. 15. 8. C. ROSENBERG d. 3. 12.

1886 HOSTRUP: Karens Garde. DRACHMANN:
Alkibiades. SCHANDORPH: Sex Fortællinger.    
Fest- og Søgnedage. Valgkandidater. J. P. JACOBSEN:
Digte og Udkast. GJELLERUP: St. Just.
BANG: Stille Existenser. PONTOPPIDAN:
Mimoser. ESMANN: I Stiftelsen. O. BENZON:
Tilfældigheder. CARL EWALD: Lindegrenen.
BERGSØE: Fra sollyse Strande. H. F. EWALD:
Niels Ebbesøn. KR. ARENTZEN: Fra yngre
og ældre Dage. RUD. SCHMIDT: Murmesterens Datter.
Fortællinger paa Vers. BUDDE: Dødens Gudsøn. ROSING:
En uskyldig ung Mand. MARIAGER: Magthaverne
paa Rhodos. BAUDITZ: Klokkestøberen. EMMA
GAD: Et Aftenbesøg. STUCKENBERG: Digte.
BLAUMULLER: Saul. NØRREGAARD: Ingemanns
Digterstilling og Digterværd. SCHWANENFLÜGEL:
Ingemanns Liv og Digtning. BORCHSENIUS: To
Digtere. NIC. BØGH: Elisabeth Jerichau-Baumann.
JUL. LANGE: Sergel og Thorvaldsen. E. VEDEL:
Bornholms Oldtidsminder og Oldsager. L. KOCH: Kong
Christian VI.s Historie. C. BRUUN: Kai Lykke
til Gisselfeld. L. HOLBRRG: Leges Waldemari regis,
et  Bidr. t. Oplysn. om Danmarks Statsret i
det 13. Aarh. T. SKAT RØRDAM: Det nye
Testamente, overs. m. Anmærkninger. BOAS:
Bidrag til Pteropodernes Morfologi og Systematik.
ZEUTHEN: Keglesnitslæren i Oldtiden. J. N. MADVIG:
d. 12. 12.

1887  GOLDSCMIDT: Smaa Skildringer fra Fantasi
og fra Virkelighed. THOMAS LANGE: Jagtselskabets
Fortællinger. RUD. SCHMIDT: Fra Liv og Litteratur.
DRACHMANN: Med den brede Pensel. SCHANDORPH: Uden
Midtpunkt (Skuespil). EDV. BRANDES: Kjærlighed.
GJELLERUP: En arkadisk Legende. Thamyris. SKRAM:
Hinsides Grænsen. BANG: Stuk. PONTOPPIDAN:
Isbjørnen. Fra Hytterne. VIGGO HOLM: Fra Hexernes
Tid. CARL MØLLER: Ny paa Egnen. ALFR. IPSEN:
Mefistofeles.
HOLM HANSEN: Karen Hav. BONDESEN: Eventyrets
Dyreverden. I Strid og Stræb. THOR LANGE: En Maaned
i Orienten. RØSE: Rejsekammeraten. JOH. JØRGENSEN:
Vers. S. CLAUSSEN: Naturbørn. OSCAR MADSEN:
Noveller. FANNY TUXEN: Ellinor Falsen. JUL. PALUDAN:
Renaissancebevægelsen i d. danske Litt. RICH. PETERSEN:
Thomas Kingo og hans Samtid. S. BIRKET SMITH udgiver
Tobiæ Komedie. ANTON ANDERSEN: Historikeren Vedel
Simonsen. A. D. JØRGENSEN: Hans Adolf Brorsons
Levnet. RØNNING: Rasmus Kr. Rask. CHR. BRUUN:
Enevældens Indf. i Danmark. C. F. BRICKA
beg. Udg. af Dansk biografisk Lexikon. V. A. SECHER
beg. Udg. af Corpus constitutionum Daniæ. MATZEN:
Dansk Statsforfatningsret (--1891). HØFFDING:
Den humane Etik. RUD. S. BERGH: Forelæsninger
over alm. Embryologi. -- M. GOLDSCHMIDT d.
15. 8. THOMAS LANGE d. 25. 8. VALD. THISTED d.
14. 12. 

1888 HOSTRUP: Under Snefog. MOLBECH:
Efterladte Digte. H. F. EWALD: Griffenfeld. HELMS:
Fortællinger og Digte. KR. ARENTZEN: Digte fra
yngre og ældre Dage. DRACHMANN: To dramatiske
Digte. SCHANDORPH: Birgittes Skjæbne. EDV. BRANDES:
Overmagt. PONTOPPIDAN: Spøgelser. GJELLERUP:
Hagbard og Signe. Bryllupsgaven. CHRISTIANSEN:
Frøken Bodil og hendes Broder. STUCKENBERG: I
Gjennembrud. JOH. JØRGENSEN: Foraarssagn. NIELS
MØLLER: Efteraar. ERNA JUEL-HANSEN: En ung
Dames Historie. EMMA GAD: Et Stridspunkt. JENNY
BLICHER-CLAUSEN: Ebba Brahe. CARL MØLLER: Brejnholm
Badehotel. G. BRANDES: Indtryk fra Polen. Indtryk
fra Rusland. C. J. BRANDT: Psalmedigteren
H. Chr. Sthen. S. BIRKET SMITH udgiver P. Jensen
Hegelunds Susanne og Calumnia. A. D. JØRGENSEN:
Johannes Ewald. FALBE-HANSEN: Stavnsbaands-
Løsningen og Landboreformerne (--1889). H. PETERSEN:
Vognfundene i Dejbjerg Præstegaardsmose. SOPH. MÜLLER:
Ordning af Danmarks Oldsager (--1895). E. HANNOVER:
Antoine Watteau. C. JØRGENSEN: Kvindefigurer i den
archaiske græske Kunst.
VILH. FINSEN: Om d. opr. Ordn. af nogle af den
islandske Fristats Institutioner. WILCKENS: Æsthetik
i Omrids. -- CHR. K. F. MOLBECH d. 20. 5.

1889 INGEMANN: Svanesang, udg.
af V. Heise. RICHARDT: Vort Land. DRACHMANN:
Kunstnere. Tusind og een Nat. Sangenes
Bog. SCHANDORPH: Stillelivs-Folk. Oplevelser I.
EDV. BRANDES: En Politiker. GJELLERUP:
Minna. Min Kjærligheds Bog. BANG:
Tine. Digte. CHRISTIANSEN: Broder Rus.
Joppe. Generationer. E. v. D. RECKE:
Gamle og nye Digte til Een. BAUDITZ:
Historier fra Skovridergaarden. RIST: En
Rekrut fra Fireogtreds. ZAK. NIELSEN: Maagen. CARL
MØLLER: Turistkompagniet. P. A. ROSENBERG:
Klytæmnestra. FØNSS: Stemninger og
Studier. ALFR. IPSEN: Fortællinger. JENNY BLICHER-
CLAUSEN: Christian den Anden. STUCKENBERG:
Messias. MICHAELIS: Digte. NANSEN: Korte Veje. KARL
LARSEN: Ære. Kvinder. En Latinskoledreng.
WIED: En Hjemkomst. ILLA CHRISTENSEN:
Dagtyve og Arbejdsdage. EMMA GAD:
Fælles Sag. A. OLRIK: Danmarks gl. Folkeviser.
G. BRANDES: Essays. RICH. PETERSEN: Mindeskrift
over Ingemann. BENEDICTE ARNESEN-KALL
Livserindringer. FR. NIELSEN: Grundtvigs
religieuse Udvikling. FR. JUNGERSEN:
Den frie Tanke, Theologien og den
levende Gud. JOH. STEENSTRUP: Den danske
Historieskrivning i det 19. Aarh. O. VAUPELL:
Kampen for Sønderjylland. C. BRUUN: De nyeste
Unders. om Bogtrykkerkunstens Opfindelse.
JUL. LANGE: Bastien Lepage. J. L. USSING:
Nedre-Ægypten. SIMONSEN: Skulpturer og Indskrifter
fra Palmyra i Ny Carlsbergs Glyptothek. BESTHORN:
Ibn-Zaiduni vita. GERTZ: Udv. Skrftr.
af   Seneca. L. HOLBERG: Dansk Rigslovgivning.
HØFFDING: Psykologiske Undersøgelser.

1890  DRACHMANN : Forskrevet --. SCHANDORPH: Fra
Udlandet og fra Hjemmet. RIST: Soldater. BANG:
Under Aaget. PONTOPPIDAN: Natur. Skyer. Krøniker.
NIELS MØLLER: Hændelser. OSCAR MADSEN: En
Vaage. ESMANN: I Provinsen. JOH. JØRGENSEN:
En Fremmed. BUDDE:

Julefortællinger. H. F. EWALD: Caroline
Mathilde. E. V. D. RECKE: Blandede Digte. HOLM HANSEN:
Skuespillere. HØYER MØLLER: Overlægen. MARIAGER:
Dronningen af Kyrene. ZAK. NIELSEN: Lyse
Dage. CHRISTIANSEN: Peter Plus. J. MEYER:
Borgmesterens Datter. CARL MØLLER: Der er
Forskjel. Nord-Tydskland. P. A. ROSENBERG:
Under Ideens Banner. THOR LANGE: Skizzer
og Fantasier. ANTON ANDERSEN: Fra stille
Skove. ELFRIDE FIBIGER: Præst og Læge. EMMA GAD:
En Advarsel. Et Sølvbryllup. JENNY BLICHER-
CLAUSEN: Fra Markvejen. G. BRANDES: Det unge
Tydskland. VALD. VEDEL: Studier over Guldalderen
i dansk Digtning. ZINCK: Stenalderstudier
(--1901). VILH. THOMSEN: Berøringer mell. de finske og
de baltiske Sprog. STARCKE: Skepticismen som Led i
de aandel. Bevægelser siden Reformationen. LEHMANN:
Hypnosen og de dermed beslægtede normale
Tilstande. WESTERGAARD: Statistikens Teori i
Grundrids. Ægteskabsstatistik (med M. Rubin). 

1891 RICHARDT: Blandede Digte. Fadervor. RUD. SCHMIDT:
Nye Haand-tegninger. DRACHMANN: Tarvis. SCHANDORPH:
Paa Rejse. GJELLERUP: Herman Vandel. EDV. BRANDES:
Under Loven. BANG: To Sørgespil. Ti Aar. PONTOPPIDAN:
Muld. E. V. D. RECKE: Hertuginden af Burgund. HOLM
HANSEN: Oprejsning. CHRISTIANSEN: Letizia. VIGGO
HOLM: Gregers. CARL MØLLER: Hotel Dania. RØSE: Mester
Dubitans. P. R. MØLLER: Isen brydes. MICHAELIS:
Synd. H. RODE: Styrke OSCAR MADSEN: Den vilde
Vin. ESMANN: I Kjøbenhavn. Skuespil. O. BENZON:
Sportsmænd. FANNY TUXEN: Paa Lovens Grund. JENNY
BLICHER-CLAUSEN: Excelsior! KARL LARSEN: Den
brogede Bog. WIED: Silhuetter. AAGE MATTHISON-HANSEN:
Unge Sange. P.NANSEN: Et Hjem. HOSTRUP: Erindringer
fra min Barndom og Ungdom. JOHANNE LUISE HEIBERG: Et
Liv gjenoplevet i Erindringen (--1892). JOH. STEENSTRUP:
Vore Folkeviser fra Middelalderen. KR. ERSLEV:
Oversigt over Middelalderens Historie
(--1895). EDV. HOLM: Danmark-Norges 
Historie fra d. st. nord. Krigs Slutning til
Rigernes Adskillelse (-- 1898). HØFFDING: Etiske
Undersøgelser. WESTERGAARD: Indl. t. Studiet af
Nationaløkonomien. L. HOLBERG: Dansk og fremmed
Ret. K. MADSEN: Hollandsk Malerkunst. ØSTRUP: Studier
over 1001 Nat.

1892 H. F. EWALD: Clara Bille. BERGSØE:
Oktober-Natten. RUD. SCHMIDT: Tanker og
Toner. DRACHMANN: Unge Sange. SCHANDORPH:
Poet og Junker. PONTOPPIDAN. Det forjettede
Land. MICHAELIS: Vanemennesker. H. RODE: Hvide
Blomster. NANSEN: Fra Rusaaret. ESMANN: Den
kjære Familie. CARL EWALD: Fru Johanne. WIED:
En Bryllupsnat. OSCAR MADSEN: Decemberdrømme.
Glade Ungdom. JOH. JØRGENSEN: Stemninger. Sommer.
ALFR. IPSEN: Flores og Blanseflor. RØSE:
Bygevejr. FØNSS: Trækfugle. RIST: Efter
Dybbøl. BAUDITZ: Krøniker fra Garnisonsbyen.
BUDDE: Historier. CARL MØLLER: Paris
og Rhintouren. ØSTERGAARD: Danske Sagn
og Historier. OTTO M. MØLLER: Lys over Landet.
GERTZ udg. Anders Sunesøns Hexaëmeron. GISLASON:
Udvalg  af oldnordiske Skjaldekvad. HØFFDING: Søren
Kierkegaard som Filosof. LEHMANN: Hovedlovene
f. d. menneskelige Følelsesliv. RUBIN: 1807--14,
Studier over Kbhvns. og Danmarks Historie.
NEERGAARD: Under Junigrundloven. CHR. BRUUN
og  L. FENGER: Thorvaldsens Museums Historie.
JUL. LANGE: Billedkunstens Fremstilling af
Menneskeskikkelsen (2. Bd. 1898 ved C.Jørgensen;
ufuldendte Mskrpter. til Menneskefigurens
Kunsthistorie 1899 ved P. Købke). K. MADSEN:
Studier fra Sverig. DEUNTZER: Den danske Arveret. --
J. C. HOSTRUP d. 21. 11. CHR. RICHARDT d. 18. 12.

1893  HOSTRUP: Efterladte Digte. Senere
Livserindringer. DRACHMANN: Bonifacius-Skjæret.
Gøglere. GJELLERUP: Wuthhorn. PONTOPPIDAN:
Minder. JOH. JØRGENSEN: Livets Træ. MICHAELIS:
Solblomstei. ESMANN: Magdalene. KARL LARSEN :
Cirkler. WIED: Barnlige Sjæle. P. NANSEN:
Julies Dagbog. CHRISTIANSEN: Annette. VIGGO HOLM:
Præsidenten. HELMS: Grib. MARIAGER: Et Bryllup
i Katakomberne.
BRØNDSTED: Frihed. ØSTERGAARD: Danske Sagn og
Historier. Niels Ribes Eventyr. KR. ARENTZEN:
Tre Tidsaldre. G. BRANDES: Udenlandske
Egne og Personligheder. VILH. ANDERSEN:
Danske Studier. NIC. BØGH: Christian Winther,
et Livsbillede (--1901). WILCKENS: Poesien, en
Fremst. af Poetiken. LEHMANN: Overtro og Trolddom
(--1896). A. D. JØRGENSEN: Griffenfeld. TROELS
LUND: Kristian IV.s Skib paa Skanderborg Sø
MOLLERUP: Bille-Ættens Historie. E. HANNOVER:
Christen Købke. V. BERGSØE: Danske Medailler
og Jettons. J. L. USSING: Græsk og romersk
Metrik. CHRISTENSEN-SCHMIDT: Overs. af Heliodoros'
»Pigen fra Æthiopien«. GERTZ: Overs. af Platons
Apologi. -- H. P. HOLST d. 2. 7.      
KOFOED-HANSEN d. 3. 12.

1894 DRACHMANN: Vølund Smed. Renaissance. SCHANDORPH:
Vilhelm Vangs Studenteraar. PONTOPPIDAN:
Nattevagt. Den gamle Adam. EDV. BRANDES:
Daarernes Formynder. RIST: Jonathan
o. a. Fortællinger. CHRISTIANSEN: Hjarl. P. E. BENZON:
Svovl. CARL EWALD: Fem nye Eventyr. VIGGO HOLM:
Varulven. STUCKENBERG: Den vilde Jæger. JOH. JØRGENSEN:
Hjemvee. Bekjendelse. S. CLAUSSEN:
Unge Bander. NANSEN: Maria. O. BENZON: Anna
Bryde. KARL LARSEN: Ej blot til Lyst. WIED:
Menneskenes Børn. EMMA GAD: Et Forspil. ERNA
JUEL-HANSEN: Terese Kjærulf. JENNY BLICHER-CLAUSEN:
En Bryllupsrejse. ALFR. IPSEN: Ekko. P. A. ROSENBERG:
Henning Tondorf. THOR LANGE: Gjennem farvet
Glas. FØNSS: Angelina. RØSE: Jul. ANTON
ANDERSEN: Skuffede Haab. ØSTERGAARD: Danmarks
Vovehals. BLAUMÜLLER: Agnete og Havmanden. ERIK BØGH:
Erindringer fra mine unge Dage. BORCHSENIUS: Hjemlige
Interieurer. VILH. ANDERSEN: Poul Møller, hans
Liv og Skrifter. FRIDERICIA: Adelsvældens sidste
Dage. TROELS LUND: Om Kulturhistorie. J. HELMS:
Danske Tufstenskirker. J. L. USSING: Den
græske Søjlebygnings Udvikling. WIMMER: De tydske
Runemindesmærker. VILH. THOMSEN: Inscriptions d'Orkhon
déchiffrées. -- Festskrift i Anl. af Vilh.
Thomsens 25-Aars Doktorjubilæum. ØSTRUP:
Skiftende Horizonter. HØFFDING: Den nyere Filosofis
Historie. STARCKE: Samvittighedslivet (--1897). --
P. MARIAGER d. 7. 10. CARL PLOUG d. 27. 10.

1895 PLOUG: Efterladte Digte. DRACHMANN:
Melodramer. Kitzwalde. SCHANDORPH: Alice og mindre
Fortællinger. EDV. BRANDES: Asgerd. Muhamed. SKRAM:
Ungt Bal. PONTOPPIDAN: Dommens Dag. EMMA GAD:
Rørt Vande. STUCKENBERG: Fagre Ord. Romerske
Scener. JOH. JØRGENSEN: Rejsebogen. S.CLAUSSEN:
Kitty. MICHAELIS: Æbelø. NIELS MØLLER:
Koglerier. HOLSTEIN: Digte. NANSEN: Guds
Fred. ESMANN: Den store Maskerade. CARL EWALD:
Den gamle Stue. De fire Fjerdingsfyrster. WIED:
Ungdomshistorier. P. MARIAGER: Sparta. BRØNDSTED:
Fædrenes Synd. OTTO M. MØLLER: Guld og Ære. ERNA
JUEL-HANSEN: Kjærlighedens Veje. ØSTERGAARD: Tyge
Brahe. G. BRANDES: William Shakspeare. GISLASON:
Efterladte Skrifter. JAP. STEENSTRUP: Det
store Sølvfund ved Gundestrup. WIMMER: De danske
Runemindesmærker. Om Undersøgelsen og Tolkningen af
vore Runemindesmærker. RUBIN: Frederik den VI.s Tid
fra Kieler-freden til Kongens Død. J. L. HEIBERG:
Attiske Gravmæler. K. MADSEN: J. Th. Lundby. WARMING:
Plantesamfund. -- JOH. HELMS d. 4. 12.

1896 SCHANDORPH: Frigjort. PONTOPPIDAN:
Højsang. GJELLERUP: Møllen. BAUDITZ: Hjortholm. 
ZAK. NIELSEN: Ellen Vaage. P. E. BENZON: Det
sjette Bud. VIGGO HOLM: Kuriøse Historier
fra Hexernes Tid. HØYER MØLLER: Den gamle
Præstegaard. BRØNDSTED: Smaa danske Snobber. FØNSS:
Hinsides Bjergene. STUCKENBERG: Valravn. S.CLAUSSEN:
Antonius i Paris. Valfart. H. RODE: Kongesønner. OSCAR
MADSEN: Frøken Vandas Roman. CARL EWALD:
Cordts Søn. Børnekorstoget. KARL LARSEN:
Doktor Ix. Lystfart. Udenfor Rangklasserne. WIED:
Lystige Historier. Erotik. CHRISTIANSEN:
Mellem Brødre. VILH. ANDERSEN: Guldhornene, et
Bidr. t. d. danske Romantiks Historie. DAHLERUP: Det
danske Sprogs Historie. ANTON ANDERSEN: Danske
Forfatterinder. J. O. ANDERSEN: Holger Rosenkrantz
den Lærde. H. F. RØRDAM: Historieskriveren Arild
Huitfeldt. BOYE: Fund af Egekister fra Bronzealderen
i Danmark. A. P. MADSEN: Gravhøje og Gravfund fra
Stenalderen i Danmark (--1900). WESTERGAARD:
Den ældre Nationaløkonomis Opf. af det sociale
Spørgsmaal. BOAS: Dansk Forstzoologi. -- JUL. LANGE
d. 20. 8.

1897 DRACHMANN: Brav Karl. SCHANDORPH: Frøken
Gram. SKRAM: Agnes Vittrup. EDV. BRANDES:
Hos Sigbrit. BANG: Ludvigsbakke. CHRISTIANSEN:
Cosmus. Modne Mænd. STUCKENBERG: Sol.
NIELS MØLLER: Røster. H. RODE: Et
Sommereventyr. OCAR MADSEN : Lysets Børn. CARL
EWALD: James Singletons Udenlandsrejse. KARL
LARSEN: Kresjan Vesterbro. E. V. D. RECKE:
Dronning Eigra. ZAK. NIELSEN: Mystisk. RØSE: Rosmer
Havmand. JOH. JØRGENSEN: Den yderste Dag. OTTO
M. MØLLER: Overmennesker. VALD. RØRDAM:
Tre Strenge. ESMANN: Theatret. EMMA
GAD: Aabent Visir. ERIK BØGH: Min første
Forfattertid. SOPH. MØLLER: Vor Oldtid. BECKETT:
Renaissancens og Kunstens Historie i
Danmark. Florentinske Kunstnere. J. L. USSING:
Pergamos. O. JESPERSEN: Fonetik. -- ANTON NIELSEN
d. 6. 3. EDV. LEMBCKE d. 21. 3. JAP. STEENSTRUP d.
20. 6. A. D. JØRGENSEN  d. 5. 10. 
JOH. FIBIGER d. 13. 11.

1898 DRACHMANN: Kors og Kaarde. 
PONTOPPIDAN: Lykke-Peer. GJELLERUP:
Gift og Modgift. EDV. BRANDES: Lykkens
Blændværk. Smaa Skuespil. SKRAM: Hellen
Vige. ZAK. NIELSEN: Den store Magt. NANSEN:
Judiths Ægteskab. BAUDITZ: Sporsne. RIST:
Pagebreve. P. E. BENZON: Landsmænd. BRØNDSTED:
Borretaarn. FØNNS: I lyse Nætter. ALFR. IPSEN:
Fra Fantasiens Land. STUCKENBERG: Flyvende
Sommer. Hjemfalden. JOH. JØRGENSEN : Digte
(1894-98). MICHAELIS: Sirener. H. RODE:
Dansen gaaer. VALD. RØRDAM: Paa Højskole.
HOLSTEIN: Tove.
WIED: Slægten. Fire Satyrspil. JOH. FIBIGER:
Mit Liv og Levnet, udg. af K. Gjellerup:
SCHANDORPH: Oplevelser II. P. A. ROSENBERG: Søren
Kierkegaard. C. E. JENSEN: Vore Dages Digtere 
G. BRANDES: Henrik Ibsen. E. HANNOVER:    
C. W. Eckersberg. KR. ERSLEV: Valdemarernes 
Storhedstid. LEHMANN: De sjælelige Tilstandes
legemlige Virkninger. -- Psalmebog
for Kirke og Hjem. -- CARL
MØLLER d. 3. 5. C. A. THYREGOD d. 31. 7.

1899 DRACHMANN: Gurre. Den hellige
Ild. SCHANDORPH: Gamle Billeder.
RIST: Olaf Ryes Saga. KARL
LARSEN: I det gamle Voldkvarteer.
WIED: Livsens Ondskab. EDV.
BRANDES: Det unge Blod. ESMANN:
Det gamle Hjem. P. A. ROSENBERG:
Dønvig Præstegaard. STUCKENBERG:
Asmadæus. S. CLAUSSEN: Pilefløjter. 
BRØNDSTED: Bladet fra Munden! AAGE
MATTHISON-HANSEN: Venusspejlet. J. BLICHER-CLAUSEN:
Inga Heine. BORCHSENIUS: Minder og
Stemninger. VALD. RØRDAM: Bjøvulv. VILH. ANDERSEN:
Adam Oehlenschläger (--1900). JUL. PETERSEN:
Bartholinerne og Kredsen om dem. GABR. SIBBERN:
Den religieuse Absolutisme. SCHOVELIN: Fra den danske
Handels Empire. -- RUD. SCHMIDT d. 5. 4. ERIK BØGH d.
17. 8. VIGGO HOLM: d. 20. 8. KR. ARENTZEN d. 30. 12.

1900 SCHANDORPH: Helga (d. 1. 1. 1901). ERNA
JUEL-HANSEN: Helsen & Co. MICHAELIS:
Livets Fest. Dødedansen. CARL EWALD:
Crumlin. Døgnværk. KARL LARSEN: Sexten Aar. WIED: Det
svage Kjøn. ZAK. NIELSEN: Kilderne. P. E. BENZON:
Gerda Rossen. P. A. ROSENBERG: Det nye
Aarhundrede. BRØNDSTED: Kong Gelos. FØNNS:
Septemberdage. JOHANNE SCHJØRRING:
Sirius. J. BLICHER-CLAUSEN: Violin. BLAUMÜLLER:
Dronning Hjerteløs. Manddom. VALD. RØRDAM: Karen
Kjeldsen. OSCAR MADSEN: Lokes Hustru. A. P. MADSEN,
S. MÜLLER o. Fl. Affaldsdynger fra Stenalderen i
Danmark. W. SCHARLING: Bankpolitik. -- C. BROSBØLL d.
9. 5. PH. WEILBACH d. 2. 11.
Rettelse.   Side 1059 L. 5 f. o. staar amniote, læs anamniote.

