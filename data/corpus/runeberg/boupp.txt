
SKRIFTER
AV
ALBERT ENGSTRÖM

BOUPPTECKNING


STOCKHOLMALBERT BONNIERS FÖRLAG





BOUPPTECKNING
AV
ALBERT ENGSTRÖM


STOCKHOLMALBERT BONNIERS FÖRLAG


Copyright. Albert Bonniers förlag 1945

STOCKHOLMALB. BONNIERS BOKTRYCKERI 1945


Sanning skrifwa tilhörer ärligom Marmorn,Slätt och rätt gifwer jag Lögnena Fannom.Ur Monumenta Vitæ Lidémanæ i Kungliga Biblioteket.


Denna bok är ett bouppteckningsinstrument. Jag är
visserligen mycket dålig jurist, men har blivit något
knepigare med åren och har tagit reda på att själva
bouppteckningen är en helt och hållet privat rättsakt,
men den skall beedigas och det åtar jag mig — på
flera språk till och med, om det gäller.

Jag anser det vara en klok åtgärd att göra
bouppteckningen själv, ty efter min död kunna främmande
människor uppträda och sätta den i scen, begära
arvodesprocent samt biträdas av så kallade gode män
— vilkas godhet jag tar mig friheten att redan nu
betvivla. Jag börjar känna människorna. En tröst är
dock att om det skulle bli något krångel med den här
boken efter min död, går saken direkt till hovrätten
med förbigående av lägre mer eller mindre suspekta
instanser, ett privilegium som av gammalt tillerkännes
frälsemän och medlemmar av Svenska Akademien samt
deras hustrur. Ni hör att jag är laddad.

Då Diogenes i tunnan sade sig vara världens
rikaste man, var detta en bondkvickhet. Som
smålänning kan jag citera en mycket större
bondkvickhet, sagd vid ett benådat tillfälle av en av de största
humorister av födsel och obehindrad vana jag träffat,
smeden i Ingatorp: — Di talar om den småländska
fattigdomen, men dä inte så farlit mä'n. Vi ä så
många om'en, så dä blir inte så mycke på var.

Med utgående från detta resonemang är jag en
kolossalt förmögen person. Någon tunna äger jag
knappast — jo ett par vattentunnor, som icke göra
någon människa glad — men ett mycket stort antal
ting som för mig ha obeskrivligt värde, ty minnen
av behagliga människor och situationer äro förbundna
med dem. När jag blir riktigt gammal skall jag gå
och plocka med dem. Med darrande knotiga,
cigarrettbruna fingrar skall jag vända på dem och minnas.
Jag skall ordna mitt stora bibliotek och se på
dedikationerna och komma ihåg kära vänner som sedan
länge sova sin lugna sömn befriade från skaldiska
hjärtans oro och kval och fantasiens bitterljuva lek
med den stackars själen som fladdrade som en mal
mot det lockande och farliga ljuset. Ja, vad allt skall
jag icke göra, då jag blir riktigt, riktigt gammal!
Aero-Material A.-B. foto.
Grisslehamn. Min stuga med dess flaggstång nere till vänster. Observera vraket i min vik: leke symboliskt.


I.

Somliga sätta bo genom att telefonera till Nordiska
Kompaniet och begära möbler och mattor och allt för
ett visst antal rum — »men fort! Jag gifter mig i
morgon!» Och till Fritzes Hovbokhandel: — Skicka
mig så eller så många meter litteratur i praktband.

Jag kom aldrig att tänka på ett så enkelt
förfaringssätt — kanske därför att N. K. ännu icke
fanns till. De enda möbler jag ägde, då jag satte
bo, var en gedigen lantlig skrivstol, slöjdad av min
mors morfar, kyrkoherde Marcellus i Lönneberga, och
en bra och effektiv blydagg, ärligt erövrad i ett
slagsmål på Vetlanda marknad. Den är vacker i sitt slag,
en repstump överklädd med läder och en blykula i
vardera ändan. Tiderna förändras. Nu slåss man med
gasbomber och annat kemiskt otyg. Jag undrar, vilket
som är hederligast.

Detta påminner mig om ett brev från Carl IX,
en resolut och hårdför man, till Johan Gabrielsson
Oxenstierna, då befallningsman i Östergötland: »Vi
hafve bekommit eder Skrifvelse, uti hvilken I gifve
tilkänna eder i sanning hafva funnit, at Jöran Posses
Kyrkoherde Marcellus med kyrkoherdinna, född Kastman.
Miniatyrer av en ambulerande bondmålare, f. d. indelt soldat.

(Sigismunds trogne anhängare) tjenare, benämnd Sven
Månsson, skal med 2 Danska Karlar vara kommen
til Östergötland — — — och gifve därhos tilkänna,
at samme Sven, med förenämnde Danskar, skola med
bössor och värjor vara ganska väl rustade, och hafva
sådant Krut, som intet smäller; så vele Vi eder
deruppå nådeligen icke förhålle, at hvad anlanger – – –
sådant Krut, som icke smäller, så finnes ock fuller
Bagarn lurande på en vikarsäl.

i Sverige det Krut, som icke mycket smäller, som äre
gode Rundepåkar, Bödelssvärd och Basterep, hvilka
kunde blifva deras och andre Skälmars, Äreförgätares
och Landbespejares ändalyckt.»

Jag håller styvt på min gamla blydagg, fast den
numera sällan kommer till användning. Men jag håller
mest på skrivstolen. Jo, jag glömde verkligen en
dyrbarhet som jag fick av min mor, då jag gifte mig
— en vinkanna från 1500-talets slut av mörkgrönt
glas och förnäm form. Den hade varit en klenod i
hennes släkt och är den nu i min. Jag var alltså väl
rustad: blydagg, vinkanna och skrivstol! Ad omnia
paratus! Lyckoriddare! Jag räknar knappast med min
hustrus gracila flickmöbler och hennes lilla bibliotek,
som dock hade en doft av den tidens bästa radikala
litteratur med minnen av tant Ann-Charlotte Edgren,
tant Sonja Kowalewsky, moster Thecla Wrangel och
Herman Bang.

Man börjar med en knappnål och slutar med en
hel guldsmedsbutik. Nu är jag ägare av ett hemman
med corps de logis, uthus och ateljé, den
underbarast belägna i landet. När höststormarna komma,
yr skummet över dess takås och i sjön nedanför
jagar sälen. Alfågelns orgelmusik fyller rummet om
vårmorgnarna och ejdrarnas lockrop höras helt intill.
Och från skogen innanför kan man om
sommarnätterna få höra de unga rospiggarnas sakta lockrop
— vad tänker ni på, min sköna läsarinna? Ni rodnar.
Det är vackert, det klär, men finns också i stänger och
tuber med förvillande verkan.

Det måtte väl icke vara i lag förbjudet att skriva
bouppteckningsinstrument på det här sättet! Men jag
gör som de bibliska författarna: jag säger det Anden
bjuder mig att säga. De hade det visserligen
bekvämare än jag, ty jag får själv bevara mig från misstag
under skrivandet, men ett försprång har jag: jag är
mera tränad skribent än de.

Jag börjar nu alltså uppräkna mina fastigheter.
Mangårdsbyggnaden, en vildvinövervuxen,
trädbeskuggad idyll, är egentligen ena flygeln till ett värdshus
som brann på 70-talet. Det var finnkrog och kallades
så. Ty på den tiden hämtade ålänningarna sitt
brännvin och alla specerier från Grisslehamn. Jag kände
en gammal vacker gumma som varit krogpiga där.
Hon hade varit karl att kasta ut en finne som fått
för många finkelsupar och började plocka fram sin
puukko, ja man påstod att hon vid en kalabalik hade
rensat krogrummet. Hon var stark, vis och god, livet
hade gjort henne sådan, och ögonen lyste av
intelligens. Hon var gift med en sjöman av gamla stammen,
en jätte med vilda ögon, och den kunde hon linda om
sitt finger om det behövdes och det behövdes ofta,
när han kom hem från långsegling och hyran vuxit
för mycket.
Min ateljé. Världens förnämast belägna.


Nå — i den flygeln jag nu bebor inkvarterades
ålänningarna medan de väntade på vind och jag
skulle önska att mina väggar kunde berätta. Ägaren
före mig var en skeppare av det slaget som nu bara
finns kvar i böcker. Jag har ännu kvar några av
hans gamla sjökort över Stilla havet och endast Gud
vet hur man på den tiden kunde ta sig fram med
hjälp av så usla dokument. Han drack och ljög
förfärligt och blev våldsam då man inte trodde honom,
ty han var storfiskare och skytt och sådana
matadorer ha ett underbart utvecklat hedersbegrepp, som
icke tål minsta tåtrampning. Han försäkrade och
trodde väl själv att han brukade tämja pingviner för
att slippa roddare, då han var ute och fiskade. Det var
så enkelt — han bara satte selar på dem och de blevo
till slut klokare än människor. Då det var stiltje
utanför Guanoöarna, var bonitos- och hajfiske från
en skeppsjolle dragen av pingviner hans bästa nöje.
Eljest förlade han platsen för sina största bravader
till »Mexiones Bolivia», ett land som torde vara
främmande även för geografer av facket. Ett av sina
rum kallade han Kajutan, ty det var inrett som om
skeppsbord med koj och ventiler. Dit lät han ofta på
äldre dagar bära sig, då han gjort sig glad för att
drömma tillbaka sjögången på havet omkring
Guanoöarna, vilket nog icke var så svårt, ty den rengöring
som krävdes innan det blev möjligt att bebos efter
honom, då jag övertog kåken, var maktpåliggande.
En roslagsskeppare badar icke, om han är något till
karl.

I den andra flygeln har jag en gammaldags
tvättstuga och luxuösa bostäder för min talrika betjäning,
matbod, svällande av renstekar och fårfioler, och en
vind överfylld av obeskrivbara ting, om jag undantar
ett upplag teakbräder. I en av mina vikar ligger
nämligen ett skeppsvrak sedan mer än 100 år. Efter
allvarsamma stormar kan man stundom finna en och
annan teakplanka från dess bordläggning på stranden.
Jag lät en sådan torka några år och såga den till
bräder, men de motsvarade icke mina förväntningar i
avseende på kvalitet. Jag omnämner dem endast för
mitt samvetes skull.

Bakom flygeln ligga en uråldrig källare — utan
servering — och en lekstuga och längre bort på
lämpligt avstånd reser sig ett tempel helgat åt Demeter,
en gudinna, vars kult den modernaste eller mest
ortodoxa religion aldrig skall kunna avskaffa. Ännu
längre bort rymmas under samma gamla tegeltak
vedbod, stall, ladugård och svinstia, en gång
befolkade av en islandshäst och en gris. Men jag skall
aldrig ha djur mera! Det blir för svårt att skiljas
från dem.

Jag hade för länge sedan en oskiljaktig trio på
gården, en griskulting, en hundvalp och en kattunge,
vilka slöto ett innerligt vänskapsförbund. Men de
växte upp och det stränga, det obevekliga livet tvang
dem till skilsmässa. De hade sovit i samma korg och
delat ljuvt och lett tills korgen blev för liten. En
kom i hundgård, en åts upp, en sköts av någon
fågelvän — alla mötte de sina sedan tidernas början
bestämda öden.

Hästen som jag blev god vän med i Siglufjörður
på Nordisland och tog med hem hade rätt så svårt
att finna sig i de nya förhållandena. Han var rädd
för mitt höga gräs och fnyste föraktfullt åt havre.
Han gick helst nere i stranden och åt tång samt tog
sig då och då en simtur, men så småningom lärde
han sig den svenska hästdieten och blev nästan som
en pojke i fråga om att sätta i sig äpplekart. Han
hade en natt kommit in på gården och ätit ett par
tunnor äpplen på mitt bästa träd. Magen såg ut som
en potatissäck och släpade nästan i gräset, men han
överlevde det — ty han hade ju hästmage.

Jag höll på att glömma materialboden, som finns
under samma tegeltak som de andra institutionerna.
Den är fylld med rundhult, tågvirke, block, wire och
dylikt från den tid jag seglade med Hellas under
sjörövarflagg. Ty det gjorde jag verkligen — en stor
svart flagga med en dödskalle och ett par korslagda
benknotor. Gubbarna förfasade sig och sade

Min islandshäst och jag. Det är jag som sitter i sadeln. Hästen härstammade i rakt nedstigande led från Harald Hårfager.

skakande på sina huvuden: Den där flaggen seglar
Hengström hinte länge hunder! Men jag är icke vidskeplig.
Jag och mitt sällskap seglade en gång efter en glad
frukost ombord mittigenom Vaxholmshålet iklädda
mörkhyade masker och för övrigt nakna till midjan,
hotfullt svängande gamla artilleristsablar och
ryttarpistoler samt avsjungande Marockos bekanta dystra
nationalsång. Poliserna på kajen gömde sig bakom
närmaste husknutar, de manliga badgästerna sökte se
orädda ut, men damerna vinkade åt oss i hopp att bli
bortrövade och förda in i mera romantiska
förhållanden än Vaxholm kunde bjuda på. Ack ja! Det är
längesedan, det var i ungdomens vår.

Hellas, min förnäma kutter.

Tänk så många idéassociationer på en gång en
gammal materialbod kan väcka.

Och utanför boden står den bekanta slipstenen
som föranledde Kolingen att vid ett tillfälligt besök
säga: — Ä ni verkligen så förbaskat slöa här ute
på bondvischan, sabla bondkaniner, att ni behöver
slipsten?!

Men ateljén! Där är verkligen vackert. Men det
är ju om lösöret jag är tvungen att tala. I taket
hänga två dyrgripar, en grönlandskajak av den
förnämaste typen, gåva av Knud Rasmussen, och en
nordlandsbåt som Hjalmar Lundbohm en gång lät
sända mig från Narvik. Det är en obeskrivlig
njutning för en konstnär att söka förstå och lära sig
dessa båtars ädla och ändamålsenliga linjer. För var
gång jag ser dem, blotta de nya skönheter att älska
och vila sig vid, jag gör nya upptäckter i
mänsklighetens sökande efter fullkomlighet. Bakom dessa
former ligga årtusendens trevande försök, framtvungna
av en hård nödvändighet. När skola våra flygmaskiner
nå en motsvarande skönhet?

I ett hörn står aktertuben till en torped. Jag fick
den för många år sedan av en vän, en av cheferna
för Eskilstuna stålpressningsaktiebolag och blev rätt
förvånad. Deri åtföljdes av en ganska lakonisk
skrivelse:

»Broder!
Härmed skickar jag dig aktertuben till en torped.
Håll till godo!
Vännen etc.»







Foto förf.
Suzanne, Hjalmar Lundbohm, Calle Larsson och Karin i Sundborn.

Foto förf.
Doktor Hjalmar Lundbohm vid sin och Christian Erikssons idealiska spis i Kiruna.

Kalle Andersson, Roddar-Kalle och jag i min ateljé.

Det finns originellt folk.

Om den inte vore så tung och svårhanterlig skulle
den kunna göras om till megafon, lämplig för
agitatorer på folkmöten. Eller grogglas, om man sätter
botten i den. Men så mycket grogg finns det inte.

Här i ateljén fingo rospiggarna dansa om
vinterkvällarna under mina allra första år på platsen. Här
har ortens traditionella dans »skojarn», en reminiscens
från forna tiders hustrubyten, gått av stapeln. Här
var trängseln obeskrivlig. Lamporna kippade efter
ljus och rummet bestod av rytm, transpiration och
kärlek. Det formligen ångade från ytterväggarna, om
det var några grader kallt. Och utanför tjöt stormen
ibland och istjälen bräcktes mot klippan med dån
fem meter utanför. Det var liv. Liv och ungdom.

Här passar jag på att anmäla den kanon jag glömde
vid min vapendeklaration. Den ligger högst på ett
berg och är så solid att ungdomligt okynne ännu
icke lyckats baxa ned den i havet trots många försök.
Inte heller kom jag ihåg att anmäla att jag är
innehavare av en tysk mina av den största sorten. Den är
visserligen desarmerad, men kan ju laddas om.

Skog äger jag och berg och ett träsk med mosse
och hjortronbestånd. Och skvattram och ljung och
odon och kråkris. Det är klokast att uppge
alltsammans ärligt och utan baktankar. En ruddamm har jag
också, säkerligen ett paradis för en entomolog. Nästa
sommar skall jag plantera in krokodiler där till
tjuvlustvandrande sommargästdamers trevnad och fromma.
Jag har för övrigt redan en krokodil, men av trä, en
gammal galjonsbild från en skuta som strandade här.
Dess namn var »Alligator».

I början lät jag allt växa vilt för att få urskog,
jungle, men det bär sig inte i längden. Jag duger
inte till trädgårdsmästare. Men då var min gård
sällsynt vacker. Kastanjernas grenar fingo växa ända ned
till marken — likaså äppleträdens. Syrener, askar och
rosenbuskar bildade ogenomträngliga snår. Zorn sade:
Garibaldi Lindberg och xylografen Kalle Andersson vid min kanon, anande fara från öster.



— Sånt här kallar ni poeter visst idyll — här skulle
jag kunna bo lång tid.

En tysk mina behagligt guppande i dyningen nedanför min ateljé.

En paddfamilj bodde under trappan och kom fram
om kvällarna för att få daggmask. Nu har den fått
vika för kultur och betong. Men igelkottarna ha vi
kvar och de kunna knappt hasa sig ur vägen på grund
av välmåga. I den tyska minan häckar ett talgoxpar,
ett faktum väl värt att begrundas av Nationernas
förbund, ty det är icke dess förtjänst.


Gården är indelad i fält genom rader av öländsk
kalksten, hitförd av förre ägaren och inom en rundel
av sådana strålar blomsterrabatten med olika färger
för varje år. Jag har funderat på att placera en så
kallad grosshandlarkula i dess mitt, såvida jag icke
fastnar för idén ställa dit en staty av mig själv som
Pan i mina klippors röda granit. Bland buskarna
omkring ligga järnhjulen från min gamla kanons
nedruttnade lavett och några revben och ryggkotor av
en val.

Prästerna i Väddö äro av en alldeles specifik ras.
För många år sedan kom en av dem på officiell visit.
Jag tog emot honom med den förbindlighet och det
överseende som utgöra min tjusningskrafts egenart.
Han var en ytterst allvarlig ung man. Framför
valbenen stannade han och knäppte händerna. Jag
väntade en längre utläggning om Jonas i valfiskens buk,
men någon sådan kom ej utan han utbrast: Vad är
det? — alldeles som i katekesen.

— Å, det är bara resterna av en gädda, som jag tog
på drag förra sommaren i Singösundet.

— Nej, nu skämtar väl herr Engström?

— Ja, det gör jag verkligen. Allvarsamt sagt är
det valben.

— Men valar finns väl inte i Östersjön?

— Egentligen inte, men likaväl som människor kan
Min sista gråsäl.

valar ibland begå förvillelser. Det här är emellertid
från Antarktis.

Ilsken nordost.

— Var ligger det?

— Långt söder om den här skärgården. Men nu
går vi in och förtär något. Vad får jag bjuda på?
Grogg, något lätt vin, kaffe — — —?

— Tack, kaffe!

Han såg sig omkring i mitt rum.

— Det var mycket böcker, det här! Det är sällsynt
att få se så mycket böcker i Roslagen. Ja, böcker
och böcker — — — det finns många slags böcker
– – –

— Lyckligtvis! bekräftade jag.

Han gick omkring och granskade bokhyllorna
liksom sökande. Plötsligt ljusnade hans blick, ty han
hade upptäckt en svart, tjock bok, på vars rygg ordet
BIBLIA glänste i guldtryck.


— Nej, nu blev jag verkligt glad, sade han
hjärtligt. Jag hade inte väntat att få se den boken i det
här hemmet!

Så fräck var den lymmeln verkligen. Och han tog
ned boken, men han fick ögonblickligen sitt straff,
ty det var icke den vanliga bibeln, utan La Bible
amusante av Leo Taxil, den besynnerliga figuren som
gick in i jesuitorden för att utforska detta samfunds
inre organisation och politik. Den är illustrerad på ett
högst okonstnärligt och dumt sätt, men är en
kuriositet. Jag hittade den i min ungdom i ett parisiskt
antikvariat.

Jag tror att kyrkoherdens hår reste sig av fasa, ty
han hade slagit upp just den sida, där Gud Fader
iklädd rökmössa och nattrock håller på att stryka
eld på en svavelsticka mot baksidan av låret: »Que la
lumière soit!»

Han satte boken tillbaka fort som om den varit
glödande, men jag lugnade honom genom att berätta
om Leo Taxil och hans liv och för att ytterligare
stabilisera detta lugn tog jag fram och
demonstrerade alla biblar jag hade från Gustav Vasas tid till
den sista upplagan på svenska, från en
polyglottbibel från 1600-talet till mitt uppsalaexemplar av
ΚΔΙΝΗ ΔΙΛΘΗΚΗ. Η Slutligen satte han sig
något så när kalmerad vid kaffebordet och vi
började tala om Luther. Jag hade nyss till svenska
översatt Lynkeus' utmärkta och roliga »Ein
Tischgespräch bei Martin Luther», så att jag var rätt
hemma på området, men pastorn tyckte mera om
mina bullar än om mina synpunkter på reformatorn
och samtalet flöt trögt. Gästen gick och kom aldrig
tillbaka.

Ja, böcker! De äro nog det bästa av lösöret och
mitt bibliotek är mycket kuriöst, sammansatt utan
plan som det är. För länge sedan samlade jag
Elzevierer, men tröttnade, ty jag läser mina böcker. Sedan
den tid jag var medarbetare i Simplicissimus har jag
fått det bästa som utgivits på Albert Langens förlag
i München och på grund härav är min tyska samling
ganska förnämlig. Klassikerna hade jag till stor del
förut. Av fransk litteratur har jag mest äldre och av
engelsk ganska litet, ty jag läste ej engelska i skolan
utan fick slå i mig det jag kan på egen hand. Jag
översatte ett par novellsamlingar och reste till
England. Nu har jag lyckligtvis Nobelbiblioteket till
hands.

När jag tänker på det sätt man fick läsa moderna
språk i skolan i min barndom, fylles min själ av
vemod och stundom av ilska, ty systemet kunde ha
varit bättre genom litet eftertanke från statsmakternas
sida. Våra lärare voro till största delen okunniga
original, som man gycklade med. Man beundrade de
kamrater som på grund av härstamning eller 
uppfostran kunde ett främmande språk och dessa
upplyste oss om, vilka krattor vi hade till lärare. Det
hela var ömkligt och löjligt och när vi sedan kommo
ut i världen fattade vi missförhållandets verkliga
avgrund. Nu är det bättre ställt, men kunde vara mycket
bättre. Främmande språk bör man helst få till skänks,
ty de kunna läras ungefär så som småbarn lära dem,
lätt och lekande.

Men vi återgå till bouppteckningen inomhus och
börja uppe på vinden. Där är på grund av det
begränsade utrymmet ett kaos — eller som en
andra-kammarledamot uttryckte sig om de politiska
förhållandena, ett koas. Drivgarnsflöten, flöten till de
stålnät i vilka man under kriget sökte fånga u-båtar,
linskäktor, bitar av mahogny, teak och idegran
avsedda för skulpturer, som aldrig bli färdiga, bitar av
flodhästhud, älghorn, siamesisk bambu, spjut, bågar
och pilar från Nya Guinea, livbojar från strandade
fartyg och framför allt skor, skor i oändlighet av de
mest olika ursprung och konstruktioner, delvis
uppfunna av mig själv för olika ändamål och
temperaturförhållanden, estniska, isländska och lapska skor,
japanska sandaler, finska näverskor — en modern
psykiater skulle säkert glo på mig lömskt och
intresserat och anse mig vara skofetischist av säregen typ,
ett fynd att bli både doktor och professor på.

Men där finns också en brännvinsapparat för 
Träplastik från Nya Guinea. Hypertrofisk.

tillverkning av sprit i stor skala. Den är en gåva av
några stora träpatroner i Norrland, som, ömmande
för den prekära situation jag måste komma i då
brattska systemet infördes, ville säkerställa mitt
oberoende av detsamma. Men de glömde att skicka med
en expert och apparaten står i ett hörn obegagnad
och till ingen nytta, bara som ett vemodigt och
vackert minne av forna, sällare dagar. I kylaren låg
en annan dyrbarhet, en inkunabel, en sällsynt grekisk
upplaga av Aristoteles i ett underbart vitt skinnband
med förnäm pressning. Också en kuriös idé, men den
bevisade en viss uppskattning av min personlighet,
vilken är inställd icke uteslutande på materiella ting,
hur lätt förflyktigande de än kunna vara!

Under den första tiden av systemets tillvaro fick jag
för resten två mindre brännvinsapparater anonymt
från olika håll. Otacksamt nog skänkte jag dem
nästan genast till värdiga rospiggar, från vilkas visten
några dagar efteråt en underlig doft lade sig över
ängden.

Jag har skrivit så mycket om svenska folkets
frihetskärlek plus dess lilla faiblesse för finkel att alla tre
gåvorna äro helt förklarliga, men en viss laglydighet
i förening med rädsla att misslyckas vid en eventuell
brygd har hittills avhållit mig från
husbehovsbränning, fast det stundom kliat i fingrarna.

Fiskarmössor och träskor från Bretagne, 
målargrejor, sjökort från de världshav jag befarit, Heklas
högsta topp, obsidianbitar, bergkristaller och
dubbelspat från Seydisfjörður, svavel och sinter från Geysir,
mosaik från Pompeji — det torde bli svårt att
värdera allt detta.

Strandvrak av obeskrivlig art från skötmärken till
elektriska lampor och väldiga kopparbultar från
hundraåriga fartygsplankor av ek. Delar av
träkonstruktioner från en av de ohyggligt skramlande
slåttermaskiner med vilka Carl Cederström sökte
utforska rymdens hemligheter. Saker vilkas forna
användning väl alltid skall förbli en hemlighet. Ty i
stranden kan man hitta mystiska ting och ur de
pjollriga små vågorna som viska bland strandstenarna
efter en storm, kan man icke locka fram något
förståndigt.

I somras gick en finsk skonare på grund någonstans
norr ut. Besättningen räddades, skutan spolades av
grundet och fortsatte söder ut tills hon hamnade i
en av mina vikar och så småningom blev fullständigt
vrak så gott som under min familjs ögon. Hon
verkade ett väldigt sjödjur i dödskamp, sidorna
öppnade sig och andades regelbundet ut bräder och
plank för varje grov sjö som den passerade.

Vid sådana tillfällen vakna urtidsinstinkterna hos
varje sann kustbo och människoliv värderas icke högt,
icke alls, kan jag säga. En senhöstkväll för många år
sedan hörde jag skrik utifrån havet mellan
stormbyarna som mättade av snöblandat regn skakade min
strandskog. Jag sprang till stugorna och sökte
mobilisera de sävliga före detta havets hjältar, som njöto
värmen i sina hermetiskt tillslutna lyor, men de
reagerade knappast — åtminstone inte mera än att de
motvilligt gingo ut och lyssnade på förstubroarna.

Calle Cederström och min son. Gammalt foto.
Nordoststorm vid min ateljé. Ett foto ej avsett för landkrabbor.

»Dä ingenting å göra åt’et — dä nog ingenting
för rexten. Dä nog bara blåsten.»

Det var år 1914. En avdelning landstormsmän
terroriserade Grisslehamn på den tiden och den unge
officer som kommenderade styrkan var genast färdig
att hjälpa. Några karlar anmälde sig frivilligt och
snart försvann min båt i snötjockan på väg öster ut
mot grunden och skriken. De bidrogo avsevärt till
räddningen av en del av besättningen på en skuta
som stött på. De övriga räddade sig själva i
skeppsbåten.

Nej, rospiggarna i den trakten vänta helst till en
båt blir vrak och saknar besättning. Då först vaknar
energin och deras skötekor närma sig radiellt
olycksplatsen för att bärga och förvärva. Det är ett
upplyftande skådespel, en yttring av rastlös verksamhet,
där avunden spelar största rollen.

Efter stormen.

Många torde minnas en drunkningsolycka längre
söder ut för ej så längesedan. En godsägare från
trakten hade gått runt med sin båt och låg i sjön och
ropade på hjälp, men fick gå till botten utan att
någon av de många som hörde honom vidtog några
räddningsanstalter.

»— — — men hade vi vetat att det var greven
som ropade, så skulle vi förstås ha gett oss ut.»


Men om det gäller smuggling, kunna vederbörande
utveckla ett mod och en list som slår en med
häpnad, för att inte tala om en fräckhet som måste
kallas sublim. I samma mån som tullnärerna få större
erfarenhet växer rospiggarnas förslagenhet och
publikanerna komma alltid att dra kortaste strået. Härtill
bidrar den lättja som alltid skall bli betecknande för
en tullvaktsmästare. I skärgården äro alla tullbetjänter
feta till bristningsgränsen — såvida de icke ha
magsår på grund av vällevnad. Icke utan orsak kallas
tulljagaren Sommarnöjet och skärgårdsborna dra sina
Ljunglöfsfyllda munnar till breda och. mångtydiga
skratt så snart den lägger till vid en brygga och den
dästa och brännförgyllda besättningen vältrar sig i
land. Ömsesidig hänsynsfullhet på grund av
släktskap och vänskap bidrar naturligtvis också till att
bevakningen aldrig kan bli effektiv.

»Känner Engström min son?» frågade en vitskäggig
fiskare i somras. »Jaså, inte det. Det är en bra pojke,
han har inte blivit fast en enda gång!» tillade han
med berättigad fadersstolthet.

Min samling av dunkar från tio till en halv liters
storlek skulle vara nog så imponerande om jag icke
då och då skänkt bort en till kulturhistoriskt och
etnografiskt intresserade vänner. Och med nästan alla
äro minnen av löjlig eller spännande art förknippade.

En liten motorbåt med dyrbar last upptäckes längst
Ett vrak i min vik.

ute i havsbandet av tulljagaren som ögonblickligen
börjar förfölja och med sin större hastighet snabbt
vinner på smugglaren. Det gäller båt, last och kanske
även friheten. Smugglaren styr rakt på ett grund
men gör i sista sekunden en gir och klarar sig, under
det jagaren på grund av lex inertiae plus lagom
portion dumhet hos mannen vid ratten kör upp på
grundet, blir haverist, räddas och bogseras till
närmaste brygga av den förföljde. Dagen därpå skrattas
det i hela skärgården och doften av kaffekask ångar
ur stugorna medan tänderna gnissla i det andra lägret.

Den enda båt som återstår av min gamla
skärgårdsflotta är en Liljeholmsvarvssnäcka och den
lämpar sig inte riktigt för smuggeltrafik, annars är det
möjligt att mitt småländska födgeni skulle segra över
sociala hänsyn — — —

Det är för övrigt en bra båt. Den utställdes av
varvet år 1897 — den oförgätliga sommaren, då man
levde på utställningsområdet, då Jödde Nehrman och
jag målade Prippska terrassen och Agi Lindegren,
Vicke Andrén och jag dekorerade tavernan i Gamla
Stockholm på en natt med hjälp av Asti spumante och
galghumör plus litet färg. — Är det inte en välskött
båt, som efter så många år ännu är sjövärdig fast
dess centerbord och dess vackra storsegel med
rullrev gått all världens väg? Det var i den båten jag
lärde mig det lilla jag kan av segling. Jag seglade
själv ut den till Ingarön, där jag då bodde, hade talat
vid en kamrat, som påstod sig ha varit jungman i
sin barndom och förstod icke att han ljög värre än en
examinerad skeppare. Han lovade bistå mig på den
Minsprängning vid Grisslehamn.

farliga färden. Kort hade jag köpt, men från
kortägare till navigatör kan steget vara mycket långt. Att
vi kommo fram helskinnade är mig ännu en gåta. Jag
var komplett okunnig i allt som hör till sjömanskap,
men då jag efter slussningen frågade kamraten om
skillnaden mellan styrbord och babord och han
svarade att det berodde på om man stod i förn vänd
akter ut eller i aktern vänd för över, begrep jag att
han icke var klokare än jag, varför jag resolut tog
ledningen och lyckades, fast centerbordets blyskoning
var något till skamfilad, då vi äntligen kommo fram.
Ty sjökorten äro icke så geognostiskt fulländade som
generalstabskartorna. En större fatalist i fråga om
änglavård än den kamraten har jag varken förr eller
senare träffat. Som belöning för sin hjälpsamhet skulle
han få bo hos mig ett par månader för att måla
skärgård. Några veckor gick han och sökte lämpliga motiv,
lutade huvudet på sned och kisade, inramade
imaginära tavlor medelst horisontala och vertikala
handställningar, klagade över middagsbelysningarnas
odeciderade färgskalor och gick till slut en eftermiddag
trött av sökande in i min vedbod, där han lade upp
en skiss föreställande en yxa som satt fast i
huggkubben, bakom vilken några björkvedsträn skymtade i
dunklet. Han kallade konstverket clairobscur och
talade om Rembrandt. Tavlan blev aldrig färdig och inte
han själv heller.

Bland mina dyrgripar befinner sig ett schweiziskt
magasingevär av den äldre typ, med vilken
finländarna beväpnade sig för sin revolution vars första
utåt mest synliga energiyttring bestod i Bobrikoffs
hädankallande. Det hände mycket i Ålandshav den
tiden och litet var sökte hjälpa efter bästa förmåga.
Tullen led ständig smälek, vilken tog sig uttryck i
vanmäktig ilska, undersökningar och anmälningar. Jag
hade alltid trott att tullen endast hade med vanlig
förtullning och kontraband att göra, men särskilt
nitiska individer blandade sig i politik och försökte
ställa till trakasserier. Även min båt Hellas blev
misstänkt bland annat emedan den en morgon, innan
publikanerna vaknat, tagit en man i land från en
skuta långt ute på havet. Hans pass var i ordning,
men faktum att man hos mig varit uppmärksammare
och handlingskraftigare än på tullberget resulterade
i en anmälan, ett hugg i tomma luften, vilket
renderade den nitiske ämbetsmannen en allvarlig
tilltufsning och ett råd att icke blanda sig i saker som lågo
utom hans befogenhet. Detta förbättrade icke min
ställning till tullnärerna och en natt då jag och min
vän xylografen Andersson ankrade i hamnen efter
ett kort besök på Åland, infunno sig
tulluppsyningsman och vaktmästare för att undersöka Hellas, vars
däck dittills trampats endast av fria män, herrar,
fiskare och bönder.

Under årens lopp hade det blivit coutume att tullen
ej undersökte båtar tillhörande K. S. S. S., men jag
hälsade den välkommen ombord, sedan min försäkran
att jag ej medförde något att förtulla ej blivit
godtagen.

Observera att jag var ung på den tiden, men att
jag trots min ungdom insåg att tjänstemännen voro i
sin fulla rätt att anställa visitation. Emellertid ansåg
jag och anser fortfarande att en visitation skall göras
grundligt, särskilt då tiden tillåter det. Och dessa
herrar hade tid mer än de flesta — veckor kunde gå
utan något tillfälle för dem att demonstrera sitt
spanarsnille — nåväl! Här är ett tillfälle, men intet
slarv! Kanske finns här cigarretter, öl, vodka,
sprängämnen, vad vet jag allt?

Jag ställde kappsäckar, luckor och byrålådor
vidöppna och tände min pipa. Österhimlen och Kalle
Andersson rodnade av indignation.

Naturligtvis fanns intet, ty jag är ju en laglydig
medborgare, en föresyn för allt folket.

Men visitatörerna glömde skansen. Jag påpekade
denna oförklarliga försumlighet och fordrade
allvarligt, lugnt och bestämt att varje kubikmillimeter av
kuttern skulle undersökas. Och i skansen förvarade
jag min största dyrbarhet ombord (ett nytt,
bländande vitt, oanvänt segelställ). Men skansluckan var
av så små dimensioner att jag själv endast med
största svårighet kunde klämma mig ned i det trånga
rummet och den undersökande vaktmästaren, en man
av from läggning och innehavare av Nåden i kvadrat
samt en kroppshydda av mer än vanliga dimensioner,
gick för över för att göra sin plikt. Han insåg genast
omöjligheten att ta sig ned, varför han till min
ytterliga förvåning stack ned ena benet och rörde om
bland grunkorna, som dittills befunnit sig i rigorös
ordning.

Jag måste verkligen använda hela min
självbehärskning för att icke rusa fram och kasta karlen över bord.
Mina vita, fläckfria segel och hans av Roslagens
jord, hästspillning och strömmingsråk besudlade
klövar! Nej, nu gick det för långt!

Sedan jag undervisat honom om en troende
tullvaktmästares plikter i fråga om samvetsgrannhet —
ty han hade väl inte ögon på tårna, även om
skosulorna kunde tillåtit en ingående okularbesiktning av
de många ting som rymmas i en skans, fick han order
av sin förman att sluta och gå i tullbåten.

»Redaktören ska inte vara så bitter!» sade
uppsyningsmannen.

Bitter!!! Vilket blekt, karaktärslöst ord utan färg
och passion! Jag var i det ögonblicket den ilsknaste
karl på norra hemisfären. Den röda solskivan som
just lämnade horisonten, såg blek, glåmig och utvakad
ut emot den röda sky som skymde min blick — och
jag lät mitt vilda småländska hemlands
fruktansvärdaste invektiver smattra som trumeld mot
bergknallarna. Det var i en benådad stund, demonerna stego
i gnistrande bubblor upp ur den underjordiska
eldmörjan, havet fräste, rymden förmörkades, tunga
regndroppar började falla och tullnärerna flydde förfärade
till sina kvava fållbänkar.

”Dès-lors que son démon commence à l'agiter,
Tout, jusqu'à sa servante, est prêt à deserter.”

Så skriver den gamle Boileau-Despréaux i sin
åttonde satir.

Sedan kom aldrig tullen ombord i min båt och
själv har jag blivit lugnare.

Ja, det var oroliga tider i norra Östersjön. Mystiska
seglare landade och försvunno, underliga figurer
skymtade förbi på vägarna, det gjordes inbrott i
mitt hem en höstnatt, det enda som stals var en
browning och en Zeisskikare — intet silver, inga
kläder, inga skodon, inga diamanter eller andra
juveler, fast de alla vräkigt nog lågo framme. —

På en framskjuten plats i min salong står en
bronsstatyett av Kolingen, ett verk av Otto Strandman. I
detta sammanhang vill jag påpeka att Kolingen
missuppfattats av de flesta. Ofta ser man pluralen
»kolingar» i tryck. Detta är mycket beklagligt, ty
Kolingen (alltid stavad med stor bokstav) är endast
en, saknar sin like och skall dö med mig. I någon
tidning såg jag nyligen ett rått försök till skämt: att
varken Kolingen eller Hans kusin skulle ha sinne för
elegans!

Jag undrar verkligen, vilken prydnad för
Eugeniahemmet, som lyckats kläcka ur sig denna strålande
groda! Kolingen är gentlemannen, har Det och rör
sig med oefterhärmlig elegans. Om hans kläder ej


äro framtrollade av en Lidvalls eller Worths
mästarhänder beror detta på den fattigdom han emellertid
adlar genom sitt uppträdande och den lätta satir han
genom bonjourens och stärksakernas tillstånd vill rikta
mot den överdrivna elegansen, ty minst av allt är han
petit-maître.

Men när till och med tidningar med anspråk på
kultur började tala om Kolingen i pluralis (!), blev
jag allvarligt indignerad och uppfattade denna
diskvalifikation som »et fast otroligt Phænomenon på
vår Skrif-Frihets himmel», för att citera Gjörwell.
»Är et sådant Skrifsätt anständigt, för en Svensk?
är det, at bruka den ädla Tryk-Friheten? Oquädins
ord och Nidvisor mot egit blod, huru böra de
anses?» —

Jag äger en ganska förnämlig samling knivar från
de mest skilda delar av jordytan. Den dyrbaraste är
en troligen spansk fällkniv från omkr. år 1600, som
enligt traditionen skall ha tillhört en officer på Kongl.
Örlogs-Fregatten Bellona, vilken Gustaf III år 1791
sände till Mohammed Elyazid, sultanen av Marocko,
med presenter för att skaffa svenska handelsflottan
större säkerhet i Medelhavet, vilket då terroriserades
av denne potentat. Officeren i fråga skaffade sig
sedermera engelskt kaparbrev och opererade många
år på haven, säkerligen som vanlig pirat, för att
slutligen mätt av strider och utfattig trots allt slå sig
ned på en liten gård i norra Småland. Jag fick som
ung läsa hans tämligen förvirrade, men intressanta
efterlämnade anteckningar, vilka ägdes av en gammal
nu längesedan död professor som tillbragte sitt otium
cum dignitate i min hemtrakt och ständigt var grå
av damm från gamla luntor. Av honom fick jag kniven
och ett stort förnämt silvermynt, en så kallad
holländsk bågskytt. Före detta piratens namn kan jag
till min stora ledsnad ej längre påminna mig. Kniven
som kan låsas på ett rätt finurligt sätt har på
insidorna av det kluvna skaftet två gravyrer i mässing
föreställande en strid med en tjur och en strid med en
krokodil. Anteckningarna rörde sig till stor del om
ovannämnda ambassad, vilken blev föremål för en
massa trakasserier från de fräcka och listiga
orientalernas sida och översvämmades av massor av
marockanska tiggare, från prinsar, ministrar och officerare
till kejserliga hovsängbäddare, kuddläggare,
ljusbevarare, temakare, kaffekokare, köksmästare, kovaktare,
hovbödlar och kastrater. —

Lappknivar har jag många, till stor del dekorerade
av utmärkta lapska konstnärer och med
utomordentligt gott stål och bett. Sådana torde vara mycket
svårt att uppbringa nuförtiden, ty turistväsendet har
framalstrat en massproduktion av uselhet. Av den
finske handlanden Hannu i Kiruna i vars butiks
underbara atmosfär jag fordom älskade att dväljas — lapp-
skor, skohö, pälsar, renost, renhudar, kaffe och tobak
— fick jag lära mig att skilja agnarna från vetet.
Man köper icke de knivar som lapparna bjuda ut till
salu, utan dem de själva ha vid bältet. De äro de
enda som duga och som de således ogärna göra sig
av med. Men om man lyckats komma över en sådan,
tvingas ju lappen att göra en ny bra kniv åt sig själv
och således om också motvilligt bevara
yrkesskicklighetens traditioner. Ty vad som helst tycks gå i
turisterna av genomsnittstyp och lapparna styra ut
sina försäljningsartiklar på ett så löjligt och stundom
fantastiskt sätt, att handeln verkar medveten drift med
de sydländska dumbommarna. Kvaliteten är också
den uslaste, turisterna bli lurade och lapparnas moral
betänkligt kantstött.

Men med var och en av mina knivar är något minne
förbundet, kanske från en renskiljning, detta vilda
och praktfulla skådespel som är bland det vackraste
Lappland kan bjuda på, eller från en forsfärd med
dess många spännande situationer, från någon resa
i rissla, från renmärgsorgier och andra gästabud hos
lappar på vandring, eller från min tur runt
Torneträsk, då jag var ung och stålfjäder och icke kunde
besegras i gångsport bland fjällen trots mina vana
kamraters energiska försök. Då man lade sig runt
elden, klädd som man gick och stod, i ett par graders
kyla och somnade som en ung, trött gud för att
vakna till laxöringsstekning på pinne och iskallt
jökelvatten till dryck.

En gång förvärvade jag en lappkniv av Borg Mesch,
fotografen, lappkännaren och en av våra oförvägnaste
och kunnigaste fjällkarlar. Den är gjord och
dekorerad av lappen och konstnären Skum. Mesch hade
önskat få sitt namn inhugget på klingan. När Skum
avlämnade sitt mästerverk — ty det var verkligen ett
sådant, stod där Boaimas. Så uttala lapparna namnet
Borg Mesch. Men boaimas betyder på svenska
fjällvråk. De hade alltid trott att han hette så och det
passade ju utmärkt — ett stänk av romantik!

Mina skopor av fjällmasur äro också konstverk.
Men jag har en ask av furu, vars like jag icke sett
i fråga om arbetsskicklighet på det området. Ändarna
av det tunnhyvlade furubräde som böjts ihop till
ändamålsenlig form och bildar själva asken, på vilken
locket sitter med en underbar precision, äro förenade
med vita grova rensenor. Den asken skickade mig
Hannu som ett minne, kort innan han tog sitt liv. Då
innehöll den ett renmagskinn som var fyllt med
renost av den mjuka sort man använder i stället för
kaffegrädde där uppe. Och den påminner mig om ett
besök i ett lappläger då jag av artighet under några
timmar en förmiddag måste dricka tjugufyra koppar
kaffe. Denna påfrestande gästfrihet erinrade osökt om
inkvisitionens vattentortyr. Utan renosten hade jag
icke stått ut. Och när mina välvilliga värdar på
eftermiddagen slaktade en ren och proppade i mig några
koppar buljong med bottensats av renhår och allt
annat som man aldrig skall forska om, icke ens då
det gäller ett kök med Escoffier som kock, fyllde
återstående kaviteter i min stackars kropp med renkött
och renmärg med riven lever och började på ny kula
med kaffe och renost, var renosten fortfarande det
enda som genom sin pikanta syrlighet och raffinerade
lukt hindrade ett Mont Peléeutbrott. Jag låg till sängs
ett dygn efteråt och pinades av smärtsamma drömmar
som en piga i lövsprickningstiden — fast av helt
annan art. Men jag hade vunnit lapparnas hjärtan.

Tjugu år senare berättade jag vid en festmiddag
hos Hjalmar Lundbohm i Kiruna om dessa kval för
min vän Johan Turi, lappen, vargdödaren och
författaren, som tillfälligtvis kommit på besök och
naturligtvis inbjöds att avsmaka den raffinerade
herrskapsmaten vid bordet, fast han säkert föredragit köket.
Han fann intet märkvärdigt i min relation utom att
jag mått illa efteråt. Men han syntes tankspridd, ty
han fann att det här inte dugde att hugga in på maten
med slidkniven som vid ett renkok, utan han sökte
efterapa mitt sätt att sköta kniv och gaffel. Men hans
eljest säkra öga bedrog honom den gången. Han
nedlade ett fruktansvärt och ofta resultatlöst arbete på
att balansera köttstyckena på knivspetsen, där han
samvetsgrant placerade dem med hjälp av gaffeln i
stället för tvärtom. Kulturen har sina olägenheter och
avigsidor. —

Då jag nyligen inspekterade nyssnämnda ask,
innehöll den följande rätt olika saker: Ett par brillor
med järnbågar från 1600-talet.

Några betelnötter från Java.

Några galipnötter från Nya Guinea.

En fläta rensenor från Vittangi i Lappland.

En tobakspung av skarvstrupe från Grönland.

En bit dubbelspat från Helgestad på Island.

En uppsättning metkrokar från Tigerön, norr om
Nya Guinea, verkliga dyrbarheter, skurna med
oändlig omsorg ur snäckor av olika storlekar och
förvånande starka. Med somliga kan man fånga mindre
hajar och med andra småfisk. —

Den uråldriga koskälla av brons som jag äger
skulle försvara sin plats i vilket museum som helst.
Jag vill inte direkt påstå att den härstammar från
den tid då man först började tämja Bos primigenius,
men den är vördnadsbjudande och påminner mig om
allt jag försummat på lantbrukets område.
Visserligen består min tomt till största delen av
impedimenta, men som smålänning borde jag kunna draga
gyllene skördar ur bergskrevorna och get- och
koskällor borde egentligen klinga symfoniskt med
måsarnas skri över klipporna.

Jag har i mina gömmor ett gammalt manuskript
som tillhört någon av mina förfäder:

Till alla
Swenska redeligaPATRIOTER,Rättsinnige Hushållare,Wårdande Fåra-HerdarochTrogne Wallhion.


Jag vill bara citera en vers, men den säger mycket:

Så talar Swea Lands Natur:
Jag är dem låtom twär och stur
men idog hand mig blidkar;
Bepröfwa mig, om icke jag
är hwarjom månne till behag
som Landbruk wisligt idkar.

Jag känner ett styng i hjärtat, men jag är för
gammal att sätta plogen i jorden.

Mellan en vacker kvinnobåtsmodell från Grönland
och en docka från samma land med utsökta broderier
av olikfärgade småbitar av ejderskinn, ett
oklanderligt konstverk, står ett gammalt brännvinsschatull med
två flaskor i. På båda äro fartyg under fulla segel
inslipade med deviserna:

Bäst som vi går,
tar vi oss en tår.

Minne från en kräftmiddag i Albert Edelfelts barndomsgård Kiala i Finland. Från vänster Zorn, Carl von Knorring, Gebhard, Edelfelt, vår värd, jag, flickan, som fyllde glasen.


Och
Segla du min vän
men kom snart igen.


På en av väggarna hänga Zorns porträtt av Paul
Verlaine, en etsning av Félicien Rops, en av Leibl
och några av Carl Larsson med impulsiva
dedikationer.

På en hylla som sträcker sig över tre väggar äro
några skulpturer utplanterade: Christian Erikssons
»Elof» och »Lappdräng», Svante Nilssons reliefer av
F. U. Wrangel, Zorn, Eldh, Père Frédéric, ägare av

Père Frédéric.

Paris' enda äkta gammaldags cabaret, och mig själv
som jag såg ut för tjugu år sedan en period då jag
gjorde Quartier Latin osäkert och våldgästade en
ateljé i rue Christine 1.

Jag undrar om man nuförtiden ännu går i
nattrock och tofflor över gatan om morgnarna till någon
butik med Vins et Charbons på skylten och hämtar
sitt kol, sina vedpinnar, sin butelj Vin ordinaire och
sin Calvados. —

Bredvid ett vackert skulpterat skötmärke som flutit
från Estland och hamnat i en av mina vikar ligger
ett stycke stenkol, stort som en knytnäve. Det har
bara affektionsvärde. På dess ena sida sitta några
förhårdnade växtdelar. En gång då jag var på
sillfiske med en norrman utanför Husaby på Island och
vi vinschade upp kroken en morgon, satt det här
kolstycket fast i leran på ett av ankarflyna. Men med det
följde en Laminaria av fem meters längd, för vilken
kolbiten varit den enda fästepunkten. Laminaria är
en jättealg av vilken vissa arter fordom användes i
medicinen. Jag saltade in den och tog den med till
Sverige, där den rätt länge var en underlig prydnad
i min ateljé, tills den så småningom föll sönder.
Däremot har jag kvar en cyanophycé, funnen i en
varm källa på Island (63° C.). Den är strängt taget
odödlig. Om jag lägger den i vatten av nämnda
temperatur, vaknar den till ett slags liv, en mystisk 
tillvaro, som jag icke vill ge mig in på att demonstrera
här. —

På en spik hänger ett slags husgeråd, som väckt
mångas förvåning, ja skräck. Det är ett par
handklovar av den modernaste franska typen, »La
Massenotte», vars effektivitet icke lämnar något övrigt
att önska. I en så avlägsen landsända som denna
måste man oftast ta rättskipningen i egen hand och
jag äger en hel arsenal av vapen, Carl XI :s värja,
husarsablar, huggare, ryttarpistoler, slavpiskor av
rhinoceroshud, en kosacknagajka, erövrad vid ett
upplopp i Helsingfors och en samling knölpåkar, som
skötta av en behjärtad man kunna åstadkomma
blodutgjutningar av långvarig och svårskött art. Mina
boxhandskar ha stundom vid blotta förevisandet varit
tillräckliga att avlägsna misshagliga individer. En gång
ställde några berusade lustresande från Östhammar
med lömska utseenden till ett uppträde på min gård.
Jag gick ut och hotade dem med stryk, om de ej
genast avlägsnade sig. De skrattade åt mig. Då gick
jag in och tog på mig boxhandskarna, återvände till
fridstörarna och gjorde mitt utseende så litet
tilldragande som möjligt. Det var svårt, men det gick.
Östhammarborna flydde och hade så nära i ivern och
hastigheten spolierat mina grindstolpar. Det anslag,
som tills nyligen prydde mina grindar, hade
inskriften:

VARNING.
Om hunden biter sig fast, ropa och vänta lugnt
till dess hjälp anländer.


Men min hund var då en tre månaders terriervalp
och endast äldre kvinnor kände fasa vid hans åsyn.
Östhammarborna som väntat sig minst en blodhund
eller en Grand Danois, hade endast blivit djärvare
och fräckare, då terriern kom inom synhåll. —

Jag äger spjut, bågar och pilar från stränderna av
Kejsarinnan Augustas flod i Nya Guinea,
stenåldersyxor från Australiens fastland, fruktansvärda
ebenholtsklubbor från Afrikas urskogar och ett
hemlighetsfullt, antagligen någon mystisk kult tillhörande vapen
från Abessinien, ett inventiöst tillhygge, så att jag
kan möta ett anfall av primitiva människor med deras
egna vapen. Man vet aldrig vad som kan hända i
dessa tider, då barbariet hotar från Asien.

Isyxor använda i Ålands hav under den gamla
postföringstiden, nautilussnäckor, japanska bondsandaler
och ainohattar trängas med matbestick av tyskt
ursprung från 1700-talet, viftor från Fårön att befläkta
kolelden med, då man halstrar flundror, väldiga
ölkannor från Oberbayern, lapska tobakspungar och
mekanismer från desarmerade minor, granater som
troligen äro desarmerade, harskramlor, bastpåsar från
Söderhavet med förnäm ornering, snusdosor, pluntor,

gamla trästånkor, vinglas av urgammalt slag, jakthorn,
bucklade mot bondskallar och tjuvjägarkranier,
logglas, hagelformar, kultänger och åldriga kruthorn, som
en gång prytt brunstiga baggar och bockar, maskulina
ting, värdiga att bäras av vilda jägare.

Den sista fienden på Sveriges jord i Grisslehamn. Kosaköverste Kulneff den 9 mars 1809. Hagsten 1925.

I min matsal har jag ett gammalt småländskt skåp,
en gåva av min far. Det prydes av en klocka med
stor urtavla, primitivt urverk bestående av tre trähjul
med spikar till kuggar, blylod och träpendel. På dess
krön stå två furustånkor, ritade av Zorn och1 en gåva
av honom. Apropå, jag har glömt anteckna en etsning
av Schönberg föreställande Zorn i frack rökande en
cigarrett efter stor middag. Skjortbröstets väldighet
kan ej dölja utan framhäver embonpointen. Han är
en bild av välmåga och epikurism. Utmärkt, helt
enkelt.

Den sista fienden på Sveriges jord. Kosacköverste Kulneff retirerar vid Milstolpen i Grisslehamn 10 mars 1809. Hagsten 1930.

Denna glömska var icke ett försök att kringgå
lagen. Inte heller lågo några lumpna motiv bakom
mitt förbiseende av två konstverk av en ännu levande
primitiv mästare, en verklig naivist. De föreställa båda
i olika situationer »Den siste fienden på Sveriges jord
kosacköverste Kulneff 1809».

Enligt Orisslehamnstraditionen skall Kulneff under
sitt besök där efter ritten över Ålands hav vintern
1809 med tusen kosacker vid första milstolpen vid
vägen åt Stockholm till ha blivit avskräckt från sitt
beslut att erövra huvudstaden av en käring, som
påstod att en väldig svensk armé närmade sig i
ilmarscher. Man ser på en av tavlorna tydligt, att till
och med överstens häst blivit rädd.

Min islandshäst, kallad Rolf Krake, funderar över möjligheterna att på isen ta sig tillbaka hem till Siglufjörður.

Den livliga djurscenen på den andra tavlan (en
katt som räddar sig uppåt husväggen angripen av en
varg) skall symbolisera den invasion av vargar, som
påstås ha blivit en följd av ryssarnas besök.

Min gård sedd från Kalle Krokstedts aeroplan.

På en matsalsvägg hänger en helvetesmaskin av det
hemskaste och mest raffinerade slaget odesarmerad.
Det är en telefon.

På verandan hänga två röda skeppslanternor och
utanför i vildvinet sitter en präktig kinesisk
bronsuggla, en gåva av prins Wilhelm. Den gör sig om
kvällarna med det gula ljuset i de stora ögonen. Men
den är mera en symbol av Skaparens vishet än
gårdsägarens.

*

Jag tror mig nu ha efter bästa samvete upptecknat
mina ägodelar i Grisslehamn. De äro icke endast
dyrbarheter, som man förstår. Men om en fientlig granat
skulle förvandla min gård till atomer, förmådde icke
alla millionärer i världen med förenade kapital och
ansträngningar, expeditioner till jordens alla länder,
vanskliga forskningar i arktiska, antarktiska, tropiska
och subtropiska ängder, sätta mitt bohag i samma
skick som förut. Gårdens belägenhet torde praktiskt
taget vara oföränderlig, fast den moderna
förstörelsekonsten nått en obehagligt hög grad av fulländning.
Jag kommer ihåg det lilla Craonne i Nordfrankrike,
som var absolut försvunnet efter fyra års beskjutning
av tyskar, fransmän, engelsmän och amerikaner.
Traktens geologi hade blivit en helt annan än före kriget.
Terrängen bestod av tegelstoft, sand, bly och järn.
Den enda byggnaden i hela trakten var ett av bräder
hopslaget skjul, där en företagsam dam sålde vykort
och varmt odrickbart öl. Min hustru hittade en
handgranat och visade den för mig och den officer som
var vår vägvisare. Han blev vit i ansiktet, störtade
fram och berövade henne klenoden, ty den kunde ha
gjort oss ganska stort obehag, om hon tappat den
eller kastat den ifrån sig. Annars kunde den ha blivit
ett krigsminne i min samling. Nu är det enda jag
äger därifrån en tysk bajonett plus minnet av något
sagolikt barbariskt, vansinnigt, förvirrat, över vilket
naturen börjat breda ett försonande täckelse av
vallmo, krigets blomma, prästkragar och blåklint, alltså
en tricolor, hopsydd med rostande taggtråd.

Svår nordost utanför Grisslehamn. Vid Måsskäret 3. 8. 1904. AE

Hade jag haft tid skulle jag målat detta landskap
och kallat det tricolor.

Innan jag nu lämnar Grisslehamn och fortsätter
bouppteckningen i min våning i Stockholm, måste jag
konstatera att mitt område är bland de vackraste i
landet och ligger till precis så som jag ville ha det,
då jag beslöt att flytta mina penater till landet. Jag
hade önskat mig ett stort fastland, öppna havet och
en skärgård inom räckhåll. Alla dessa fordringar
uppfyller Grisslehamn, ty Väddön är stor, havet åt öster
är fritt och i nordväst utbreder sig den vida
Singöfjärden med öar, holmar, skär och fågelliv. Min
egendom är helt enkelt av oskattbart värde icke endast
för mig. Tjuvskytten och yrkessmugglaren skulle där
leva i paradisisk ro ostörda av jaktvårdare och
tullnärer. Detta säger jag icke för att göra den mera
lockande för spekulanter, ty jag säljer den icke. Jag
vill ha den i reserv när jag icke längre orkar skriva
eller teckna utan måste ägna mig åt den primitiva
människans, den frie mannens naturligaste
förvärvskällor. Havet är fullt av sjöfågel året om och ingen
är nog vidskeplig att tro på jaktstadgan — så mycket
av kultur har äntligen nått hit. Älgarna gå över våra
marker för att söka räddning på öarna norr över under
den korta vecka, då Väddöbönderna kaskdoftande,
raglande och beväpnade till de snusiga tänderna ha
laglig rätt att jaga sådant högvilt och stojande
genomströva våra stormslitna skogar för att döda allt
levande. En landsfiskal gjorde husundersökning hos
en för tjuvskytte misstänkt bonde och fann
naturligtvis intet. Men i följande dags gryning stodo fyra
älgskankar på fiskalens veranda. Vi äro nämligen
humoristiskt anlagda och ett lyckat skämt med lagens
tjänare är vår stolthet. Sedd med samhällets ögon
är vår moral högst underbar och i stadigt sjunkande,
sedan vi nyligen hälsade en för förskingring häktad
präst som martyr och hjälte, sedan han avtjänat sitt
straff i Norrtälje trevliga fängelse, som synes vara
mera semestervilohem än blykamrar.
Min nordlandsbåt. Originalet tillhör Erik Axel Karlfeldt. Jag håller styvt på det.


Ja, vi väddöbor äro ett konstifikt släkte och vårt
rykte går nu vida kring Sveriges land. Själv har jag
gjort allvarliga ansträngningar att resa mig ur dyn,
men det är måhända för sent efter så många års
laglöshet. Jag har emellertid låtit kyrkskriva mig i
Matteus i Stockholm, emedan där är bättre själavård
än i Grisslehamn. Jag är mycket nyfiken på
resultatet och tillbringar min mesta tid med självrannsakan
och i stundom bitter ruelse.

Med stort intresse skall jag från Mattei
församling ständigt ha mina blickar riktade på Väddö och
dess moral. Osökt kom jag just nu att erinra mig en
skrivelse, som biskopen Dominus Jacobus Serenius vid
prästmötet i Strängnäs år 1768 riktade till clerus. Han
ber prästerna ge akt på sig själva och sitt eget leverne
med anledning av något som förefallit i stiftet. »Vi
draga öfver oss hemligt föragt — — — och blifva i
sjelfva verket Detradores proprii ordinis. — — —
Jag beder fördenskull då det aldraömaste de Äldre
af Vener. Clero at för Guds skull, för Ståndets och
Samvetets skull, känna och öma angelägenheten af
detta, i våra sjelfsvåldiga tider, som sårar Guds
Församling och gifver vårt egit Stånd de första styngen
 — — — eljest se vi Epicureismum och Naturalismum,
med sina aldrabedröfveligaste fölgder, både in
Ecclesia och Republica.»

Då gällde det visst prästerskapets »högfärd,
yppighet och vällust», men den andliga högfärden är lika
farlig, särskilt om kroppen samtidigt gödes genom
yppigheten i ett fängelse. Då är det icke långt till
vällusten i dess rysligaste former.

Men nu är det tid att bryta upp, ty chauffören
tutar i sitt horn. Låt mig dock först deklamera dessa
höstalexandriner för de säkert förvånade rospiggarna:



Nu, min Bubulce, driv din fänad hem ur skogen,
att den i båsens hägn må njuta spis från logen,
ty vinden blåser kall bland höstligt nakna trän
och över baltisk våg gå molnen tunga hän.

Havtornet gulnat står och själv Sylvanus fryser,
i Scorpionens famn dryaden sömnögd ryser
och nereidens skär, det hon till läger valt,
i månens karga sken av nattis blänker halt.

Min vårdröm, röd som blod av tusen rika klasar,
bebådar vargatid, i kronan Nordan rasar
och sjön, som växer snabbt med brott och dön och hot,
befuktar ren med skum dess hundraåra fot.

Jag arme Daphnis, rädd för senhöstpastoraler
i denna vilda park med fauniska cabaler,
ifrån bucolisk id och poseidonisk fejd
skalmejan packar in och far till annan nejd.

I Manhems huvudstad, vars seder dåren risar,
vars fromma dygder, vett och sans den kloke prisar,
där ingen medborgsman snett på den andre ser,
min vinghäst har ett stall och jag ett gott kvarter.


Där vill jag sätta fort min Boupptecknings möda.
Bliv grönt, mitt Helicon! Min Aganippe, flöda!
Göd ymnigt, Pegase! Och skåda Du som läs,
en äng med bilders blomst och tankar såsom gräs!


Storbrottet tecknat från kajak. Akten er, lantmän!



II.

Resans besvärligheter äro till ända. I Hagströms
Vägvisare genom Svea och Göta Riken samt
Stor-furstendömet Finland (Örebro hos Lindh, 1807) läses
att man för överfarten vid Trästa färja efter en år
1758 fastställd taxa betalade:


För en Vagn med 1 par Hästar 2 sk. 6 rst.

En Häst och Kärra1 » 6 »

Häst med sadel1 » 3 »

Nu betalar chauffören. Vid Stocksund betalades i
bropenningar för kärra med häst 6 runstycken. Nu
passerar man bron gratis. I min ungdoms vår togo
jag och några likasinnade studenter upp bropenningar
en halv natt där, sedan vi medelst medhavd punsch
försatt brovakten i ett tillstånd av semesterfirande.
Sederna ha mildrats. Nu ligga inga stigmän i försåt.
Endast oskyldiga biltjuvar och festande bildrullar
göra stundom dikena osäkrare än vägarna. Men
alldeles säker är man inte förrän man befinner sig i sin
våning och reglat dörrarna.
Calle Fagerberg gör mitt porträtt.

Visdomstand av Mastodon Indium. Erie von Rosens vackra gåva.

Det som först möter besökaren i min lya är ett
betagande porträtt av mig, skulptur av Calle
Fagerberg. Djupsinnet, det manliga behaget, den skälmska
glimten i vänstra ögat komma här fullkomligt till sin
rätt. Detta konstverk flankeras av två
födelsedagsgåvor, verkliga dyrbarheter, den ena en
svartblänkande oxeltand av Mastodon Indium, skänk av Erie
von Rosen. Jag skulle inte vilja ha tandvärk i ett så
stort tuggverktyg. Den andra är en bete av Elephas
primigenius, funnen i Sibirien av Hans Frænkel
under hans forskningar efter sin bror, Andrée och
Strindberg. Det är antagligen ganska sällsynt att på
samma dag begåvas med två så besläktade föremål
från så olika håll av olika personer. På samma ställe
stå Milles »Danserska» i brons och en mängd japanska
och kinesiska miniatyrbronser, som jag förvärvat på en
marknad i Moskva. Jag köpte dem av en före detta
gardesofficer, som för att skaffa sig mat för dagen
sökte avyttra resterna av ett fordom rikt hem. Han
var en verklig pauvre honteux och jag fäste mig vid
hans kultiverade ansikte, där han stod på den med
allt möjligt fantastiskt skräp belamrade
marknadsgatan och tigande önskade att någon köpare skulle
uppenbara sig och uppmärksamma hans dyrgripar.
Jag inbjöds till hans hem, då han genast förstod att
jag icke var politiskt farlig att umgås med. Besöket
där efterlämnade ett minne av tragik, tröstlöshet,
hopplös resignation. Av hans bleka, svartögda hustru,
som talade en franska med musik och sång i, fick jag
köpa ett lysande kaukasiskt skärp och två tunna
förgyllda silverarmband med topaser i från Turkestan —
nästan allt gammalt orientaliskt silver är tunt.

Jag undrar om dessa båda människor ha lyckats
klara sig genom allt elände, ty de voro aristokrater
i alla hänseenden och på sådana lura faror av
hemskaste slag.

Utom några tavlor av mig själv, vilkas värde endast
en konstkritiker av rang kan bedöma, finnas i detta
rum, hallen, två bokhyllor, fyllda av den mest
olikartade litteratur, till största delen konstbetonad. Men
kuriös är den — svart magi, religion, filosofi,
dadaism, grekiska och latinska klassici, Léon Baksts
arbeten och böcker och träsnitt av Edvard Gordon
Craig, den store teateromdanaren och sedermera
utgivaren av The Mask. En man som består av konst,
originell, kanske hyperkultiverad.

På en av bokhyllorna stå tre ganska märkvärdiga
ting. En kultfigur, funnen i en grav i Costa-Rica, en
valtand, en verklig vängåva även uppe i Ishavet, och
en vals öronsnäcka, som förvillande liknar en man
som fått ett bistyng under ena ögat. Valtanden fick
jag för länge sedan av en mycket intressant man,
etatsrådet Ásgeirson, kungen i Isafjörður på Island.
Vi träffades där uppe, i Edinburg och i Köpenhamn,
där han visade mig en gästfrihet som jag sent skall
glömma. Kort därpå reste han till Indien och dog
där. Valörat har jag köpt i Tromsö. — På samma
hylla har jag ett par båtmodeller av tysk
massproduktion, men ganska trevliga ändå, Pinta, en av Columbi
karaveler och Mayflower, som förde »The pilgrim
fathers» över till Amerika.

Men i ett närliggande rum har jag min förnämsta
båtmodell, en fullriggare som skulle passa som
votivskepp i någon skärgårdskyrka. Den är förfärdigad
av en gammal sjöman i närheten av Norrtälje, en
82-åring, och av hög valör, med riktiga proportioner
och en rigg, som endast en fackman med den
gudomliga naiviteten och timmermannens händighet kan
åstadkomma. Den är en raritet, rörande i sin
fullkomlighet och representerar en konst, som mycket snart
skall falla i glömska.

Till vänster: Innerörat av Grönlandsval, ett minne från Tromsö.
Till höger: Tand av Grönlandsval, minne från Isafjörður.

Vad är konst? Endast en konstkritiker kan
möjligen besvara denna fråga. En konstnär kan det icke.
Måhända är det nog att han producerar konst.

I närheten av barken har jag två tavlor målade av
Min privata armada.

en torpardräng i Småland för ett par år sedan, ett
landskap, där vördnaden inför skönheten strålar ut i
ödmjuk naivitet, och en scen från en marknad.
Målaren har aldrig varit på någon konstutställning,
känner ingen konstnär, har möjligen sett några oljetryck.
Men han är konstnär av Guds nåde.

En man som träffat honom erbjöd sig att sälja
tavlorna. Han ville bara ha fem kronor stycket. Jag
köpte dem för mycket mera pengar än jag då hade
råd till och väntar nu att han plötsligt skall dyka
upp med något storverk. Han är ung ännu. Men det
är kanske bäst att han stannar kvar där nere och
målar på lediga stunder.

Jag undrar vad han skulle ha tyckt om den nyligen
döde Pascin eller vice versa. Jag kommer ihåg den
ynglingen från gamla tider nere i München, då han
översvämmade Simplicissimus med sina perversa
teckningar. Chefredaktören kunde icke låta bli att köpa
dem, ty de voro dock konst av format, fast flertalet
var av den art att det icke kunde publiceras då. Då.
Nu tyckes allt kunna publiceras och det dröjer icke
länge förrän vi kasta alla slags skymmande och
döljande höljen.

Pascin, 18-åringen, levande i en frän
bordellatmosfär och med dunkla bakgators och rännstenars doft
i sina exhibitionistiska kläder, levererade allt
djärvare och sutenörluktande ting. En dag bad redaktören
honom framställa den intimaste situationen mellan ett
par människor. 18-åringen svarade: — Nein, ich liebe
überhaupt gar nicht Pathos in der Erotik.

Han hängde sig på ett fruktansvärt sätt, raffinerat
in i det sista i anseende till konsekvenserna — om de
voro menade.

Kubin, vars arbeten jag har, luktar dyngstack och
det må till hans försvar som konstnär sägas, att ingen
har tecknat dynga som han. I hans koketta
självbiografi doftar varje bokstav av detta lantmännens
guld så intensivt att till och med en bonde måste
hålla sig för näsan, åtminstone om han är från min
hemtrakt och alltså mycket naturalistiskt betonad —
men till torvans och skördens favör.

Misstar jag mig mycket, då jag tycker mig se att
den unga konsten i vissa av dess moderna former
siktar åt den homosexuella sidan av livet? Knappast!
Är det Plato eller Sappho eller båda, som äro
idealen?

Kom ihåg att jag icke alls är moralist! Jag är bara
betraktaren med en viss förmåga av logik, ärvd och
förvärvad. —

Jag vet knappast hur jag just nu kom att tänka på
Ryssland, detta underbara land, som fordom kallade
sig det heliga. Men det beror kanske på att jag har
en tämligen rikhaltig samling ikoner, köpta av mig
själv eller — i de bästa fallen — emottagna som
Johannes, krigaren. Ikon.

gåva av vänner som delvis ännu brottas med de
fruktansvärda förhållandena där ute. Hur skall det gå?
Vart bär det hän?.

Jag har en ganska sällsynt ikon, som föreställer
helgonet »Johannes, krigaren». Jag vill nästan
betrakta den som symbol för det dunkla väldiga
Ryssland, vars millioner bönder nu behärskas av ett fåtal
fantaster, uppblandade med ligaynglingar av den typ
som så småningom satt karaktär på en viss art av
den okunniga ungdomen i hela världen med sina
busluggar, sina vida byxor, sin jass och sina cigarretter.

Omkring glorian står: Bild av den helige Ivan,
krigaren. Och bredvid: Den helige Ivan, Kristi egen
krigare, som var dygden själv på jorden och i sina
andaktsövningar bad Kristus om hjälp åt alla
människor.

Men varför skall ett sådant helgon just vara
krigare? Detta är gåtfullt — som allt som har med
religion att göra. I alla händelser är det absolut
ryskt.

Nu vill jag emellertid berätta.

Denna ikon fick jag av en diplomat, som verkligen
känner Ryssland. Han köpte den särskilt med tanke
på mig och på grund av följande. Han tänkte
tillbringa sin semester i Ryssland och begav sig åtföljd
av en annan diplomat i sin motorbåt på resa uppåt
Oka, biflod till Moskvafloden. Landet där på båda
Johannes Döparens huvud, ikon av sällsynt typ.

sidor har något av ödemark och enslighet över sig.
Femton eller tjugu svenska mil uppåt floden kastade
han sin krok, ty han såg ett par stugor och hoppades
att i dem kunna komplettera sitt förråd av mat. Han
ville ha mjölk och smör — bönder svälta knappast.
När har en bonde svultit? Jo, då han varit lat och
försökt vara annat än bonde! Alltnog, min vän gick
i land och började tala med husbonden i en gård.

Ikon av hög klass.


— Nå har ni lidit mycket av revolutionen och
kriget? frågade han bland annat, ty en diplomat
måste ju studera det land han vistas i.

— Revolutionen? Kriget? sade bonden och rörde
omkring bland lössen i sin lurvighet. Vad menar ni,
barin?

— Men vet ni då inte att det varit revolution och
krig? Världskrig och förskräckliga historier i
Leningrad och Moskva?

— Tja, nog hörde vi glunkas om att det var lite
bråk borta i Moskva, men — — —

Kom ihåg, min läsare, att detta är en
utomordentligt typisk och karakteristisk bild av en del av det
verkliga tillståndet i detta väldiga land, som om det
hade ledare, skulle kunna föda hela världen med sina
produkter. Tjugu mil från Moskva vet man intet om
den största explosion, som någonsin skakat jordklotet
i historisk tid!

Och min vän tillade:

— Vet du vad jag vill likna Ryssland vid? Ett slags
hektograf av den art som vi använde i vår ungdom
för att reproducera skrift, en låda med upphöjda
kanter innehållande en massa av något genomskinligt,
som kan användas först då det stelnar. Ryssland är
en sådan massa som ännu inte har stelnat. Man talar
om hungersnöd! All right, hungersnöd finns alltid
någonstans i ett så stort land. Men den 
hungersnöden vill jag likna vid ett manuellt ingrepp i den
ännu icke stelnade massan. Riv upp en bit med
naglarna — och sakta, omärkligt drar massan ihop sig
och visar samma lugna yta som förut. Så är Ryssland.
Men när bönderna vakna och märka att bara några
individer, kanske bara en hundradel av hela
befolkningen, terroriserat dem, då ska du få se en
revolution, mot vilken den sista bara är som en smekning.
Ty en bonderevolution blir det hänsynslösaste av allt.
Djuren vakna, oxarna som gått under ok, upptäcka
plötsligt att de äro starkare än sina pådrivare och
de ska stångas och trampa ned — det blir en kort
men nödvändig historia. Det är bönderna som göra
mat åt oss och hur industrien än utvecklas, måste
man ta maten ur jorden. Om än all kemi mobiliseras,
måste födan dock tas ur jorden alldeles som gräset
växer ur jorden. Det kan inte växa ur luften. Men
Rysslands industri i detta ögonblick siktar högt. Vem
har mobiliserat den, vilka makter, vilka män? Det är
inte ryssar, ty en riktig ryss kan inte vara chef. Han
ser med sina beslöjade ögon, på kvinnorna i sitt
harem — — — men nu kan jag ha pratat nog? Ingen
vet något om Ryssland, inte ryssar, inte utlänningar
som bo där. Kom ihåg att det är Orient. —

Något liknande berättade den diplomat jag umgicks
mest med i Moskva, greve Ulrich von
Brockdorff-Rantzau, tysk minister i Moskva och en gång som
tysk utrikesminister chef för tyska fredsdelegationen
i Versailles. Hans synpunkter voro väl mest en
junkers, men han var i högsta grad intressant, ett gott
huvud, klar i hjärnan, men kanske väl fördomsfri i
sitt privata liv. Hos honom fick jag träffa de ledande
av ryska regeringen. Men det kunde mot slutet av
någon av hans fruktansvärda middagar som började
halv tio på kvällen och aldrig slutade, att han bad
att få tala enskilt med mig — och vi gingo in i ett
privatkabinett, där han förvarade gamla viner och den
konjak som Noak destillerade på Ararats sluttningar.
Där fyllde han två glas av aktningsvärd kaliber och
vi tömde dem.

— Sådant bjuder man inte bolsjeviker på, utan
sådant är bryggt att förtäras av västeuropéer med
verklig goût de canaille!

Och då kunde det hända att Lunatjarski och Titjerin
och andra av den dåvarande ryska regeringen i
rummet bredvid vältrade sig i läckerheter och vodka vid
hans lysande bord, men de fingo icke leka med oss.
Ty officiellt voro de nykterister, fast de begagnade
varje tillfälle att få människovärdig föda och dryck
vid legationernas stora middagar.

Jag fick en natt en ikon av greve Brockdorff — en
gammal sak, vars detaljer äro utplånade, men vars
färg finns kvar, en färg av gamla fiolers eller gamla
sjömäns hy. Han kallade den ett gammalt ryskt poem.

Jag har den på min vägg och tar fram den då någon
poet Dei et Coloris gratia är min gäst — vilket är
ganska sällsynt.

Låt mig berätta minnen! De böra förklara bristerna
i sanningen av min Bouppteckning.

Jag minns den gång då Sovjet firade sexårsdagen
av sin blodiga revolution. Jag stod på
diplomatläktaren iklädd en lånad sobelpäls på en bänk bredvid
Brockdorff-Rantzau. Det var mycket kallt. Små
snökristaller dalade sakta ned och ibland blåste en snål
vind kring våra huvuden. Vi stodo på Röda Torget
ungefär där Kamrat Lenin nu ligger till allmänt
beskådande något möglig, maläten, men dock gud, idol,
fetisch för ett folk som söker avskaffa religionen. Vi
fröso. I luften smattrade utmärkta junkermaskiner
förda av tyska flygare och förbi oss passerade eliten
av det fredsälskande Sovjets armé — från kosacker
som tyglade vilda hingstar, och bönder som sökte gå
i takt, till tanks och annat krigsmaterial. Fältgrått
och oklanderligt! Vackert var det, men jag höll trots
min lånade päls på att förkyla min flintskalle. Ty
Internationalen, denna ljuva melodi som nu ljuder
genom hela världen, upprepades i oändlighet. Och
för varje gång måste vi, Brockdorff, den gamle
preussiske junkern, och jag, den precis lika gamle
smålänningen från Hults socken i Södra Vedbo härad, blotta
våra hjässor i simulerad vördnad.

Plötsligt viskade Brockdorff: — Wir erkälten uns.

Jag sade: — Sie meinen also Cognac.

Han svarade: — Da haben Sie recht. Wir fahren
zusammen.

Och när allt var över, reste vi i hans bil — en av
de få som då funnos i Moskva — till hans legation
och drucko hans märkliga druva.

Från den eftermiddagen kommer jag ihåg följande:
Brockdorff var inte vidare kunnig i annat än
diplomati. Diplomater äro mycket ofta analfabeter utom
i sättet att skicka sig i sällskap.

Men vi sutto i hans förnämliga salong och läto
betjänter servera oss. Han hade samma dag fått
underrättelse att hans mycket gamla mamma var mycket
sjuk.

— Säg mig, herr Engström, vad tjänar allt det
här till? Vad har jag kunnat göra åt mitt land? Är
jag inte en löjlig figur? Här står jag och förkyler
mig för mitt land. Men vad har jag gjort åt mig
själv?

Då kom jag att tänka på den gamle Wilhelm
Buschs lilla dikt med anledning av hans 75-årsdag
— ibland det förnämsta en man någonsin skrivit om
sig själv:

Wie andere, ohne viel zu fragen,
ob man hier oben mich gebraucht,
so bin auch ich, zu Lust und Plagen,


im Ström der Dinge aufgetaucht.
Geduld! Nach wenigen Minuten
versink' ich wieder in die Fluten.

Den läste jag upp för Brockdorff och han började
gråta. — Skriv upp den, skriv den genast. Detta är
underbart, det är mig det gäller!

Han visste knappt vem Wilhelm Busch var, men
denna lilla självdeklaration grep honom.

Några dagar efteråt fick jag middagsbjudning från
honom och kom.

— Jag har skickat den där dikten till min gamla
mamma. Men hon är så gammal, så gammal, att hon
kanske inte förstår den. Ty detsamma kunde hon ju
säga om sig själv. Fast jag hoppas att hon aldrig
blir så gammal!

När Sven Hedin och jag en längre tid efteråt, då
han kom från Peking över Moskva för att tillsammans
med mig resa till Sverige, bjödos till middag hos
Brockdorff och besökte honom, möttes vi av
underrättelsen att hans mor dött. Han var nedbruten. Men
alltid skall jag minnas denne junker med monokeln,
cigarretten, starkt parfymerad, de kalla ögonen som
ändå tycktes fräsa av ett slags behärskad hetta — en
absolut modern typ och av qualité — ty en dumbom
skickar Tyskland icke till Moskva under kritiska tider.

Jag gjorde hans porträtt litet stiliserat, som han
själv var, med det tunna håret och profilen, som var
Greve Brockdorff-Rantzau.

oefterhärmligt elegant, skepsis i ögonen och
cigarretten som antagligen innehöll alla orientens gifter.

Jag kunde ha målat hans salong med dess
underbara mattor och den mörka ton som hörde till den
tidens tyska legationspalatser. En och annan kinesisk
bijou, en brons eller en porslinsvas med craquelure
av vällustig art.

Han kunde sitta och smeka en sådan med sina
långa aristokratiska fingrar medan han talade om
gamla minnen från Budapest och Köpenhamn, där vi
hade gemensamma vänner.

Ja, nu är han död. En man som brände sitt ljus i
båda ändar. Men han var Moskvas elegantaste
diplomat.

— Vet ni att en nära släkting till mig en gång
hade ett pensionat i München? frågade han mig en
gång.

— Ja, ty jag har bott där två månader med min
unga hustru, svarade jag sanningsenligt.

— Världen är liten och vi veta aldrig hur vi sluta!
Prosit! Men jag gifter mig aldrig, ty jag vill inte att
min fru möjligen skall tvingas av omständigheterna
att ha ett pensionat.

— Men det var fullt korrekt.

— Nej, en Brockdorff-Rantzau har icke pensionat.
Har ni någon gång druckit en så underbar konjak som
den här? Den försonar en med tillvaron.

— Även om man har pensionat?

— Nein, Sie sind ein Witzbold! Aber vielleicht.
Vielleicht!

Jag äger en festdräkt någonstans från Kaukasus.
Den har tillhört en rik köpman och är en orgie i
siden, färg och guldbroderi, strålande och barbarisk.
Den ädle givaren ansåg att den skulle passa mig som
nattrock, men den gick icke i färg med min enkla
omgivning och ligger nu nedpackad för att väl
slutligen hamna i något museum. Jag har en
kosack-burka av lurvig svart filt, som gör sig bäst i snö och
köld både som silhuett och värmebevarare. Var skall
jag göra av all min exotiska egendom?

Och jag äger en rysk biskopskåpa, som jag aldrig
använt. Den höll på att få en användning för vilken
den icke var avsedd från början. En rik utlänning i
Moskva hade i ett kloster — på underjordiska vägar
— kommit över tolv biskopskåpor med mitror,
kräcklor och övrigt tillbehör. Som den praktälskande
oriental han var fick han en bisarr, men ganska rysk idé.
Han skulle ställa till en lysande fest för tolv personer,
som skulle vara iklädda full biskopsornat och vid
måltiden betjänas av damer från operabaletten. Men hans
hovmästare, som en gång varit anställd hos en furst
Gagarin och var mycket ortodox, var nära att få
slag vid denna propos och vägrade sin medverkan.
Även på mig verkade förslaget något fantastiskt och
jag lyckades avstyra detsamma vilket säkert var det
klokaste, även om företaget med förtjusning skulle
accepterats av de bolsjevikpampar, som skulle ha
inbjudits. Som minne av denna fest som icke blev av,
bevarar jag kåpan som är ett gott prov på rysk
religiös textilkonst.

Jag var tillräckligt länge i Ryssland för att känna,
hur den orientaliska apatin så småningom började
bemäktiga sig min själ. Jag började uppskjuta arbete
till morgondagen och finna hela tillvaron ganska
likgiltig. Min försiktighet försvann gradvis och jag
kände behov att försumma mitt yrke. Det blev mig
slutligen ganska likgiltigt hur jag var klädd — men
den bolsjevistiska societeten är i det stora hela föga
salongsmässig i anseende till kostymerna. När jag nu
söker rekonstruera min företeelse på Tverskaja en
bitande kall vinterdag blir resultatet: En skäggyvig
figur med mössa av opossum försedd med
öronlappar, kosackburkan nående långt nedom knäna, en
grön bondami, virad några varv omkring halsen och
vita filtstövlar, vantar från Sibirien, knölpåk och
cigarrett. I en ficka inom bekvämt räckhåll en browning
mot all lag och förordning, fast av mycket små
dimensioner. Men ingen fäste något avseende vid mig.
Ingen vände sig om. I Stockholm skulle jag
antagligen ha internerats för förargelseväckande beteende.

På det sättet ekiperad besökte jag näringsställen
och studerade orientalisk mat, åt kål, gurka och
svartbröd och fann slutligen, att om jag inte ger mig av
hem snart, försvinner jag i hopen här för att leva
tiggarens fria och sorglösa liv.

Ja, jag har en massa minnen från Ryssland. En
mässingskanna som användes vid vissa religiösa
ceremonier och med inskriften: Två ditt huvud och gack i frid!

Den förvärvade jag i en liten stad i Västryssland,
som befolkades till 99 procent av judar. Jag kom
från en automobilresa mitt i glödande eftersommaren,
smutsig till oigenkännlighet och tog in hos Moses
Juda Epstein, en hedersman som genast förde mig ut
på en bakgård, där jag klädde av mig till midjan,
varefter han begöt mig med vatten just ur den där
kannan. Tvål fanns inte och vattnet skulle vara
rinnande. Alla orientaler anse oss européer som riktiga
snuskpellar, emedan vi använda tvättfat. Inte blev
jag ren, men något så när igenkännlig och så pass
snygg att jag och mitt sällskap kunde sätta oss till
den välbehövliga måltiden av medförda konserver,
vid vilken agap Epsteins fru, mor, svärmor och döttrar
assisterade som åskådare, sedan de ifört sig
sidenklänningar och belastat sina feta fingrar med
juvelringar och sina oformliga halsar med pärlband.

Jag äger en av de bomber, högst omoderna för
övrigt, som gjordes i ordning åt storfurst Sergej
som var dömd till döden av revolutionärerna i början
av detta århundrade. Då jag en gång gick igenom
Kreml i sällskap med Rysslands dåvarande minister
hos oss, Ossinski, en utmärkt ciceron, och vi
passerade ett av torgen, visade han platsen för mordet på
storfursten. En del av stenläggningen var fortfarande
uppriven, fast gräs växt i fördjupningen.

— Här fick Sergej sin bomb, sade Ossinski.

— Ja, två unga studenter hade anmält sig villiga
och beväpnades med var sin bomb. Men bara den ene
behövde kasta sin. Den andra har jag.

Ministern såg på mig rätt överraskad.

— Men hur — — —?

— Ja, världen är liten.

*

Har ni sett dessa underbara kaukasiska, väldiga
ylleschalar, som äro så fint stickade att man kan dra
dem igenom en vanlig fingerring. Min hustru äger en
sådan. Eller dessa sidenschalar som äro som drömmar,
luftiga och svävande, från samma trakt? Dessa
silverbälten, dolkar med vild romantik omkring, som en
gång ha prytt smärta unga ryttare med pälsmössan
käckt på sned och patronhylsor på de långa rockarna?

Men jag lämnar nu Ryssland för att ägna mig
åt Grönland en stund. Ända från barndomen har
jag intresserat mig för eskimåkulturen och sedan
jag för trettio år sedan lärde känna Knud Rasmussen
har detta intresse växt utan återvändo. Det skulle
ta för lång tid att uppräkna alla de ting, med vilka
han tillgodosett min smak för etnografika och det
ligger icke för hans kynne att skänka
obetydligheter.

Eskimåkonst från båda sidor om Behrings sund. Materialet valrossbetar.

En urna av steatit, täljd av hans morbror, en
Doktor Knud Rasmussen.


halveskimå och prydd med en vildren i relief och ett
angelikastånd är kanske mitt käraste minne, ty det är
förbundet med min ungdoms eskapader. Men jag har
två valrossbetar, den ena skulpterad med ett myller
av valrossar, sälar och tumlare av en alaskaeskimå,
den andra från en eskimåstam på andra sidan Behrings
sund och fullritad med scener ur hem- och jägarlivet.
Båda äro i mitt tycke de förnämsta prov på primitiv
konst, som en man med håg för sådan kan äga.

Jag har en vacker stöttand av narval, nästan så
lång som jag själv och oklanderligt vriden — jag
höll på att säga »som jag själv». Detta sista torde
dock vara något överdrivet.

Jag brukar kalla den enhörningshorn. För något
år sedan besöktes jag på olaga tid av en fotograf
från en tidskrift. Han behövde mitt porträtt och det
genast. Jag hade mycket bråttom och bad honom ta
eländet snabbt och smärtfritt. Men naturligtvis skulle
jag placeras i tillgjord ställning och sysselsatt med
något för att verka ogenerad. Jag förklarade att jag
icke hade tid utan ville sitta enkelt i min stol utan
vidare spisning.

— Men professorn ska väl hålla i något, syssla
med något!

Jag grep narvalstanden, ty den stod närmast, och
förklarade att jag icke ämnade göra flera anstalter.
Han fotograferade, men hans nyfikenhet var väckt.

Han hade aldrig sett en dylik pjäs och frågade vad
den var för något.

— En mycket stor dyrbarhet, alldeles unik. Det är
ett enhörningshorn, funnet i Alaska av doktor Knud
Rasmussen. Det är det enda exemplar i världen. Jag
hade icke tid att närmare utveckla de sägner som
spunnits omkring det mytiska djuret. Men det
behövdes icke heller. Nästa vecka gick genom pressen
en notis om mitt enhörningshorn, avfattad på fullt
allvar och med en troendes hela naivitet. Ingen
tidning reagerade.

Men den, som läser detta och är vetgirig, kan slå
upp i Nordisk familjebok, där alldeles tillräckliga
upplysningar lämnas.

*

Förr hängde vid mitt skrivbord ett människoskelett,
som jag använde, då jag gjorde teckningarna till
Ränningehus. Nu har jag av den sorten bara ett
kranium kvar. Det hände stundom att jag fick besök
av gubbar från Roslagen, som alla förfasade sig över
att jag ville ha en »döding» i mitt arbets- och sovrum.
Och bland dem fanns ändå män som voro vana att
se döden i vitögat.

— Bråkar han inte om nätterna? frågade en.

— I början var han lite svår och ibland blev det rätt
skarpa tag, men nu är han ganska lugn. Om han
någon gång skulle röra på sig eller smälla med
käkarna, så läser jag bara upp några rader ur den
här boken — jag tog ned Håkan Sjögrens latinska
lexikon från bokhyllan — så kan minsta barn få tala
med honom. Han är spak som ett lamm. Tag ned
honom från kroken själv, får ni se!

— Nej fy för den otäcke!

Rospiggen drog sig förfärad tillbaka.
Men i Grisslehamnstrakten spred sig ryktet, att jag i likhet med
gamle båtsman Koppar ägde en svartkonstbok, kanske
rentav densamma, som gjort gubben så beryktad och
fruktad i livstiden.

Ja, vad allt äger jag icke!

På Nordisk familjeboks speciella hylla står ett
porträtt i gips av I-te-a-ža-ža, alias dr Lot av Sissiton
Siouxstammen, en berömd indiansk läkare. Om sin
hals har han ett konstrikt halsband från Tasmanien
— något av mina barn har ansett denna prydnad passa
den gamle farbrodern. På den hylla som är ägnad åt
mina övriga uppslagsböcker och lexica står en
vinterstämning av gamle Olle Hermelin, bra i sin enkla
trovärdighet, men det som finns i det amerikanska
skrivbordet under denna hylla är av så mångskiftande
beskaffenhet, att jag redan nu uppger försöket att
förklara och beskriva. Om jag antecknar ett par horn
från en tysk mina, en stenyxa, marmorplattor från
Italien samt en korkskruv från den på 60-talet vid



Gotska Sandön strandade ryska fregatten Wsadnik,
har jag bara nämnt en tusendel.

Jag har naturligtvis ett skåp för målargrejor och
skrivutensilier. Det har tillhört Kalle Starbäck och
en gång innehållit hans herbarium. Ovanpå detsamma
står en lerkruka från 1300-talet, funnen i en källare
i Arboga. Den är betäckt med en japansk bondhatt
och bredvid ligga några ikoner, som en gång skola
restaureras på det att jag må kunna bestämma resp.
helgons namn.

En boxboll hänger i sin ställning bredvid hyllan för
Biografiskt lexikon. Det är en present av Hasse Z.,
experten i hanterandet av en sådan pjäs. Jag är för
gammal att nå fulländning.

Jag har en samling käppar också, alla minnen från
resor. Den kuriösaste är från Korfu och har till
handtag en naivt klassisk hellen i skulptur. Den bär
inskriften Κέρκυρα (det forngrekiska namnet på Korfu).

Två fruktansvärda skulpturer från Nya Guinea
hänga på väggarna. Man kommer att tänka på
urskog och rysliga måltider.

Men jag har även en vacker Per Ekström, min
fars porträtt, skulpterat av min broder, apotekaren,
och andra porträtt av människor som stå eller stått
mig nära.

En skulptur i bemålat trä, föreställande en
eskimåkvinna i nionde månaden, höll jag på att förbigå.

Min far. Skulptur av min bror Fredrik.

Till vänster: Kinesisk spjutspets från Hanperioden. Till höger: Eskimåflicka i nionde månaden.

Likaledes en utmärkt karikatyr av gamle landshövding
Svedelius, gjord av den högt begåvade P:son
Adlercreutz.

Nu flyttar jag över bouppteckningen till min
matsal. Ty alla böckerna i mitt arbetsrum ämnar jag ej
beskriva och inte alla andra nödvändighetsartiklar
heller. Och alla mina tavlor och teckningar i matsalen
förbigår jag med tystnad utom möjligen mitt första
porträtt av allvarlig art. Det föreställer Calle i
Sandbäcken, en smålandsbonde från min hemtrakt och är
målat i tempera år 1892. Det är mycket likt originalet,
vilket står för mig som begreppet småländsk seghet,
energi, fattigdom, glatt lynne och stolthet. Då jag
tänker på Småland, ser jag gärna Calle i Sandbäcken
framför mig livslevande på sin kolryss med den
lurviga hästen i karriär framför lasset slående stora
klumpar ur backarnas isgata. Och jag hör sång ur
skogen, sång till yxornas takt.

Men i matsalen är skåpet det viktigaste. Det är
inte precis något bondskåp, men närapå, ty i översta
hyllan finnas hak, där silverskedarna skulle hänga till
beskådande. Några sådana hänga där även nu, gamla
minnen, väl värda att begrunda. En av dem fick min
mor av en gammal släkting, en amerikafarare som
kom hem som millionär efter att ha varit delägare
i en silvergruva i Nevada. Jag skall aldrig glömma
hans adress: Spruce Mount, Elko, Nevada, U. S. A.
Han kom till Amerika på 40-talet och hade följt den
berömda Santa Fé trail, vägen för den tidens
folkvandring mot staterna väster ut med Franklin i
Kansas som utgångspunkt. Jag kommer ihåg gubben.
Han kom i en rock av hjortskinn med håret utåt och
bröt på en hemsk engelska eller svenska, vad det
nu var för språk. Men herregud vad han var snål!
När jag ville bli konstnär, skrev jag till honom och
frågade om han inte för släktskapens skull ville
hjälpa mig med några hundra kronor att starta med.
Han svarade att han fått hjälpa sig själv och ansåg
att alla borde göra det, men »för frändskapens skull»
skickade han mig 20 kronor. Jag sände dem
ögonblickligen tillbaka och kort därefter dog han. Jag
hoppas att min obehärskade handling inte var orsaken.

I det skåpet har jag åtskilliga dyrgripar. Den
förnämligaste är väl en slipad fyrkantig glasflaska som
tillhört kejsarinnan Katarina II av Ryssland. Hon
skänkte en storartad uppsättning glas åt en av sina
många favoriter, en furst Obolensky. Jag köpte denna
flaska, enda återstoden av det gamla släktminnet,
av en gammal furstinna Obolensky i Moskva, som bad
mig köpa den — och jag betalade åtskilligt mera än
hon begärde. Hon levde i största misär som alla
aristokrater i Ryssland.

I skåpet har jag också en brännvinsflaska som jag
fått av Clarence von Rosen. På ena sidan står hans,
Calle i Sandbäcken.

på andra sidan mitt namnchiffer, mitt dock utan
grevlig krona. Han har låtit driva en vacker propp i
silver till den — mina båda ugglor ur den gamla
Strixvinjetten.

Där finnas gamla glas från 1600-talet, ett par med
träfot, ty de ha varit med om livets strider. Där
finns en stor, vackert gjord näverburk, gjord åt mig
av en hospitalsdåre, som på något sätt fattat sympati
för mig. Där finnas gamla flaskor och pluntor av
underlig konstruktion och mystiskt ursprung,
ostindiska kannor, koppar och fat. Där finns en väldig
silverbägare som jag fått av Bonniers och en annan
något mindre med den enligt givarens åsikt
symboliska inskriptionen

NICLAS RUUSELIE STENARS DATTERden 11 Junij1738.


Och ovanpå skåpet stå gamla tennkannor, svenska
och bajerska och skymma nästan bort min gamle vän
Nils Anckers' vackra etsning Bottenrevet (Korvetten
Saga).

Men mitt vackraste minne av skåpet är följande:

Jag är fyra år gammal och sitter på golvet i mina
föräldrars kök i Mariannelund, där min far hade
någon anställning vid förvaltningen av en liten 


tändsticksfabrik. Jag kan ännu höra Emåns brus genom
de tunna väggarna i den hastigt och slarvigt
uppförda byggnaden. Jag är sysselsatt med att göra
tändsticksaskar, ty de gjordes på den tiden för hand,
och jag var mycket skicklig i detta hantverk trots
min ungdom. Jag ser ännu framför mig högarna av
tunna furuskivor med de lätta inskärningarna. Det var
endast att vika ihop dem och klistra etikettremsan
runt alltsammans. »Lådans plån» gjordes sedermera
i ordning på fabriken.

Genom den halvöppna dörren till nästa rum ser jag
min unga mor vid sin sömnad. Med ena foten satte
hon då och då en vagga i rörelse och i den sov min
äldsta syster som kunde vara några månader gammal.

Plötsligt hördes buller i trappan, köksdörren
öppnades och in kommo två svarta skäggiga män som
mellan sig buro en tredje, yngre, vilken var alldeles
kolsvart över hela kroppen utom där något blodrött
lyste igenom kläderna.

— Frua! Frua! skreko de två bärarna. Min mor
reste sig och kom ut i köket. Hon fattade
ögonblickligen situationen. En man hade fallit ned i en
kol-mila och blivit uppdragen i sista ögonblicket. Han
var nästan medvetslös och ögonen lyste hemskt ur
det svarta ansiktet. Hans smärtor måste ha varit
förfärliga.

Min mor var traktens läkarinna. Hon var 
prästdotter och som sådan hade hon fått lära sig litet av
varje. Dessutom hade hon medfödd läkarinstinkt, var
klok och handlade ögonblickligen, instinktivt.

— Lägg honom där, men varligt! sade hon och
pekade på kökssoffan. Han stönade så att mitt unga
blod isades.

Och hon gick fram och undersökte honom, tog bort
så mycket av kläderna som icke var fastbränt vid
kroppen — antar jag — ty jag begrep ju icke vad det
var fråga om, men jag var nyfiken och gick i vägen.

— Sätt dig och lek med dina askar! sade hon och
jag lydde, ty på den tiden kunde barn lyda. Men jag
låtsade endast göra askar.

Och jag såg min unga, vackra, starka, friska
mamma, som för mig var begreppet av allt vackert
och ljuvt — ja, jag måste ha känt det så — gå fram
till det här skåpet, öppna dess dörrar och ta ut en
skål med färska ägg och en stor spilkum. Jag såg
henne slå sönder äggen och tömma dem i spilkummen,
ta en sked och röra. Och jag såg henne öppna sin
klänning och blotta sina bröst — ty hon ammade
min syster — trycka med två fingrar bredvid
bröstvårtorna och jag såg en vit, mäktig stråle spruta ned
i spilkummen. Hon tömde båda brösten, eller det
överflödiga i dem, ty hon bestod av hälsa och kraft
och sund skönhet. Och sedan rörde hon in mjölken
i spilkummens rikedom av vitor och gulor.

Hela tidén kved och stånkade den stackars kolaren
och de ljuden skall jag aldrig glömma.

Sedan penslade min mor brännsåren med
blandningen i spilkummen. Jag minns så väl karlens skrik
då hon tog bort någon bit av skjortan eller en byxa.
Men här måste handlas snabbt. Min fars skjortor
togos fram och klipptes i remsor och snart såg
patienten ut som en mumie, kläddes i min fars kläder och
någon gammal kappa, packades ned i hö på en
flakvagn och kördes några mil till Vimmerby, där väl
något sjukhus fanns.

Han blev räddad åt livet. Om det var till hans
fördel, är svårt att säga, men min mor hade gjort
sitt. Och det var inte utan stolthet hon berättade om
det brev hon fått från läkaren i Vimmerby: »Fru
Engström har räddat hans liv. Det var faktiskt det
enda riktiga förfaringssättet!»

På äldre dar talade jag med min mor om händelsen.
Hon berättade, att det var en gammal småländsk
vidskepelse att kvinnomjölk skulle ha särskilt helande,
läkande egenskaper. Och den vidskepelsen satt henne
i blodet. Hon hade ärvt den av sin mor, som var
prästdotter och prästfru — den var uråldrig. Komjölk
kan skada, ty man vet ju aldrig vad kreaturen äta
ute i marken. — Far tyckte att det var dumt, tillade
hon, men vi fruntimmer stå närmare naturen än
både hans och ditt förstånd — log hon med hela
sitt gamla ansikte — och för resten fanns det ingen
annan mjölk i huset. Du och din bror hade fått hela
dagsransonen. Det var inte lätt på den tiden att reda
upp allt med fars lilla lön. Men just därför är du så
frisk. Du kan tacka Gud att du inte är uppfödd med
herrgårdsmat. Du har något av hälsa att suga på om
du skulle bli sjuk. Kom då ihåg att det av bondblod
du har i ådrorna är friskare än herrskapsblodet och
att det är det som räddar dig genom farligheter av
många slag.

Jag hittade nyss en bjällra som tillhört min far
— ty han var lantbrukare en gång, under de svåra
hungeråren 1868—69. För att skaffa mat körde han
plank de långa elva milen till Oskarshamn. Unga
kraftiga lantmän slogo sig tillsammans och
förtjänade pengar på det sättet och höllo ihop för att
försvara sig mot den massa löst folk, förtvivlade
människor, som då gjorde landsvägarna osäkra. Han
berättade att han satt på sitt skakande lass om nätterna
och såg våren 1869, just då jag skulle till att födas,
komma med tö och hopp och han deklamerade i takt
med den lilla hästens hovslag på isgatan:

Solvitur acris hiems grata vice veris et Favoni
trahuntque siccas machinæ carinas
ac neque jam stabulis gaudet pecus aut arator igni
nec prata canis albicant pruinis.
Jam Cytheræa choros ducit Venus imminente luna — — 


— Ja, han hade ett stort sinne för klassiska ting
och var själv litet poet. Det har jag fått se vid
bouppteckningen efter honom, då vi syskon delade det
enkla, älskade rovet. Där fanns dikter som han skrivit
till sin unga fästmö. De voro fyllda till brädden av
kärlek och den tidens förnäma, men kanske
plågsamma blyghet.

Det måtte ha varit förfärligt i Sverige dessa båda
så kallade svåra år. Man fann människor ihjälfrusna
och ihjälsvultna vid vägkanterna. Mina föräldrars
nyinredda lilla hem belamrades av tiggarhopar som
bespisades tills värdfolket icke kunde längre, utan måste
visa sina tomma tinor och grytor. —

Just då jag gått och hämtat den gamla vackra, högt
klingande bjällran och gladde mig åt dess vinterton av
frostigt klar klang och snömelodi och ville fördjupa
mig i minnen av småländsk art, snavade jag över ett
matthörn i min så kallade salong (falsk
ursprungsbeteckning). Jag lade bjällran tillbaka i dess gömma
och kom ihåg en sak från min första tid här i
Stockholm.

En matthandlare vid namn Friedländer hade ganska
länge gjort staden osäker genom att till konstnärer
och författare och dylika vettvillingar försälja
draperier och andra textilier. Konstnärerna hade inga
pengar, men fascinerades av mannens storartade
säljarförmåga, jargon och flux de bouche och skrevo
på papper för att medelst avbetalning få pryda sina
ateljéer och lyor med orientaliskt praktfulla lyxmattor,
där fötterna sjönko ned som i en blomstrande äng.
Man kunde icke motstå denne Friedländer, ty hans
varor voro vackra och han svor vid sin fars själ att
det endast var av konstintresse han sökte sprida
kunskap om den orientaliska skönhet han ville förse
oss kyliga nordbor med. Men jag var en fattig och
ensam man som bodde nyinflyttad i Grisslehamn. Jag
hörde bara talas om honom — hur han låtit Carl
Larsson köpa stora ytor draperier och mattor, hur andra
hade följt Lasses exempel och täckt sina fattiga
verkstäders väggar och golv med den energiske säljarens
tusen-och-en-nattdrömmar. Jag som var skärgårdsbo,
borde väl icke bli föremål för hans energi.

Men en dag måste jag resa till Stockholm och tog
in på mitt favorithôtel. Dagen därpå uppenbarade
sig herr Friedländer vid min säng. Han hade brutalt
skjutit åt sidan den tjänsteande som fått order att
lämna mig i fred tills jag själv ville stiga upp.
Klockan var 8 på morgonen, minns jag, och jag
hade kvällen förut träffat några skalder, vilkas
livaktighet verkat som en bomb i min lantliga diet. Jag
var yrvaken och reagerade häftigt mot den
tysktalande, elegante herrn, som slog sig ned helt
ogenerat på mina kalsonger och tände en cigarrett. Jag
bad honom gå och det genast, ty jag var stark och
brutal. Men han bara log och bjöd mig en cigarrett.

Jag såg i hans ögon att han var av äldre kultur än
jag och han lät mig icke få en syl i vädret. Å —
han kände mig! Han kände mina tyska kamrater i
München — Ludwig Thoma, Th. Th. Heine, Wilke,
Bachmann, Thöny, Carl O. Petersen, Reznicek — — —
och han började tala om konst. Och han var av den
åsikten att konst skall inte bara finnas på väggarna,
inom ramar, utan den skall finnas överallt i ett hem
— överallt.

— Förlåt, hur heter min herre? frågade jag yrvaken
och efter svensk coutume.

— Friedländer! Hela det konstnärliga Europa
känner mig.

— Jaså, det är ni som säljer mattor, kelims — — —? 

— Just! Och det är bara jag som säljer riktiga
mattor.

— Men jag har inte råd att köpa mattor. Jag är en
fattig man.

— Jag vill inte heller sälja mattor till er. Jag vill
bara visa er mina mattor.

— Men jag har inte tid. Jag arbetar. Jag vill vara
i fred. Det blir inga affärer oss emellan. Vill ni vara
så snäll att gå ögonblickligen.

Han log.

Min vän författaren Ludwig Thoma, en gång kallad "die stärkste Stimme Deutschlands", om vilken jag i tidens fullbordan skall skriva.

— Å nej! Ni är för mycket konstnär för att
nonchalera så viktiga ting som mattor! Vill ni se min
kollektion.

— Nej, så ta mej fan! Gå er väg! Jag är trött och
vill sova.

Han log åter.

— Men jag skall inte besvära herr Engström. Jag
kommer med en utsökt kollektion hit till hotellet. Jag
har redan sagt till om ett rum där jag kan få visa er
mattorna. Säg bara tiden. Å — ni skall vara vänlig —
och jag vet att ni är det. Vi affärsmän ha det inte
vidare bra just nu. Jag vill inte att ni skall köpa
mattor, jag vill bara att ni skall avge ert omdöme
om mina mattor! Var vänlig! Ack! Om ni inte tycker
om mina mattor, behöver ni inte yttra er. Men om ni
tycker om dem, ber jag hövligast om ett intyg att ni
tycker om.

Jag var som sagt yrvaken och hade halva natten
talat med mina kamrater uteslutande om själiska ting
— men varför kunde mattor inte också vara själiska
ting? Och jag lovade denne Friedländer att vara
hemma på hotellet klockan fyra. Ty jag ville icke i
hans mattupplag utsätta mig för hans försäljarsvada.
I mitt eget tillfälliga hem kunde jag ju bättre
behärska situationen och i värsta fall köra ut honom.
Nog var jag hygglig — men svenskt hygglig och svag.

Han kom på slaget fyra åtföljd av en flakvagn och
fyra stadsbud som buro upp mattorna till det rum
värden godhetsfullt hade upplåtit åt honom. Jag
trodde att han skulle börja demonstrera mattorna.
Men han lät tigande sina stadsbud rulla upp dem på
golvet. Det fanns alla slags mattor, persiska och
turkiska, små och stora, underbara ting i färg. Det
hela blev en orgie i förnäma färger. Jag såg stundom
på mannen. Hans uppsyn var en fältherres. Han stod
som en staty i behagligt vilande ställning, lutande
sig mot ett skåp och rökande en parfymerad cigarrett.

— Ja, jag tycker verkligen om mattorna, sade jag
slutligen. Men som jag sade i morse. Jag köper ingen!

— Behövs inte heller!

Stadsbuden hade gjort ett uppehåll, men han
tecknade åt dem att fortsätta upprullningen. Och mattorna
blevo allt bättre och bättre. Slutligen kunde jag icke
hålla mig kvar i min småländska försiktighet längre
utan sade stopp vid en matta som tilltalade mig.

— Vad kostar den där? frågade jag.

— Niohundra kronor.

Den var underbar i sin röda harmoni, tunn och hård
att känna på. Då vaknade mitt lättsinne, vilket lär
vara detsamma som längtan efter skönhet. Men jag
hade läst om orientaliska basarer och om sättet att
göra affärer där. Och min småländska närighet
vaknade.

— Jag bjuder trehundra för den. Men kom ihåg att
jag har inga pengar.

— Jag är ingen herre från Kairo eller från Tiflis,
sade mannen med ett ädelt drag av indignation i sitt
ansikte. Mattan kostar niohundra kronor. Den kostar
mig niohundra kronor.

— Fortsätt att rulla upp, sade jag åt stadsbuden.
Och de rullade.

Om en stund sade jag stopp! Jag hade inte tid och
inga pengar, men jag hade fått en vild längtan att
äga den matta som jag nyss talat med försäljaren om.

— Sluta nu med det här, sade jag. Jag köper
ingenting av er och vill inte besvära er längre. Men gärna
skall jag skriva ett intyg att jag sällan har sett så
vackra mattor, även om de äro gjorda i Tyskland.

Han gjorde en gest med innebörd av ytterlig sorg
och sade:

— Ni förstår mig inte. Men jag skall sälja den
matta ni särskilt tyckte om, just till1 er och bara till
er för åttahundra kronor. Ty jag vill gärna ha er
bekräftelse på att mina mattor äro bra. Ni kan ju
inte begripa kvaliteten, ty sådant förstå inga
konstnärer, men skönheten, den lär ni ju begripa.

Han tog sig om huvudet och såg olycklig ut.

— Jag betalar bara trehundra kronor och jag har
inga pengar. Men jag skall gärna skriva en
förbindelse att ni om en månad på min redaktion får
hämta pengarna. Det är mitt sista ord. Och nu talar
vi inte mer om saken.

— Herr Engström! Ni är en personlighet! Ni skall
få mattan för trehundra kronor. Men låt denna affär
bli en hemlighet mellan oss båda och låt oss bli
vänner. Vill ni alltså skriva att ni om en månad
etc. etc.

Jag tog skrivblocket på mitt bord och började
författa förbindelsen. Men just då jag skulle skriva
mannens namn, kom jag icke ihåg det.

— Förlåt, sade jag högst generad, men jag
kommer inte ihåg ert namn.

— Friedländer! Friedländer! Denken Sie an
Wallenstein!

Och på grund av mina djupa historiska kunskaper
erinrade jag mig att fältherren från trettioåriga kriget
kallades Der grosse Friedländer.

Denna gudomliga fräckhet imponerade till den grad
på mig att jag måste bjuda honom på middag, ty jag
ville lära mig något av hans absolut ogenerade sätt.
Vi hade en trevlig afton tillsammans. När jag kom
hem till mitt hôtel fanns en matta där, upprullad
mot väggen. Men då jag sedermera i Grisslehamn
placerade den på golvet, var det icke den matta jag
köpt. Denna var bättre. Efter trettio års användning
kan man icke se spår av nötning. Och mattexperter
försäkra att den är av alldeles prima kvalitet och att
mina barnbarn knappast kunna nöta ut den. Färgen
duger också.

Vad skall man kalla försäljaren annat än »Der
grosse Friedländer»? Eller kanske Wallenstein.

Men nästan alla andra blevo grundkuggade av
denne komplicerade, högst intelligente och ogenerade
oriental. — 

Jag har alltid intresserat mig för kinesisk och
japansk konst och har fordom ägt rätt mycket sådan.
Men jag är så beskaffad att jag har större glädje
av att ge bort ting än att äga dem. För en människoålder 
sedan kunde man i Paris köpa underbara 
japanska träsnitt på gatorna. Jag köpte många, hade
en tid ett rum i min våning i Stockholm tapetserat
med japanska träsnitt i färg. Men nu har jag inga.
Det enda av Japan jag har är en lavering av en ung
japansk konstnär, som levde här i stan och
utvecklade japanernas sämsta egenskaper. Han fascinerade
folk med sin exotism och var för övrigt rätt styv
konstnär, men han var mera affärsman än artist. På
den tiden hade Japan en legationssekreterare här,
en förnämlig man av gammal samuraifamilj. Jag blev
hans vän och besökte honom ofta. På gammalt
japanskt sätt visade han sina konstverk i klimax —
de blevo allt finare för varje gång jag kom till
honom. Han tog fram allt bättre och ädlare
makemonos och kakimonos och tsubas och allt som
tillhörde hans juvelsamling av konst, nedärvd sedan
århundraden. Många äldre svenskar som umgingos i
diplomatiska kretsar komma nog ihåg honom. Hans
namn var Horigutschi. Han var en högst intellektuellt
betonad man och såg på japanernas sätt rätt
överlägset på vår kultur, som ju är åtskilliga tusen år
yngre än hans. Nåväl — jag trivdes hos honom och
för var gång jag kom i hans hem, tog han fram allt
dyrbarare och för honom heliga saker. Han var för
resten gift med en liten belgiska och de hade ett
barn tillsammans. Vi brukade stundom gå in i
barnkammarn och där lärde han ungen att måla — med
japanska penslar och i enkla summariska drag — små
ting, i vilka dessa orientaler kunna lägga in så mycket
av charm och konst — ett vasstrå, en bokstav, ett
blad, karaktären av en fisk i vattnet! En skugga av
något, en grankottes aning i dimma. Nå, han var ju
inte konstnär, men alla japaner av familj få lära sig
grunderna som behövas för att förstå deras mäktiga
kulturskatter.

Nå, en dag blev han plötsligt rappellerad och måste
lämna Stockholm, där han trivts bra och skaffat sig
många vänner. Jag blev inbjuden att ta avsked av
honom och kom rörd av hans intresse. Han hade visat
mig nästan allt av sina ärvda konstsaker.

— Mais maintenant je vais vous montler la perrrle
de ma corrrection! — — — Han kunde på japaners
sätt icke skilja på l och r och ville säga ungefär så
här: Mais maintenant je vais vous montrer la perle de
ma collection (nu vill jag visa er pärlan i min
samling).

Nästan högtidligt förde han mig till ett hörn i ett
rum och pekade stolt på en fruktansvärd akvarell
av någon tysk som hette Müller eller Maier. Och den
föreställde en gammal sentimental stenbro över en
illa målad bäck.

Jag fick ett styng i hjärtat och frågade:

— Menar ni verkligen det ni säger eller är det drift
(mystification, moquerie)?

Han såg på mig absolut oförstående.

— Jag vill bara berätta, sade jag, att de små blad,
de små linjer ni målade åt ungen inne i
barnkammaren, äro mycket högre och finare konst än det där
skräpet. Jag känner mig främmande och besviken.
Allt ni visat mig förut är förnäm konst — det sista
är icke konst.

Han såg på mig nästan hjälplöst.

— C'est culieux! C'est vraiment culieux (curieux).
Det är underligt, verkligen underligt!

— Förstör nu denna usla tyska akvarell och tag
fram era gamla släktsaker och se på dem, när ni
känner er ensam. Låt mig slita den här uselheten i
bitar — tillåt mig!

Och jag höjde min näve mot väggen, fylld av
verklig förvåning och indignation med avsikt att befria
honom från den enda fula fläcken i hans våning.

— Men den är målad av Tysklands förnämste
akvarellist — — —

— Den är målad av Europas mest okonstnärlige
kopist! — jag darrade riktigt av ilska.

— C'est culieux!

Och han såg på mig sorgset med sina asiatiska
svarta ögon.

Det är ju dock ganska underligt med dessa båda
kulturer som stå oförstående mittemot varandra.


But east is east and west is west
and never the twain shall meet.

Horigutschi gav mig en liten teckning som någon
av hans släkt hade gjort. Jag har skänkt den till en
samlare. Jag är ingen samlare, fastän det tyckes så.
Om jag plötsligt får sympati för en människa, får
hon välja vad hon vill ur min rika »correction».

Men jag kan inte glömma den höga kultur som
strålade ut från hans personlighet och samling av
familjesaker. —

Jag har alltid tyckt om vetenskapsmän — och jag
kan säga att jag trivs bäst i deras skugga. Där får
jag lära mig något, lägga ett plus till mitt lilla
vetande. Jag tycker naturligtvis om konstnärer och
författare också, men vi tala ju aldrig med varandra
om våra yrken och de flesta ha så mycket att
anmärka på alla andra utom sig själva, att kritiken, den
utomstående, knappast torde vara behövlig. De
okunnigaste ta sina käftar fullast och avunden kommer
ful och bred ur otvättade munnar. Är detta en speciellt
svensk egenskap? Enligt ett uråldrigt omdöme lär
det vara så.

Jag har sett folk som kallar sig konstnärer hata.
Begreppet hat är för mig absolut främmande. Jag går
så långt, att om jag icke gillar en sak av en kamrat
— och alla äro mina kamrater — vill jag i det längsta
tro att felet ligger på min sida, att jag icke förstår
vederbörandes utvecklingskurva, hans kulturnivå, hans
psyke, och att jag måste vänta med förhoppning att
vi ska mötas i begripande en gång.

Stundom tror jag att jag har kommit på fel planet,
särskilt då jag tycker mig möta dumhet och
obildning, okultur och framför allt brist på längtan efter
kultur. Nå, dumhet kan intet böta, man kan inte
trepanera verkliga åsnor, men man kan ge dem
stryknin. Det hjälper. Men nu kom jag på sidan om min
sak. Jag talade om vetenskapsmän.

Jag fick en gång i Uppsala en akvarell av The
Svedberg, långt innan han blivit Nobelpristagare. Jag
vet inte vad den föreställer, möjligen en romantisk
situation med moln och vilda ting. Han skrev en så
vacker tillägnan på den och önskade att jag, just jag
skulle vistas i det landskapet. Alla riktiga
vetenskapsmän äro konstnärer. Jag har ett par etsningar
av professor Nils Zeilon, matematikern i Lund, också
skänkta med vänskap. De äro oklanderliga som
teknik och svällande av konst. Med längtan efter detta
under som naturen i sig själv är och som knappast
kan kallas stiliserat efter mänsklig uppfattning. Men
från den högsta uppfattningen, om det finnes någon
sådan, högt ovan moln och tankar, måste allt verka
och varda stiliserat som ett underbart enkelt
ornament, en sfär, en punkt, oklanderligt och helgjutet.

Tankarna flyga och fara. När Einstein börjat
lansera sina teorier, vilka ju lära vara matematisk poesi,
blev jag uppriktigt rädd emedan jag icke genast
förstod dem och vände mig till min gamle vän Svante
Arrhenius för att utrannsaka om jag var dummare än
folk i allmänhet. Jag blev verkligt spökrädd, då en av
Einsteins elever, en professor Thirring kom hit och
utvecklade mästarens läror i Astronomiska Sällskapet.
Jag var där med Arrhenius, Nordenmark och
Hjalmar Branting och vi försökte efter professorns högst
populära och naiva föredrag under en privatsupé på
Anglais komma underfund med summan och
innehållet. Fåfängt!

Sedermera höll Arrhenius ett föredrag i Idun om
Einstein, ett ironiskt förklarande av detta jättesnille.
Det är skada att han improviserade, ty hans ord
borde ha bevarats åt eftervärlden. De som voro med
om detta och lyssnade och begrepo, böra ha kvar
ett oförgätligt minne av ett åldrande geni, vars humor
besegrade seniliteten och kom oss yngre att tro och
hoppas att vi inte voro så dumma som vi befarat.
Det är inte nog att vara kvick. Hur mycket ståtligare
äro icke The Svedbergs maskiner än Einsteins försök
att tvinga in elektromagnetismen och gravitationen
under samma formel! Även om det lyckas!

Därmed vill jag icke säga att det mänskliga snillet
icke skall kunna ändra planeternas banor en gång.
En gång! Men det dröjer kanske rätt länge. Jag
önskar The Svedberg all lycka och mera pengar till
allt effektivare maskiner.

Jag har på en bokhylla hälften av en marmorfot
från den bästa helleniska tiden. Pektån är väl
halvannan decimeter lång och sandalen, det som finns
kvar av den, en fjärdedels meter. Jag älskar
understundom att tänka mig hela statyn, den försvunna
eller krossade. Den måste ha varit kolossal. På foten
står AM inristat med valhänta fingrar. Möjligen har
någon lymmel eller okunnig velat föreviga sitt namn.
Bokstäverna kunna betyda August Mattson, men de
kunna också betyda Apollon Musagetes, musernas
ledare. Ty bokstäverna kunna vara grekiska. Jag fick
denna sak av Herman Bergman en gång då jag fyllde
något år. Och sällan har något av mitt bohag fyllt
mig med så mycken klassisk fantasi som denna
marmorbit. Stundom når dess fulländning ända upp till
stjärnorna. Ibland måste jag gå ut i salongen och
lyfta foten och tänka mig in i hela statyns vikt.
Sådant sysslar jag med i min enslighet. Och bakom
den kolossala silhuetten skapar jag en luft av
söderhimmel, av stjärnor och klassiskt dunkel.

— Jag har aldrig någonsin i hela mitt liv bett
någon konstnär, någon kamrat att få något av hans
arbete. Vad skall jag göra med en målning, en
skulptur, en teckning, som jag icke själv har gjort? Men
det har ofta hänt att en kamrat sagt: Vill du ta
emot det här? Jag har stundom blivit glad.

Men stundom ledsen.

Om gåvan har varit vacker, ett konstverk, har jag
så småningom fogat mig in i givarens tankegång.
Någon egentlig tacksamhet har jag icke känt för
gåvan, men min vänskap för givaren har ofta växt och
blivit mig till en förnämlig vila. Rätt ofta upptäcker
man nya skönheter i en sak på sin vägg och är tavlan
ett verkligt uttryck av en intelligent psyke, skapas
nya skönheter i oändlighet i betraktarens hjärna.

Nu tänker jag närmast på de fjorton etsningar av
Zorn jag äger. I de ärligaste och bästa av dem ser
jag nästan dagligen nya skönheter, rent konstnärliga
intentioner, vördnad inför naturen, kärlek till valör
och linje. Och hans vackraste etsning — teckning —
porträtt — vad ni vill, är porträttet av hans mor.
När han en kväll gav mig den blev jag verkligt
glad. Sedermera blev jag ledsen över att han icke fick
se den teckning av min mor, som jag gjorde, då hon
låg i sin kista, färdig att föras till graven. Jag var
ensam med stoftet av min mor halvannan timme och
kände dödskylan och förstod att jag var sentimental.
Jag begrep att denna gamla kvinnokropp som låg där
vacker att skåda i sin vita skjorta, en gång burit mig
i sin kropp. Men det var icke denna döda kropp som
älskat mig. Hon var vid närmare eftertanke bara
stoff, sand, sten, för mig. Och jag ritade hennes
gumvackra ansikte och lyckades så småningom förstå att
det var inte min mor som låg där utan jord! Som jag
själv snart skall bli.

Foto förf.
Anders Zorn i helgdagshumör utanför Saltsjöbaden.

Den teckningen skulle Anders Zorn ha begripit, ty
den är bra, bra! Men nu är Anders död — å, de dö,
de gamla vännerna, vi bli gamla och döden står och
Bruno Liljefors.

lurar för att hugga oss i något lämpligt ögonblick.
Jag är färdig för min del. Kom bara! Men jag känner
i min själ en underlig livskraft växa, så det blir
möjligen en hemsk brottning. Nyss upplevde jag ett
otäckt dödstillbud i automobil. Men jag tog spänntag
och aktade mina ögon, som jag lever på och av. Nå
— det blev ingenting, men döden stod och vinkade
bekant åt mig iklädd polisuniform. —

Jag har en tavla av Bruno Liljefors, som han målat
speciellt åt mig — en vildgås. Jag fick den då jag
fyllde femtio år. Jag kommer ihåg en vildgås som
han ägde för många år sen, vilken blivit så tam att
den följde honom vart han gick. Men hon — eller han
— lär icke ha begripit varför husbonden stundom
gick in i skogen. Där utanför måste hon stanna, ty
vildgäss äro icke skogsfåglar. När jag tänker på
Bruno Liljefors, fylles min själ av en stor glädje och
tacksamhet.

Jag har i min bouppteckning skrivit — alltså i
kladden: — Obs! chapeau claque, obs. Kalle
Andersson. Jag sitter och undrar vad jag egentligen har
menat med detta. Jag kommer mycket väl ihåg då
jag var tjugufem år och började umgås i politiska
kretsar — i sällskap med redaktör Hugo Vallentin,
Hjalmar Branting, den till bristning fetmande
Millquist och andra underbara politici — jag kommer
ihåg att Vallentin ansåg, att jag som medarbetare i
Söndags Nisse måste visa mig offentligt och vara
elegant. Nå — jag var ju student och hade kläder på
kredit, var nygift och visste inte var jag skulle få
nästa dags femma ifrån.

Jag blev invald i Publicistklubben och kände en
allvarlig vördnad för de män som hälsade mig
välkommen där. Jag hade klarat en del saker åt
Vallentin och gått in för honom som kamrat. Vallentin var
en klok man. Han sade i tamburen: — Nu komma
två människor att vigga två kronor var av dig. Ge
dem en femma tillsammans, alltså två och femtio var!
Sen komma de aldrig att besvära dig.

Men kom ihåg att du skall erbjuda dem dessa lån,
innan de börja vigga.

Jag gjorde det. När jag träffade dessa människor
i korridoren, sade jag: — Jag frågar er båda: Vill
ni gå och supera med mig efteråt? — Vi har inga
pengar! — Det har jag! här har ni fem kronor.

En supé kostade den tiden nästan ingenting.

Detta är lustigt att berätta. Jag var en ung, nygift
konstnär, insnärjd i något av politik, hygglig, men
skeptisk!

Vallentin och jag gingo på förnäma tillställningar,
frackmiddagar, vetenskapliga sammanslutningssupéer,
jag var elegant klädd, fast jag icke hade betalat
kostymen. Oftast behövdes frack den tiden.

Nåväl, jag ägde min gamla Uppsalafrack, tung och
vit av punsch.

— Men du måste ha chapeau claque, sade
Vallentin och vi gingo tillsammans till Leja och köpte en
sådan hatt åt mig.

När man fällde ihop denna hatt, skulle man passa
på att lägga sina vita handskar emellan vecken. Sedan
fick man behandla hatten hur man ville.

Gud, vad jag kände mig elegant den gång jag fick
sjunga smålandsvisor för kung Oscar II. Jag sjöng
vilt ur hjärtat, omusikaliskt, hemskt, och jag såg
antagligen vansinnig ut. Kungen såg inte vänlig ut.
Han ansåg mig vara bakom flötet — ty sådana visor
hade ingen av det furstehuset någonsin hört förut.

Men det var följande, jag ville komma till. Jag
flyttade så småningom till Grisslehamn och i min
packning fanns efter något år min gamla chapeau
claque. Där hemma hade jag ju ingen användning för
den utan skänkte den till min gamle vän Kalle
Andersson, xylografen. Han anammade den som en
uppenbarelse och använde den att skrämma bönder med.
Han visade dem dess flata konstruktion och plötsligt
rörde han på fjädern. Pannkakan blev en hatt och
bonden slog baklänges av förskräckelse.

Jag tänker på mig själv. Hur löjlig måste jag inte
sett ut i dessa stora sällskap, en ung student,
tjugufem år, i frack med chapeau claque under vänstra
armen — eller högra — en mager smålandspojke
med kläder som jag väl inte kunde bära upp. Men
den småländska överlägsenheten segrade och jag blev
välkommen i litterära och journalistiska kretsar.

Men jag trodde inte på det hela. Jag umgicks då
med Erik Axel Karlfeldt, Anders Forsberg, den
utmärkte och djupt begåvade konstnären, som tog sitt
eget liv, min bror apotekarn och några andra — ja,
vi gingo till botten av bohemlivet och älskade
skönheten, sången. Vi menade det bästa och vi gjorde det
bästa. Jag tror att detta gäng, vårt gäng, har skurit
en djup skåra i vårt svenska liv, i vår konst, i vår
skönhetslängtan. Vi voro vilda och goda, jag tror att
Karlfeldt och jag arbetade förnämt och ville bara
skönhet. Men jag var ju så ung. Karlfeldt kunde
mera än jag. Och jag föresatte mig att lära mig
mera. Jag dök in i böcker och började sjunga för
mig själv, tog fram mina gamla latinska grejor och
satte mig till att älska. Med kärlek kommer man
långt. Och jag är och lever just nu mitt inne i en
kärlek som kanske inte tillhör denna världen.

Jag gick ut i min sal nyss och upptäckte min bror
apotekarns porträtt i brons av våra föräldrar. Jag
ritade gravvården, min bror gjorde en relief. Den är
mycket lik föräldrarna. Jag har under deras porträtt
skrivit följande, som är ofonetiskt, oskönt, men fyllt
av kärlek. Tyck inte illa om att jag inte kunde göra
det bättre. Ty jag kunde icke bättre. Och vid sådana
föräldrars grav dör all kritik:

Vid dessa stoft ej dödens kyla känns,
men glöden av en kärlek utan gräns.

Ty så älskade vi varandra. Underbara minnen!
Tänk att kunna hålla sin far och sin mor om halsen
och vagga sakta till melodien av en kärlek utan
gräns. Säkerligen har jag varit en av världens
lyckligaste människor.

Sedan flera år har jag samlat silver från Java.
Allt orientaliskt silver är ju tunt, men alla ting som
äro gjorda under förra århundradet, särskilt sedan
javaneserna började använda mexikanska dollars som
material, äro rätt vackra med trettiotalets och den
holländskt-tyska känslan i dekoren. Det är nästan
rörande med denna barnsliga dekorering. Men denna
dekorering är under alla förhållanden mycket
förnämare än den man nu ger sig in på där nere. Så
snart tyskar röra på den ekonomi som har att göra
med konst, blir resultatet förfärligt. Det ser nästan
ut som om tyskarna icke skulle kunna skilja eller
sammanföra konst och ekonomi. Med detta har jag
kanske sagt för mycket, kanske burit mig illa åt, men
säkert ligger det något för mycket av längtan efter
pengar i tyskarnas psyke. De äro i varje fall icke som

jag: flotta, mogna att offra sig, slåss till döden, kyssa
intill döden.

(Det är för mig ganska löjligt, detta! Jag sitter
mitt i natten och försöker skriva fritt ur hjärtat,
uppfylld av längtan efter att tala sanning, glad efter att
nyligen ha träffat goda, nästan altruistiska människor
och plötsligt står allt stilla för mig. Var är jag?
Hemma, naturligtvis! Och jag går ut i min sal och
lyfter på mina javanesiska brickor och tallrikar och
breder ut mina battikdukar på borden. Jag måste ha
en speciell fluga på dylika ting.)

Just då jag lagt tillbaka allt javanesiskt i dess
gömmor — morgonen kommer blå genom gardinerna
— upptäcker jag en sak som jag inte har tänkt på
sedan några år. Och dock är den saken kanske den
förnämsta jag äger. Det är ett myskoxskinn, en gåva
av Knud Rasmussen. Detta skinn ligger på en
Karl-Johanssoffa och mina ädlaste kvinnliga gäster placeras
mittpå detta skinn, just där det kolsvarta får en
känsla av gråbrunt på ryggen. Jag har svårt att tänka
mig något förnämare i färg än detta skinn. Det är
väl skött av min hustru, ingen malfjäril har vågat
anfalla det — jag tror att jag själv aldrig har suttit
på det. Men jag känner en verklig tillfredsställelse
av att veta att jag äger det. De långa håren som jag
stundom låter passera mellan mina fingrar, den
brungula ryggfläcken, det mäktiga i tanken, det vilda i
denna vackra färgsymfoni, allt gör mig glad och jag
vill gå in i min sängkammare och skriva alexandriner
om Gud och mig själv och om något litet halvblod
som sitter och stirrar ut över havet, medan hon
tuggar ejderskinn.

Över mitt pianino hänger en förnäm sak från Nya
Guinea, en vävnad av ingen väv —- säkert måste
den vara något mästarvärdigt. Men omkring och på
den har jag placerat de tavlor jag fått ärva av min
gamle svärfar. Den var en mycket underlig figur.
Aldrig har jag träffat någon annan sådan. Tänk er
en gammal major indelad i tider, begåvad, musikalisk
i hög grad, döv, kanske olycklig innerst i sin själ,
ensittare, något av skald, något av författare — han
såg ut som en gammal grå råtta — och ändå
sympatisk. Men musiken var hans själs hemlighet.

Och det lär vara så med musikaliska människor
att de kunna, även som döva, leva ett högt och rikt
liv i toner och rytm. Jag vågade aldrig tala med min
svärfar om musik, ty jag var rädd att blamera mig
— — — just nu ser jag gubben snett bakifrån —
sittande vid pianot och spelande Barberaren — med
små fingrar, grå i håret, liten, rakryggad, fjärran
från människors längtan och öden. Kanske hade han
ibland en nattrock på sig. Jag minns honom nästan
så. Men det gråa och ljusbruna står starkast för mitt
minne.

Hans tavlor äro mera rörande än konstnärliga.
Men säkert skulle det kunna ha blivit något av honom,
om han vågat något och kastat sig in i det liv, som
han som officer icke ville eller fick ägna sig åt.

Men han var antagligen även som officer ett absolut
original, ensam bland kamrater, kännande sin
begåvning, den litterära och konstnärliga, oförstådd —
ett tragiskt livsöde.

Måhända en tapper man, som mötte döden lugnt.

Jag äger en riktig banditkniv från Korsika, där
jag var i fjol med mina vänner Hugo Lindberg och
Gerda Kjellberg. Det var min hittills intressantaste
resa, och jag hade längtat dit ända sedan jag var
barn. Oftast blir resultatet i liknande fall en
désillusion, men härvidlag överträffade det om möjligt mina
förväntningar. Jag fann romantik och vild skönhet
som ingenstädes förut i Europa. Vi reste i en gammal
utdömd ångbåt, med halvannan meters slagsida, från
Livorno till Bastia. Mitt hjärta klappade barnsligt
hastigt då jag såg ön stiga upp ur havet med
snöfjällen lysande i violett dis. Dagen därpå gick jag
ut för att köpa knivar, men fann endast sådana gjorda
för turister. Alla hade inskriptionen Vendetta och
diverse hemska deviser.

»Que la mia ferita sia mortale!» (Måtte mitt sår
bli dödligt.) »Må jag tränga till min fiendes hjärta!»
och dylikt. Nej, sådant passade mig ej, fast jag 
Min korsikanska banditkniv.

naturligtvis förvärvade några exemplar. Men man log bara,
då jag ville ha gamla ordentliga dolkar. »Sådana
finns inte mera!» — »Men vendettan, finns den kvar?»
— »Nej visst inte.»

Men den finns.

Vi kommo till Corte, till öns hjärta, dess forna
huvudstad, och där träffade vi monsieur Julien, en
chaufför, som ställdes till vår disposition av hotellet
när vi behagade. Han var dittills van att köra för
amerikanska turister, som behandlat honom med
yankeens naivt högdragna fräckhet och likgiltighet.
Han hade varit luft för dem. Men i oss fann han
människor, som betraktade honom som kamrat, då vi
funno att han var en äkta, bra, stolt korsikan utan
slavinstinkter.

Han var en populär man och känd över hela ön.
Det dröjde icke länge, innan han tinade upp och blev
vår vän. Vi gjorde bekantskap med hans familj och
fingo äran att vara hans och dess gäster. Jag hade
erinrat mig en korsikansk nationalrätt peveronata,
som jag läst om i min ungdom som quinta essentia
av befolkningens favoritföda, och frågade honom om
den.

Han sken upp över hela ansiktet. Och höll på att
tappa herraväldet över sin maskin. Vi körde för
tillfället på en smal väg mellan en avgrund och en
fjällsida. Nedanför brusade Golo, en smaragdflod.

»Låt mig bjuda er hem till mig på middag och ni
skall få peveronata. Min fru kan laga den.»

Och vi kommo till en förtjusande middag. Han
kände till min svaghet för Korsikas banditväsen och
vendetta. När vi kommo in i hans lilla våning, som
var belägen i ett hus från 800-talet, var hans första
åtgärd att skänka mig en dubbelpistol med
ammunition. Den hade tillhört hans gamle svärfar, före detta
gendarm och deltagare i fransk-tyska kriget 1870—71.
Hans bekantskap fingo vi även göra och hans sons,
en man som tjänstgjort i kolonialarmén under kriget,
befordrats till kapten och var chevalier de la Légion
d'honneur. Nu hade han blivit bonde igen, odlade sin
täppa och sitt vin och verkade ganska kultiverad. Men
vad Sverige var, visste han icke.

Jag blev rörd över monsieur Juliens gåva, fast jag
inte visste, vad jag skulle göra med ammunitionen.
»Man kan aldrig veta, vad man råkar ut för», sade
Julien. »Men ni måste betala mig en sous för
pistolen! Man bör aldrig skänka bort ett vapen om man
inte vill bli ovänner.»

Han fick sin sous och pistolen ligger nu på min
bokhylla.

Peveronatan passade mig utmärkt, ty den bestod
mest av peppar och vitlök, kryddor som jag håller
särskilt på. Det var en underbar måltid som stämning
betraktad och gubben Ristori's hembrända var delikat.
Jag fick aldrig reda på om familjen räknade
frändskap med den berömda skådespelerskan, men varför
icke? Låt oss antaga det. De korsikanska
familjenamnen äro icke många, ty ön är ju liten. Jag tror
att det namn jag oftast såg på minnesstenarna över
dem som dött i kriget, var Casanova. Men det
motsvarar kanske Svenson här hemma, om man
borteliminerar dess erotiska klangvärde förstås!

Jag hade flera gånger i en affär i Corte beundrat
en verklig dolk, konstruerad att gömmas i vänstra
rockärmen, men priset tycktes mig för högt och
handlanden var en man med så osympatiskt utseende att
jag helst icke ville ha något med honom att göra.

Men när jag sedan kom hem till Sverige och fyllde
sextio år, kom kniven. Mitt ressällskap hade låtit
monsieur Julien köpa den och nu fick jag den som
gåva. Jag blev allvarsamt rörd. Sådant minns man.

Aldrig skall jag glömma vår första frukost i
maquis-gränsen med Julien. Maquis är specialnamnet på den
korsikanska undervegetationen i skogarna och den
består av oräkneliga växter, buskar och örter och starka
dofter. Den är en orgie av dofter. Om man rör vid
ett blad, sprutar det kryddoft. Det var denna
korsikanska doft Napoleon talade om på S:t Helena. Han
skulle på långt håll i lä om sin hemö kunnat känna
igen den bland tusen dofter.

Den sitter i kläderna länge, i dagar, om man en
gång trängt sig in några meter i maquis'n. Vad säger
läsaren om ett virrvarr av smultronträd, mastixbuskar,
myrten, ljungträd (bruyère, briar, sådant de utmärkta
piporna, som varje riktig rökare känner till, tillverkas
av), kaprifol, slån, ginst, cistusrosor, vilkas harts
kommer ens näsvingar att darra av trånad, ektelningar,
mullbärsträd, hagtorn, nyponbuskar, blåklockor,
rosmarin, vallmo, malva, crocus, violer, cyclamen,
narcisser, prästkragar, iris, blåklint, mynta,
evighetsblommor, flockblomster av alla slag. Och ur detta hav
av färg resa sig korkekar, bokar, vilda fikonträd —
ja, vad finns icke där!

Nu måtte jag väl ha något så när utnyttjat några
av de minnen, med vilka min banditkniv bestormar
mig var gång jag provar dess båda eggar mot min
vänstra tumnagel!

Jag äger en huvudjägartrofé från Nya Guinea, en
skalle med ansikte av lera med tatueringslinjer och
ögon av snäckor, raffinerat insatta. Ögonen tyckas
halvblunda med en outgrundligt infernalisk blick.
Stundom ser det ut som om de blinkade. Åtminstone
tyckte min gamle vän skeppar Söderman det den
gång han var min gäst över en natt. Jag hade
demonstrerat skallen för honom och beskrivit
huvudjägarnas liv och krigssätt så hårresande att gubben
bad mig tala om något annat. Jag satte oförmärkt in
kraniet i hans rum, men senare på natten, då han gått
Huvudjägartrofé från Nya Guinea.

till sängs och jag gjorde min vanliga rond, hade han
flyttat ut det i salongen.

— Ta mej fasen blinkade han inte åt mej och till
slut tyckte jag att han sa något också på ett konstigt
språk, berättade gubben på morgonen.

— Det var nog australiska, sade jag. Joo, jag har
hört det ibland, men jag fäster mig inte vid det. Man
blir van vid allting.

— Jag tycker att du skulle gräva ner otäckingen,
du har ju inte långt till nya körgårn, för han kan väl
få ligga i vigd jord, stackarn, fast han är hedning.
Jag förstår inte vad du kan ha för nöje av en sån där
mackapär, och för rexten kan han skrämma slaget på
fruntimmer om han börjar blinka och muttra för sej
själv — gräv ner honom eller sälj honom till
panoptikum, där hör han hemma, men inte här!

— Farbror ska inte tro att fruntimmerna nuförtiden
är så hariga av sig som i farbrors ungdom. Nu
tål de kallt stål, var lugn för det! Och inte är de
rädda för karar, till och med om det är australnegrer,
så mycket har jag sett. Och för resten är ju bara
huvet kvar av honom. Det är ingenting att lägga på
efter.

— Ja, du kanske har rätt, men jag skulle säljan
och tjäna grovt med pengar pån, för att han är dyr,
så mycket begriper jag...

En lerkanna från en indiangrav i Costa Rica är
ovanligt vacker i sitt slag och en platta av lavasten
på en fot med pantermotiv från samma land
missklär heller icke. På den finns en sittande högst
stiliserad skulptur. Jag har fått uppgiften att på dylika
plattor skulle de döda mala den heliga majsen —.

Det finns en ö i den malajiska arkipelagen. Den
heter Bali och är belägen öster om Java mot slutet
av den vackra geografiska kurva som börjar med
Sumatra och slutar med Små Sundaöarna. Dess
invånare äro av samma stam som javaneserna och äro
antagligen de malajer som till datum bäst bevarat
sin ursprunglighet trots turister och annat
kulturotyg. Icke alla turister äro klandervärda, det medger
jag, men dessa gapande, nyfikna, indiskreta åsnor,
som betrakta ett lands ursprungliga bebyggare nästan
som etnografiska relikter från en svunnen tid och se
på dem som barn se på apor i en bur, dessa böra
motarbetas. Se bara på stockholmsdamer i Dalarna!
Nej, jag vill inte tänka på det.

Nåväl, Bali har intresserat mig i hög grad sedan
jag för åtskilliga år sedan i något tyskt arbete fick
läsa om dess folk och natur. Av svenskar är Eric
Mjöberg den enda som har verklig kunskap om det,
först och främst på grund av sin kunskap i malajiska.
En tysk, Gregor Krause, har skrivit en i mitt tycke
förträfflig bok om ön och försett arbetet med
utmärkta, av förstående och kunskap präglade 
Javanesisk battik med skuggspelsfigurer (vajang).


fotografier. Låt mig gärna erkänna att jag fått
Balifluga. Och sedan rätt länge har Eric Mjöberg hjälpt
mig att anskaffa typiska saker därifrån, textilier och
battik, silver, kriser, målningar, knivar. Det mesta
Balisilver jag äger är icke gammalt, ty det är gjort
av mexikanska dollars, men jag måtte ligga speciellt
åt den blandning av malajiskt och holländskt som
dessa pjäser visa i sin ornamentik. Det är brickor och
askar och småting, vilka jag tycker passa på ett
egendomligt sätt i mitt hem. Över en dörr hänger en
vacker avlång battiksak ornerad med vajang, dessa
fantastiska skuggspelsfigurer, som äro typiska för hela
malajiska kulturen och av högt intresse för den som
söker förstå dess primitiva, grymt vilda konst. Alla
mina borddukar äro från Bali, bastvävnader av fast,
bra konsistens med djursymbolisk ornamentik, fast
man märker att Europa redan börjat smyga sig in i
folkets industri och fabriksmässigt göra det som förr
mödosamt tillverkades på vävstolar av enklaste
konstruktion.

Jag har en junglekniv från Bali — jag har ägt flera
men skänkt dem till värdiga individer — med vilken
jag, då jag blir mycket gammal skall gå omkring i
min skog i Grisslehamn och beskära rönnarna. Den
har svastikaornamentik och är verkligt vacker.
Somliga av de balinesiska kriser jag äger ha rent djävulska
fästen — man måste tänka på blod och mord och
kult med människooffer, när man studerar deras
mystiska, för oss absolut främmande skulpturella
konstruktion. Kanske ilsknar jag en gång till när jag
blir mycket gammal — och löper amok med någon
av dem i byn hemma. Rädde sig då den som kan!

Genom Erie Mjöberg har jag också skaffat mig
några skal av Margarita margaritijera, den stora
pärlmusslan. De äro monterade med barnsligt modernt
kinesiskt silver av någon guldsmed i Shanghai. Men
silverkanten spelar ingen roll. Det är den iriserande
pärlemorn jag vill betrakta och njuta av — stundom
när jag i min ungdom målade naken modell, tycktes
kvinnokroppen, under mitt sökande arbete att förstå
med ögonen, irisera och jag kastade palett och penslar
bländad av all skönhet. Det förefaller mig som om de
unga konstnärerna nuförtiden icke få sådana
uppenbarelser.

Det ser ut som om de skulle måla med färger
beredda av åkerjord och det guld, varmed åkrarna gödas,
uppblandat med halmstrån och superfosfat.

Mais chacun a son goût!

Å, det finns så mycket vackert, bara man orkar
ta reda på det och icke är lat. Jag har en stor hög
blått förnämt papper av det slag min farfar
säkerligen skrev sina kärleksbrev på till den blyga mö, som
inte fick skicka svar utan att fru Moder läst igenom
alstret av hennes Vimmerbypensionslärdom plus den
darrande obestämda längtan hon troligen kände i sin
blomsjäl. Detta papper fann jag på vinden till en
gammal handelsbod i Norrtälje och bytte till mig det
mot handgjorda teckningar, ty ägaren satte värde på
sådana ting.

Birger Mörner och jag.

Jag äger några krucifix, åtskilliga tyska, ryska,
franska och italienska. Men det bästa av dem alla är
en gåva av min gamle kamrat Birger Mörner. Det
har en gång suttit i någon ödekyrka — i
Östergötland, tror jag. Det är mycket gammalt och av
bysantinsk typ. Jag kommer ihåg år 1894 i München, då
jag en dag fick se ett radband med vidhängande kors
i en tionde klassens lumphandel. Jag gick
ögonblickligen in och köpte det, men jag är ännu generad över
att jag händelsevis inte kom ihåg att radband på
tyska heter Rosenkranz. Jag sade, i ivern att genast
bli ägare till denna bijou, Radband (med oklanderligt
tyskt uttal) och det blev en längre begreppsförvirring
ända tills jag rodnande kom ihåg det riktiga ordet.
Det är för övrigt ganska vackert, kulor av rosenträ
med tunna gamla silvermynt hamrade till halvsfärer
omkring kulorna och med andra större mynt placerade
mellan kulorna på vissa avstånd efter någon norm
som jag nu glömt.

Jag provar stundom en så kallad Schlagring, ett
tyskt vapen som väl endast användes av bönder. Det
är en mycket tung ring av silver, avsedd att bäras på
lillfingret. I ett handgemäng befordrar den slagets
effekt. Mitt exemplar lär vara från Pfalz och det
enligt uppgift egendomligaste med det är att det på
sin klack har en bild av Madonnan, som alltså hjälper
till så gott hon kan, om bäraren kommer i krakel
och känner en rättmätig vrede.

Ja, vapen har jag många, och man vet inte vilket
elände man kan komma i. En bumerang äger jag,
men blir troligen för rädd att skicka i väg den, ty
det är väl inte så säkert att den kommer tillbaka i
kastarens hand, som det fordom stod att läsa i böcker
om australnegrer. Ett av mina fruktansvärdaste
tillhyggen är en gurkhakniv, hittad vid Sommefronten,
tung att hålla, men behaglig att kasta med och
besittande den riktiga svikten. Dessa gurkhas som
engelsmännen attacherade med sig på grund av deras
exklusiva vildhet, brukade ofta vid en framstöt kasta
ifrån sig gevären och anfalla med sitt hemlands vapen.
Riktigt kastad av en stark man bör en sådan kniv lätt
gå igenom en människokropp. Jag har knivar från
Alger, norska tolleknivar och moraknivar. Jag
kommer ihåg att Zorn en gång på min inrådan skickade
Knud Rasmussens vän, vilden Osarqak, en massa
moraknivar, och Osarqak sade: »Jag lämnade
Grönland som en fattig man men nu är jag den rikaste
av alla!»

Och jag äger japanska moderna knivar, raffinerade
i sin enkelhet, ändamålsenliga och sköna. En knappt
märkbar kurva i förhållandet mellan skaft och slida
visar deras förnäma ursprung.

Vid min stora bokhylla hänger ett gammalt
isländskt brännvinshorn, ett oxhorn prytt med inbrända
sirater. Jag skulle en gång i Siglufjörður på Island
deltaga i en utflykt uppåt fjällen och hade av någon
anledning blivit försenad. Min häst var åtskilligt
bråkig och ville gå sina egna vägar. När jag efter
mycket besvär lyckats tvinga honom att följa mina
intentioner, fann jag plötsligt att jag förvillat mig
bland de hundratals gamla ridstigar som
genomkorsade terrängen. Jag visste kursen på ett ungefär och
beslöt taga vägen utmed havsstranden, där en stig
syntes mig mera praktisk än de andra. Det var
högvatten och stigen översvämmades stundom av sjön som
bröt sig i små fräsande vågor. Det var som om jag
skulle ha ridit till havs. Men snart upptäckte jag en
ensam stig som förde rakt upp mot fjället och jag
följde den. Den var tydligen mycket gammal och
använd, ty stigbyglarna nådde ibland ned till dess
kanter på båda sidor om mig.

Plötsligt fick jag höra sång eller rättare skrål och
över krönet av en backe såg jag en man till häst
komma emot mig. Han satt osäkert på hästen och
vinglade stundom betänkligt.

En vän hade berättat att mötande islänningar oftast
stanna länge och underhålla sig med varandra om
nyheter och utbyta tankar och klunkar ur sina flaskor.
Det är högst oartigt att icke följa denna sed.

Den här islänningen var i högsta grad språksam.
Han började redan på långt håll men jag begrep inte
ett ord och min brist på kunskaper hindrade honom
icke att fortsätta. Han pratade på, gestikulerade och
skrattade. Jag försökte med danska, men utan
resultat. Jag visste att många islänningar äro hemma i
engelska och släppte ut en försökskanin, vilket hade
till följd att han föll mig om halsen och nära nog
hade dragit ned mig ifrån hästen. Jo, han hade varit
i Amerika och började nu på en fruktansvärd
sjömansengelska sluddra fram ett lovtal över U. S. A. Ibland
sjöng han. Jag måste emellertid fortsätta min färd,
men det passade honom inte alls. I alla händelser
måste vi dricka tvemännings först. Vid hans
sadelknapp hängde detta horn som jag genast observerat
och undrat över. Han tog ur dess kork, satte det för
munnen, tog en djup klunk, strök av med rockärmen
och bjöd mig. Jag låtsades dricka. Det var Aalborgs
akvavit, som jag alltid haft motvilja för. Men det
fanns knappt en droppe kvar i hornet. Han hade
tömt det i botten utan att märka en så obetydlig
detalj.

Jag frågade honom, var man skulle få tag i en
liknande dyrgrip. Jag hade alltid önskat mig en sådan.

— Du får den, sade han. Den har ju intet värde
mera, den är ju tom. Han tog den sista lilla droppen
på tumnageln och hängde hornets rem om halsen på
mig- Jag protesterade, men han var obeveklig. Vi
skildes efter många varma omfamningar. Han ville
på isländares sed kyssa mig, men jag lyckades undgå
hans karesser och sedan vi med mycket besvär kommit
förbi varandra, satte jag av i full karriär.

Snart mötte jag en av mitt sällskap som orolig
över mitt dröjsmål ridit tillbaka för att se vad som
blivit av mig. Ty att rida vilse där uppe kan stundom
betyda döden.

När jag nyss inspekterade min knivsamling, fann
jag ett exemplar som jag icke sett på flera år. Det
är en kniv gjord av en granatsplittra någonstans i
Frankrike.

Under kriget (1915) var jag några dagar i
Heidelberg. På en promenad passerade jag en tobaksaffär,
där en skylt i fönstret med följande något krassa
formulering tilldrog sig min uppmärksamhet:

Utmärkta cigarrer i många prislägen! Även
billigare för »Liebesgaben».

Det hörde nästan till god ton på den tiden att
skicka »Liebesgaben» till soldaterna vid fronten. Jag
gick in och köpte något.

— Nå, skall ni inte skicka en »Liebesgabe»? Här
ha vi förteckning på soldaterna i två regementen —
var så god!

Och cigarrflickan lämnade mig en rulla. Varför
inte?

— Vi befordra de där gåvorna utan att ni behöver
ha något besvär med dem.
— Men varför annonserar ni om billigare cigarrer
till soldaterna?

— Inte förstå de att skilja på cigarrsorter!

— Det finns väl soldater av alla slag. Och för
övrigt tycker jag att folket som slåss för er
hemmavarande bör ha det bästa ni kan ge det.

Jag studerade milorna och valde ut ett ungerskt
namn som jag icke kunde uttala, ty det bestod av
bara konsonanter.

— Till den här mannen skall jag skicka ett par
hundra cigarrer. Men jag vill ha av era bästa.

Flickan såg på mig som på en dåre men plockade
fram ett par lådor av ett märke som jag kände till.
Jag bad att få dem emballerade.

— Det gör vi senare — ni behöver inte vara orolig.

— Men nu vill jag ha dem emballerade.

Nästan motvilligt efterkom hon min order. Jag
betalade och tog mina lådor under armen. Butikens
ägare hade från närliggande rum hört vårt samtal
och kommit ut.

— Men varför skall ni ha besvär med
avsändningen? sade han. Vi befordra dagligen såna där
paket till fronten. Låt oss nu göra er den lilla tjänsten
till tack för att ni fast utlänning vill göra något för
våra hjältar.

Han talade med stort patos, men såg högst
obehaglig ut.
— Nej, jag skickar dem själv. Så mycket besvär kan
jag göra för era hjältar.

Jag var — om jag fick döma efter mannens
uppsyn — övertygad om att han skulle ha avsänt helt
andra cigarrer än dem jag valt, om han fått handla
själv.

— Och för övrigt bör ni! ta bort den där skylten i
fönstret: Billigere auch für Liebesgaben. Om den
icke stöter en tysk, stöter den utlänningar, åtminstone
oss svenskar.

Jag gick till ett postkontor och avlevererade mitt
stora paket. Som avsändare måste jag underteckna ett
papper med mitt namn.

Då jag några veckor efteråt åter befann mig i
Stockholm fick jag ett brev från ungraren med det
konstiga namnet. Han var cellist och hade för
åtskilliga år sedan varit medlem i ett musikkapell på
Hasselbacken. Han kände mycket väl till mitt namn
men hade blivit ganska förvånad över min gåva, ty
han kunde ej tro att jag kände honom.

Världen är liten — men nog var detta ett rätt
egendomligt sammanträffande. Jag hade ju skickat
cigarrerna till honom just på grund av hans outtalbara
namn.

Sedan följde flera brev från honom, kort och
fotografier från skyttegravarna — en tidning från en
Unterstand, där hans regemente legat en längre tid.
Det var ett vilt hoprafsat, hektograferat skämtblad
med bidrag av skyttegravarnas skalder och
konstnärer. Så småningom upphörde hans meddelanden.
Han hade väl tröttnat, inbillade jag mig, ty mitt i
brinnande krig kan man ha annat att tänka på än att
skriva vykort.

Men en dag fick jag besök av en före detta svensk
officer som sade sig komma på uppdrag. Han hade
en gång gjort en dumhet vid sitt regemente och tagit
avsked. Världskriget kom lämpligt för honom och
han reste ut för att deltaga på tysk sida som menig
man. Inom halvannan månad var han kompanichef.

Han var den förste som gav mig en aning om det
psykiskt och fysiskt påfrestande helvete, som kallas
trumeld. Under fyra dagar hade hans folk icke kunnat
få mat, ty de som skulle åla sig fram i terrängen med
föda åt de stackars människorna i skyttegraven hade
blivit nedskjutna. Men sprit fanns att hålla modet
uppe med. Det lär ha varit någon dålig rom eller
konjak och det gällde att dela ut ransonerna försiktigt
och på grund av kunskap om individernas ölsinne.
Ty de psykoser som bli en följd av vistelsen i detta
helvete kunna ta sig uttryck på de mest vidunderliga
sätt. Stundom tror man sig vistas i ett dårhus. Många
bli vansinniga. Många passa på att taga sitt eget liv.
Somliga bli apatiska och högst få bevara det de
möjligen lärt av självtukt och logisk
anpassningsförmåga.

En man som blivit sårad och icke hade långt kvar,
ville tala med kaptenen, alltså den före detta svenske
officeren. Han ville skicka en gåva till en svensk och
bad kaptenen ordna detta. Det var bara ett enkelt
bevis på sympati, en värdelös sak för övrigt, men han
ville nödvändigt att den skulle skickas. Och så drog
han ur sin packning fram den här kniven. Han hade
vid en framstöt fått en granatsplittra genom sin
hoprullade kappa — fjorton hål hade den gjort i tyget.
Han hade tagit reda på skärvan och i någon
Unterstand låtit smida en kniv av den, varvid smeden på
ett raffinerat sätt använt de kvarsittande
mässingsdelarna som ornament. Och han nämnde mig som
emottagaren.

— Ja, jag vem han är, jag är själv svensk, sade
kaptenen. Den sårade lyste upp och befälhavaren och
han blevo, under de få dagar ungraren hade kvar att
leva, goda vänner.

Kaptenen satt i mitt hem och berättade med
underbart likgiltig stämma denna historia.

— Det värsta var att vi hade svårt att höra
varandra. Vid vissa tillfällen var det omöjligt. Ty det
förskräckliga dånet gjorde det omöjligt. Tänk er att
tala mitt inne i ett permanent åskdunder som
åstadkom att man stundom trodde sig ha förlorat båda
trumhinnorna! Under en veckas tid! Många ville upp
ur skyttegraven och rusa fram mot den franska
ställningen. Det blev nästan myteri ibland.

— Måste ni skjuta någon?

— Jag berättar intet, men prästernas helvete är en
barnlek mot det vi genomlevde. När vi äntligen
avlöstes hade jag av etthundrafemtio man bara nio
kvar, ruiner av människor.

— Och nu skall ni tillbaka dit igen?

— Ja — men nu har jag i alla fall fullgjort mitt
uppdrag. Om ni visste vad en liten vänlighet kan
åstadkomma mycket! Den här musikern, en liten klen,
men seg figur, stod alldeles ensam i världen. Han
hade varken far eller mor i livet, inga syskon och
inga släktingar som brydde sig om honom. Och så
kommo era två cigarrlådor från Heidelberg! Äntligen
hade han känning av någon som tänkt på honom! Han
blev lycklig och vi rökte hans fina cigarrer, ty han
var ovanligt frikostig. Och han talade mycket om
Stockholm och om er. Men ni kände ju inte varandra,
ni visste inte en gång om hans existens. Detta är väl
tragik! Men ni har gjort en människa så lycklig som
man kan bli i en skyttegrav. Han visslade
kungssången mycket konstnärligt och »Ack Värmeland, du
sköna». Ni kan tro att det lät litet egendomligt i vår
situation. Men trumelden tålde han inte, den tog för
mycket på nerverna och han hade inte ett dyft av den
behärskning vi svenskar äga under liknande
omständigheter.

En månad efteråt stod den svenske kaptenens
dödsannons i ett par tidningar. De officerare som läsa
detta, förstå mycket väl vem jag menar. Och jag
menar att han har försonat sin ungdoms lättsinne.

Lik den rasande Roland »störtade han sig i
slaktningarnas vimmel», kanske för att dö. Frid över hans
stoft, var det än är glömt och gömt!

När man såg dessa gravfält i Nordfrankrike,
tusenden av små vita kors, som väl nu äro nedruttnade
för att bereda plats för åkrar, där sådant, som
människor leva av, skall sås, undrade man ofta vad som
styr och regerar här i världen. Men det är säkert
krafter om vilkas egenskaper vi aldrig skola få en aning,
obevekliga trots alla fromma och dumma böner,
krafter som leda oss mot ett mål, som aldrig skall uppnås.
Ty att uppnå målet skulle betyda döden.

Ända sedan jag var mycket ung har sagan om
Edén imponerat mycket på mig. Jag tar ned en
gammal bibel ur bokhyllan:

»Och HERren Gud böd menniskan, och sade: Tu
skal äta af allahanda trä i lustgården. Men af
kunskapsens trä på godt och ondt skal tu icke äta; förty,
på hvad dag tu ther af äter, skal tu döden dö.»

Men ormen, som var listigare än alla djur på
jorden, narrade Adam och Eva att äta av detta träd.
Han sade (till Eva naturligtvis):

»Ingalunda skolen I döden dö: Förty Gud wet, at
på hwad dag I äten ther af, skola edra ögon öpnas,
och I warden såsom Gud, wetande hwad godt och
ondt är. — — — Tå öpnades bägges theras ögon,
och the wordo warse, at the woro nakne.»

Antag att en människa — eller människorna —
en gång finge reda på systemet i det hela — tänk,
vilket elände det skulle bli! De skulle inte bara
spränga atomer utan deras tilltag skulle resultera i
död, åtminstone för en ganska lång tid, och vi finge
börja med den så kallade utvecklingen från allra
första början, urcellens. Herregud, mig personligen
gör det ingenting, jag är van att klara svårare
situationer, men vilket arbete vore icke, åtminstone till synes,
förspillt. Millioner års arbete!

Jag har nämligen så långt jag kan minnas tillbaka,
trott att om mänskligheten en gång skulle nå sitt
mål, detta är döden, förintelsen. Ty vad vore att
göra efteråt?

»Den som äter av kunskapens träd på gott och ont,
han skall döden dö!»

Jag har alltid sett en djup och för en levande
människa hemsk symbol i detta.

Vad tjänar det hela till?

Men den drift till arbete och den längtan efter
skönhet som ofta göra sig gällande — vad menas
med dem?

Ibland vill man lägga sig till sängs och läsa något
riktigt dumt eller gå ut på Operakällaren och se
unga vettvillingar dansa jass och smyga sig tätt
emot varandra, varda ett, utan att nativiteten blir
högre i landet.

Något fel är det med det hela. Mitt är det inte.

Nyss gick jag och försökte lyfta ett par
jätteljusstakar av mässing, som min gamle käre vän
Hjalmar Lundbohm en dag sände mig. Vi hade rest på en
norsk järnväg tillsammans. På den tiden fanns där
ingen annan belysning än stearindito och ljusstakarna
voro ganska tunga för att icke åka åt helsike i
kurvorna. De voro av någon nickelliknande metall. Jag
har alltid varit intresserad av verkligt praktiskt
bohag och fann ögonblickligen att dessa stakar voro
opraktiska att lyfta. Jag gjorde ögonblickligen en
teckning med riktiga mått, där lillfingrets grepp om
staken skulle hindra handen att åka upp och störa
det inlägg, i vilket ljuset var placerat. Visserligen är
jag ingen ingenjör, men tydligen var min idé riktig
och Lundbohm accepterade den.

Efter ett par månader fick jag tre ljusstakar av en
tyngd och storlek som verkligen imponerade. En
skulle jag skänka till min vän xylografen Kalle
Andersson i Grisslehamn. Han lät bönderna lyfta
den och gladde sig obeskrivligt åt deras förvåning
över tyngden. De trodde faktiskt att den var
fastnitad i bordet.

Lundbohm var en man som mest levde för sina
vänner, sedan han skött om sin borgerliga gärning.
Jag undrar hur många som egentligen kände denna
fina, kulturella och olyckliga människa. Det vill säga
olyckan kände han nog mest i sin lappländska
enslighet. Den är påkostande, denna isolering, men han
reste ju så mycket, att han aldrig hann få den
verkliga lappsjukan, vilken lär vara farlig och medföra
allvarligt psykisk depression och därmed följande
ångestkänslor, utmynnande i apati.

Jag vet att prins Eugen, som var hans gäst, kände
honom mycket väl. Jag minns hur han gladde sig åt
de tavlor han fick av prinsen där uppe, ty gästen
arbetade oavlåtligt. Även jag som många gånger och
långa tider bodde hos honom, arbetade nästan jämt.
Som bekant gjorde jag inskriptionen på en av
Kirunas kyrkklockor och sedermera kantaten som
användes vid kyrkans invigning. Prins Eugen gjorde
altartavlan, en bra sak på rätt plats, en helig lund.
Oklanderligt! Vackert. Så skall ett gudomligt ljus
falla över en helig lund. Till minne av denna
invigning gjorde Christian Eriksson en bronsplakett i fyra
exemplar.

Denna plakett återger på en sida prins Eugens
heliga lund med min kantats första vers under. Versen
ansågs på den tiden hednisk, ty den påstods vara
ett uttryck för soldyrkan:

Strålande skugga av Gud! Rymdernas öga!
Eviga himmelska eld! Sol, du höga!
Sänk ditt signande ljus över vårt vinterland!
Skänk av din skönhets glöd och din mildhets värma,
Giv av din kraft och det liv, du sått, beskärma!
Lös bojan, som källors och hjärtans flöden band!

Men Hjalmar Lundbohm lyckades övertyga
vederbörande att det nog icke var så farligt, ty jag hade ju
kallat solen en skugga av Gud!

Plakettens andra sida återger Kiirunavaara och
arbetet på dess sida, Berget, som man säger där uppe.
Ni skulle ha hört, vilken kärlek Lundbohm lade i
uttalet av det ordet.

Men jag blir vemodig. Han är borta och flera av
dem, som fordom med mig voro hans gäster, ha
också kvitterat det jordiska.

Jag har omnämnt min lilla ikonsamling. Nyligen
fick jag underrättelse om att min obetydlighet lär vara
orsaken till att Ryssland numera icke släpper en
ikon utom sina gränser. Jag är visserligen orsaken
till att Olof Aschberg började samla sådana och nu är
ägare till den största och bästa privatsamling i
världen. Jag kommer mycket väl ihåg att ryssarna i

Christian Erikssons plakett.

Moskva undrade hur jag kunde bry mig om sådant
skräp och hur lätt och lekande jag genom fru Trotzkys
medverkan fick tillåtelse att utföra det lilla jag samlat.
Både hon och Lunatjarskij som också hade med saken
att göra tycktes anse dessa bilder icke vara något att
hålla på. Religionen skulle ju avskaffas och ikonerna
bidrogo i icke ringa mån att hålla folket i vidskepelse
och okunnighet, ty det var ju till dem det i första
hand riktade sina böner.

Men då jag träffat en av cheferna för Historiska
Museet och i hans sällskap gått igenom dess då högst
oordnade samling tavlor och bland dem funnit ikoner
av hög ålder och oskattbart värde, slog stämningen
om, ty jag stack icke under stolen med att jag ansåg
dem betydligt överträffa all annan konst i Ryssland,
både av äldre och yngre data. Man började inse värdet
av det man ägde oberoende av dess religiösa
innebörd. Då jag nästa gång kom till museet hade man
till och med dammat och tvättat några av de största
ikonerna och när jag tredje och sista gången kom dit,
voro en mängd upphängda på väggarna, ett tydligt
tecken på början till högre värdesättning. Ja,
ryssarna äro ett underligt folk. — Den museichef jag
omnämnde var en högst intressant man. Han var
specialist på Dagestan, hade vistats där en längre
tid och gjort samlingar som väl en gång skola komma
till sin rätt. I detta bergland lära ett trettiotal 
stammar med olika språk vara hopträngda. Han hade
gjort utmärkta teckningar av landskap och folktyper.
Hans kläder voro mycket luggslitna, men han var
glad ändå — levde för sin vetenskap, var förbindlig
och tillmötesgående.

Men jag träffade en av de högsta cheferna för
museiväsendet i Ryssland, en tysk. Han var varken
glad eller förbindlig! Jag hade lovat att taga emot
honom i mitt tillfälliga hem hos en framstående man,
men hade förkylt mig och låg i hög feber, varför jag
måste be honom komma en annan gång. Han blev
ursinnig, tog tillbaka sitt visitkort och skrek: »Jag
är dock chef för tolv museer i Ryssland!»

Jag kunde varken göra till eller ifrån visavi detta
faktum utan måste be honom gå. Han gick fnysande
av preussisk ilska. Men han har väl fått sitt straff
vid det här laget. Sedermera träffade jag honom ett
par gånger och han hade ändrat taktik, blivit servil.
Han ville nödvändigt komma in på judefrågan
troligen i tanke att jag var antisemit. Eller ville han
provocera?

Den ena gången lyckades jag rädda mig med det
bon mot, vars upphovsman min gamle vän, den
sjungande greven, Magnus von Rosen, säges vara:
»En ras, som frambragt tre sådana gestalter som
Moses, Jesus och Offenbach måtte väl inte vara något
att anmärka på!» Åhörarna jublade och jag beklagar
endast att det icke är jag som är kvickhetens
upphovsman.

På min matsalsbyrå står en vacker silverplunta, en
norsk lærke, gåva av Aftenposten efter en
utställning jag nyligen hade i Oslo. Den var vid
emottagandet fylld med en utmärkt konjak — men jag måste
medge, att jag drog mig litet innan jag avprovade
den. Ty jag kom ihåg ryktet om ett särskilt slags
dram, som tillverkades i Norge under kristiden och
förbudets dagar. Den kallades glideflugt och ägde
följande egenskap: Om man tog en ordentlig klunk
somnade man genast och vistades i Nirvana under
åtta dygn. När man då vaknade, behövde man endast
skaka energiskt på huvudet för att sjunka in i samma
narkos under ännu en vecka. Ett billigt, men måhända
farligt berusningsmedel!

Lyckligtvis innehöll lærken icke glideflugt.

Nu övergår jag till mina kinesiska saker, vilka till
största delen härröra sig från Thorild Wulff. Var
vila nu hans ben? Men det kan ju vara likgiltigt.

Jag har aldrig träffat en mera komplicerad,
söndersliten, vek och brutal karaktär än denne bohem och
vetenskapsman, äventyrare och konstnärssjäl.

År 1902, då han 25 år gammal blivit doktor och
var på en resa i Thüringen, sände han mig som
gåva en agat, i vars slipning något, som förvillande
liknade två uggleögon, kommit fram. Vi kände då icke
varandra, men han ansåg att denna agat, som under
millioner år med sovande ögon legat i någon gruva,
skulle passa mig som utgivare av Strix, nu sedan en
slipare väckt blicken till liv. Först år 1910 hörde jag
sedan av honom. Ett lakoniskt brev kom till
Grisslehamn. Han sade sig behärska två kojplatser i en
lastångare som skulle gå till Island om kort tid och
tyckte att en resa dit skulle vara i min stil. Jag
svarade att jag gärna ville titta på honom först, ty jag
reste icke gärna med obekanta. Han kom till
Grisslehamn en morgon klockan åtta på en liten ångbåt och
i ett tillstånd av — ja, han hade lagt bort titlarna
med hela besättningen från kaptenen till
besättningskarlarna för att icke tala om passagerarna. Jag lät
honom sova i ett pensionat till kvällen, då jag
hämtade honom. Han var, sedan jag läxat upp honom
ordentligt, den älskvärdaste gäst och till synes
ofarlig, bara man tog i honom med fast hand och jag
hade ju ålderns företräde och erfarenhet.

Jag följde med till Island.

Nu är det så att jag alltid arbetat under mina
resor. Därför blev jag något förvånad, då Wulff
ombord på en kustångare på Nordisland efter en natt
som han genomvakat med någon likasinnad
passagerare kom in i min hytt, väckte mig och for ut i
vilda tillmälen. Han ångrade att han någonsin tagit
med en så slö människa på resan.
Thorild Wulff.


Jag blev naturligtvis rasande och svarade: — Jag
har lärt känna dig tillräckligt. Du kommer icke att
göra ett dyft av den här färden, men jag skall
åtminstone skriva en bok om den. Kom ihåg att jag är
åtta år äldre än du. Jag tål inga oförskämdheter. Nu
är det jag som tar ledningen.

Thorild blev som en omvänd hand efter denna läxa,
som var allvarligare än jag framställt den här, och
vart efteråt en högst angenäm reskamrat. Han kunde
bli brutal mot andra, men tog ångerfull emot mina
förebråelser och rättade sig efter dem. Han hörde till
dem som behövde eftersyn och han var alltid mogen
för logik om den serverades i hårda ordalag. Hans
nervositet var nog mera tillfällig än permanent, ty
han låg just då under skilsmässa, men hans lynne
var beroende även av obetydligheter och tog sig ofta
de mest oberäkneliga uttryck.

Människoöden spela ju in i varandra och jag var
orsaken att han kom ut på den expedition till
Grönland, som skulle sluta så tragiskt. Det var jag som
förde honom tillsammans med Knud Rasmussen,
vilken just då behövde en botanist i sin stab av
vetenskapsmän. Eskimåerna kallade honom Amaroq
(vargen) på grund av hans brutalitet mot dem i början.
Detta är icke endast en översättning av hans namn
utan något djupare i eskimåisk mening sett. Han ville
naturligtvis ta ledningen i denna högst allvarliga
expedition, men Rasmussens chefsegenskaper bragte
honom snart på andra tankar och sedermera blev han
— alldeles som i förhållandet till mig — en utmärkt
kamrat.

Några vykort, bara en liten del av hans vidlyftiga
korrespondens med mig under de sista åren av hans
liv, måla bättre än mina ord denne oförbätterlige
globetrotters karaktär och rastlösa, obalanserade
tillvaro:

Haparanda 22/3 1912.
Rallare, ryska sågfilare, gränsridare, papyrosser,
kaviar, vodka, mård-, varg-, illerskinn, renar och
pulkor, meterhög snö, bra finnbygd med alla agremanger,
som hör till. Sätt dig på tåget och möt i Kiruna.
Vid Lappträsk tager järnvägen slut. Sedan ödemark.
Kom till Kiruna!
Thorild Wf.

Kiruna 31/3 1912.
Du borde varit med. Ståtligt! Trettio grader kallt,
storsnö. Skidade upp till toppen af Kirunavara, Klart
horisonten rundt. Kebnekajse och fjällvärlden i skarp
sikt. Tänkte på dig och vår Hekladag. — Skidade i
går till Juckasjärvi, där vi anträffade lappar på
flyttning. — Klangen från din kyrkklocka här väckte mig
i morse. Bra. Den 2 april på 8 dars slädtur till



Karesuando och Vittangi. 2 kulgevär i slädan, om
vargar visa sig. När kommer Islandsboken? Skrif
adress Luleå p. r. före 15 april.
Thorild Wf.

Peking 16/9 1912.
Jordklotet ett briljant påhitt. Denna sidan ganska
lustig. Kom och titta! Har köpt 2 hästar och ett hus
med 10 rum. Welcome! Kineserna verkligen snedögda,
men tip top gentlemen och riktiga hederspaschor.
Lite afrättningar och röfvarband, men eljest helt
idylliskt. Stäng Strix och kom! Hils Gemalinde och
barn och Kalle Andersson. Allt går bra!
Thorild Wf.

Nankou, Chili, China 26/2 1913.
Broder!
Åter på långtur i det inre af riket. Nu vid
Minggrafvarna. Präktig allé, flankerad af stenfigurer midt i
ödemarken. Våren börjar visa sig och vildgässen stå
vaksamma ute på fälten i flockar, som
Winchester-kulan decimerar. Jag är nu helt förvildad af lägerlif
sedan ett halft år. Stannar troligen i Kina länge. Har
lärt mig vaska guld och väntar nu blott finna
lämpliga flodbäddar. Sänd mig lifstecken, adress blott



Hôtel de Pekin, Peking via Siberia, så får jag posten.
Hej!
Thorild Wf.

Shanghai 1/4 1914.
På hemfärd efter slutat värf. Nu till Japan på 4
veckors fotvandring. Sedan Java. Hemkomst i
sommar. Härlig vår!
Vu—lu—fu.

Tokio 29.4.1914.
- - - Nu till Nord-Japan och Ainofolket. Sumatra
vid midsommar.
Wulf.

Meraker 14. 7.1914.
Nu till Myvatn och Vatnajökul på några veckor.
Hej.
Thorild Wf.

Åre 14.8.1914.
En snabb, koncentrerad Islandsfärd afslutad.
Tuli-nius, Vigfus, Örtenblad, Björnsson, Goos, Wedin,
prästen, länsman — alla hälsa dig. Två blå kattor
hemföras till Skansen. Möjligen komma Behm och jag


på våldgästning till dig i sept. Sigrid och afkomman
hälsas.
Thorild Wf.

Norr Mälarstrand 12—28.8.1915.
Har du några planer på jakt i höst, som vi kunde
kombinera? Älg, orre, tjäder, rapphöns? Jag vore
lifvad för lite af den sorten. Skrif i thy fall.
Thorild Wf.

Godthaab, Grönland 15/6 1916.
Grönländerinderne ofta riktiga sötnosar, helt
attraherande i sina små koketta sälskinnsbyxor. En
öfvervintring bör kunna bli helt sympatisk. Kusten lik
Ofoten om vintern. Detta landet är af Gudi. Den enkla
eskimåkulturen är tip-top i sin adekvata
ändamålsenlighet. Hit bör du färdas, innan ditt graföl. Nu
vidare mot nord.
Vännen Thorild Wf.


Detta var det sista livstecken jag fick från honom.
Resan bar mot nord och döden.

Den förnämsta sak han medförde åt mig från Kina
var en tuschkopp från Handynastien, en sak av lera
med sniglar som krypa omkring på kålblad, 

alltsammans i en ask av ceder. Den gav jag åt Zorn på hans
60-årsdag. Men jag har kvar en spjutspets med
drakmotiv från samma period, en dyrbarhet, som jag
ofta gläder mig åt. Och många andra saker, en
karikatyr av en sköldpadda, träskulptur, Välmåendets
gudomlighet, ett utmärkt snideri från 1600-talet,
textilier, flera satser tuschpenslar av det bästa slaget,
som jag aldrig haft hjärta att använda.

Och mina minnen av honom äro oändligt många,
somliga vackra, en del sorglustiga, de flesta präglade
av den vildhet, som alltid utmärkte honom. Hans
impulsivitet saknade gränser. Jag kommer ihåg hur
han en gång då vi lågo i min båt Hellas för ankar
en höstnatt långt ute i Norrskärgården i förtjusning
över någon livsmaxim som hoppat över 90-åringen,
fiskaren Johan Södermans läpp ögonblickligen skänkte
honom sin doktorsring för att några minuter senare
råka i fullt handgemäng med den sege gubben på
mitt fördäck, varvid båda gingo över bord. Det var
med rätt stort besvär vi lyckades bärga de båda
antagonisterna, ty mörkret var så svart det kunde
bli. Men att tvinga dem att ta på torra kläder var
omöjligt. Då gubben ville låta sina torka på kroppen,
var Thorild lika god karl. Där sutto de båda
genomvåta i salongen och tittade lömskt på varandra, tills
supén kom på bordet, ty inför dess makt och ångande
ljuvhet tinade de upp och räckte varandra händerna.
Kinesisk träskulptur.


Dagen innan Wulff reste till Kina mötte jag honom
klockan nio på morgonen på Fredsgatan. Han var
iklädd frackkostym utan överrock och beväringsmössa.
Tillfrågad om orsaken till denna fantastiska
utstyrsel, svarade han, att han kvällen förut hållit föredrag
om Island i English Society och icke hunnit kläda
orn sig. Med stor möda fick jag honom upp i mitt
hotell, där jag telefonerade efter lämplig
förmiddagsdräkt åt honom. Helst hade han först velat äta
frukost på Grand Hotel.

En annan gång räddade jag honom, då han satt i
en droska som traverserade Gustav Adolfs torg. Då
var han iklädd en gammal schakå och svängde
hotfullt en artillerisabel mot de mötande.

Men nog var han botanist, fast hans intressen
plötsligt kunde koncentrera sig på något helt annat
än det som väl var hans livsuppgift. Han var en
mästare i att botanisera från hästryggen. Huruvida
han har stort namn bland botanister vet jag ej. Ganska
typiskt för honom var att resultaten av en resa som
han 1902—03 gjorde till Främre Indien blevo två
små uppsatser, den ena Indisk hortikultur och den
andra Indisk arkitektur. Det värdefullaste av hans från
orienten hemförda samlingar äro de etnografika han
hopbragte hos Ainofolket i Japan.

Frid över hans oroliga minne!

På min salongsvägg hänger en tavla som en gång
torde få stort kulturhistoriskt värde — det påstås ju
att det behövs tid för sådant. Det är ett självporträtt
i olja av Verner von Heidenstam. Han målade det år
1886 på Schloss Brunegg i Schweiz, där han vistades
som konvalescent efter en nervfeber samma sommar
Strindberg slog sig ned icke långt därifrån, i
Othmarsingen. Heidenstam promenerar i ett tröstlöst
höstligt landskap, ung, tragisk, elegant efter den tidens
mod, behandskad, cigarrettrökande. Han bär ungt
hakskägg, hans blekhet är intressant — men bakom
honom smyger döden, iklädd munkkåpa, färdig att i
ett förintande grepp med strypande skeletthänder
trycka den unge skalden till sin tomma bröstkorg.
Ty skaldskapet hade fått överhand i hans psyke. Han
hade insett att målarna — åtminstone de han träffat
— hade sitt snille bara i ögat. Han hade tröttnat
på sin lärare Gérômes kyliga spiritualitet och fått
nya ideal.

Han går till synes oberörd av fasorna omkring sig
— till yttermera visso ligger ett skelett, som han
passerat, i det höstbruna gräset och säger något med
en gest.

Det egendomligaste med tavlan är att dess färg är
absolut modern efter nutida begrepp. Till och med
fakturen är modern och den skulle säkert göra sig
på en exklusiv up-to-dateutställning i Stockholm, Paris
eller Berlin.
Självporträtt av Verner von Heidenstam.

Studie av Otto Holmström.






Men själv har han för länge sedan lämnat sådana
synpunkter på konst.

Bredvid denna tavla hänger en studie av Otto
Holmström, en av hans vackraste. Jag kommer ihåg,
när han målade den. Vi hade inga pengar till något,
inte ens till olja och terpentin, utan tömde min lampa
och målade med fotogen. Litet färg hade vi och man
kan lugnt och rättvist säga att Holmström gjorde
det bästa med de små medlen. Vi hämtade upp en
liten buspojke från gatan och han fick dela vår minst
sagt frugala måltid i stället för att begåvas med
modellpengar.

Ett porträtt i akvarell av Olle Sager-Nelson, målat
år 1894 i Paris, äger jag också. Det är bra, snabbt
och riktigt målat av Alfred Bergström.

En utmärkt sommarsolstrålande studie från
Versailles av Hans Ekegårdh och av samme konstnär ett
Seinemotiv flankera Rolf Mellströms »Grindvalsjakt»
vid Färöarna. Den sista gillar jag som dokument i
hög grad.

Men när jag nyss kom att kasta en blick på mina
grejor från Nordamerika, indianfiltar, mockasiner och
en del andra etnografika, dök ett minne upp, som
jag nödvändigt måste berätta — hela den här boken
består ju bara av idéassociationer och därför bör det
minnet inte kunna hoppa ur stilen. Det kan vara 
intressant även för andra än mig och de Gode Män som
en gång skola rota i min kvarlåtenskap.

Jag var i New York sommaren 1916, ty Amerika
hade ännu icke kommit med i kriget. Där togs jag
ögonblickligen om hand av John Hammar, som året
förut frånträtt sin befattning som chef för Sveriges
Allmänna Exportförening och nu gjorde affärer på
egen hand i U. S. A. Han kunde New York på sina
fem fingrar och var nog vänlig att ägna varje ledig
stund åt mig. Hans våning i Hôtel Astor var
centralen för många svenskar i förskingringen och där har
jag träffat flera underliga typer. Men den, jag oftast
stötte på där, var mr Prosser, Krupps agent i
Amerika, en högst gemytlig man som levde livet leende,
en bra mask för en man som uteslutande arbetar
i förstörelsebranschen. Där mötte jag också s/s
Kristianiafjords chef, kapten Hjortdahl, f. d. officer
i japanska armén och gammal blockadbrytare i kriget
mellan Japan och Kina, en lyckoriddare av rang,
orädd, glad och tilldragande som personlighet. Aret
därpå förliste hans båt och han försvann för en tid.
Nu är han i likhet med John Hammar och mr Prosser
död. Hjortdahl medförde på sina resor sin utmärkta
bil och tillbragte sina lediga dagar med utflykter så
långt inåt kontinenten tiden medgav. Det påstods att
han förtjänat en stor förmögenhet på kontraband.
Hos Hammar gjorde jag även bekantskap med 
Olle Sager-Nelson. Akvarell av Alfred Bergström.

Teckning av Ernst Josephson.

kapten König, chef på den berömda undervattensbåten
»Deutschland», som var en ständig nagel i ögat på
ententen, ty den befraktades med gummi, nickel och
en massa ting, som tyskarna behövde för sin
krigföring. König var också — naturligtvis — en
beslutsam man, en sjöman av Guds nåde och jag skall
aldrig glömma privatmiddagarna med honom och
Prosser i Hammars våning. Han kunde berätta, om
någon, och han hade ju också ämnen.

Nåväl — en vacker dag fick jag telegram från
vår legation i Washington med förfrågan om jag ville
bli kurir på hemresan. Jag svarade naturligtvis ja.
Ryktet om detta spridde sig snart inom svenska
kolonien och jag belamrades med en massa uppdrag av
de mest olika slag, fast jag tyckte det var mer än
nog med ansvaret att hemföra papper, som rörde
staten. Emellertid ville jag vara hjälpsam och snart
hade jag i min vård omkring trehundra försändelser,
mest pengar, till adresser mellan Ystad och
Haparanda.

Jag skulle resa hem med Kristianiafjord och gladde
mig åt att få vara gäst vid »the captains table».
Hjortdahl hade lovat göra överresan så angenäm som
möjligt för mig. Jag höll just på att packa in mina
tillhörigheter i två stora steamer trunks, som jag
anskaffat för ändamålet, då jag fick påringning från
svenska generalkonsulatet.

— Du kan inte få bli kurir!

— Vad nu då? Varför?

— Tja, du är väl misstänkt på något sätt. Du
kanske har visat dig för mycket med Hammar och
Prosser och nu på slutet med König. Där ser du hur
det kan gå. Stan är full av spioner.

— Men jag har minst trehundra försändelser som
godtroget folk lämnat i min vård! Vad skall jag göra
med dem?

— Gör med dem vad du finner bäst. Säkert har
det kommit påstötning från London — — — men
vi veta ingenting. Lycklig resa!

Där stod jag. Om fyra timmar skulle båten gå.
Hjortdahl hade lovat mig få komma i sista
ögonblicket. Och även om jag haft flera dagar till mitt
förfogande, skulle jag icke ha hunnit — eller ens kunnat
— återlämna allt till respektive avsändare. Intet annat
var att göra än att ta Gud i hågen och lita på så
kallad bondtur. Mest rädd var jag om och för en stor
packe dokument från Hammar till en adress i
Stockholm. Och Hammar befann sig just då på resa i New
England.

Dyster i min själ reste jag till Kristianiafjord, där
mina trunks snart voro installerade i min stora hytt.
Den digra portföljen med det mig anförtrodda godset
skulle knappt Djävulen själv ha kunnat beröva mig.
Den höll jag i så krampaktigt att fingrarna värkte.

Först när vi passerat frihetsstatyn gick jag upp på
bryggan till kapten Hjortdahl och bad att få tala
med honom privat. Vi gingo in i hans salong och jag
berättade sanningsenligt hur det stod till. Jag
inbillade mig att mitt fall skulle intressera honom som
gammal blockadbrytare.

— Du måste hjälpa mig, och du kan om du vill!

— Nehej, min gubbe, på din byk vill jag inte ha
någon trasa med. Du bör förstå, vad jag riskerar.
Och jag är det svartaste fåret av alla skeppare på
Atlanten — nej tala inte med mig om saken mera.
Basta!

Jag hade verkligen glömt en lysande historia om
Hjortdahl. På en av hans sista resor hade båten varit
laddad med farliga ting. Man närmade sig Kirkwall
och den rayon, där man hade att vänta de
kringströvande engelska hjälpkryssarna, som underkastade
passagerar- och handelsfartyg en högst rigorös
undersökning. Då radierade Hjortdahl ut i rymden:
S—O—S! S—O—S! Han hade kopporna ombord och
ville ha ögonblicklig hjälp.

Men engelsmännen ville inte hjälpa utan bådo
honom dra så långt vägen räcker. Han begärde inte
bättre.

Men ett sådant trick lyckas endast en gång och jag
förstod, varför jag icke hade någon hjälp att vänta
av upphovsmannen till ett så makabert skämt. 
Emellertid uppgav jag dock icke allt hopp. Jag började
bearbeta kaptenen, ormtjusa honom.

Jag åt vid hans bord och drack regelbundet kaffe
efteråt i hans salong. Men mellan måltiderna arbetade
jag och fyllde så småningom väggarna i hans rum
med teckningar och akvareller. Han hade upplåtit en
extra förstaklass hytt till ateljé åt mig, ty det fanns
gott om platser ombord.

Gång på gång förnyade jag min bön om hjälp. Jag
visste ju att det ombord på en så stor båt måste
finnas ställen, oåtkomliga till och med för en
general-tulldirektör. Men han var obeveklig.

Jag arbetade på! Slutligen måste han lägga mina
alster i byrålådor och skåp. Och dagarna gingo. Vi
kommo i obehaglig närhet till den farliga rayonen.

En kväll satt jag och skrev i min nya hytt! Klockan
närmade sig tolv och jag började fundera på att gå
till min riktiga lya och lägga mig.

Då öppnas dörren sakta, Hjortdahl träder in,
lägger en skruvmejsel på mitt bord, nickar uppåt taket
och går ut igen. Inte ett ord sade han. Men han
kastade genom dörrspringan en menande blick på
portföljen vid min sida.

Jag förstod. Genom dessa stora passagerarbåtar gå
luftrör med tusentals ventiler, medelst vilka man
reglerar temperaturen i hytterna. Under taket i min
hytt gick ett sådant rör. En väldig ventil, fastsatt
vid röret med tjugufyra skruvar — jag skall alltid
minnas antalet — lyste i sin blankskurade
mässingsprakt.

Nu fick jag bråttom och arbetsamt. Jag nådde icke
ventilen ens från mitt arbetsbord, men genom att
ställa en stol på bordet kom jag äntligen åt mitt
blivande operationsfält.

Naturligtvis hade jag reglat dörren. Det gick litet
sjö och min rangliga arbetsställning visade stundom
tendenser att falla omkull, men jag tog resolut båda
lakanen ur sängen, knöt ihop dem och band fast
stolen vid bordet. Sedan kunde jag genom att hålla
mig fast vid luftröret under de värsta överhalningarna
hindra ställningen från fall.

Aldrig har jag väl någonsin förut träffat på så
otrevliga, omedgörliga mässingsskruvar. Men mejseln
var stark och bra. Och aldrig har jag lossat några
skruvar under så besvärliga förhållanden. Hur länge
jag höll på innan jag lyckats avlägsna ventilen vet
jag icke, men jag hade blåsor i min högra hand och
alla leder värkte på grund av min obekväma
ställning och den växande sjögången som stundom tvang
mig att som i kramp hålla mig fast vid luftröret
med båda händerna. Äntligen! Jag sköt min stora
portfölj in i röret och började det svåra arbetet med
fastskruvandet av den tunga ventilen som var mycket
ohanterlig, innan jag provisoriskt tvungit den att
hänga fast med ett par diagonala skruvar. En skruv
gick av på mitten och föll ned på mattan. Då jag
sedermera skulle ta vara på den, var den försvunnen.
Först efter långt letande hittade jag den dikt vid
väggen där något annat mässingsföremål camouflerat
den. Den ligger nu på Atlantens botten.

Klockan sex på morgonen var arbetet slut och
klockan sju var det varma badet i blått härligt
saltvatten färdigt. Det behövdes. Jag lät betjäningen
bära ut mitt arbetsbord och göra i ordning efter mig.
Lakanen hade jag slätat ut så gott sig göra lät. Jag
hade icke användning för rummet längre, åt min
första frukost, gick till sängs och sov som en likkista
till middagen.

Icke ett ord växlades mellan kaptenen och mig om
saken. Och jag lämnade vid kaffet i hans hytt utan
ett ord tillbaka skruvmejseln.

Dagen därpå siktades den engelska hjälpkryssaren.
Det såg helt krigiskt ut då en båt sattes ut från den
i den höga sjön, rodd av matroser i livbälten. En
ung officer, nästan ett barn, tyckte jag, klättrade med
två till tänderna beväpnade soldater uppför lejdaren,
satte telegrafen ur funktion och tog befälet över
s/s Kristianiafjord. Hans första fråga gällde mig.

Vi följdes åt till min hytt och jag underkastades ett
mycket långt förhör, som dock icke ledde till något
resultat. Sedan började undersökningen av mitt
bagage. Mina båda trunks voro verkligt
konstnärligt packade och jag måste medge att de efter de
båda soldaternas arbete voro i fullkomligt samma
skick som före. Det var tydligen papper den unge
officeren ville åt och det var nära att han lagt
beslag på alla mina anteckningar från resan. Men dem
hade jag lagt överst i den ena trunken, ty jag hade
ju gott samvete. Jag hade haft »a very good press» i
Amerika och artiklarna om mig i New York Times
och Herald genomlästes mycket noga. Men
undersökningen var också noggrann. Man tog blocken ur
mina skor och kände efter med fingrarna. Man
öppnade ett par stora jungfruliga cigarrettaskar och
sökte på bottnarna. Man trevade på mina rockfoder,
kikade i mina nyköpta skjortor. Och ägnade
naturligtvis hytten vederbörlig uppmärksamhet. Man
bäddade helt och hållet om åt mig. Och till slut tycktes
officeren verkligen vara övertygad om att jag var
en helt vanlig oskuldsfull skämttidningsredaktör på
turistfärd.

— Men vad hade ni för affärer i Amerika? Varför
reste ni dit?

— Därför att Amerika ännu så länge är det enda
land man kan resa till. Och jag är van att resa. Det
tillhör mitt yrke.

Den unge mannen var mycket artig och jag bjöd
honom på middag, ty han skulle följa oss till 
Kirkwall för att börja njuta av en efterlängtad permission.
Sex månader hade han kryssat i de här farvattnen och
man kan bli trött på mindre, »ty den här befattningen
är mycket obehaglig, som ni kan förstå. Ni är den
förste ombord på en båt som jag måst stoppa, som
sagt ett vänligt ord åt mig. Och jag gör dock bara
min plikt mot mitt land. Jag lyder ordres.»

Hjortdahl ville icke se åt honom.

— Nå, jag undrar inte på att en befälhavare på en
båt som tillhör ett neutralt land blir minst sagt
ursinnig, då en ung man plötsligt kommer ombord och
med revolverns makt tar befälet, sedan han gjort
telegrafen omöjlig. Det är naturligtvis övergrepp från ert
lands sida. Har ingen reagerat allvarligt?

Hans blick mörknade. — Jo, det är ett hemskt
minne. En kapten på en (jag tror han sade dansk)
lastångare, drog sin revolver och jag måste skjuta
honom. Det har hänt mycket under mina sex månader
här i havet, och det mesta vill man glömma.

Han var egentligen kofferdist och tjänstgjorde
ombord på kryssaren som reservofficer.

Vi kommo till Kirkwall, men jag fick ledsamt nog
icke gå i land utan fick på avstånd beundra de grå
byggnaderna och S:t Magnuskatedralen. Någon liten
aning om Orkneyöarnas nakna, kärva skönhet fick
jag kanske ändå. Väl var att jag slapp dela de
passagerares öden som tvungos stanna där till krigets
slut. Jag tror att det drabbade åtminstone två av oss.
Men så går det, då man blandar sig i politik.
Emellertid kände jag mig något så när lugn först i Bergens
hamn, då jag icke längre behövde vara orolig för de
papper, av vilket slag de nu kunna ha varit, som
jag innehade. Men det riktiga lugnet och den
verkliga tillfredsställelsen kommo i Stockholm, då jag
efter några dagars arbete avlevererat alltsammans
till mottagarna.

På mitt pianino stå tre porträtt, ett av Strindberg
med påskrift »Minne af åtnjuten gästvänskap i
vårbrytningen 1903», ett av Bruno Liljefors från 1894
och ett av Heidenstam och Fröding med
ursprungsbeteckningen »Blå Jungfrun D. 28 juli 1896».

Strindberg är författaren, som sitter för fotografen,
kokett med svanfjäder i handen, väldig artisthalsduk,
håret ordnat till lejonman på det abnormt lilla
huvudet, en självmedveten siarblick och ad omnia paratus.
Underligt vad Strindberg som människa med åren
sjunkit i min värdering! Icke så mycket som
författare, men även i det avseendet, ty ens gudar bli så
småningom bara människor, om man får leva
tillräckligt länge, utan just som människa. Han var
förskräckligt skvalleraktig och kunde icke bevara ett
förtroende. Han var nära att skada mig allvarsamt en
gång, då jag bad honom, den äldre och erfarnare
kamraten, om råd i en delikat sak. Men jag har lätt att
förlåta, gudskelov! — och vidrörde icke ämnet med
en antydning efteråt. Av mig tålde han den
hänsynslösaste kritik och icke ens min drift med hans makter
kunde bringa honom ur jämvikt.

»Jag har längtat efter att få umgås intimt med en
verkligt okomplicerad människa», sade han, »och det
är du.»

Säkert hade han rätt. Åtminstone har jag aldrig
försökt göra mig till mera komplicerad än jag är i
verkligheten.

I likhet med mig på den tiden ville han aldrig gå
och lägga sig och de flesta morgnarna ljusnade
rullgardinerna av soluppgången över Ålands hav, innan
vi sökte några timmars vila. Vi drucko och rökte och
pratade som unga studenter på natthippa och
fördjupade oss i kuriösa böcker. Han var icke alls
okunnig i latin och grekiska. Men hans hebreiska lärdom
ger jag icke mycket för.

Liljefors' porträtt är från Östra Lagnötiden, då han
på allvar började studera havet. Men det där har jag
skrivit om förut.

Heidenstam och Fröding äro på fotot iklädda
klassiska togor (lakan) och lagerkransar i likhet med oss
andra deltagare i det bekanta bröllopet, som på sin
tid väckte sensation och i klerikala kretsar betraktades
som en hednisk fest med hädelse mot 
Gustaf Fröding och Verner von Heidenstam. Blå Jungfrun D. 28 juli 1896.

evangeliskt-lutherska religionen som tydlig avsikt. Jag undrar om
någon av oss hade ägnat en tanke åt vare sig
Evangelium eller doctor Martinus. Endast med
svårighet hade Birger Mörner lyckats få tag i en präst
som ville assistera och jag misstänker att den
sedermera fick sina fiskar varma. Bröllopet var emellertid
ingen demonstration. Det var en privattillställning
med kamratglädje som innehåll och avsikt, en högst
anständig och vacker fest, som vi kvarlevande minnas
med rörelse. Natten var underbart vacker och Blå
Jungfrun iklädd hela sin mystiska skönhet. Jag minns
hur jag en gång skilde mig från sällskapet för att
ensam njuta av det blå dunklet och dyningens spel
mot strandklipporna. Jag skulle hoppa över en
bergskreva, då ur den sträcktes en hand och en arm.
Det var Gustaf Fröding, som lagt sig där för att vara
ensam en stund. Jag stannade hos honom ända tills
vi saknades och återkallades till sällskapet och
ordningen.

Man måste medge att Heidenstam och Fröding på
porträttet se ut som något av romerska kejsare.
Gustaf verkar till och med litet neronisk.

”Festligt vid flammande bloss och vid sorlet av glammande gamman
Runius räcker pokaln, den med rimlim han limmade samman,
önskar av hjärtat allt gott åt en Förste av orden i Norden
sampt åt den Ädela Dam i hans stuga en fruga är vorden.“


Frödings Rim-Pokal efter gammalt mönster i den
tidning, vi utgåvo i några exemplar med anledning av
festen, är verkligt vacker och konstnärlig.

”Ståtelig båt vid strand,
gott mod med roder i hand,
bragd i Poemataland.”

Men medan småsinnets och avundens vågor gingo
höga i Sverige, fräsande av ilska över att vi vågat
ställa till ett bröllop på detta ogudaktiga sätt utan
att be publiken eller tidningarna — eller ens våra
själasörjare — om lov, fantiserade vi på vårt
ungdomliga sätt om Blå Jungfrun som gravplats åt alla
bröllopsgästerna. Men först skulle vi instifta en ny
religion, Skönhetens, med endast tolv medtroende.
Vi undrade till och med, om man icke kunde få en
sådan religion sanktionerad av Staten. Sedan skulle
vi borra ett cylindriskt hål snett ned från Blå
Jungfruns krön och i den ordning döden hemsökte oss,
låta våra kroppar gjutas in i cementcylindrar och
släppas ned i hålet. Där skulle vi åtminstone få vara
i fred.

Med åren ha vi funnit ett sådant arrangemang vara
både onödigt och onödigt kostsamt. Dessutom äro
några av oss döda och sova på vitt skilda håll.

Jag vet för resten icke hur myndigheterna skulle
ha ställt sig till vår idé.

Verner von Heidenstam, Gustaf Fröding och jag som skogsgudar i Sandhamns strandskog.


Av xylografen Kalle Andersson i Grisslehamn har
jag fått ett ganska delikat uppdrag. Han har
författat en skrivelse, där han önskar att jag
omedelbart efter hans kvittering av det jordiska syr in
honom i en säck tillsammans med några meter grov
ankarkätting, ror ut honom i min snäcka och sänker
honom i närheten av Storbrottet, som man ser från
mina berg. Jag och Lubbe Nordström ha undertecknat
detta dokument och förbundit oss ordna att denna
hans oåterkalleliga sista vilja blir åtlydd. Han
försäkrar att vi endast behöva skaffa oss läkarintyg på
att han verkligen är död. Han vill inte ligga i vigd
jord — där finns för mycket bönder, påstår han, och
det hjälper icke att jag försäkrar att några allvarliga
konflikter icke kunna uppstå mellan honom och
bönderna. Nej — han vill hellre bli ålmat och vilja Lubbe
och jag fiska på honom en tid, skulle han bara bli
glad.

Enda möjligheten för Lubbe och mig att hedersamt
komma ur denna uppseglande konflikt är att
xylografen överlever oss båda.

En antik lampa (made in Germany) av lergods
från S. Callisti katakomber utanför Rom står
någonstans som bevis på min godhet. En vacker höstdag
år 1894 var jag där och kom ögonblickligen in i ett
lag supande munkar, vilka då för tiden halvfulla och
raglande — ty det var icke turistsäsong — visade
några meter av dessa ärevördiga och tragiska hålor
från kristna kyrkans första tid. Jag slog mig ned i
deras lag och bjöd på vin och likörer, talade dålig
italienska, men blev god vän med den ärevördige
padre Paolo, före detta tysk officer, som måst rymma
efter en duell och anlagt tonsuren, som nu vuxit till
absolut flintskalle. Vi funno varandra och han var
till och med så vänlig att han erbjöd sig visa mera
av katakomberna än någon resande av min kaliber
någonsin fått se, bara jag ville komma tillbaka
följande dag. Han vädrade festmåltid med bättre viner.
Nu är sådan trafik omöjlig, antagligen på grund av
Mussolinis struptag i den gamla regien.

Jag gick naturligtvis dit nästa dag och fick se så
mycket jag ville. Vi kommo in i avlägsna gångar, där
efter våra spår på det dammiga golvet att döma icke
någon varit på långa tider. Skelett lågo hopade
överallt i väggarnas nischer. Jag bad padre Paolo: — Giv
mig en skalle, jag behöver den för min privata
kraniesamling!

— Jag ser ingenting — jag går ju före er, svarade
den gamle skojaren, och jag högg en skalle som låg
för sig själv i ett hörn. Säkert var det någon fin
martyrs.

Jag hade en stor engelsk ulster med en kolossal
ficka nedtill i fodret. Där placerade jag martyren.
Efter den glada middagen med munken i en osteria
snett emot ingången till katakomberna, begav jag mig
på hemvägen. Skallen slog emot mitt högra ben och
besvärade min vandring.

Ungdomsporträtt av xylografen och målaren Kalle Andersson.

När jag kom till det gravställe, som över ingången
bar skylten Sepulchra Scipionum, stannade jag, tog
fram min skissbok och tecknade av dess pittoreska
fasad. Det tog lång tid, ty jag ville vara
samvetsgrann. Så fortsatte jag Via Appia åt staden till men
observerade plötsligt att martyren icke längre slog
skallen mot benet. Jag kände efter i fickan —-

martyren hade förvandlats till ett snusbrunt pulver. Nere
i jordens innandöme stå skeletten sig hur länge som
helst, men de tåla inte frisk luft. Jag hällde ut
martyren på gatan och fortsatte vägen en désillusion
rikare.

Det enda av mina förvärv som stod sig var lampan
(made in Germany) för vilken jag betalt padre Paolo
fem lire, ty jag ville göra honom en tjänst. Vi
korresponderade sedan ett par år, ty han intresserade sig
särskilt för Sverige, emedan han i fransk-tyska kriget
haft en svensk officer till vän. Jag talade sedermera
med markis Lagergren om munken. Han kände
honom icke personligen, men visste vem han var.
Ledsamt nog har jag glömt hans namn, men
Lagergren kom mycket väl ihåg duellskandalen och
officerens, en preussisk junkers, övergång till
katolicismen.

— Han var en libertin, sade markisen, och passade
oss inte. Men vad börden beträffar, var han högst
acceptabel, tillade han liksom drömmande.

Just nu, när jag slutat förra satsen, kom som en
hälsning från de döda, via Norstedt & Söners förlag,
Lagergrens nionde del av »Mitt livs minnen». De
föregående sände han mig samvetsgrant. Säga vad
man vill om det litterära värdet av hans memoarer,
men jag läser dem med nöje. Första delen var bäst,
men man måste medge att alltsammans är ett 
intressant europeiskt dokument och ett slags monument
över en mycket egendomlig man med en sällsynt
karriär bakom sig. Nog är det konstigt att jag just
nu då jag nämnt hans namn i den här boken skulle
få en så påtaglig och ögonblicklig erinring om den
gamle herren till Tyresö.

Förra våren träffade jag i Nizza en bartender som
varit hans sekreterare — eller kanske betjänt, fast
sekreterare väl låter bättre. Och för trettiosex år sen
träffade jag en julnatt i Madeleinekyrkan i Paris en
vaktmästare som i sin ungdom i Afrika tillsammans
med en annan blivande greve, Carlo Landberg, varit
betjänt hos en rik amerikanare. Men den vaktmästaren
ville träffa Landberg — bara fem minuter, och han
skulle inte ha många hela ben kvar i sin kropp.
Världen är liten och människorna äro icke vidare
gigantiska vid närmare okularbesiktning.

Sedan jag började skriva denna bouppteckning har
en mängd kamrater och vänner lämnat livet, som de
i de flesta fall älskat. Många av dem gjorde nog
inte bouppteckning i livstiden. Nu gå andra och nosa
i deras gömmor och veta ej, hur det eller det kommit
in i möblemanget. Jag anser mig ha fyllt en dyrbar
plikt, men känner det samtidigt litet ruskigt. När
kommer min tur? Jag är just i den farliga åldern
och väntar på magnus annus climactericus, det
sextiotredje fatala året — nå, det dröjer ju ännu ett par år
dit och jag är för resten icke vidskeplig, vare sig det
nu är en multipel av sju eller nio som är kritisk i ett
människoliv och den enkla multiplikationen av dessa
tal verkar väl kabbalistiskt hopkommen som farlighet,
även om Tegnér ängslades över den.

Mycket har jag naturligtvis förbigått, vilket ju är
förklarligt i ett rikt — eller åtminstone rikhaltigt hem.
Dagligen hittar jag nya gamla ting som jag glömt.
Det blir nog klokast att låta någon annan beediga
detta dokument. Nyss fann jag en sminkask från
Centralafrika. Den innehåller snustorra färger för
krigs- och dansmålning, men är utan spegel,
pudervippa och andra hygieniska artiklar. Meningen är
emellertid god.

Jag bläddrade nyss igenom Bernatziks vackra bok
Der dunkle Erdteil ur den utmärkta serien Orbis
terrarum från Atlantisförlaget. Jag undrar när våra
kvinnor skola börja uppträda med läppskivor, som
deras systrar av Sarafolket eller med magen försedd
med prydnadsärr! Allt är möjligt och modet är en
naturlag. För egen del tycker jag bäst om omålade
kvinnor. (Jag är verkligen nyfiken på hur den unga
löjtnantsfru målar sig, som nyligen begärde mitt
porträtt och kallade mig damernas älskling! Jag lopp
ögonblickligen till spegeln och blev stående där en
lång stund, ett rov för stridiga tankar, men blev
lugn och kall igen, då jag påminde mig Dioskorides
uppgift att kvinnorna på hans tid använde
krokodil-träck för att ge ansiktet vacker färg och glans.)

Min samling av snusdosor har jag icke specificerat,
men den är rikhaltig. Jag har nämligen snusat sedan
mitt trettonde år. Nu kan det dröja veckor mellan
prisarna, men som skolpojke var jag rentav
frenetisk utövare av denna förfärliga last, ty vad skulle
man göra under de långa lektionerna? När jag sista
gången, på allvar, förlovade mig, kastade min fästmö
resolut dosorna ut genom fönstret, men den
småländska segheten firade åter en triumf — inom kort
hade jag anskaffat nya och bättre.

Jag har dyrbara Tuladosor, minnen av Lundbohm,
jättenäverdosor från Småland och snusets barndom,
en gulddosa, present av Julstämning efter tjugu års
medarbetarskap, och lantliga slagsmålsdosor med
mönjeinramade speglar, samt till yttermera visso
försedda med kniv och kam — idealiska tillhyggen och
effektiva i handen på en behjärtad man. Jag har
snusdosor från Island, Spanien, Korsika. Men den finaste
är min morfars gamla ovala silverdosa, förgylld ini
och med P. J. L. på locket: Per Johannes Lindner.
I Östgötars Minne står om honom: L. var en
aktningsvärd personlighet och en god präst, ehuru lågmält, så
att han hade svårt att göra sig hörd. Var tjänstledig
nära två år för sjukdom.

Jag kan tillägga, att han även var en glad präst,
som lär ha sjungit Bellman utmärkt, samt att han
hade vålnad, vilket endast mycket hyggligt folk har.
Jämnt tio minuter innan han kom hem från
socknebud eller andra ärenden, hördes alltid hans steg på
trappan och det lät som om förstudörrbommen dragits
ifrån.

— Seså, sade mormor, nu kan vi vänta Lindner
hem när som helst!

Och när han stod lik på kammarn pinglade hans
ringklocka därinifrån alldeles tydligt en kväll.

— Seså, sade mormor, nu är något på tok!

Det var kon som höll på att strypa sig i tjudret
ute i lagårn och räddades i sista minuten. Sådan var
morfar. Om farfar, som också var präst, vet jag inte
mycket mera än att han skall ha varit en mycket
originell man, som envisades att mässa, fast han
visste sig vara ganska omusikalisk. Men han var
omtyckt av bönderna, ty han drack svarta toddar med
dem enligt tidens sed. Tog sin pastoralexamen, men
hann ej bli kyrkoherde. Hans gamla hebreiska,
grekiska och latinska studieböcker befinna sig i min
ägo. Min far berättade att han talade latin ganska
obehindrat och vackert.

För några år sedan fick jag som gåva ett gammalt
fotografialbum fyllt med porträtter av min farfars
släktingar och umgänge. Det är mig ett stort nöje att
stundom ta fram samlingen och studera den. Där
finns bland andra en bild av den siste Gyllenhöök,
en gammal rik kammarjunkare, ett år yngre än min
farfar, vars måg han blev trots åldern och en senilitet,
om vilken många historier voro i omlopp inom
släkten. Han grät så snart man tilltalade honom. Hans
enda intresse var att hölja sin unga hustru i siden,
sammet och juveler. Min farfar kallade honom
»gubb-strutten» och försökte förgäves liva upp honom med
toddar och skämt, men kammarjunkarn bara grät. Han
dog efter ett åttaårigt äktenskap gråtande av lycka
över sin hustrus ungdom och skönhet.

Jag äger en stor samling moderna
propagandaaffischer, en present av ryska vänner, vilken en gång
kommer att bli en stor dyrbarhet. Få människor
samla sådant, ty de flesta förstå antingen icke deras
värde eller avskräckas av deras storlek. Men den ryska
affischkonsten står mycket högt, målmedveten och
ändamålsenlig som den är, lämpande sig för ett folk
av till stor del analfabeter. Medan pennan löper
måste jag passa på och berätta en ny och typisk
historia från Ryssland. Den kan ju komma här som
idéassociation.

En firma har koncession på tillverkning av
tricotage, men har icke förstått välja sina juridiska
rådgivare ur lämpliga samhällsklasser eller 
representerande de idéer, som en jurist i Sovjet bör ha vis à
vis ett kapitalistiskt företag. Den förste advokaten
kom av hittills okänd anledning i svårigheter och blev
arkebuserad. Firman engagerade en ny, som snart
gick samma väg.

Chefen var bjuden till fin middag hos den utländska
överklassen i Moskva och omtalade en passant de
svårigheter han haft med att få juridisk hjälp mot
Sovjets övergrepp, då en dam tillhörande den verkliga
diplomatiska kåren konversationsmässigt ville beklaga
faktum och utbrast: — Es ist doch furchtbar und
schrecklich, dass so was überhaupt passieren kann!

Chefen, avvärjande: — Ach ja, aber so was nehmen
wir bei uns nicht so tragisch!

Jag sitter och funderar på, om jag inte skall skänka
de där affischerna till Nationalmuseum. Bara inte dess
tjänstemän bli kommunister vid betraktandet av
konstverken! Det skulle bli en spik i min likkista. Men i
så fall ber jag att man i stället använder den gamla
ärevördiga spik från 1200-talet som just nu ligger
framför mig.

Apropå spik är jag den lycklige ägaren av en
bronspilspets från den grekiska ön Levkas, det homeriska
Ithaka. Den är uppgrävd vid foten av berget Oxoi och
en ung framstående tysk arkeolog har försäkrat mig
att den efter alla tecken att döma är spetsen av just
Den siste Gyllenhöök.

den pil, med vilken Odyssevs vid sin återkomst sköt
igenom hålen på de tolv i rad ställda yxorna. Han
stöder sin diagnos på det faktum att bronsen icke
har en enda repa. Skulle den ha snuddat vid någon
yxa, hade denna naturligtvis gjort märke i godset,
men Odyssevs sköt oklanderligt. Pilspetsen är för
övrigt avbildad i Buchholz' »Die homerischen Realien»,
tredje upplagan 1889.

En jurist, som satts i tillfälle att titta litet i den här
bouppteckningen, påpekar som ett kardinalfel, att jag
glömt anteckna alla möbler och annat nyttigt bohag,
bordsilver, sängkläder, mina oräkneliga kostymer och
skjortor, slipsar, pälsar, hattar, overalls, kragar och
glasögon. Men är nu detta ett så allvarligt fel, då
glömskan endast bekräftar min ideella och historiska
läggning? Själen är viktigare än allt annat och den
har jag sökt odla efter råd och lägenhet. —

Varför begåva goda människor min ringhet med så
mycket glas och flaskor? Förmodligen emedan ett av
huvudändamålen med mitt skriftställar- och
tecknarskap varit att framhålla spritens fördärvliga inflytande
på obalanserade hjärnor. Kortsynta och illasinnade
individer ha i mitt arbete velat se uteslutande
beundran för fyllbultens liv och leverne. Men har jag
någonsin tecknat någon vacker fyllbult? Har jag
uppmanat till dryckenskap? Har jag icke i stället 
framhållit drinkarens förnedring i diken och
polisvaktkontor? Det är hårt att känna sig missförstådd ett
helt långt liv igenom.

Min samling av flaskor och glas är överväldigande.
Om de givits mig av ångrande syndare till tecken
på att vederbörande icke längre haft användning för
dem, övertygade om sitt förfall på grund av mina
skrifter och teckningar, om de alltså belamrade min
våning av samma anledning som kryckorna i Lourdes
fylla dess beryktade helgedom, då skulle jag med
mera jämnmod än nu betrakta, hur hemmet blir allt
trängre, men snart måste jag allvarligt uppmana det
godhjärtade svenska folket: — Giv mig inte flera
flaskor! Alldeles nyss fick jag en praktpjäs av en
dansk vän. Den har tillhört Holger Drachmann, en
man som icke spottade i glaset, och i livstiden säkert
endast motvilligt skulle ha avstått från den
grönskimrande, vackert välvda och invecklade dyrgripen.

Ju flera flaskor jag får, desto större blir faran att
de skola slås sönder —- och det vore ju förfärligt —
jag vill inte tänka mig in i det. Jag vill
överhuvudtaget inte tänka på något en tid framåt, ty nu slutar
jag bouppteckningen, dock först sedan jag på grund
av de tvångsföreställningar som måste bli en följd av
dessa ständiga glaspresenter berättat en historia som
naturligtvis har med glas att göra.

Läsaren påminner sig kanske det yttrande om den
småländska fattigdomen, som jag lät en gammal smed
i min hemtrakt göra i början av den här boken. Det
är ju digert av humor. Men ett yttrande av en av
smedens söner, smepojkarna, som de kallas ännu, fast
mina jämnåriga, försvarar väl sin plats som prov på
smålandshumor och som avslutning på en bok.

Jag och en barndomsvän hälsade i somras på
smepojkarna. Det blev ett glatt återseende efter många
års skilsmässa, de släppte hamrar och tänger, stängde
smedjan mittpå arbetsdagen och följde oss till en
ängsbacke, där vi läto en blygsam flaska gå laget
runt. De strålade och gamla minnen vaknade. Solen
sken, ån porlade och pjollrade om gäddsnärjningar
och kräftfiske.

De äro ungkarlar båda och fria män, ingen har
något att säga till dem om. När vi skulle skiljas —
vi ämnade göra några dagars bilfärd genom vår
hembygd — sade de: — Ja det här var ju riktigt kalas.
När ni kommer tillbaka ska vi ha tagit ut på våra
motböcker och bjuda igen.

Ty så är lagen.

När vi efter någon vecka åter infunno oss i
smedjan, möttes vi ej av de glada ansikten vi längtat efter.
Smepojkarna sågo helt sorgsna och slokörade ut.

— Si — si — dä har hänt e olöcka —--

— Vad nu då? Har ni tappat buteljen? Gick den
sönder?

— Nä — vi drack ur 'an.

Ni tror att det är en vanlig hästsko, som sitter
över min dörr! Misstag — den har tillhört Pan. Jag
mötte honom vid Hagaparkens grindar sent en kväll
nu i oktober. Regnet strömmade ned, det var kolsvart,
båglamporna tycktes vilja slockna.

— Hej, gamle Pan! ropade jag.

— Vem är du?

Jag sade mitt namn.

— Men jag känner dig ju inte, väste han.

— Känner du mig inte? Vi ha träffats i Småland,
på Sandön och i min Grisslehamnsskog. Men varför
är du hes? Är du förkyld? Har du dåligt på fötterna?
Följ med mig hem och du skall få ordentliga skor
med rågummisulor.

— Jag känner dig ju inte, upprepade han.

— Följ med nu bara, envisades jag och tog med
ett fast grepp om hans ena horn.

Men blixtsnabbt gjorde han sig fri, flydde bortåt
Nya kyrkogården, slog gnistor ur spårvägsskenorna,
fastnade med ena skon och slet sig lös. Skon blev
kvar. Den passar mig och jag behåller den.

Tills han själv kommer och hämtar den, vilket icke
är omöjligt. Den tas därför icke med i den egentliga
bouppteckningen.

Ack ja!





