
<table o>
<td c><h1><sp>IVANHOE</sp></h1>
<td c>HISTORISK ROMAN
<td c><sc>af</sc>
<td c><big><sp>WALTER SCOTT</sp></big>
<td c><sc>i förkortad öfversättning af</sc> ERNST LUNDQUIST
<td c><img><i><small>Ill. HUYOT, s.c.<tab><tab><tab>H. Scott</small></i></img>
<td c>AKTIEBOLAGET LJUS, STOCKHOLM<br>1902
</table>

<table o>
<td c>﻿CENTRALTRYCKERIET<br>**** 1902 ****
</table>
<img><i><small>Ill. A. M.[=Adrien Marie]<tab><tab>AUG. NEUMANN, s.c.</small></i>
<big>Walter Scott.</big>
Född 1771 i Edingburgh i Skottland; död 1832.</img>

<chapter name="Första kapitlet">
<img><i><small>Ill. HUYOT, s.c.<tab><tab><tab>H. Scott</small></i></img>
<h2><small>FÖRSTA KAPITLET.</small></h2>

I den vackra trakt af det glada England, som genomflytes af
floden Don, sträckte sig i gamla dagar en stor skog, som betäckte
större delen af de vackra höjder och dalar, som ligga mellan Sheffield
och den vackra staden Doncaster. Kvarlefvorna af denna vidsträckta
skog ses ännu vid herresätena Wentworth och Wharncliffe Park samt
omkring Rotherham. Här huserade i urminnes tider den mytiske
draken Wantley; här levererades många af de hårdaste striderna
under inbördeskrigen mellan furstehusen Röda och Hvita rosen, och
här uppehöllo sig också i forna tider de skaror af tappra fredlösa,
hvilkas bedrifter blifvit förhärligade i de engelska folkvisorna.

Detta är den hufvudsakliga skådeplatsen för vår berättelse, och
den föregår mot slutet af Richard den förstes regering, då hans
återvändande från den långa fångenskapen blifvit en händelse, som var
mera föremål för längtan än hopp bland hans förtviflade undersåtar,
hvilka under tiden voro utsatta för allehanda våld och förtryck.
Adelsmännen hade nu åter blifvit i högsta grad själfrådiga; de
föraktade det engelska riksrådets vanmäktiga befallningar, befäste sina
borgar, ökade antalet af sina underhafvande, bragte alla sina grannar
i vasallförhållande och sträfvade hvar och en för sig med alla de
medel, som stodo dem till buds, att ställa sig i spetsen för sådana
stridskrafter, att de kunde spela en roll i de inbördes strider, som
tycktes nära förestående.

En omständighet, som mycket bidrog till att öka adelns tyranni
och de lägre samhällsklassernas lidanden, härledde sig från följderna
af hertig Vilhelm af Normandies seger vid Hastings 1066. Fyra
släktled hade ej varit tillräckliga att blanda normandernas och
anglosaxernas fientliga blod eller genom gemensamt språk och
gemensamma intressen förena två fientliga folkstammar, af hvilka den ena
ännu var stolt öfver sin seger, medan den andra suckade under alla
nederlagets följder. Makten hade i följd af slaget vid Hastings helt
och hållet kommit i den normandiska adelns händer, och den hade,
som de engelska historieskrifvarne berätta, ej brukats med måtta.
Hela stammen af anglosaxiska furstar och adelsmän hade med få
eller inga undantag blifvit utrotad eller drifven från sina
besittningar, och det fanns ej ens många, hvilka som godsägare af andra
eller ännu lägre rang ägde jord i sina fäders land. Kungarnes
politik hade länge gått ut på att genom alla, både lagliga och olagliga,
medel försvaga den del af befolkningen, som med rätta antogs hysa
den mest rotfästade ovilja mot sin besegrare. Franska var det
förnäma språket, adelns språk, ja, till och med domstolens språk, medan
den långt manligare och uttrycksfullare anglosaxiskan lämnades åt
bönder och lifegna, som ej kunde något annat. Emellertid föranledde
det nödvändiga umgängret mellan jorddrottarne och de förtryckta
lägre varelser, af hvilka jorden odlades, efterhand bildandet af en
dialekt, en blandning af franska och anglosaxiska, hvarpå de kunde
göra sig ömsesidigt förstådda af hvarandra, och därur utvecklade sig
småningom det nuvarande engelska språket, hvari segrarnes och de
besegrades tungomål på ett så lyckligt sätt sammansmält.

***

Solen höll på att gå ned öfver en af de frodiga, gräsbeväxta
slätterna i den skog vi omtalat i början af kapitlet. Hundratals
lummiga, kortstammiga ekar, som kanske varit vittnen till de
romerska soldaternas marscher, sträckte ut sina knotiga armar öfver den
vackra, täta gräsmattan. Här spredo solens röda strålar ett dämpadt
ljus, som delvis uppfångades af trädens grenar och mossiga stammar,
där belyste de fläckvis den del af gräsmattan, hvartill de trängde
ned. På toppen af en kulle, som var så regelbunden, att den tycktes
konstgjord, fanns ännu en del af en rundel af groft tillhuggna stora
stenar.

De mänskliga varelser, som fullständigade landskapstaflan, voro
två till antalet. Den äldste af dessa män hade ett strängt, rått och
vildt utseende. Hans klädedräkt var så enkel som tänkas kan, ty
den bestod af en tätt åtsittande jacka med ärmar, gjord af det
garfvade skinnet af något djur, på hvilket håren ursprungligen suttit
kvar, medan de nu voro afnötta på så många ställen, att man
svårligen af de fläckar, som voro kvar, kunde urskilja, hvilket djur huden
hade tillhört. Fötterna skyddades af sandaler, som voro bundna
med remmar af vildsvinsskinn; ett bindsle af smidigt läder var
konstmässigt lindadt om benen och gick upp öfver låren, men lämnade
knäna bara. För att jackan skulle sluta ännu bättre om kroppen
<img><i><small>Ill. Riou<tab><tab><tab>HUYOT, s.c.</small></i></img>
var den om lifvet ombunden med ett bredt skinnbälte, som tillslöts
af ett metallspänne; på dess ena sida hängde ett slags väska, på den
andra sidan ett vädurhorn försedt med ett munstycke att blåsa i. I
bältet satt äfven en af de breda, spetsiga, tveeggade knifvar med
bockhornshandtag, som tillverkades i trakten och redan så långt
tillbaka i tiden gingo under namnet Sheffieldknifvar. Han hade
hufvudet obetäckt, det skyddades endast af hans eget tjocka hår, som
var oredigt och tofvigt och dessutom så brändt af solen, att det
hade fått en roströd färg, som stack starkt af mot det tjocka gula
eller ljusbruna kindskägget. Nu återstår blott att omtala en del af
hans dräkt, men den är för karaktäristisk att förbigås; det var en
metallring, som liknade ett hundhalsband, men ej hade någon
öppning och var fastlödt om halsen. Det satt så löst, att det ej
hindrade honom från att andas, men ändå så stramt, att det ej kunde
aftagas annat än med tillhjälp af en fil. På denna egendomliga
ringkrage stod följande inskrift ingraverad med anglosaxiska bokstäfver:
»Gurth, Beowulphs son, är Cedric af Rotherwoods födde träl.»

Förutom svinaherden — ty det var Gurths sysselsättning — 
satt på en af de omkullfallna minnesstenarna en person, som såg ut
att vara ett halftjog år yngre och hvars dräkt, fastän den till
fasonen liknade kamratens, var af bättre material och hade en mera
fantastisk prägel. Förutom jackan bar han en kort kappa, som
knappast räckte halfvägs ner på låren; den var af karmosinrödt kläde,
men mycket smutsig och med en ljusgul bård. På armarna hade
han smala armband och om halsen ett halsband af samma metall,
hvarpå stod: »Wamba, Witless's son, är Cedric af Rotherwoods träl.»
Denne man hade samma slags sandaler som kamraten, men i stället
för att vara omlindade med skinnremmar voro hans ben beklädda
med ett slags damasker, af hvilka den ena var röd och den andra
gul. Vidare bar han en mössa, på hvilken flera bjällror sutto,
ungefär lika stora som dem man sätter på falkarna; de klingade, då
han vände på hufvudet, och som han sällan satt en minut i samma
ställning, hördes detta ljud så godt som oafbrutet. Formen på hans
hufvudbonad och det halft fjolliga, halft slipade uttrycket i hans
ansikte visade, att han hörde till det slags husnarrar eller spefåglar,
som höllos i de rikas hus för att fördrifva ledsnaden under de
långsamt skridande timmar de nödgades tillbringa inomhus. Liksom sin
kamrat hade han en väska hängande vid bältet, men han hade
hvarken horn eller knif, emedan han sannolikt betraktades som
tillhörande en klass människor, hvilka det ansågs farligt att anförtro
skarpa redskap. I stället var han försedd med ett träsvärd, som
liknade Harlekins.

Den äldre trälen såg tvär och försagd ut; han såg ned på marken 
med ett uttryck af djup nedslagenhet, som nästan kunde tagits för
slöhet, om ej den eld, som då och då gnistrade i hans döda ögon,
hade förrådt, att det under hans tvära och försagda yttre slumrade
en känsla af att vara förtryckt och ett begär att göra motstånd.
Wambas utseende antydde däremot, som vanligen fallet är med
sådana personer som han, ett slags tom nyfikenhet och orolig otålighet,
som ej tilläto honom att sitta länge i samma ställning, samt den högsta
grad af själfbelåtenhet. Det samtal, de underhöllo med hvarandra,
fördes på anglosaxiska, som allmänt talades af de lägre klasserna.

»S:t Witholds förbannelse vare öfver de här svinen», sade
svinherden efter att ha blåst eftertryckligt i sitt horn för att samla den
spridda svinhjorden, som besvarade hans kallelse med lika melodiska
toner, men ej förhastade sig med att lämna den läckra måltid af ållon,
som de gödde sig på. »S:t Witholds förbannelse öfver dem och
öfver mig!» sade Gurth. »Om inte den tvåbente vargen nappar till
sig några af dem, innan mörkret faller på, vill jag inte vara en
ärlig man. Hallo, Snappopp! Snappopp!» ropade han så högt han
kunde till en raggig, vargliknande hund, ett slags jakthund, halft
dogg och halft vindthund, som sprang linkande omkring liksom för
att hjälpa sin herre att samla de genstörtiga djuren, men i själfva
verket antingen emedan han var ovetande om sin plikt eller af
afsiktlig elakhet endast jagade dem fram och tillbaka och förvärrade
det onda, som han låtsades vilja afhjälpa. »Må den onde dra ut
hans tänder, och må all världens olycka komma öfver skogsfogden,
som hugger af klorna på våra hundar och gör dem odugliga till sina
sysslor! Wamba, stig upp och hjälp mig, så är du hygglig; spring
rundt omkring kullen för att komma mellan dem och blåsten, och
då du kommit i lovart om dem, kan du drifva dem framför dig som
en flock fromma lamm.»

»Jag skall säga dig en sak», sade Wamba utan att röra sig ur
fläcken, »jag har rådfrågat mina ben, och de äro af den åsikten, att
det skulle vara mycket ovänligt mot min upphöjda person och kungliga 
dräkt, om de bure mina vackra kläder genom detta moras; därför 
råder jag dig, Gurth, att ropa tillbaka Snappopp och öfverlämna
hjorden åt dess öde, som, antingen den träffar på skaror af resande
krigsmän eller på fredlösa eller på vandrande pilgrimer, ej kan bli
stort annat än att bli förvandlade till normander innan morgonen till
ej ringa tröst och glädje för dig.»

»Svinen förvandlade till normander till tröst för mig?» upprepade 
Gurth. »Förklara mig det, Wamba, ty min hjärna är för slö
och mitt sinne för tungt till att lösa gåtor.»

»Nå, hvad kallar du dessa grymtande kreatur, som ränna
omkring på sina fyra ben?» frågade Wamba.

»Svin, din narr, svin», sade herden, »det vet hvilket dumhufvud
som hälst.»

»Och <i>svin</i> är god anglosaxiska», sade narren. »Men hvad
kallar du son, då hon är flådd och uppskuren och styckad och
upphängd vid benen som en förrädare?»

»Fläsk»,<footnote>Det franska ordet <i>porc</i> betyder fläsk. </footnote> svarade svinaherden.


»Det gläder mig, att hvilket dumhufvud som hälst vet det
också», sade Wamba, »och fläsk, skulle jag tro, är god
normandfranska; alltså, när djuret lefver och skötes af en anglosaxisk träl,
då går det under sitt anglosaxiska namn; men det blir normand
och kallas fläsk, då det föres upp i borgsalen för att tjäna till
kalasmat åt adelsmännen; hvad säger du om det, min vän Gurth?»

»Det är tyvärr fullkomligt sant, min vän Wamba, fastän det
kommer från ditt narrhufvud.»

»Ja, jag kan säga dig ännu mera», sade Wamba i samma ton.
»Den gamla hederliga oxen bibehåller sitt anglosaxiska namn, så
länge han skötes af trälar och lifegna som du, men blir <i>boeuf</i>, en
eldig fransk riddare, då han kommer inför de högförnäma käkar,
som äro bestämda att förtära honom. Mynheer Kalf blir på samma
sätt monsieur de Veau; han är anglosaxare, då han behöfver skötsel,
men antar ett normandiskt namn, då han skall användas till
förlustelse.»

»Vid S:t Dunstan», svarade Gurth, »du talar bedröfliga
sanningar; vi ha ej stort annat kvar än den luft vi inandas, och man
tycks till och med endast ogärna låta oss behålla den, tydligen
endast för att sätta oss i stånd att bära de bördor de lägga på våra
axlar. Det läckraste och fetaste är för deras bord; det skönaste är
för deras säng; de bästa och tappraste måste tjäna som krigsfolk
hos sina utländska herrar, och deras ben multna i fjärran land, så
att det här endast blir få kvar, som ha vilja eller makt att beskydda
den olycklige anglosaxaren. Guds välsignelse öfver vår herre Cedric,
han har öfvat ett manligt dåd genom att ställa sig i breschen; men
nu kommer Reginald Front-de-Boeuf i egen person hit ut på trakten,
och då skola vi nog få se, hur föga Cedrics ansträngningar skola
gagna honom. Kom hit, kom hit!» ropade han åter med hög röst.
»Så ... så ... bra gjordt, Snappopp! Nu har du dem allesamman
framför dig och drifver dem bra, kamrat.»

»Gurth», sade narren, »jag märker nog, att du anser mig för
ett fån, annars skulle du inte vara så kvick att sticka ditt hufvud i
mitt gap. Blott ett ord till Reginald-de-Boeuf eller Philip de
Malvoisin om, att du har fört förrädiskt tal om normanderna, du usle
svinaherde — och du skulle dingla i ett af träden där borta till
skräck och varnagel för alla dem, som tala illa om de förnäma.»

»Din hund, du vill då väl inte förråda mig», sade Gurth, »sedan
du lockat mig att säga så mycket till min skada?»

»Förråda dig!» sade narren. »Nej, det vore ett puts som en
vis man kunde spela dig; en narr kan inte hälften så bra tillgodose
sitt eget bästa. Men tyst, hvem ha vi där?» sade han och lyssnade
efter det tramp af flera hästar, som nu hördes.

»Det gör det samma, hvem det är», svarade Gurth, som nu
hade sin flock framför sig och med Snappopps bistånd dref den
framåt en af de långa gläntor i skogen, som vi försökt beskrifva.

»Ja, men jag måste se ryttarne», svarade Wamba.

»Må olycka drabba dig!» genmälde svinaherden. »Kan du tala
om sådant, medan ett förfärligt oväder med åska och blixtar rasar en
half mil ifrån oss? Hör, hur åskan rullar! Lita för en gång på
mig och låt oss bege oss hem, innan stormen börjar på allvar, ty
det blir en förskräcklig natt.»

Wamba tycktes erkänna det förståndiga i denna uppmaning och
följde sin ledsagare, som började sin vandring efter att ha tagit upp
en lång knölpåk, som låg i gräset bredvid honom.

*
</chapter>

<chapter name="Andra kapitlet">
<h2><small>ANDRA KAPITLET.</small></h2>

Fastän Gurth alltjämt skyndade på sin ledsagare och kastade
till honom vresiga ord, medan ljudet af hästarnes tramp oupphörligt
kom närmare, kunde Wamba dock ej låta bli att då och då, så ofta
han kunde finna en förevändning därtill, stanna på vägen, där han än
ryckte en klase halfmogna nötter från en hasselbuske, än vände på
hufvudet för att snegla efter en bondflicka, som de mött. Ryttarne
hunno därför snart upp dem på vägen.

De voro tio till antalet, och de två, som redo först, tycktes
vara personer af stor betydenhet, medan de andra blott voro deras
följe. Det var ej svårt att komma på det klara med, hvilken
ställning och hvad stånd den ene af dessa personer hade. Han var
tydligen en andlig af hög rang; han bar cisterciensermunkarnes dräkt,
men den var gjord af långt finare tyg än det denna ordens regler
tilläto. Hans kåpa och mantel voro af det bästa flandriska kläde
och föllo i vida, ej osköna veck omkring en vacker, om än litet fyllig
gestalt. Hans ansikte bar ingen prägel af själfförsakelse, liksom
hans dräkt ej heller antydde något förakt för denna världens glans.
För öfrigt hade hans stånd och ställning lärt honom att behärska
sitt ansikte, som han, då han ville, kunde lägga i högtidliga veck,
medan det naturliga uttrycket var godmodig, belefvad välvilja. Trots
alla klosterregler voro denne prelats ärmar fodrade och besatta med
rikt pelsverk, och hans kappa var sammanfästad i halsen med ett
guldspänne.

Denne värdige kyrkans tjänare red på en välfödd mulåsna, hvars
mundering var rikt prydd och hvars tömmar på den tidens sätt voro
sirade med silfverbjällror.

Prelatens följeslagare var en man på öfver fyrtio år, smärt,
kraftfull, reslig och muskulös, en kämpegestalt, hos hvilken långa
ansträngningar och ständiga kroppsöfningar ej tycktes ha lämnat
kvar något af människokroppens mjukare delar, utan förvandlat det
hela till muskler, knotor och senor, hvilka utstått tusen vedermödor
och voro redo att trotsa tusen till. På hufvudet hade han en
skarlakansröd mössa kantad med pälsverk, af det slag som fransmännen
kalla <i>mortier</i>, emedan de likna en omvänd mortel. Man såg därför
hela hans ansikte, och dess uttryck var ägnadt att inge främmande
en viss respekt, om icke fruktan. Ett stort ansikte, som af naturen
var barskt och kraftigt, hade genom att ständigt vara utsatt för en
tropisk sol blifvit så förbrändt, att det nästan var svart som en
negers, och då det var i sitt vanliga tillstånd, såg det ut, som om
det slumrade, sedan lidelsernas storm rasat ut; men de utstående
ådrorna i pannan, den lätthet, hvarmed öfverläppen och de tjocka
svarta mustascherna darrade vid minsta sinnesrörelse utvisade
tydligt, att ovädret lätt kunde framkallas ånyo. Hans skarpa,
genomborrande svarta ögon berättade i hvarje blick en historia om
besegrade svårigheter och trotsade faror och tycktes utmana till motstånd
mot hans önskningar, blott för att han skulle få det nöjet att sopa
det ur vägen genom att utveckla mod och viljekraft; ett djupt ärr
på hans panna gaf ett visst lömskt uttryck åt det ena af hans ögon,
som blifvit litet skadadt vid samma tillfälle, och som visserligen
bibehållit hela sin synförmåga, men blifvit litet snedt.

Denne mans öfverklädnad liknade hans ledsagares till snittet,
ty den bestod af en lång munkkappa, men som dess färg var
skarlakansröd, såg man däraf, att han ej tillhörde någon af de fyra
munkordnarna. På kappans högra axel var sydt ett egendomligt
kors af hvitt kläde. Under denna öfverklädnad gömdes något, som
vid första ögonkastet tycktes öfverensstämma föga med dess snitt,
nämligen en ringbrynja med ärmar och handskar af samma slag,
konstmässigt flätad och väfd och böjande sig efter kroppen.
Framsidan af hans lår, där de skymtade fram under kappan, var också
betäckt med ett ringpansar; knäna och fötterna skyddades af skenor
eller tunna stålplåtar, hvilka voro sinnrikt sammanfogade, och
pansarbyxor, som räckte från ankeln till knät, täckte benen och fullbordade
ryttarens försvarsrustning. I bältet hade han en lång, tveeggad
dolk; det var det enda anfallsvapen han bar.

Han red ej som följeslagaren på en mulåsna, utan på en
kraftfull passgångare, för att spara sin eldige stridshingst, som en
väpnare förde efter honom och som var fullt rustad till strid, med en
flätad hufvudbeklädnad, från hvilken en kort pigg sprang fram i
pannan. På den ena sidan af sadeln hängde en kort stridsyxa, rikt
inlagd med ornament; på den andra sidan hängde ryttarens
fjäderprydda hjälm och stålhufva samt ett långt, tveeggadt svärd, som på
den tiden brukades af riddarne. En annan väpnare bar sin herres
lans, från hvars spets en liten flagga eller vimpel vajade med ett
kors af samma form som det, som var broderadt på hans mantel.
Han bar äfven hans lilla trekantiga sköld, som upptill var bred nog
att täcka bröstet och därifrån löpte ut i en spets. Den var insvept
i ett skarlakansrödt kläde, så att man ej kunde se devisen.

Dessa bägge väpnare följdes af två tjänare, hvilkas mörka
ansikten, hvita turbaner och kläder af österländskt snitt visade, att de
voro från något fjärran land i Orienten. Denne krigare och hans
följe hade på det hela taget något vildt och främmande i sitt
utseende; hans svenners dräkt var praktfull, och hans österländska
tjänare buro silfverhalsband och armband af samma metall omkring
sina mörkfärgade armar och ben, af hvilka de förra voro nakna från
armbågen och de senare från benets midt till ankeln. Silke och
broderier funnos i riklig mängd på deras dräkter och vittnade om deras
herres rikedom och rang, medan de samtidigt utgjorde en slående
kontrast till hans egen dräkts krigiska enkelhet. De voro beväpnade
med kroksablar, hvilkas fästen och slidor voro inlagda med guld och
som till pendanter på den andra sidan hade turkiska dolkar af ännu
kostbarare arbete. Hvar och en af dem hade vid sin sadelbåge en
knippa kastpilar eller kastspjut, ungefär fyra fot långa och försedda
med skarpa stålspetsar — ett vapen, som användes bland de otrogna
saracenerna.

Dessa tjänares hästar hade samma främmande prägel som deras
ryttare; de voro af arabisk ras.

Denna ryttareskaras egendomliga utseende väckte icke blott
Wambas, utan äfven hans mindre lättrörde kamrats nyfikenhet. I munken
igenkände han genast priorn från klostret i Jorvaulx, väl känd på
många mils omkrets som älskare af jakt, af ett godt bord och, om
ryktet ej gjorde honom orätt, af världsliga fröjder, som ännu
mindre läto förena sig med hans klosterlöfte.

Men så slappa voro den tidens begrepp med hänsyn till de
andliges lefnadssätt, både klosterbrödernas och det ej af något
ordenslöfte bundna prästerskapets, att priorn Aymer det oaktadt åtnjöt ett
godt namn i den trakt, där hans kloster låg. Hans muntra,
jovialiska temperament och den beredvillighet, hvarmed han gaf absolution
för alla vanliga förseelser, gjorde honom mycket omtyckt bland både
den högre och den lägre adeln, af hvilken senare flera familjer voro
besläktade med honom, då han själf var af förnäm normandisk börd.
Isynnerhet voro damerna böjda att ej vara så noga med moralen
hos en man, som var en förklarad beundrare af deras kön, och som
hade många utvägar att fördrifva den ledsnad, som lätt smög sig in
i en gammal borgs salar och jungfruburar. Priorn deltog med mer
än vanlig ifver i jaktens förströelse och hade namn om sig att ha
de bäst dresserade falkar och de lättaste vindthundar i North
Riding — omständigheter, som högeligen rekommenderade honom hos
de unga adelsmännen. Gentemot de gamla hade han en annan roll
att spela, och då så behöfdes, kunde han utföra den med mycken
värdighet. Hans bokliga kunskaper voro visserligen ytliga, men dock
tillräckligt stora för att kunna inge de okunniga herrarne respekt
för hans förmenta lärdom, och hans värdiga språk och hållning samt
den höga ton, hvari han gjorde kyrkans och prästerskapets
myndighet gällande, ingåfvo dem en icke mindre hög tanke om hans
fromhet. Till och med menige man, som äro de strängaste domarena
öfver de högre samhällsklassernas uppförande, sågo gärna genom
fingrarna med prior Aymers skröpligheter och dårskaper. Han var
gifmild, och kärlek skyler som bekant syndernas mångfald i en annan
betydelse än den, hvari det säges i Skriften. Klostrets inkomster,
af hvilka en stor del stod till hans förfogande, gåfvo honom på en
gång medel att bestrida sina egna betydliga utgifter och till de
gåfvor han fördelade bland bönderna och genom hvilka han ofta
lindrade de förtrycktas nöd. Prior Aymer och hans anseende voro alltså
välbekanta för de bägge anglosaxiska trälarne, hvilka gjorde sin
klumpiga bugning för honom och till gengäld mottogo hans
välsignelse.

Men hans ledsagares och dennes följes egendomliga utseende
fängslade deras uppmärksamhet och väckte deras förvåning, och de
lade knappt märke till priorns ord, då han frågade dem, om det
icke fanns något härberge i grannskapet, så häpna voro de öfver
den mörklagde främlingens halft klosterliga, halft krigiska dräkt och
vapen.

»Jag frågade er, barn», sade priorn, i det han höjde sin röst
och talade på <i>lingua franca</i> eller det blandspråk, hvarpå den
normandiska och den anglosaxiska rasen talade med hvarandra, »om det
här i grannskapet finns någon god människa, som af kärlek till Gud
och vördnad för vår moder kyrkan vill ge två af hennes tjänare
jämte deras följe natthärberge och vederkvickelse.»

Dessa ord uttalade han i en själfmedveten och öfverlägsen ton,
som stod i skarp motsats till de hofsamma uttryck han ansåg
passande att använda.

»I fall de ärevördiga fäderna», sade Wamba, »tycka om god
förplägning och en mjuk bädd, så behöfva de blott rida några få
mil, då komma de till Brinxworths kloster, där de efter den rang
de ha kunna vara säkra på ett högeligen hederligt mottagande; men
om de föredraga att tillbringa en kväll i botöfningar, så kunna de
rida utför den vilda skogsvägen där borta, den skall föra dem till
Copmanhursts eremithydda, där en from eremit säkert gärna för en
natt skall låta dem dela sin bostad.»

Priorn skakade på hufvudet vid bägge förslagen.

»Min hedersvän», sade han, »om dina bjällrors klang inte ha
förslöat ditt förstånd, så vet du nog, att vi kyrkans män ej ta
hvarandras gästfrihet i anspråk, utan hällre eftersträfva lekmännens, för
att ge dem ett tillfälle att tjäna Gud och hedra och hjälpa hans
tjänare.»

»Det är visserligen sant», sade Wamba, »att fast jag bara är
en åsna, har jag ändå den äran att bära bjällror liksom ers
högvördighets mula; men icke desto
mindre inbillade jag mig, att den
heliga kyrkans och dess tjänares
välgörenhet liksom all annan enligt
ordspråket rättast bör begynna
hemma.»

<img><i><small>Ill. HUYOT, s.c.<tab><tab><tab>Ad. Marie</small></i></img>

»Sluta nu med din oförskämdhet, 
slyngel», afbröt den beväpnade
ryttaren med hög och sträng röst
hans sladder, »och säg oss, om du vet vägen till — hvad var det
nu ni kallade er frigårdsägare, prior Aymer?»

»Cedric», svarade priorn, »Cedric anglosaxaren. Säg mig, min
vän, äro vi nära hans hus, och kan du visa oss vägen?»

»Vägen är icke lätt att finna», svarade Gurth, som nu för första
gången bröt tystnaden, »och i Cedrics hus går man tidigt till hvila.»

»Å, kom inte med sådant prat, slyngel», sade den krigiske
ryttaren; »det är lätt för dem att stiga upp och sörja för resande som
vi, hvilka ej vilja nedlåta oss till att be om den gästfrihet vi ha
rättighet att fordra.»

»Jag vet inte», sade Gurth vresigt, »om jag skall visa folk
vägen till min herres hus, då de kräfva som en rätt det härberge,
som de flesta gärna be om som en ynnest.»

»Knystar du, träl?» sade stridsmannen, och i det han gaf sin
häst sporrarna lät han honom göra en half volt öfver vägen och
lyfte i det samma ridpiskan, som han höll i handen, för att tukta
den lifegnes förmenta oförskämdhet.

Gurth kastade en vild och hämndgirig sidoblick på honom och
lade med en häftig, men likväl tveksam åtbörd handen på fästet af
sin knif; prior Aymer red emellertid in med sin mula mellan sin
ledsagare och svinaherden och hindrade sålunda den påtänkta
våldshandlingen.

»Nej, vid sancta Maria, broder Brian, ni skall inte tro, att ni
nu är i Palestina och regerar öfver hedniska turkar och otrogna
saracener; vi öbor tycka ej om hugg och slag annat än af den
heliga kyrkan, som tuktar den hon älskar. Hör på, min vän», sade
han till Wamba och gaf sina ord eftertryck medels ett litet
silfvermynt, »säg mig du vägen till Cedric anglosaxarens hus; du måste
nödvändigt känna till den, och det är din plikt att visa vandraren
vägen, äfven om han vore af mindre heligt stånd än vi.»

»Sannerligen, ärevördige fader», svarade narren, »er
högärevördige följeslagares saracenhufvud har alldeles skrämt bort vägen
hem ur mitt — jag är inte säker på, att jag själf kan hitta hem
i kväll.»

»Prat», sade abboten, »du kan säga oss den, i fall du vill.
Denne ärevördige broder har i hela sitt lif varit upptagen af att
kämpa med saracenerna för att återvinna den heliga grafven; han
tillhör tempelherrarnes orden, som du kanske har hört talas om;
han är halft munk, halft krigsman.»

»Om han är halft munk», sade mannen, »borde han inte vara
helt obillig mot dem han träffar på vägen, äfven om de ej ha brådtom
att besvara frågor, som alls icke angå dem.»

»Jag förlåter dig ditt skämt», svarade abboten, »på det villkoret,
att du visar mig vägen till Cedrics hus.»

»Nåväl då», svarade Wamba, »eders högärevördigheter skola
hålla er på denna väg, tills ni komma till ett sjunket kors, som
knappt sticker upp en aln öfver marken; sedan ska’ ni följa vägen
till vänster, ty det är fyra, som mötas vid det nedsjunkna korset,
och då är jag säker på, att eders högvördigheter få tak öfver
hufvudet, innan ovädret kommer.»

Abboten tackade sin kloke rådgifvare, och ryttareskaran
sporrade hästarna och redo på, likt män, som gärna vilja hinna fram till
värdshuset, innan nattens oväder bryter ut. Då hofslagen af deras
hästar dogo bort, sade Gurth till sin kamrat: »Om de ärevördiga
herrarne följa din kloka anvisning, ska' de näppeligen komma fram
till Rotherwood i natt.»

»Nej», sade narren flinande, »men de kunna kanske komma
fram till Sheffield, om de ha lyckan med sig, och det är ett lika
passande ställe för dem. Så dålig jägare är jag inte, att jag visar
hunden, hvar djuret ligger, då jag inte vill att han skall jaga det.»

»Du har rätt», sade Gurth, »det vore illa, om Aymer finge se
fröken Rowena, och ännu värre vore det kanske, om Cedric, som
det väl skulle kunna inträffa, kom i strid med denne krigaremunk.
Men låt oss som goda tjänare höra och se och ingenting säga.» —

Vi återvända till ryttarne, som snart kommit långt bort från
de lifegna och talades vid på det normandisk-franska språk, som
användes af de högre samhällsklasserna undantagandes de få, som ännu
satte en ära i att visa sin anglosaxiska härkomst.

»Hvad mena de där lurkarne med sin egensinniga
oförskämdhet», sade tempelherren till benediktinern, »och hvarför hindrade ni
mig från att tukta dem?»

»I sanning, broder Brian», svarade priorn, »hvad den ene af
dem angår, skulle det vara svårt för mig att uppge något skäl,
hvarför en narr talar som en narr; och den andra tölpen är en af den
vilda, häftiga, ostyrbara ras, hvaraf det ännu, som jag ofta har sagt
er, finns några bland de besegrade anglosaxernas efterkommande och
hvilkas största lust det är att på alla upptänkliga sätt ådagalägga
sin ovilja mot dem, som ha öfvervunnit dem.»

»Jag skulle snart ha tuktat honom, så att han blifvit höflig»,
anmärkte Brian, »jag är van att handskas med sådana där. Våra
turkiska fångar äro så vilda och svårhandterliga, att Odin själf ej
kunde ha varit värre; men två månader hos mig under min
slaffogdes behandling ha gjort dem mjuka, undergifna, medgörliga och
lydiga min vilja. I sanning, herre, ni måste akta er för deras gift
och dolk, ty de använda gärna bägge delarna, då man ger dem det
ringaste tillfälle därtill.»

»Ja, men hvarje land har sina egna seder och bruk», svarade
prior Aymer, »och förutom att det, att ni tuktade den där karlen,
ej kunde skaffa oss något besked om vägen till Cedrics gård, skulle
det alldeles säkert ha gifvit anledning till strid mellan er och honom,
om vi hade funnit vägen. Kom ihåg, hvad jag sade er: denne rika
frigårdsägare är stolt, häftig, misstrogen och retlig; han är en
motståndare till adeln, till och med till sina grannar, Reginald
Front-de-Boeuf och Philip Malvoisin, som dock ej äro att leka med. Han
träder så bestämdt inom skrankorna för sin stams rättigheter och är så stolt öfver, att han härstammar i rätt nedstigande led från Hereward, den namnkunnige hjälten, att han allmänt kallas Cedric anglosaxaren. Han sätter en ära i att tillhöra ett folk, som många andra anstränga sig att dölja att de härstamma ifrån.»

»Prior Aymer», sade tempelherren, »ni är en man med höfviska
later, väl förfaren i studiet af det sköna och kunnig som en trubadur i allt, som angår kärlekens hemligheter; men jag väntar mig mycken skönhet hos den beprisade Rowena, om det skall uppväga den själfförnekelse och det tålamod jag måste öfva, i fall jag skall gilja till en sådan upprorisk tölps gunst som hennes far Cedric efter er beskrifning måste vara.»

»Cedric är icke hennes far», svarade priorn, »och är endast på långt håll besläktad med henne; hon härstammar från ädlare blod än till och med han gör anspråk på. Om hennes skönhet skall ni snart själf kunna döma, och om hennes hvita och röda kinder och det på en gång majestätiska och blida uttrycket i hennes milda blå ögon ej förjaga Palestinas svartlockiga flickor ur ert minne, vill jag
vara en hedning och icke någon kyrkans son.»

»Skulle er beprisade skönhet», sade tempelherren, »bli vägd och funnen för lätt, så kommer ni väl ihåg vårt vad?»

»Min dyrbara halskedja», svarade priorn, »mot tio fat Chiosvin; de äro mina lika säkert, som om de redan låge i klosterkällaren.»

»Och jag skall själf döma därom», sade tempelherren, »och
tappar först, då jag själf erkänner, att jag sedan ett år i pingst ej har sett någon så vacker flicka. Var det inte så vadet lydde? Prior, er halskedja är i fara.»

»Vinn den ärligt», sade priorn, »och bär den som ni vill. Jag litar på, att ni svarar ärligt och uppriktigt på ert ord som riddare och ordensherre. Men lyd mitt råd, broder, och tvinga er tunga till litet större artighet än ni blifvit van vid genom att befalla öfver otrogna fångar och österländska slafvar. När Cedric anglosaxaren blir förolämpad — och det har han lätt för — så är han en man,
som utan respekt för er riddarevärdighet, min höga ställning och det heliga stånd vi bägge tillhöra, skall jaga oss ur huset och ge oss härberge bland skogens fåglar, om det så vore midt i natten. Och akta noga på, hur ni ser på Rowena, hvilken han bevakar med den påpassligaste omsorg; om han får den ringaste misstanke i den riktningen, så är det förbi med oss. Det påstås, att han förvisade sin
ende son ur sitt hus, emedan han fäste sina ögon litet ömt på denna fagra kvinna, som, efter hvad det tycks, nog kan få tillbedjas på afstånd, men som man ej får närma sig med andra tankar än dem, hvarmed vi framträda till den heliga jungfruns altare.»

»Godt, ni har sagt tillräckligt», svarade  tempelherren. »Jag skall för en kväll ålägga mig det nödvändiga tvånget och bete mig blidt som en jungfru; men att han skulle jaga bort oss med våld, mot
den skammen skola jag och mina svenner jämte Hamet och Abdallah
försvara er. Ni kan lita på, att vi äro starka nog att hålla honom
stången.»

»Vi få inte låta det komma därhän», svarade priorn. »Men
här är det sjunkna korset, som narren talade om, och kvällen är så
mörk, att vi knappt kunna se, hvilken väg vi skola följa. Han sade,
tycks det mig, att vi skulle vika af åt vänster.»

»Åt höger», sade Brian, »så vidt jag minnes rätt.»

<img><i><small>Ill. HUYOT, s.c.<tab><tab><tab>H. Scott</small></i>
Rotherwood.</img>

»Nej, åt vänster, det var alldeles säkert åt vänster; jag minns,
att han pekade med sitt träsvärd.»

»Ja, men han höll svärdet i vänster hand och pekade med det
åt andra sidan», sade tempelherren.

Hvar och en höll, som alltid vid slika tillfällen, envist på sin
åsikt; man appellerade till följet, men det hade ej varit tillräckligt
nära att höra Wambas anvisningar. Slutligen märkte Brian något,
som förut i halfmörkret hade undgått hans uppmärksamhet: »Här
ligger en till och sofver eller är död bredvid korset — Hugo, kittla
honom med knappen af din lans.»

Knappt var detta gjordt, förr än mannen reste sig och utbrast
på god franska: »Hvem du än är, så är det ohöfligt af dig att störa
mig i mina betraktelser.»

»Vi vilja bara», sade priorn, »fråga er om vägen till Rotherwood, 
Cedric anglosaxarens boning.»

»Jag ämnar mig själf dit», svarade den främmande, »och om
jag hade en häst, skulle jag bli er vägvisare, ty vägen är litet
invecklad, ehuru den är mig väl bekant.»

»Du skall få både tack och lön, min vän», sade priorn, »om
du för oss i säkerhet till Cedrics hus.»

Och han lät en af sina följeslagare sitta upp på sin egen
handhäst och gaf den främmande den, hvarpå han själf hade ridit.

Deras förare vek af in på en väg alldeles motsatt den, som
Wamba anvisat, för att leda dem vilse. Vägen förde snart djupare
in i skogen och gick öfver mer än en å, som det var farligt nog
att nalkas på grund af de sumptrakter, genom hvilka de runno; men
främlingen tycktes liksom instinktmässigt känna den fastaste marken
och de säkraste vadställena och förde varsamt och försiktigt
sällskapet in på en bredare skogsväg än de ännu hade sett. Därefter
pekade han på en stor, låg, oregelbunden byggnad vid ändan af denna
väg och sade till priorn: »Där borta ligger Rotherwood, Cedric
anglosaxarens boning.»

Det var en glädjande underrättelse för Aymer, hvars nerver
just icke voro af de starkaste och som hade utstått så mycken
sinnesrörelse och oro, medan de redo genom de farliga morasen, att
han ännu ej hade känt sig drifven af nyfikenhet till att göra sin
vägvisare en enda fråga. Då han nu kände sig i säkerhet och hade
härberget nära till hands, började hans nyfikenhet vakna, och han
frågade vägvisaren, hvem och hvad han var.

»En pilgrim, som nyss återkommit från det heliga landet», lydde
svaret.

»Ni hade gjort bättre i att stanna där och kämpa för återvinnandet 
af den heliga grafven», sade tempelherren.

»Mycket sant, fromme riddare», svarade pilgrimen, som mycket 
väl tycktes känna tempelherren till utseendet, »men då de, som
äro edeligen förpliktade att återtaga den heliga staden, påträffas
resande så långt bort från det ställe, där deras plikter bjuda dem att
vara, kan det då förvåna er, att en fredlig bonde som jag ej vill
åtaga sig det värf, som ni har uppgifvit?»

Tempelherren ämnade ge ett vredgadt svar, men afbröts af priorn, 
som uttalade sin förvåning öfver, att deras vägvisare efter så
lång frånvaro så noga kände till vägarna i skogen.

»Jag är barnfödd här på trakten», svarade deras vägvisare, och
då han gaf detta svar, stodo de framför Cedrics hus, en låg,
oregelbunden byggnad, som inneslöt flera gårdar och upptog ett betydligt
område och, fastän dess storlek visade, att innehafvaren var en
förmögen man, dock var helt olik de höga, tornprydda och med
fästningsmurar omgifna byggnader, hvari den normandiska adeln bodde
och som blifvit den allmänna byggnadsstilen i hela England.

Rotherwood var dock icke utan försvarsverk; under denna
oroliga tid kunde ingen boning ha undvarit sådana utan att vara utsatt
för att bli plundrad och nedbränd före morgongryningen. En djup
graf löpte omkring hela byggnaden och fylldes med vatten från en
närliggande å. En dubbel rad palissader bestående af spetsiga
bjälkar, som man fick från närmaste skog, utgjorde betäckning för
grafvens inre och yttre rand. Det fanns en ingång västerifrån genom
den yttre palissaden, som genom en vindbrygga var satt i förbindelse
med en motsvarande öppning i den inre palissaden. Dessa ingångar
täcktes af framspringande bastioner, från hvilka de i nödfall kunde
bestrykas af bågskyttar eller slungkastare.

Framför denna ingång blåste tempelherren med kraft i sitt horn,
ty regnet, som länge hotat, bröt nu ut med stor våldsamhet.

*
</chapter>

<chapter name="Tredje kapitlet">
<h2><small>TREDJE KAPITLET.</small></h2>

I en sal, hvars höjd ej stod i någon proportion till dess
ofantliga längd och bredd, stod ett långt ekbord, gjordt af groft tillyxade
och nästan ohyflade plankor från skogen, redo till Cedric
anglosaxarens aftonmåltid. Taket bestod af bjälkar och sparrar, och
plankorna och takhalmen var det enda, som skilde rummet från himlen.
Det fanns en väldig eldstad i hvardera ändan af salen, men som
skorstenarna voro inrättade på ett mycket oändamålsenligt sätt, kom
det minst lika mycket af röken ut i rummet som det gick upp
genom det riktiga luftröret. Det ständiga os, som detta förorsakade,
hade täckt bjälkar och läkt i den låga salen med ett lager af svart
sotfernissa. På salens sidoväggar hängde krigs- och jaktredskap och
i hvarje hörn funnos dubbeldörrar, genom hvilka man kom till andra
delar af den vidlyftiga byggnaden.

Den öfriga inredningen i huset präglades af den grofva enkelhet,
som hörde till den anglosaxiska tiden och som Cedric satte en ära
i att bibehålla. Golfvet bestod af kalkblandad jord, som var stampad
till en hård massa, ungefär som golfven i våra lador. Till ungefär
en fjärdedel af salens längd var golfvet upphöjdt ett steg, och på
denna estrad fingo endast familjens förnämsta medlemmar och
framstående gäster uppehålla sig. Ett bord, betäckt med en präktig
skarlakansröd duk, var anbragt tvärs öfver upphöjningen, och från detta
utgick det längre och lägre bord, hvarvid tjänarna och de mindre
betydande personerna åto, ned mot salens ända. Det hela liknade
till formen bokstafven T. Massiva stolar af skulpterad ek stodo på
upphöjningen, och öfver dessa säten och det högre bordet var
anbragt en tronhimmel af kläde, som till en viss grad tjänade till att
skydda de förnäma personer, hvilka innehade denna hedersplats, mot
vädret och i synnerhet regnet, som på några ställen trängde ner
genom det illa byggda taket.

Väggarna i den öfre ändan af salen, så långt som upphöjningen
räckte, voro beklädda med bonader, och på golfvet låg en matta,
bägge delarna prydda med några ansatser till väfda mönster eller
broderier utförda i lysande eller, rättare sagdt, bjärta färger. Öfver
det lägre bordet var taket icke täckt; de hvitrappade väggarna voro
nakna, och det fanns ingen matta på det simla lergolfvet; på bordet
fanns ingen duk, och grofva, klumpiga bänkar gjorde tjänst i stället
för stolar.

Vid det öfre bordets midt stodo två stolar, litet högre än de
andra, för husfadern och husfrun, hvilka intogo högsätet.

Vid hvardera af dessa stolar stod en pall, konstrikt snidad och
inlagd med elfenben. På en af dessa stolar satt nu Cedric
anglosaxaren, som till rangen endast var than eller frigårdsman, som
normanderna kallade det.

Uttrycket i denne jorddrotts ansikte angaf, att han var en
frimodig natur, men häftig och uppbrusande. Han var endast af
medellängd, men bredaxlad, långarmad och kraftigt byggd som en man,
den där är van att utstå krigets eller jaktens vedermödor; hans
ansikte var bredt, han hade stora blå ögon, öppna och frimodiga drag,
vackra tänder och ett välformadt hufvud, alltsammans tydande på
den slags godmodighet, som ofta är parad med ett lättrördt och
hetsigt sinne. Hans långa gula hår var benadt från hjässan till pannan
och nedkammadt på bägge sidorna, så att det hängde ned på axlarna,
och det hade endast några få grå strån, fastän Cedric var nära
sextio år.

Hans dräkt bestod af en mörkgrön jacka brämad kring halsen
och armlederna med så kallad oäkta hermelin, ett slags pälsverk, som
var mindre dyrbart än äkta hermelin och antagligen tillverkades af
den grå ekorrens skinn. Hans benkläder räckte ej längre än öfver
låret, så att knät var blottadt. På fötterna hade han sandaler af
samma form som de lifegnes, men af finare skinn och framtill
försedda med guldspännen. Han hade guldarmband om armarna och
ett bredt halsband af samma dyrbara metall om halsen. Om lifvet
hade han ett rikt siradt bälte, hvari satt ett kort, rakt, tveeggadt
svärd med hvass spets, så anbragt, att det hängde nästan lodrätt
ned vid hans sida. Bakom hans plats hängde en skarlakanskappa
kantad med pälsverk och en rikt broderad mössa af samma tyg.
Ett kort vildsvinsspjut med bred och blank ståludd stod också lutadt
mot hans stolsrygg; då han gick ut, använde han det som staf eller
vapen, allt eftersom omständigheterna kräfde.

Två eller tre tjänare af högre rang stodo på upphöjningen
bakom sin herre; de öfriga befunno sig i den lägre delen af hallen.
Äfven andra tjänande varelser af olika slag funnos där; två eller tre
stora vindthundar af den sort, som på den tiden användes till att
jaga hjort och varg med; lika många bulldoggar af en kraftfull,
knotig ras, med tjocka halsar, stora hufvud och långa öron, samt en
eller två af de mindre hundar, som nu kallas terrier och som
otåligt väntade på, att kvällsmaten skulle bäras in.

Cedric var, som redan
anmärkts, ej i någon
synnerligt blid sinnesstämning.
Lady Rowena, som hade
varit borta för att höra
aftonmässan i en kyrka ett stycke
därifrån, hade nyss kommit
hem och höll på att byta om
sina kläder, som voro
genomblötta af regnet. Man
hade ännu ej hört af Gurth
och hans svinhjord, som för
länge sedan skulle ha
drifvits hem från skogen, och
så stor var osäkerheten på
den tiden, att dröjsmålet
mycket väl kunde förklaras
genom något angrepp af de
fredlösa, hvaraf den
närliggande skogen hyste en hel
mängd, eller någon
våldshandling af en baron i
grannskapet.

<img><i><small>Ill. F. LIX<tab><tab><tab>HUYOT, s.c.</small></i>
Cedric anglosaxaren.</img>

Det var tillräckliga
orsaker att vara bekymrad,
men dessutom längtade den
anglosaxiske thanen också
efter sin favoritnarr Wamba,
hvars skämt, sådant det nu
var, utgjorde ett slags krydda
till aftonmåltiden och till de
stora klunkar öl och vin, hvarmed han brukade skölja ned den.
Därtill kom, att Cedric hade fastat sedan middagen och att den
vanliga tiden för aftonmåltiden längesedan var förbi.

»Hvar är lady Rowena?»

»Hon byter bara om sin hufvudbonad», svarade en tjänarinna
med all den själftillit, hvarmed en gynnad kammarjungfru i
allmänhet svarar en modärn familjs manliga öfverhufvud. »Ni vill väl inte,
att hon skulle sätta sig till bords i hätta och mantel? Ingen dam i
hela grefskapet kan vara raskare till att kläda sig än min fröken.»

Detta ovedersägliga argument framkallade ett slags resigneradt
»hm» från anglosaxaren, som emellertid tillade: »Jag önskar, att
hennes andakt ville välja vackert väder till nästa besök i S:t
Johanneskyrkan — men hvad böfveln», fortfor han, i det han vände sig om
till munskänken och höjde rösten, som om han vore glad öfver att
ha funnit en kanal, där han utan fruktan för näsvisheter kunde ge
sin harm utlopp — »hvad böfveln är det, som håller Gurth så länge
kvar i skogen? Jag tänker, att vi få höra ledsamheter om svinen;
jag kommer nog att få höra, att min egendom är bortsläpad för att
rädda det utsvultna röfvarpacket, som de ej kunna underhålla på
annat sätt än genom stöld och rofferi, från att dö af hunger. Min
trogne träl är mördad, och min egendom är tagen som byte, och
Wamba — hvar är Wamba? Var det inte någon, som sade, att han
hade följt med Gurth?»

Munskänken Oswald svarade jakande.

»Ser man på, det blir allt bättre och bättre; han är också
bortsläpad, den anglosaxiske narren, för att tjäna den normandiske
herren. Narrar äro vi visserligen alla, som tjäna dem, och förtjäna
mera deras hån och åtlöje än om vi endast vore födda med hälften
af vårt förstånd. Men jag skall nog hämnas», tillade han, i det han,
förbittrad öfver den förmenta kränkningen, for upp från sin stol och
grep ett vildsvinsspjut; »jag skall gå med mitt klagomål till det
stora rådet; jag har vänner, jag har anhängare; man för man skall
jag utmana normanderna till strid; må de komma i sina pansar och
brynjor och allt, som kan göra pultronen dristig, jag har jagat ett
sådant spjut som detta genom starkare värn än tre af deras
krigssköldar! Kanhända de tro, att jag är gammal? Men ensam och
barnlös som jag är, skola de nog få se, att Herewards blod flyter i
Cedrics ådror. Ack, Wilfred, Wilfred!» utbrast han i mera dämpad
ton, »om du kunnat tygla din oförnuftiga hetsighet, så hade din far
nu inte på sin ålderdom stått som den ensamma eken, som sträcker
ut sina spridda och obeskyddade grenar mot stormens makt!» Denna
tanke tycktes förvandla hans upphetsade känslor till vemod. Han
satte tillbaka sitt kastspjut på dess plats, slog sig åter ned, riktade
sin blick mot golfvet och tycktes försjunken i sorgsna betraktelser.

Ur sina grubblerier väcktes Cedric plötsligt af hornstötar, som
besvarades af vilda skall från alla hundarna i salen och en tjugu,
trettio stycken, som uppehöllo sig i andra delar af huset.

»Ut till porten, gossar!» sade anglosaxaren hastigt, så snart
larmet lagt sig så mycket, att tjänarne kunde höra hans röst. »Hör
efter, hvad nyheter det där hornet bringar oss — det förkunnar
säkerligen något härverk eller rof, som föröfvats på mina ägor.»

Efter mindre än tre minuters förlopp kom en småsven tillbaka
och anmälde, att »prior Aymer från Jorvaulx och den gode riddaren
Brian de Bois-Guilbert, höfvidsman i den tappra och vördnadsvärda
Tempelherreorden, med ett litet följe utbådo sig gästfrihet och
nattläger, alldenstund de voro på väg till en tornering, som skulle
hållas två dagar därefter ej långt från Ashby-de-la-Zouche.»

»Aymer, prior Aymer? Brian de Bois-Guilbert?» brummade
Cedric. »Normander bägge två; men antingen de äro normander
eller anglosaxare, skall gästfriheten på Rotherwood ej lida något
afbräck; de äro välkomna, efter de beslutat sig för att rasta här —
hellre hade jag dock sett, om de ridit vidare. Men illa vore det att
knota öfver en natts härberge och en kvälls kost; som gäster måste
till och med normander tygla sitt öfvermod. Gå, Hundebert», tillade
han till ett slags hofmästare, som stod bakom honom med en hvit
staf i handen, »tag sex af tjänarne och för de främmande in i
gästrummen. Låt dem få kläder till att byta med, om de behöfva det,
och vatten att tvätta sig i och vin och öl, och säg till kockarne, att
de skola öka till vår aftonmåltid med hvad de i hast kunna, och
laga, att det sättes fram på bordet, då de främmande äro redo att
äta med. Säg till dem. Hundebert, att Cedric själf skulle hälsa dem
välkomna, om han ej hade aflagt det löftet att aldrig gå mer än tre
steg från högsätet i sin egen sal för att möta någon, som ej har
anglosaxiskt kungablod i sina ådror. Gå nu! Se till, att det blir
väl sörjdt för dem, så att de inte i sitt högmod säga, att den
anglosaxiske bonden har visat både sitt armod och sin girighet.»

Hofmästaren gick bort med flera tjänare för att utföra sin
herres bud. »Prior Aymer!» upprepade Cedric och såg på Oswald.
»Om jag inte misstar mig, är han bror till Giles de Mauleverer, som
nu är herre till Middleham?»

Oswald gjorde en vördnadsfullt jakande åtbörd. »Denne prior
är, enligt hvad man säger, en liflig och munter präst, som tycker
mera om bägaren och jakthornet än klockan och bönboken. Godt,
må han komma, han är välkommen. Hur var det du kallade
tempelherren?»

»Brian de Bois-Guilbert.»

»Bois-Guilbert», sade Cedric alltjämt i den begrundande, halft
argumenterande ton, som hans ständiga lif bland underordnade vant
honom att använda och som liknade det sätt, hvarpå en man talar,
som mera talar till sig själf än sin omgifning — »Bois-Guilbert?
Det namnet är vida beryktadt både för godt och ondt. Det sägs,
att han är käck som den tappraste i sin orden, men fläckad af de
laster, som ofta finnas bland dem, stolthet, öfvermod, grymhet,
vällust; han skall vara en hårdhjärtad man, som hvarken känner till
fruktan på jorden eller vördnad för himlen. Det säga de få krigare,
som ha kommit hem från Palestina. Nå, det är bara för en natt;
han är också välkommen. Oswald, slå upp det äldsta vinfatet, sätt
det bästa mjödet, det starkaste ölet, det mustigaste honungvinet, den
mest sprudlande cidern och det skönast doftande kryddvinet på
bordet; fyll de största dryckeshornen — tempelherrar och abboter tycka
om goda viner och godt mål. Elgitha, säg till din fröken Rowena,
att vi inte vänta henne i salen i afton, i fall hon ej har särskild
lust att komma.»

»Men det har hon», svarade Elgitha ifrigt, »ty hon längtar alltid 
efter att höra de sista nyheterna från Palestina.»

Cedric kastade en hastig och vred blick på den djärfva tärnan,
men Rowena och alla, som henne tillhörde, hade särskilda privilegier
och voro säkra för hans harm. Han svarade blott: »Var tyst, flicka,
din tunga löper fortare än din tanke. Framför min hälsning till din
fröken, och må hon göra som henne lyster. Här åtminstone härskar
Alfreds ättling ännu som furstinna.» Elgitha lämnade salen.

»Palestina!» upprepade anglosaxaren. »Palestina! Hur många
öron lyssna ej till de berättelser, som tygellösa korsfarare eller
hycklande pilgrimer medföra från detta olyckliga land! Äfven jag skulle
gärna vilja fråga — äfven jag skulle gärna vilja forska — äfven
jag skulle gärna vilja lyssna med klappande hjärta till fabler, som
de listiga landstrykarne hitta på för att tillnarra sig vår gästfrihet — 
men nej, den son, som har varit mig olydig, är ej längre min,
och jag vill ej fråga mera efter hans öde än den mest ovärdiges
bland de millioner, som ha fäst korset på sin skuldra, störtat sig i
utsväfningar och blodskuld och kallat det att göra Guds vilja.»

Han rynkade pannan och riktade sina ögon på marken; då han
såg upp, slogos flygeldörrarna vid ändan af salen upp, och företrädda
af hofmästaren med sin staf och fyra tjänare, hvilka buro flammande
facklor, inträdde aftonens gäster i salen.

*
</chapter>

<chapter name="Fjärde kapitlet">
<h2><small>FJÄRDE KAPITLET.</small></h2>

Prior Aymer hade begagnat det erbjudna tillfället till att utbyta
sin riddräkt mot en annan af ännu dyrbarare tyg, öfver hvilken han
bar en konstrikt broderad mantel. Förutom den massiva guldsignetringen, 
som betecknade hans andliga värdighet, hade han på fingrarna, 
ehuru det stred mot ordensreglerna, flera andra dyrbara
ädelstenar; hans sandaler voro af det finaste läder, som införts från
Spanien; hans skägg var så kortklippt, som hans orden på något
sätt tillät, och hans rakade hjässa gömdes under en rikt broderad,
skarlakansröd mössa.

Äfven tempelherrens yttre var förändradt, och fastän mindre
besatt med smycken, var hans dräkt lika rik och hans hållning långt
mera befallande än hans reskamrats. Han hade utbytt sin
pansarskjorta mot en jacka af mörkt purpurfärgadt siden, besatt med
pälsverk, öfver hvilken hans långa, bländande hvita kappa föll ned i vida
veck. Hans ordens åttatungade kors af svart sammet var sydt på
axeln af hans mantel. Den höga mössan betäckte ej längre hans 
panna, som endast beskuggades af kort, tjockt, krusigt, kolsvart hår, 
som passade förträffligt ihop med hans ovanligt mörka ansiktsfärg. 
Ingenting kunde vara mera majestätiskt än hans gång och hållning, 
om de blott icke varit präglade af ett iögonfallande öfvermod, som 
lätt uppstår vid utöfvandet af en myndighet, som ej möter något 
motstånd.

Dessa bägge höga herrar följdes af sina respektiva tjänare och 
på mera vördnadsfullt afstånd af deras vägvisare, som var klädd i 
den sedvanliga pilgrimsdräkten. En kåpa af groft, svart ylletyg 
insvepte hela hans gestalt. På sina nakna fötter hade han grofva 
sandaler, bundna med skinnremmar, på hufvudet bar han en bredskyggig 
hatt, på hvars brätten snäckskal voro fastsydda, och i handen 
hade han en lång, med järndoppsko försedd staf, vid hvars öfversta 
ända en palmgren var fästad. Han följde anspråkslöst efter den 
sista af dem, som inträdde i salen, och då han såg, att det vid det 
lägre bordet knappt fanns tillräckligt utrymme för Cedrics tjänare 
och hans gästers följe, drog han sig tillbaka till en bänk, som stod 
tätt invid och nästan under en af de stora spislarna, och tycktes 
syssla med att torka sina kläder, till dess någon gick ifrån bordet, 
så att han kunde få plats där, eller till dess hofmästaren försåg 
honom med några förfriskningar på den afsides plats han valt sig.

Cedric reste sig med värdig, gästfri min för att ta emot sina 
gäster, och i det han steg ned från den upphöjda platsen i hallen, 
tog han tre steg emot dem och inväntade deras ankomst.

»Det gör mig ondt, högvördige prior», sade han, »att mitt löfte 
binder mig att ej gå längre fram på detta mina fäders golf, ens 
för att mottaga sådana gäster som ni och denne tappre riddare af 
det heliga Templet. Men min hofmästare har förklarat för er 
orsaken till min skenbara brist på artighet. Jag vill också be er 
ursäkta, att jag talar till er på mitt modersmål, och jag ber er svara 
mig på samma språk, i fall er kunskap det tillåter; hvarom icke, 
så förstår jag normandiska tillräckligt för att uppfatta, hvad ni mena 
med ert tal.»

»Löften», sade abboten, »äro de band, som förena oss med himlen 
och skola därför, som jag nyss sade, hållas och genomföras, så 
vida ej vår heliga moder kyrkan säger motsatsen.»

Då priorn slutat, sade hans följeslagare: »Jag talar eljes alltid 
franska, kung Richards och hans riddares språk, men jag förstår 
engelska tillräckligt för att kunna tala med de infödda.»

Cedric kastade en otålig blick på den talande, men ihågkommande 
gästfrihetens bud betvingade han alla ytterligare utbrott af 
vrede, och med en åtbörd bjöd han sina gäster slå sig ned på 
två stolar, som voro litet lägre än hans, men ställda tätt bredvid 
honom, hvarefter han gaf en vink, att kvällsmaten skulle sättas på 
bordet.
<img><i><small>Ill. J. HUYOT. s.c.<tab><tab><tab>F. LIX.</small></i>
Cedric mottager sina gäster.</img>

Medan tjänarne skyndade att efterkomma Cedrics befallning, fick 
han sikte på svinaherden Gurth, som tillika med sin följeslagare 
Wamba nyss inträdt i salen. »Jag vill säga ett ord till de där 
senfärdiga slynglarne», sade anglosaxaren häftigt. Och då syndarne stodo 
framför den upphöjda platsen, fortfor han: »Hvaraf kommer det sig, 
trälar, att ni ha drifvit ute så länge? Har du fört hem din hjord, 
Gurth, eller har du lämnat den i röfvares och marodörers våld?»

»Hjorden är i säkerhet, med er tillåtelse», sade Gurth.

»Men jag tillåter inte, träl», sade Cedric, »att du i två timmar 
har låtit mig lefva i en annan tro, och att jag har måst sitta här 
och rufva på hämnd mot mina grannar för oförrätter, som de inte 
ha öfvat mot mig. Det vill jag säga dig, att bär du dig så åt en 
gång till, sätter jag in dig i fångkällaren belagd med fotbojor.»

Gurth, som kände till sin herres lättretlighet, försökte ej urskulda 
sig, men narren, som kunde räkna på Cedrics öfverseende i kraft af 
sina privilegier som narr, svarade för dem bägge: »I sanning, onkel 
Cedric, ni är hvarken klok eller resonlig i kväll.»

»Hvad säger du, junker?» sade hans herre. »Du får gå ner i 
portkammaren och ta emot husaga där, om du låter din narraktighet 
skena i väg så där.»

»Må först er visdom säga mig», sade Wamba, »är det rätt och 
billigt att straffa en människa för en annans förseelse?»

»Nej, narr, det är det visst inte», svarade Cedric.

»Hvarför vill ni då slå den stackars Gurth i bojor för hans 
hund Snappopps förseelse? Ty jag kan svära på, att vi inte spillde 
en minut på vägen, då vi hade fått tillsammans vår hjord, men det 
slutade Snappopp inte med, förr än vi hörde vesperklockan ringa.»

»Så häng då Snappopp», sade Cedric, i det han hastigt vände 
sig om mot svinaherden, »om det är hans skuld, och skaffa dig en 
annan hund.»

»Med förlof, onkel», sade narren, »det skulle åter strida mot 
det rätta, ty det var inte Snappopps skuld, att han var halt på 
frambenen och inte kunde drifva tillsammans hjorden, utan det var deras 
skuld, som höggo af två af klorna på hans framtassar, en operation, 
som den stackaren knappast skulle ha gifvit sitt samtycke till, om 
han blifvit åtspord därom.»

»Och hvem har vågat misshandla en hund, som tillhörde min 
träl?» sade anglosaxaren, hvars vrede tändes af narrens ord.

»Jo, det har sannerligen gamle Hubert gjort», sade Wamba, 
»sir Philip de Malvoisins jaktfogde. Han fångade Snappopp, då han 
dref omkring i skogen, och sade, att han kränkte hans herres rätt 
som skogsuppsyningsman genom att jaga rådjuren.»

»Må böfveln anamma både Malvoisin och hans jaktfogde!» 
svarade anglosaxaren. »Jag skall lära dem, att skogen blef förvandlad 
till allmänning genom den stora jaktlagen. Men låt oss nu inte tala 
mera om det. Gå, träl, gå till din plats — och du, Gurth, skaffa
dig en annan hund, och skulle jaktfogden våga röra den, så skall 
jag märka honom så, att han aldrig mera skall skjuta af en pil; 
må man skälla ut mig som pultron, om jag inte hugger pekfingret 
af hans högra hand — han skall aldrig mera kunna spänna en båge. 
Jag ber er om ursäkt, mina ärade gäster. Jag är här omgifven af 
grannar, som äro värre än edra otrogna i det heliga landet, herr

<img>Lady Rowena</img>.

riddare. Men maten står nu på bordet; ät och låt den goda viljan 
öfverskyla den tarfliga kosten.»

Den måltid, som stod på bordet, behöfde emellertid inga ursäkter 
från husets herre. Svinkött, tillredt på olika sätt, syntes på den 
lägre delen af bordet, tillika med höns, rådjursstek, get och hare 
samt flera slags fisk, väldiga bröd och kakor och flera sorters 
kompotter gjorda af frukt och honung. Kramsfågeln, hvaraf det fanns 
ett öfverflöd, serverades ej på fat, utan bars in på små träspett 
eller pinnar och bjöds omkring till den ene gästen efter den andre, 
som skar af den så mycket han själf ville. Framför hvarje person
af rang stod en silfverpokal; det nedre bordet var försedt med stora 
dryckeshorn.

Då måltiden skulle börja, lyfte hofmästaren plötsligt upp sin staf 
och sade högt: »Gif akt! Plats för lady Rowena!» En sidodörr 
vid den öfre ändan af hallen bakom bankettbordet gick upp, och 
ledsagad af fyra tärnor inträdde Rowena i salen. Fastän Cedric blef 
litet öfverraskad och det kanske icke på ett så alldeles behagligt sätt, 
öfver att hans myndling visade sig offentligt vid detta tillfälle, 
skyndade han emot henne för att med ceremoniös vördnad föra henne 
till den upphöjda platsen vid hans högra sida, som var bestämd för 
husets härskarinna. Alla reste sig för att mottaga henne, och i det 
hon besvarade deras bugning med en stum hälsning, skred hon fram 
med behagfull värdighet för att intaga sin plats vid bordet. Innan 
hon ännu hunnit göra det, hviskade tempelherren till priorn: »Jag 
kommer inte att bära er halskedja vid torneringen. Chiosvinet är ert.»

»Sade jag inte det?» svarade priorn. »Men lägg band på er 
förtjusning, man håller ögonen på er.»

Utan att fästa sig vid dessa föreställningar och van att endast 
handla efter sin omedelbara ingifvelse, höll Brian de Bois-Guilbert 
sina ögon fästade på den anglosaxiska skönheten, som kanske gjorde 
så mycket starkare intryck på hans fantasi, emedan hon var så olik 
de österländska sultaninnorna.

Rowena var så formfulländadt växt som någon kvinna och 
därtill hög och reslig, men dock ej så mycket, att hon ådrog sig 
uppmärksamhet. Hon var mycket blond, men hennes stolta hållning och 
ädla drag gjorde, att det ej hos henne fanns den prägel af enfald, 
som är ganska vanlig hos blonda skönheter. Hennes klara blå ögon, 
som skuggades af vackert hvälfda, bruna ögonbryn, tillräckligt 
markerade för att ge pannan uttryck, tycktes både kunna elda och smälta, 
både befalla och bönfalla. Hennes yppiga, mörkblonda hår var på 
ett fantastiskt och behagfullt sätt uppsatt i talrika lockar, och att 
hon bar dem i deras fulla längd var ett bevis på den unga flickans 
ädla börd och friborna stånd. Om halsen hade hon en guldkedja, 
vid hvilken var fäst en relikgömma af samma metall. Omkring de 
blottade armarna bar hon armband. Hennes dräkt bestod af en 
underklädning med lifstycke af ljust sjögrönt siden, hvaröfver bars 
en lång, löst hängande robe, som räckte ned till golfvet och hade 
vida ärmar, som endast räckte litet nedanför armbågarna. Denna 
robe var karmosinröd och af det allra finaste ylletyg. En silkesslöja 
inväfd med guld var fästad vid den öfre delen däraf och kunde 
antingen dragas samman öfver ansiktet och barmen på spanskt sätt 
eller läggas som ett slags draperi öfver axlarna.

Då Rowena såg, att tempelherrens ögon voro fästade på henne 
med en eld, som gjorde ögonen lika eldkol, där de rörde sig i sina 
mörka hålor, drog hon med värdighet slöjan för ansiktet som en 
antydning, att den oförsynta djärfhet, hvarmed han stirrade på henne.
var henne emot. Cedric märkte denna rörelse och orsaken därtill. 
»Herr tempelherre», sade han, »våra anglosaxiska jungfrurs kinder 
ha pröfvat för litet af solen för att kunna tåla en korsfarares ihärdiga 
blick.»

»I fall jag har kränkt någon», svarade riddar Brian, »så ber 
jag om förlåtelse — det vill säga, jag ber lady Rowena om 
förlåtelse —, och längre kan jag icke gå i ödmjukhet.»

»Lady Rowena», sade priorn, »har straffat oss alla, i det hon 
tuktat min väns djärfhet. Låt mig uttala det hoppet, att hon skall 
vara mindre grym mot den lysande riddarskara, som kommer att 
samlas vid torneringen.»

»Det är osäkert, om vi komma dit», sade Cedric. »Jag tycker 
icke om dessa fåfängliga upptåg, som voro okända för mina fäder, 
då England var ett fritt land.»

»Låt oss icke desto mindre hoppas», sade priorn, »att vårt sällskap 
kan förmå er att resa dit; när vägarna äro så osäkra, är riddar 
Brian de Bois-Guilberts eskort icke att förakta.»

»Herr prior», svarade anglosaxaren, »hvarhelst jag har färdats 
i detta land, har jag hittills med mitt goda svärds och mina trogna 
svenners bistånd ej varit i behof af någon annan hjälp. I fall vi 
vid detta tillfälle resa till Ashby-de-la-Zouche, göra vi det tillsammans 
med min ädle granne och landsman Athelstane af Coningsburgh och 
med sådant följe, att vi kunna hålla fredlösa och fiender bland 
länsherrarne från lifvet. Jag dricker er till, herr prior, i denna bägare 
vin, som jag hoppas skall falla er i smaken, och jag tackar er för 
er artighet. Om ni skulle vara så sträng i hållandet af klosterreglerna», 
tillade han, »att ni föredrar er sura mjölk, så hoppas jag, 
att ni inte af idel artighet gör mig besked.»

»Nej», sade prästen leende, »det är endast i vårt kloster. Då 
vi färdas ute i världen, följa vi världens bruk, och därför mottar 
jag en skål i detta ädla vin och öfverlåter den svagare drycken åt 
min lekbroder.»

»Och jag», sade tempelherren och fyllde sin bägare, »tömmer en 
skål för den sköna Rowena, ty sedan hennes namne införde detta bruk 
i England, har ingen någonsin varit mera värd en sådan hyllning.»

»Jag vill spara er er artighet, herr riddare», sade Rowena med 
värdighet och utan att ta slöjan från ansiktet, »eller rättare sagdt, 
jag vill lägga beslag på den genom att fråga er efter de sista 
nyheterna från Palestina. Det är ett ämne, som är behagligare för 
våra anglosaxiska öron än de artigheter, som er franska uppfostran 
lärt er.»

»Jag har föga af vikt att berätta, ädla fröken», svarade riddar 
Brian de Bois-Guilbert, »utom att underrättelsen om ett vapenstillestånd 
med sultan Saladin har bekräftat sig.»

Han afbröts af Wamba, som intagit den för honom bestämda 
platsen på en stol, hvars rygg var prydd med två åsneöron och som
stod ett par steg bakom hans herres, hvilken då och då försåg 
honom med mat från sin egen trätallrik, en ynnest, som narren 
emellertid delade med favorithundarna, af hvilka, som redan är anmärkt, 
flera voro inne. Här satt Wamba med ett litet bord framför sig, 
med hälarna uppdragna mot stolens tvärribba, kinderna så uppblåsta, 
att käkarna liknade en nötknäppare, och ögonen halfslutna, men 
likväl med spänd uppmärksamhet lurande på hvarje tillfälle att öfva 
de narrstreck, på hvilka han hade privilegium.

»Dessa vapenstillestånd med de otrogna», inföll han utan att 
genera sig för att han af bröt den ståtlige tempelherren, »göra mig 
till en gammal man.»

»Hur så, din skälm?» sade Cedric, hvars ansikte med ett 
välvilligt uttryck beredde sig på det skämtsamma svaret.

»Emedan», svarade Wamba, »jag kommer ihåg tre af dem i 
min lifstid, och hvart och ett skulle räcka i femtio år; om jag 
räknar tillsammans dem, måste jag alltså vara minst hundrafemtio år 
gammal.»

»Jag lofvar dig, att du inte skall komma att dö af ålderdom», 
sade tempelherren, som nu kände igen sin vän från skogen; »jag 
kan försäkra dig mot alla dödssätt utom ett våldsamt, i fall du ger 
vägfarande sådana anvisningar, som du i kväll gaf priorn och mig.»

»Hvad hör jag, slyngel», sade Cedric, »visar du resande vilse? 
Vi måste låta dig smaka piskan; du är minst lika stor skälm som 
du är narr.»

»Ack nej, för Guds skull, onkel», svarade narren, »låt min 
dumhet för en gångs skull tjäna som ursäkt för mina skälmstycken. 
Jag tog bara miste på min högra och min vänstra hand, och den, 
som tar en narr till rådgifvare och vägvisare, får väl förlåta ännu 
större fel.»

Samtalet afbröts nu därigenom, att portvaktarens gosse kom in 
och anmälde, att det stod en främmande vid porten och bad att få 
slippa in och få tak öfver hufvudet.

»Låt honom komma in», sade Cedric, »hvem och hvad han än 
må vara; en natt som denna, då stormen ryter utanför, nödgas till 
och med vilda djur att gå i flock med tama och söka skydd hos 
människan, deras dödsfiende, hellre än att omkomma genom elementens 
raseri. Man skall sorgfälligt se till, att han får hvad han 
behöfver — låt det bli din sak, Oswald.»

Och hofmästaren lämnade salen för att se till, att hans herres 
befallningar blefvo utförda.

*
</chapter>
<chapter name="Femte kapitlet">
<img></img>
<h2><small>FEMTE KAPITLET.</small></h2>

Oswald kom tillbaka och hviskade i sin herres öra: »Det är en 
jude, som kallar sig Isaac från York; är det passande, att jag för 
in honom i salen?»

»Låt Gurth sköta din syssla, Oswald», sade Wamba med sin 
vanliga fräckhet. »Svinaherden passar bäst att föra in juden.»

»Heliga Maria», sade abboten och korsade sig, »en vantrogen 
jude, och han skall få blanda sig med ett sådant sällskap?»

»En judehund», utbrast tempelherren, »skall få närma sig en 
försvarare af den heliga grafven!»

»Stilla, mina ärade gäster!» sade Cedric. »Ert misshag får inte 
sätta gränser för min gästfrihet. Då Vår herre har öfversett med 
hela detta folk af hårdnackade vantrogna i flera år än en lekman kan 
räkna, kunna vi väl finna oss i en enda judes närvaro i några 
timmar. Men jag tvingar ingen att samtala eller äta med honom. Låt 
honom få ett bord och mat för sig själf, — så vida inte», tillade 
han småleende, »dessa turbanklädda främlingar vilja finna sig i hans 
sällskap.»

»Herr frigårdsägare», svarade tempelherren, »mina saracenska 
slafvar äro äkta muselmän och sky lika mycket som någon kristen 
att ha umgänge med en jude.»

»I sanning», sade Wamba, »jag kan inte förstå, att de, som 
tillbedja Mahum och Termagant, ha så stort företräde framför det 
en gång af Gud utvalda folket.»

»Han skall sitta hos dig, Wamba», sade Cedric, »narren och 
skälmen passa bra tillsammans.»

»Narren», svarade Wamba, i det han skyldrade med benet af 
en skinka, »skall laga, att han reser en skranka mot skälmen.»

»Tyst», sade Cedric, »där kommer han.»

Införd utan stora ceremonier och skridande ängsligt och 
dröjande fram med många djupa, ödmjuka bugningar, närmade sig en 
reslig, mager gammal man, som emellertid genom att ständigt buga 
sig hade förlorat åtskilligt af sin verkliga längd, till den nedre ändan 
af bordet. Hans skarpa, regelbundna anletsdrag, örnnäsa och
genomborrande svarta ögon samt hans höga, fårade panna och långa gråa hår och skägg skulle ha ansetts vackra, om de ej tillhört en fysionomi, egendomlig för en ras, som under dessa mörka tider i lika hög grad afskyddes af den lättrogna och fördomsfulla mängden som den förföljdes af den snikna och rofgiriga adeln, och som, kanske just på grund af detta hat och denna förföljelse, hade fått en allmän karaktär, hvari det, mildast sagdt, fanns mycket dåligt och frånstötande.

Judens dräkt, som tycktes vara mycket illa medfaren af ovädret, var en tarflig, rödbrun kappa med många veck, som betäckte en mörk, purpurfärgad tunika. Han hade stora stöflar, kantade med pälsverk, och ett bälte om lifvet, hvari hängde en liten knif och en ask med skrifmaterialier, men inga vapen. På hufvudet hade han en hög, fyrkantig, gul mössa af egendomlig form, som hans folk var ålagdt att bära, för att man skulle kunna skilja dem från kristna,
och som han ofantligt ödmjukt tog af sig vid salens dörr.

Cedric nickade kallt till svar på judens upprepade hälsningar och gaf honom en vink, att han kunde ta plats vid den nedersta ändan af bordet, där emellertid ingen gjorde min af att lämna rum för honom. Tvärtom, då han gick längs raden af bordsgäster, kastade en skygg, bönfallande blick på dem och vände sig till hvar och en särskildt af dem, som sutto vid den nedre ändan af bordet, gjorde de anglosaxiska tjänarne sig breda och fortforo ihärdigt att
sluka maten, utan att ta den minsta hänsyn till den nye gästens behof. Abbotens följeslagare korsade sig med blickar, som uttryckte from afsky, och till och med de hedniska saracenerna ströko, då Isaac närmade sig dem, harmset upp sina mustascher och lade handen på dolken.

Medan Isaac sålunda stod som en förbrytare i det församlade
sällskapet, liksom hans folk var bland nationerna, och förgäfves såg sig om efter en vänlig blick eller en hviloplats, fattade pilgrimen, som satt vid spiseln, medlidande med honom och lämnade sin plats, i det han helt kort sade: »Gamle man, mina kläder ha torkat, min hunger är stillad, du är både våt och fastande.» Med dessa ord samlade han de döende bränderna, som lågo i den stora spiseln, så att de blossade upp i klar låga; därpå tog han från det större bordet en skål soppa och litet kokt getkött, satte det på det lilla bordet, hvarvid han själf hade förtärt sin aftonmåltid, och gick utan att invänta judens tacksägelser bort till den andra sidan af salen.

Emellertid fortsatte abboten och Cedric sitt samtal om jakten; lady Rowena tycktes vara upptagen af ett samtal med en af sina tärnor; och den stolte tempelherren, hvars blick vandrade från juden till den anglosaxiska skönheten, hängaf sig åt tankar, som tycktes högligen intressera honom.
»Det förvånar mig, ärade Cedric», sade abboten under loppet
af deras samtal, »att ni, hur stor förkärlek ni än hyser för ert eget manliga språk, ändå inte skänker normanderfranskan er ynnest, åtminstone hvad jaktens hemligheter angår. För visso är intet tungomål så rikt på de olika uttryck, som jaktens idrott kräfver, eller ger
den erfarne jägaren medel att så väl uttrycka sig om sin angenäma konst.»

»Franskan», sade tempelherren, i det han höjde rösten med den anspråksfulla och myndiga ton han alltid använde, »är icke allenast det naturliga språket vid jakt, utan också i kärlek och krig, det språk, hvarpå man skall vinna damerna och trotsa fienderna.»

»Drick mig till i en bägare vin, herr tempelherre», sade Cedric, »och häll också i en åt abboten, medan jag blickar några och trettio år tillbaka och berättar er en annan historia. Sådan Cedric anglosaxaren den tiden var, behöfde hans enkla engelska tal ej någon utsmyckning från franska trubadurer, då det talades i de skönas öron, och Northallertons valplats på det heliga Banérets dag kunde intyga, om ej det anglosaxiska krigsropet hördes lika långt i den skotska härens leder som den tappraste normandiske barons. Men glömdt för en annan folkstams är vårt språk — ja, själfva vårt namn ilar sin undergång till mötes, och ingen sörjer öfver det utom en gammal ensam man. Munskänk, fyll bägarna — för de tappra män, herr tempelriddare — deras nationalitet eller tungomål må vara hvilket som helst —, som föra svärdet bäst i Palestina bland korsets stridsmän!»

»Det passar sig icke för en man, som bär detta märke, att
svara», sade riddar Brian de Bois-Guilbert, »och ändå, hvilka andra än den heliga grafvens svurna riddare kan palmen tillerkännas bland korsets kämpar?»

»Johanniterriddarne», sade abboten, »jag har en bror vid deras orden.»

»Jag vill inte nedsätta deras ära», sade tempelherren, »men icke desto mindre ...»

»Skulle det då inte finnas några i den engelska hären», sade
lady Rowena, »hvilkas namn äro värdiga att nämnas tillsammans med tempelherrarnes och johanniterriddarnes?»

»Ursäkta mig, fröken», svarade de Bois-Guilbert, »den engelske kungen förde verkligen med sig till Palestina en här af tappra krigare, som endast stodo tillbaka för dem, hvilkas bröst har varit en ständig skyddsmur för det heliga landet.»

»Icke för någon stodo de tillbaka», sade pilgrimen, som stått tillräckligt nära för att höra, hvad som sades, och med synbar otålighet hade lyssnat till detta samtal. »Jag påstår», fortfor pilgrimen med bestämd och kraftfull röst, »att det engelska ridderskapet icke stod tillbaka för någon, som någonsin har dragit svärdet till försvar för det heliga landet. Jag säger dessutom, ty jag var vittne därtill.
att kung Richard själf och fem af hans riddare efter intagandet af S:t Jean d'Acre höllo en tornering, hvartill de utmanade enhvar, som ville infinna sig. Jag förklarar, att på den dagen red hvarje riddare tre löpningar och kastade tre motståndare till marken. Jag förklarar vidare, att sju af dessa motståndare voro tempelherrar - och riddar Brian de Bois-Guilbert vet mycket väl, att det jag säger er är sant.»

Det är omöjligt att med ord beskrifva den dolska, förbittrade blick, som gjorde tempelherrens mörka ansikte ännu mörkare. I sin oerhörda vrede och förvirring grep han med skälfvande hand efter fästet på sitt svärd och drog den kanske endast tillbaka, emedan han visste, att ingen våldshandling utan fara kunde utföras på detta ställe och i detta sällskap. Cedric, hvars känslor alltid voro enkla
och rättframma och som sällan tänkte på mer än en sak i sänder, lade i den glädje, hvarmed han hörde talas om sina landsmäns heder, ej märke till sin gästs våldsamma sinnesrörelse. »Jag vill ge dig detta guldarmband, pilgrim», sade han, »om du kan säga mig namnen på de riddare, som så käckt häfdade gamla Englands anseende.»

»Det skall jag med glädje göra», svarade pilgrimen, »och det
utan belöning; en ed jag aflagt förbjuder mig att någonsin vidröra guld.»

»Jag skall bära armbandet åt er, om ni har lust, min gode
pilgrim», sade Wamba.

»Den förste i ära liksom i vapen, i berömmelse liksom i rang», sade pilgrimen, »var den tappre Richard, kung af England.»

»Jag förlåter honom», sade Cedric, »jag förlåter honom, att han härstammar från tyrannen hertig Vilhelm.»

»Grefven af Leicester var den andre», fortfor pilgrimen, »riddar Thomas Multon af Gilsland var den tredje.»

»Han åtminstone är af anglosaxisk ätt», sade Cedric stolt.

»Riddar Foulk Doilly var den fjärde», sade pilgrimen.

»Äfven <i>han</i> är anglosaxare, åtminstone på mödernet», fortfor Cedric, som lyssnade med den mest spända uppmärksamhet och nästan glömde sitt hat till normanderna för sin stolthet öfver Englands kung och hans män. »Och hvem var den femte?» frågade han.

»Den femte var riddar Edwin Turneham.»

»Äkta anglosaxare, vid Hengists själ!» utbrast Cedric. »Och
den sjätte?» fortfor han ifrigt. »Hvad kallar ni den sjätte?»

»Den sjätte», sade pilgrimen efter en paus, hvarunder han
tycktes samla sina tankar, »var en ung riddare af mindre berömmelse och lägre rang, som blifvit upptagen i det högborna sällskapet mindre för att hjälpa till i deras företag än för att göra talet fullt — hans namn har ej fäst sig i mitt minne.»

»Herr pilgrim», sade riddar Brian de Bois-Guilbert hånfullt,
»denna låtsade glömska, sedan ni erinrat er så mycket, kommer för sent för att tjäna ert syfte. Jag skall själf säga den riddares namn, för hvars lans slumpen och ett fel af min häst gjorde att jag föll —
det var riddaren af Ivanhoe, och det var ingen af de sex, som efter
hans ålder hade större berömmelse i vapenfärdighet. Men det vill
jag säga och säga högt, att om han vore i England och vid den
tornering, som skall hållas i denna vecka, vågade upprepa sin
utmaning från S:t Jean d’Acre, så skulle jag, beriden och väpnad som
jag nu är, ge honom hvilken fördel som helst med hänsyn till valet
af vapen och ändå lugnt motse utgången.»

<img><i><small>Ill. F. LIX<tab><tab><tab>HUYOT, s.c.</small></i></img>
»Er utmaning skulle snart bli mottagen», svarade pilgrimen,
»om er motståndare vore i er närhet. Som saken nu står, så stör icke salens fred med skräfvel om utgången af en kamp, som ni väl vet inte kan äga rum. Om Ivanhoe någonsin kommer tillbaka från Palestina, vill jag gå i borgen för, att han möter er.»

»En härlig borgen!» sade tempelherren. »Och hvad erbjuder
ni som pant?»

»Denna relikask», sade pilgrimen, i det han tog fram en liten elfenbensask från sitt bröst och korsade sig, »som innehåller en bit af det heliga korset; den är köpt i klostret på berget Carmel.»

Priorn från Jorvaulx korsade sig och framsade ett paternoster, hvari alla andäktigt instämde utom juden, muhammedanerna och tempelherren, hvilken senare, utan att ta af sig mössan eller visa någon vördnad för relikens påstådda helighet, tog en guldkedja af sin hals och kastade den på bordet med orden: »Må prior Aymer förvara min pant och denne namnlöse landstrykares som tecken på, att då riddaren af Ivanhoe kommer inom Britanniens fyra haf, så
har han att mottaga Brian de Bois-Guilberts utmaning, och gör han inte det, så låter jag utropa honom som en pultron på hvarje tempelgårds murar i Europa.»

»Det behöfs icke», af bröt lady Rowena tystnaden, »min röst skall höras, om ingen annan höjes i denna sal till försvar för den frånvarande Ivanhoe. Jag påstår, att han ärligt skall mottaga hvarje ärlig utmaning. Om min svaga borgen kan förläna denne fromme pilgrims ovärderliga pant ytterligare säkerhet, så vill jag sätta mitt namn och min ära i pant för, att Ivanhoe skall inlåta sig med denne
stolte riddare i den dust han åtrår.»

En mängd af stridiga känslor tycktes ha gripit Cedric och hållit honom tyst under dessa förhandlingar. Tillfredsställd stolthet, vrede och förlägenhet aflöste hvarandra på hans breda och öppna panna likt skuggorna af skyar, som draga fram öfver ett skördefält, medan hans tjänare, på hvilka den sjätte riddarens namn tycktes utöfva en nästan elektriserande verkan, spejade i spänd förväntan efter sin herres blickar. Men då Rowena talade, var det, som om ljudet af hennes röst väckt honom ur hans tysta betraktelser.

»Milady», sade Cedric, »det passar sig icke! Om ytterligare
pant behöfdes, skulle jag själf, kränkt och med fog kränkt som jag är, dock sätta min ära i pant för Ivanhoes ära. Men stridspanten är tillfyllestgörande, till och med efter det normandiska ridderskapets underliga seder och bruk — inte sant, fader Aymer?»

»Så är det», svarade priorn, »och den heliga reliken och den
kostbara kedjan skall jag gömma säkert i vårt klosters
skattkammare, tills denna utmaning till kamp gått i fullbordan.»

Efter att ha talat så korsade han sig om och om igen, och efter många knäböjningar och frammumlade böner lämnade han relikasken till broder Ambrosius, hans tjänande munk, medan han själf med 
mindre ceremonier, men kanske med icke mindre belåtenhet tog
guldkedjan och lade den i en ficka fodrad med välluktande skinn, som var anbragt under hans arm. » Och nu, herr Cedric», sade han, »det ringer till vesper för mina öron tack vare ert goda vins styrka — tillåt mig nu att dricka ännu en skål för lady Rowenas välgång, och gif oss sedan lof att gå till hvila.»

»Vid Bromholmes kors», sade anglosaxaren, »ni häfdar illa ert rykte, herr prior; ryktet säger, att ni är en manhaftig munk, som godt kan höra morgonklockan ringa, innan ni lämnar den fyllda bägaren, och gammal som jag är, var jag rädd, att jag skulle få stå där med skammen, då jag kom tillsammans med er. Men på min ära, en anglosaxisk pojke på tolf år skulle ej på min tid så snart ha lämnat sin bägare.»

Priorn hade emellertid sina skäl för att ej svika den måttlighet i njutningen han vid detta tillfälle hade lagt an på. Han hyste en instinktmässig fruktan för anglosaxarens lätt uppbrusande häftighet, och insåg faran för, att den hänsynslöshet och det öfvermod, som hans ledsagare redan gifvit så många bevis på, till sist kunde
framkalla ett obehagligt utbrott. Han erkände därför blygsamt, att ingen, som härstammade från något annat land, mäktade inlåta sig i den ädla bägarekampen med de härdade, hufvudstarka anglosaxerna; ett par ord sade han också, om än blott flyktigt, om sitt eget heliga kall, och vidhöll sitt förslag om att gå till hvila.

Afskedsbägaren bars därför omkring, och efter att ha bugat sig djupt för värden och för lady Rowena reste gästerna sig och blandade sig om hvarandra i salen, medan familjens bägge öfverhufvud genom olika dörrar drogo sig tillbaka med sina tjänare.

»Otrogne hund», sade tempelherren till juden Isaac, då han
gick förbi honom i trängseln, »ämnar du dig till torneringen?»

»Ja, det är min afsikt», svarade Isaac ödmjukt bugande, »med
er tillåtelse, ärevördige och tappre riddare.»

»Ja», sade riddaren, »för att hudflänga våra adelsmän med ocker och bedraga kvinnor och barn med bjäfs och leksaker — jag slår vad om, att du har pengar i massa i din judepåse.»

»Icke en schekel, icke en silfverpenning, icke en half — så sant mig Abrahams Gud hjälpe!» sade juden och slog ihop sina händer »Jag har endast dragit ut för att söka hjälp hos några bröder af min stam till att betala den skatt, som judefogden har ålagt mig — fader Jakob stå mig bi! Jag är en fattig stackare — till och med den kappa jag bär är lånad af Ruben från Tadcaster.»

Tempelherren smålog bistert, då han svarade: »Förbannelse öfver dig, du falske lögnare!» och i det han därefter gick vidare, som om han försmådde att tala mera med honom, sade han några ord till sina muhammedanska slafvar på ett språk, som ej förstods af de omkringstående. Den stackars israeliten tycktes ha blifvit så förskrämd vid den krigiske munkens tilltal, att tempelherren hade 
kommit ända till den bortre delen af salen, innan han lyfte upp sitt hufvud 
från den ödmjuka ställning, han intagit, så mycket, att han 
varsnade hans bortgång. Och då han såg sig omkring, var det med 
den häpna minen hos en man, vid hvars fötter en blixt nyss slagit 
ned och som ännu hör åskdundret i sina öron.

Tempelherren och priorn fördes till sina sofgemak af hofmästaren 
och munskänken, hvardera ledsagad af två fackelbärare och två 
tjänare, som buro förfriskningar, medan tjänare af lägre rang 
anvisade deras följe och de andra gästerna deras respektive hviloplatser.

*
</chapter>

<chapter name="Sjätte kapitlet">
<h2><small>SJÄTTE KAPITLET.</small></h2>

Då pilgrimen, hvilken en tjänare lyste med en fackla, gick 
genom den invecklade labyrinten af rum i detta stora och oregelbundna 
hus, smög munskänken sig efter honom och hviskade honom i örat, 
att om han ej hade något emot en bägare godt mjöd i hans rum, 
så fanns där många af husfolket, som gärna ville höra, hvad nytt 
han fört med sig från det heliga landet, i synnnerhet så vidt det 
angick riddar Ivanhoe. Ett ögonblick därefter visade Wamba sig, 
för att framställa samma begäran, och han påpekade, att en bägare 
efter midnatt var lika god som tre efter aftonklockan. Utan att 
bestrida riktigheten af ett påstående, som framställdes af en så 
betydande auktoritet, tackade pilgrimen dem för deras artighet, men 
anmärkte, att han i sitt heliga löfte hade inbegripit en förpliktelse att 
aldrig tala i köket om saker, som det var förbjudet att tala om i 
salen. »Ett sådant löfte», sade Wamba till munskänken, »skulle 
knappast passa för en tjänare.»

Munskänken ryckte förargad på axlarna. »Det hade varit min 
mening att anvisa honom kammaren ofvanpå», sade han, »men efter 
han frågar så litet efter kristna människors sällskap, så låt honom 
få båset bredvid judens. — Anwold», sade han till fackelbäraren, 
»för pilgrimen till den södra kammaren. — Jag önskar er en god 
natt, herr pilgrim», tillade han, »med ringa tack för kort artighet.»

»God natt, och den heliga jungfruns välsignelse!» sade pilgrimen 
lugnt, och hans vägvisare satte sig i rörelse.

I ett litet ytterrum, där flera dörrar mynnade ut och som 
upplystes af en liten järnlampa, hejdades de åter af Rowenas 
kammartärna, som i myndig ton sade, att hennes fröken önskade tala med 
pilgrimen, tog facklan ur Anwolds hand, befallde honom vänta, tills 
hon kom tillbaka, och gaf pilgrimen en vink att följa med henne. 
Han fann det tydligen icke passande att afslå denna inbjudning, 
liksom han hade af slagit den första; ty ehuru hans min och hållning uttryckte en viss förvåning öfver denna uppmaning, åtlydde han den utan svar och invändningar.

En kort gång och en trappa på sju steg, som alla voro gjorda
af tjocka ekbjälkar, förde honom till lady Rowenas gemak, hvars brutala prakt öfverensstämde med den vördnad, som visades henne af husets herre. Väggarna voro täckta med broderade bonader i olikfärgadt silke med guld- och silfvertrådar; med all den konst, som tiden kunde åstadkomma, skildrade de jaktscener. Sängen var prydd
med samma präktiga täcken och omgifven af purpurfärgade gardiner. Äfven stolarna hade brokiga öfverdrag, och en af dem, som var högre än de andra, var försedd med en konstmässigt snidad elfenbenspall.

<img></img>

Fyra silfverkandelabrar med stora vaxljus upplyste rummet.
Men ingen nutidsskönhet bör dock afundas en anglosaxisk furstinna den prakt, som omgaf henne. Rummets väggar voro så illa sammanfogade och så fulla af remnor, att de praktfulla bonaderna rörde sig för aftonvinden, och trots ett slags skärm, hvars ändamål var att skydda dem mot draget, stodo ljuslågorna snedt ut i luften som en
fanbärares flagga. Prakt fanns där och en viss rå ansats till smak, men trefnad fanns där endast föga, och som den var okänd, saknades den icke.

Lady Rowena, bakom hvilken det stod tre tärnor, som satte
hennes hår till rätta, innan hon gick till hvila, satt på den redan omtalade tronstolen och såg ut, som om hon vore född till att kräfva allas hyllning. Pilgrimen erkände hennes kraf därpå med en djup knäböjning.

»Stig upp, pilgrim», sade hon nådigt. »Den frånvarandes
försvarare kan fordra ett gynnsamt mottagande af alla, som sätta värde på sanning och ära manligheten.» Därpå sade hon till sina tärnor: »Dra er tillbaka, alla utom Elgitha; jag vill tala med den fromme pilgrimen.»

Utan att lämna gemaket drogo tärnorna sig tillbaka till den 
andra ändan af rummet och satte sig på en liten bänk upp mot 
väggen, där de sedan sutto stumma som statyer, fastän på ett 
sådant afstånd, att deras hviskningar ej skulle kunnat störa deras 
frökens samtal.

»Pilgrim», sade Rowena efter ett ögonblicks paus, hvarunder 
hon föreföll osäker om, hur hon skulle tilltala honom, »ni nämnde 
i kväll ett namn — jag menar», sade hon med en viss ansträngning, 
»namnet Ivanhoe, i de salar, där det efter naturens och släktskapens 
lagar borde ha haft en välkommen klang ... men så bakvändt kan 
ödet foga det, att af de många, hvilkas hjärtan måste ha klappat, 
då de hörde det, är jag den enda, som vågar fråga er, hvar och i 
hvilket tillstånd ni lämnade honom, som ni talade om. Vi hörde 
att han, efter att ha måst stanna i Palestina på grund af sin 
försvagade hälsa, efter den engelska härens bortdragande hade utstått 
förföljelse af det franska partiet, dit ju tempelherrarne höra.»

»Jag känner blott föga riddar Ivanhoe», svarade pilgrimen i 
förvirrad ton. »Jag ville önska, att jag kände honom närmare, eftersom 
ni har intresse för hans öde. Han har, tror jag, besegrat sina 
fiender i Palestina och står i begrepp att återvända till England, 
där ni, milady, måste veta bättre än jag, hvilka utsikter han har 
till lycka.»

Lady Rowena suckade djupt och frågade pilgrimen, när riddar 
Ivanhoe kunde väntas till sitt hemland, och om han ej skulle bli 
utsatt för stora faror på vägen. Om den första punkten förklarade 
pilgrimen sig okunnig; om den andra sade han, att kosan med trygghet 
kunde ställas öfver Venedig och Genua och därifrån genom Frankrike 
till England. Ivanhoe, sade han, kände så väl till fransmännens 
språk och seder, att det ej fanns någon fara för, att någon olycka 
skulle hända honom under denna del af hans resor.

»Gud gifve», sade lady Rowena, »att han redan kommit oskadd 
hit och kunde föra vapen i den stundande torneringen, där man 
väntar, att detta lands ridderskap skall lägga sin tapperhet och 
vapenkunnighet i dagen. Om Athelstane af Goningsburgh vinner priset, 
får Ivanhoe antagligen höra onda tidender, då han kommer till 
England. Hur såg han ut, då ni sist såg honom? Hade sjukdom tungt 
lagt sin hand på hans styrka och skönhet?»

»Han var mörkare», sade pilgrimen, »och magrare än då han 
kom från Cypern i Lejonhjärtas följe, och bekymmer tycktes hvila 
tungt på hans panna, men jag kom honom icke nära, emedan jag ej 
känner honom.»

»Jag är rädd», sade Rowena, »att han ej skall finna mycket i 
sitt fädernesland, som kan jaga bort dessa moln från hans panna. 
Tack, gode pilgrim, för edra upplysningar om min barndoms 
lekkamrat. Tärnor», sade hon, »kom hit, bjud denne fromme man 
sofbägaren, jag vill inte längre undanhålla honom hans hvila.»


En af tärnorna räckte fram en silfverbägare, som innehöll en 
kostlig blandning af vin och kryddor, och Rowena kredensade den. 
Därpå räcktes den till pilgrimen, som efter en djup bugning smakade 
ett par droppar.

»Mottag denna gåfva, min vän», fortfor Rowena och räckte 
honom ett guldmynt, »som erkännande för din mödosamma resa och 
de besök du aflagt på heliga orter.»

Pilgrimen mottog gåfvan med en ny bugning och följde tärnan 
ut ur rummet.

I det yttre rummet fann han sin följeslagare Anwold, som tog 
facklan från kammartärnan och med mera brådska än ceremonier 
förde honom till en mindre förnämlig del af huset, där några små 
rum eller rättare celler utgjorde sofplatser för den lägre klassen af 
tjänstfolket och för främmande af låg rang.

»I hvilken af dessa kamrar sofver juden?» frågade pilgrimen.

»Den otrogne hunden», svarade Anwold, »ligger i kammaren 
närmast er egen, fromme pilgrim. Vid S:t Dunstan, där måste 
minsann skuras och borstas grundligt, innan kristna människor åter 
kunna bo där!»

»Och hvar sofver svinaherden Gurth?» sade den främmande.

»Gurth», svarade den lifegne, »ligger i kammaren på er högra 
sida, medan juden ligger i den vänstra.»

»Det är bra som det är», sade pilgrimen. »Till och med en 
jude kan svårligen sprida smitta genom en ekvägg.»

<img></img>

Med dessa ord inträdde han i den honom anvisade kammaren, 
och i det han tog facklan från tjänaren, tackade han honom och sade 
godnatt. Då han hade stängt dörren till sin cell, satte han facklan 
i en hållare af trä och såg sig om i sitt sofgemak, hvars bohag var 
af det enklaste slag. Det bestod af en groft arbetad, låg trästol och
en ännu tarfligare säng, fylld med ren halm och försedd med två 
eller tre fårskinn som sängkläder.

Efter att ha släckt sin fackla kastade pilgrimen sig, utan att ta 
af sig sina kläder, på detta enkla läger och sof eller bibehöll åtminstone 
sin hvilande ställning, tills de första solstrålarna trängde in 
genom det lilla gallerförsedda fönster, hvarigenom både luft och ljus 
trängde in i hans otrefliga cell. Då for han upp, och efter att ha 
läst sin morgonbön och ordnat sina kläder, lämnade han kammaren 
och inträdde i juden Isaacs rum, i det han lyfte upp klinkan så tyst 
som möjligt.

Juden låg i orolig slummer på en bädd af samma slag som 
den, hvarpå pilgrimen själf hade tillbragt natten. Det af hans dräkt, 
som han tagit af sig föregående kväll, låg alldeles i närheten, för 
att det ej skulle bli borttaget, medan han sof. I hans ansikte var 
ett uttryck af oro, som gränsade till dödsångest. Hans händer och 
armar rörde sig krampaktigt, som om han kämpade med en mara, 
och förutom åtskilliga utrop på hebreiska hörde man tydligt på 
normand-engelska eller landets blandade språk följande ord: »För Abrahams 
Guds skull, skona en olycklig gammal mans lif! Jag är fattig 
— jag har inga pengar — om ni så med edra järn vred mina 
lemmar ur led, kunde jag inte göra er till viljes!»

Pilgrimen väntade ej på, att judens dröm skulle sluta, utan 
rörde vid honom med sin pilgrimsstaf. Beröringen framkallade sannolikt 
en tankeförbindelse med de fasor, som drömmen väckte, ty den 
gamle mannen for upp, hans grå hår stod på ända, och i det han 
kastade om sig några af sina klädesplagg och höll i de andra, 
aflagda kläderna med ett grepp så hårdt som falkens i sitt byte, 
riktade han sina skarpa, svarta ögon med ett uttryck af förvirring och 
dödlig ångest på pilgrimen.

»Ni har ingenting att befara af mig, Isaac», sade pilgrimen, »jag 
kommer som er vän.»

»Israels Gud löne er», sade juden högeligen lugnad, »jag 
drömde — men fader Abraham vare prisad, det var blott en dröm.» 
Därpå hämtade han sig och tillade i sin vanliga ton: Och hvad vill 
ni väl hos den stackars juden så tidigt på morgonen?»

»Jag vill blott låta er veta», sade pilgrimen, »att om ni inte 
genast lämnar detta hus och skyndsamt fortsätter er resa, kan den 
lätt bli farlig.»

»Fromme fader», sade juden, »hvem skulle kunna finna någon 
glädje i att utsätta en fattig stackare som mig för fara?»

»Syftet kan ni själf bäst sluta er till», sade pilgrimen, »men det 
skall ni veta, att då tempelherren i går aftse gick genom salen, talade 
han till sina muhammedanska slafvar på det saracenska språket, som 
jag väl förstår, och ålade dem att i dag lägga sig i försåt för juden, 
gripa honom, då han kom på lämpligt afstånd från huset, och föra 
honom till Philip de Malvoisins eller Reginald Front-de-Boeufs borg.»


Det är omöjligt att skildra det öfvermått af skräck, som grep 
juden vid detta meddelande och genast tycktes förlama alla hans 
krafter. Hans armar sjönko ned utmed sidorna, hans hufvud sänkte 
sig mot bröstet, hans knän böjde sig under kroppens tyngd, hvarje 
nerv och muskel i hans kropp tycktes förtvina och mista sin kraft, 
och han föll ned för pilgrimens fot, som om han af en osynlig makt 
krossats till stoft, utan förmåga att stå emot.

»Helige Abrahams Gud!» var hans första utrop, då han 
sammanknäppte och lyfte upp sina händer, men utan att kunna resa sitt 
gråa hufvud från golf vet. »O, helige Moses! O, välsignade Aaron! 
Drömmen drömmes ej för intet, och synen kommer icke utan grund! 
Jag känner redan deras järn sarga mina senor!»

»Stig upp, Isaac, och hör på mig», sade pilgrimen, som iakttog 
hans öfverväldigande ångest med ett medlidande blandadt med förakt, 
»ni har orsak till er skräck, då man tänker på det sätt, hvarpå både 
furstar och adelsmän ha behandlat edra bröder, för att afprässa dem 
deras skatter; men stig upp, säger jag, och jag skall visa er, hur 
ni skall komma undan. Lämna genast detta hus, medan dess invånare 
sofva tryggt efter gillet i går aftse. Jag skall föra er på 
skogens hemligaste stigar, hvilka jag känner lika väl till som den 
skogsfogde, som har tillsyn öfver dera, och jag skall inte lämna er, förr 
än ni är under säker lejd af någon riddare eller baron, som drar 
till torneringen och hvars välvilja ni nog har utvägar att förvärfva er.»

Då Isaacs öron uppfångade den skymt af förhoppning att 
undkomma, som dessa ord inneburo, började han småningom och liksom 
tum för tum resa sig upp från golfvet, tills han låg på sina knän; 
han kastade då tillbaka sitt långa grå hår och skägg och riktade 
sina skarpa, svarta ögon på pilgrimens ansikte med en blick, som 
på en gång uttryckte hopp och fruktan, men tillika ej var fri från 
en viss misstänksamhet. Då han hörde den sista delen af meningen, 
tycktes hans ursprungliga ångest vakna på nytt i sin fulla styrka, 
och han föll åter ned på sitt ansikte och utbrast: »Jag skulle ha 
utvägar att förvärfva mig välvilja! Ack, det finns blott ett medel att 
vinna en kristens gunst, och hur kan den stackars juden, som 
utprässningarna redan ha bragt i samma nöd som Lazarus, finna det?» 
Och som om misstanken hade fått bukt med alla hans andra känslor, 
utbrast han därefter plötsligt: »För Guds skull, unge man, förråd 
mig inte — för den allsmäktige Faderns skull, som har skapat oss 
alla, både judar och hedningar, både israeliter och ismaeliter — öfva 
icke förräderi mot mig! Jag har inga medel att vinna en kristen 
tiggares välvilja, om han än endast taxerade den till en enda penny!» 
Då han uttalade de sista orden, reste han sig upp och grep tag i 
pilgrimens kåpa med den mest bönfallande blick. Pilgrimen ryckte 
sig lös, som om denna beröring orenade honom.

»Om du så vore lastad med all ditt folks rikedom», sade han,
»hvad kunde jag ha för glädje af att göra dig skada? Med denna
dräkt har jag påtagit mig en förpliktelse till fattigdom och till att 
ej utbyta den mot något annat än en häst och ett harnesk. Men 
tro för all del inte, att jag fikar efter ditt sällskap eller väntar mig 
någon fördel däraf; stanna här, om du vill — Cedric anglosaxaren 
kan kanske beskydda dig.»

»Ack», sade juden, »han vill inte ta mig med i sitt följe — 
anglosaxare och normander blygas lika mycket för den stackars 
israeliten, och att färdas ensam öfver Philip de Malvoisins och Reginald 
Front-de-Boeufs egor — nej, unge man, jag vill gå med er! Låt 
oss skynda — låt oss omgjorda våra länder — låt oss fly! — Här 
är din staf; hvarför dröjer du?»

»Jag dröjer inte», sade pilgrimen, i det han gaf efter för judens 
enträgna böner, »men jag måste se till, att vi kunna komma bort 
från detta ställe — följ mig!»

Han gick före in i nästa rum, där, som läsaren vet, svinaherden 
Gurth låg.

»Stig upp, Gurth», sade pilgrimen, »stig genast upp, öppna 
bakporten och låt juden och mig komma ut.»

Gurth blef sårad af den förtroliga och befallande ton, hvarmed 
pilgrimen talade. »Juden skulle lämna Rotherwood», sade han, i det 
han reste sig på armbågen och såg sturskt på honom, utan att lämna 
sin brits, »och till på köpet dra bort i sällskap med pilgrimen?»

»Jag kunde lika gärna ha drömt», sade Wamba, som i detta 
ögonblick inträdde i rummet, »att han smög sig bort med en skinka.»

»Icke desto mindre», sade Gurth, i det han åter lade ned 
hufvudet på träblocket, som utgjorde hans hufvudgärd, »måste både 
jude och hedning finna sig i att vänta, tills den stora porten 
öppnas — vi låta inga gäster smyga sig bort vid så ovanlig tid.»

»Icke desto mindre», sade pilgrimen i befallande ton, »tror jag 
inte, att ni nekar mig den tjänsten.»

Därmed lutade han sig ned öfver den hvilande svinaherdens 
säng och hviskade i hans öra några ord på det anglosaxiska språket. 
Gurth for upp, liksom elektriserad. Pilgrimen lyfte emellertid upp 
sitt finger, som om han ville förmana till försiktighet, och tillade: 
»Akta dig, Gurth — du är van att vara försiktig. Jag säger: öppna 
bakporten; du skall snart få höra mera.»

Gurth lydde med brådskande ifver, medan Wamba och juden 
följde efter, bägge förvånande sig öfver den plötsliga förändring, som 
hade inträdt i svinaherdens uppförande.

»Min mulåsna, min mulåsna», sade juden, då de stodo utanför 
bakporten.

»Hämta hans mulåsna», sade pilgrimen, »och låt äfven mig få 
en, så att jag också kan få göra sällskap med honom, tills han 
kommer härifrån trakten — jag skall lämna den oskadd tillbaka till 
någon af Cedrics följe vid Ashby. Och gör ...» resten hviskade han 
i örat på Gurth.

»Gärna, hjärtans gärna skall det bli gjordt», sade Gurth och 
gick genast ut för att uträtta sitt ärende.

»Jag skulle gärna vilja veta», sade Wamba, då hans kamrat 
hade vändt dem ryggen, »hvad ni pilgrimer lära er i det heliga 
landet.»

»Att läsa våra böner, narr», svarade pilgrimen, »att ångra våra 
synder och späka oss med fasta, vaka och långa böner.»

»Någonting verksammare är det», svarade narren, »ty hur skulle 
ånger eller böner kunna förmå Gurth att göra er en tjänst eller 
fasta och nattvak förmå honom till att låna er en mulåsna? Jag 
tror, att ni lika gärna kunde ha berättat hans svarta favoritgalt om 
edra vakor och er penitens, och ni skulle ha fått ett lika artigt svar.»

»Var tyst», sade pilgrimen, »du är bara en anglosaxisk narr.»

<img></img>

I detta ögonblick visade sig Gurth på andra sidan vallgrafven 
med mulorna. De resande gingo öfver grafven på en vindbrygga 
af endast två plankors bredd, hvars smalhet passade till bakportens
trånghet och till en liten öppning i den yttre pallisaden, genom 
hvilken man kom in i skogen. Knappast hade de kommit fram till 
mulåsnorna, förr än juden hastigt och med darrande händer bak på 
sadeln fastgjorde en liten påse af blått lärft, som han tog fram ur 
sin kappa och som, efter hvad han mumlande försäkrade, innehöll 
»en omgång linne att byta om med — bara en omgång linne.» 
Därefter besteg han djuret raskare än man kunnat vänta af hans ålder 
och skyndade att breda ut sin kappa så, att den dolde den påse han 
lagt bak på djuret.

Pilgrimen satte sig upp mera långsamt och räckte vid affärden 
sin hand till Gurth, som kysste den med stor vördnad. Svinaherden 
stod och såg efter resenärerna, tills de försvunno under skogsstigens 
grenar.

De fortsatte sin väg med en fart, som vittnade om judens 
dödliga ångest, eftersom personer i hans ålder ej tycka om att röra sig 
hastigt. Pilgrimen, som tycktes noga känna hvarje stig och hvarje 
öppning i skogen, red i spetsen framåt de villsammaste vägar och 
väckte mer än en gång åter israelitens misstankar att han ämnade 
locka honom i något bakhåll.

Man kunde verkligen förlåta honom hans tvifvel, ty med undantag 
af flygfisken fanns det ingen lefvande varelse på jorden, i luften 
eller i hafvet, som var föremål för en så oaflåtlig, allmän och 
skoningslös förföljelse som judarne på den tiden.

Den smula reda pengar, som fanns i landet, var företrädesvis 
i detta förföljda folks besittning, och adeln drog ej i betänkande att 
följa sina suveräners exempel och ta ifrån det pengarna genom allt 
slags förtryck, ja, till och med genom tortyr. Men det passiva mod, 
som vinningslystnaden ingaf, kom dock judarne att trotsa de många 
slags lidanden de måste undergå på grund af den ofantliga vinst de 
voro i stånd att skörda i ett af naturen så rikt begåfvadt land som 
England.

Judarnes styfsinthet och girighet tycktes växa i samma proportion 
som den förföljelse, hvarmed de hemsöktes, och den omätliga 
förmögenhet de i regeln förvärfvade på handel bragte dem visserligen 
ofta i fara, men användes också ibland till att öka deras 
inflytande och tillförsäkra dem en viss grad af beskydd. Under 
sådana förhållanden lefde de, och deras karaktär, som påverkades däraf, 
var vaksam, misstänksam och rädd — men äfven styfsint, oböjlig 
och slug, då det gällde att undgå de faror de voro utsatta för.

Då resenärerna färdats en stund raskt framåt på de många 
villsamma vägarna, bröt pilgrimen ändtligen tystnaden.

»Denna stora gamla ek», sade han, »utmärker gränsen för det 
område, hvaröfver Front-de-Boeuf gör anspråk på att öfva myndighet 
— vi ha för länge sedan lämnat Malvoisins egor. Nu behöfva 
vi inte vara rädda för att bli förföljda.»


»Måtte hjulen falla af deras vagnar», sade juden, »liksom hjulen 
i Faraos här, så att de endast kunna köra tungt! Men öfverge mig 
inte, gode pilgrim — tänk på den vilde och grymme tempelherren 
och hans saracenska slafvar!»

»Våra vägar», sade pilgrimen, »måste skiljas här, ty det passar 
sig inte för män som du och jag att färdas längre tillsammans än 
nödvändigheten kräfver. Dessutom, hvad hjälp kan du ha af mig, 
en fredlig pilgrim, mot två beväpnade hedningar?»

»Ack, unge man», svarade juden, »du kan försvara mig, och 
jag är säker på, att du skulle göra det. Fattig som jag är, skall 
jag löna dig därför — inte med pengar, ty så sant min fader Abraham 
mig hjälpe, pengar har jag inga — men ...»

»Pengar och lön», afbröt pilgrimen honom, »har jag redan sagt 
att jag inte begär af dig. Visa dig vägen kan jag och kanske också 
på visst sätt försvara dig, fastän det ej kan anses värdigt för en 
kristen att beskydda en jude mot en saracen. Därför, jude, skall 
jag se till, att du kommer i säkerhet under lämplig lejd. Vi äro nu 
ej långt ifrån staden Sheffield, där du lätt kan träffa många af din 
stam, hos hvilka du kan söka tillflykt.»

En halftimme förgick under fullständig tystnad å ömse sidor, 
emedan pilgrimen kanske försmådde att tilltala juden, medan juden 
ej vågade framtvinga ett samtal med en person, hvars resa till den 
heliga grafven gaf honom ett visst anseende för helighet. De höllo 
in sina mulåsnor uppe på toppen af en låg kulle, och i det pilgrimen 
pekade på staden Sheffield, som låg nedanför dem, upprepade han 
orden: »Här skiljas vi alltså!»

»Icke förr än ni har mottagit den stackars judens tack», sade 
Isaac, »ty jag vågar inte be er följa med mig till min frände Zareth 
i Sheffield, som kanske nog kunde låna mig litet att löna er med 
för edra goda tjänster.»

»Jag har redan sagt», svarade pilgrimen, »att jag inte önskar 
någon lön. Om du bland dina många gäldenärer för min skull vill 
skona någon olycklig kristen, som är i ditt våld, för bojor och 
fängelse, skall jag anse mig väl belönad för den tjänst jag i dag har 
gjort dig.»

»Vänta litet, vänta litet», sade juden och grep tag i hans kåpa, 
»något vill jag gärna göra, något för dig själf. Gud skall veta, att 
juden är fattig — ja, Isaac är en tiggare bland sitt folk —, men 
förlåt mig, om jag gissar, hvad du i detta ögonblick mest känner 
behof af.»

»Om du också skulle gissa rätt», sade pilgrimen, »är det något, 
som du inte kan skaffa, äfven om du vore lika rik som du säger 
att du är fattig.»

»Som jag säger?» upprepade juden. »O, tro mig, jag säger 
endast sanning, jag är en utplundrad, skuldsatt, olycklig man. Hårda 
händer ha frånryckt mig min egendom, mina pengar, mina skepp 
och allt hvad jag ägde. Jag kan emellertid säga dig, hvad du 
saknar, och kanske också skaffa dig det. Till och med nu står din håg 
till en häst och en rustning.»

Pilgrimen studsade och vände sig plötsligt om mot juden. »Hvilken 
ond ande har ingifvit dig denna förmodan?» sade han hastigt.

»Det gör det samma», sade juden småleende, »om den blott 
är riktig — och liksom jag kan gissa din önskan, kan jag också 
uppfylla den.»

»Men besinna», sade pilgrimen, »mitt stånd, min dräkt, mitt 
löfte.»

»Jag känner er, kristna», svarade juden, »och vet, att till och 
med de förnämsta bland er kunna gå i vidskeplig botfärdighet och 
ta staf och sandaler och vandra bort till fots för att besöka döda 
mäns grafvar.»

»Gäckas icke med Gud, jude», sade pilgrimen strängt.

»Förlåt mig», sade juden, »det var obetänksamt tal jag förde. 
Men i går aftse och i morse undslapp det er ord, som likt gnistor 
från flintan röjde den dolda metallen, och under denna pilgrimskåpa 
döljer sig en riddares kedja och guldsporrar. De blänkte, då ni i 
morse lutade er öfver min säng.»

Pilgrimen kunde ej låta bli att dra på munnen. »Om dina 
kläder undersöktes af ett så nyfiket öga, Isaac», sade han, »hvilka 
upptäckter kunde icke då göras?»

»Tala ej mera om det», sade juden och skiftade färg, och i det 
han i hast framtog sina skrifdon, liksom för att afbryta samtalet, 
började han skrifva på ett papper, som han lade på kullen af sin 
gula mössa, utan att stiga af mulåsnan. Då han slutat, lämnade han 
papperet, hvarpå han skrifvit med hebreiska bokstäfver, till pilgrimen 
och sade: »I staden Leicester känna alla människor den rike juden 
Kirjath Jairam från Lombardiet; lämna honom detta papper — han 
har till salu sex milanesiska harnesk, af hvilka till och med det sämsta 
skulle passa för ett krönt hufvud — och tio präktiga gångare, af 
hvilka till och med den sämste kunde ridas af en kung, om han 
skulle kämpa för sin tron. Bland dem skall han ge dig fritt val 
så väl som bland allt annat, hvad du behöfver för att utrustas till 
torneringen; då den är förbi, lämnar du det tillbaka i oskadadt 
skick — så vida du inte har så mycket, att du kan betala ägaren dess 
fulla värde.»

»Men vet du, Isaac», sade pilgrimen småleende, »att vid dessa 
vapenlekar tillfaller den riddares vapen och gångare, som kastas ur 
sadeln, den, som har besegrat honom? Kanhända jag har otur och 
sålunda förlorar hvad jag inte kan ge igen eller ersätta.»

Juden såg litet bestört ut öfver denna möjlighet, men han 
samlade sitt mod och sade hastigt: »Nej — nej — nej, det är omöjligt — 
jag vill inte veta af en sådan tanke. Den allsmäktiges välsignelse 
skall vara öfver dig. Din lans skall vara mäktig som Moses’ staf.»


Med dessa ord ville han vända sin mulåsna, då pilgrimen å sin 
sida grep tag i hans kappa. »Nej, Isaac, du vet inte all den fara 
du löper. Gångaren kan bli dödad, rustningen skadad — ty jag 
ämnar hvarken spara häst eller man. Dessutom ger din stam ingenting 
för intet; någonting måste det betalas för användandet.»

Juden vred sig i sadeln, som om han fått ett anfall af tarmvred, 
men hans bättre känslor segrade öfver dem, som eljes i hvardagslag 
rådde hos honom. »Jag bryr mig inte om det», sade han, »jag bryr 
mig inte om det — låt mig draga bort. Sker det någon skada, skall 
det inte kosta er något — skall det betalas hyra, skänker Kirjath 
Jairam efter den för sin frände Isaacs skull. Farväl! — Men hör 
på, gode yngling», tillade han och vände sig om, »våga dig inte för 
långt vid denna fåfängliga vapenlek — jag talar inte om den fara, 
hvari hästen och rustningen kunna komma, utan om ditt eget lif och 
dina egna lemmar.»

»Tack för din varning», sade pilgrimen och smålog åter, »jag 
skall frimodigt begagna mig af ditt goda tillbud, och det skall gå 
mig bra illa, om jag inte kan vedergälla dig därför.»

De skildes åt och begåfvo sig på olika vägar till staden 
Sheffield.

*
</chapter>

<chapter name="Sjunde kapitlet">
<h2><small>SJUNDE KAPITLET.</small></h2>

Det engelska folkets tillstånd var på denna tid ganska bedröfligt. 
Kung Richard var borta som fånge och i den trolöse och grymme 
hertigen af Österrikes våld. Man visste ej ens med säkerhet, hvar 
han hölls fången, och hans öde var endast ofullständigt bekant för 
flertalet af hans undersåtar, som emellertid voro utsatta för hvarjehanda 
förtryck af de mäktiga.

Prins Johan använde i förening med Philip af Frankrike, 
Lejonhjärtas dödsfiende, allt sitt inflytande hos hertigen af Österrike, för 
att förlänga sin broder Richards fångenskap, fastän han stod i skuld 
till denne för så många nådesbevis. Emellertid bemödade han sig 
att stärka sitt parti inom riket, till hvilket han i händelse af kungens 
död ville göra den rättmätige arfvingen, Arthur, hertig af Bretagne, 
son till Johans äldre bror, arfsrätten stridig. Denna inkräktning 
satte han, som bekant, längre fram i verkställighet. Som Johan själf 
var en man med lättsinnig, utsväfvande och trolös karaktär, föll det 
sig inte svårt för honom att vid sig och sitt parti knyta icke blott 
alla dem, som hade anledning att frukta Richards vrede, på grund 
af brottsliga tilltag under hans frånvaro, utan också de talrika 
laglösa våldsmän, som från korstågen återvändt till sitt fädernesland 
och som satte sitt hopp om en gyllene skörd till ett inbördes krig.

Till dessa orsaker till den i landet rådande nöden och oron 
måste också läggas de många fredlösa, som, drifna till förtviflan 
genom länsadelns förtryck och det stränga tillämpandet af jaktlagarna, 
slöto sig tillsammans i stora skaror, bemäktigade sig skogarna och 
de öde trakterna och trotsade domstolarna och landets öfverhet. 
Adelsmännen själfva, hvilka befästade sina borgar och spelade 
småkonungar öfver sina besittningar, voro ledare för skaror, som 
knappast voro mindre laglösa eller öfvade mindre våld än de verkliga 
röfvarbanden. För att underhålla dessa skaror och bestrida 
kostnaderna för den slösande prakt deras öfvermod förledde dem att 
utveckla, lånade adeln penningsummor af judarne till de mest oblyga
ockerräntor.

Men trots allt detta mångfaldiga elände kände de fattiga lika 
väl som de rika, menige man lika väl som adeln, då det hölls en 
tornering, som var den tidens stora skådespel, samma intresse därför 
som Madrids hälft svältande borgare känna för en tjurfäktning. 
Den vapenlek, som skulle hållas vid Ashby i grefskapet Leicester 
och där de berömdaste riddare skulle träda inom skranket i 
närvaro af själfve prins Johan, hade därför tilldragit sig allmän 
uppmärksamhet, och en ofantlig mängd människor af alla samhällsklasser 
strömmade på den bestämda morgonen åt stridsplatsen till.

<img></img>

Denna erbjöd ett högst romantiskt skådespel. Vid brynet af 
en skog, som sträckte sig till ungefär en engelsk mil från Ashby, 
fanns en äng med den finaste och vackraste gräsmatta, begränsad 
på den ena sidan af skogen och på den andra kantad af enstaka 
ekar, af hvilka några hade uppnått en ofantlig storlek. Som om 
terrängen speciellt varit skapad till den krigiska idrott, som där 
tillämnades, sluttade den småningom nedåt på alla sidor till en jämn 
yta, som med anledning af vapenleken var omgifven med starka pallisader 
och utgjorde en öppen plats på ungefär en kvarts engelsk mils 
längd och omkring hälften så mycket i bredd. Den inhägnade platsens 
form var en aflång fyrkant, endast att hörnen voro betydligt 
afrundade för att göra det bekvämare för åskådarne. De öppningar, 
genom hvilka de kämpande kommo in, befunno sig vid norra och 
södra ändan af skranket; framför dem voro starka träportar 
anbragta, så breda, att två ryttare kunde rida bredvid hvarandra 
genom dem. Vid hvar och en af dessa portar voro två härolder posterade 
jämte sex trumpetare, lika många underhärolder och en stark 
trupp harneskklädda män till upprätthållande af ordningen och för 
att man skulle kunna förvissa sig om de riddares värdighet, som 
önskade deltaga i den krigiska leken.

På en terrass bortom den södra ingången — en naturlig 
höjning i terrängen — voro fem präktiga tält uppslagna, smyckade med 
rödbruna och svarta flaggor, de färger, som de fem utmanande 
riddarne hade valt. Tältsnörena voro af samma färg. Framför hvarje 
tält hängde den riddares sköld, som disponerade däröfver, och bredvid 
stod hans väpnare. Midttältet hade tilldelats Brian de Bois-Guilbert, 
hvars rykte för skicklighet i alla ridderliga idrotter jämte hans 
förbindelser med de riddare, som anordnat denna vapenlek, hade 
gjort, att han beredvilligt upptagits bland de utmanande och till och 
med blifvit korad till deras anförare, ehuru han så nyligen slutit sig 
till dem. På ena sidan om hans tält stodo Reginald Front-de-Boeufs 
och Richard de Malvoisins, och på den andra var Hugh de 
Grantmesnils, en baron i grannskapet, hvars stamfar hade varit 
lord-öfverhofmästare af England på Vilhelm eröfrarens och hans son Vilhelm 
Rufus’s tid. Ralph de Vipont, en riddare af S:t Johannes af 
Jerusalems orden, som hade några gamla besittningar på ett ställe kalladt 
Heather i närheten af Ashby-de-la-Zouche, innehade det femte tältet. 
Från ingången till stridsplatsen förde en jämnt sluttande väg af femton 
alnars bredd upp till den terrass, hvarpå tälten voro uppslagna.

Platsen utanför skranket var delvis upptagen af provisoriska 
läktare, som voro klädda med väfda förhängen och försedda med 
hyenden till bekvämlighet för de damer och adelsmän, som väntades 
vilja öfvervara torneringen. Ett smalt mellanrum mellan dessa gallerier 
och skranket utgjorde plats för fribönder och åskådare af bättre 
stånd än den simpla mängden och kunde jämföras med parterren på 
en teater. Den stora hopen tog plats på gräsbänkar, anordnade 
med anledning af festen och hvarifrån man på grund af terrängens 
naturliga höjning kunde se ut öfver gallerierna och ha öfverblick 
öfver stridsplatsen. Dessutom hade många hundra människor klättrat 
upp i de träd, som omgåfvo ängen, och till och med tornet på 
en bykyrka, som låg ett stycke därifrån, var tätt besatt med åskådare.

Med hänsyn till de allmänna anordningarna må ytterligare 
anmärkas, att ett galleri midt på den östra sidan af skranket, alltså 
midt för det ställe, där den hetaste kampen måste äga rum, var litet 
högre än de andra, rikare dekoreradt och prydt med ett slags tron 
och tronhimmel, hvarpå det kungliga vapnet var måladt. Väpnare 
i präktiga livréer stodo uppställda omkring denna hedersplats, som 
var bestämd för prins Johan och hans följe. Midt för denna kungliga 
läktare var det en annan af samma höjd på den västra sidan 
af inhägnaden; den var gladare, om än mindre dyrbart dekorerad 
än den, som var bestämd för prinsen själf. En skara af pager och 
unga flickor, de vackraste man kunnat finna, klädda i fantastiska 
gröna och skära dräkter, omgåfvo en med samma färger dekorerad 
tron. Mellan vimplar och flaggor, hvarpå syntes sårade hjärtan, 
lågande hjärtan, blödande hjärtan, bågar och pilar, underrättade en 
i granna färger målad inskription åskådarne om, att denna hedersplats 
var bestämd för <i>La Royne de la Beaulté et des Amours</i>, men 
hvem som vid detta tillfälle skulle föreställa »Skönhetens och 
Kärlekens drottning», därom hade ingen någon aning.

<img></img>

Emellertid trängde åskådare af alla slag sig fram för att intaga 
sina respektive platser, naturligtvis icke utan många tvistigheter om, 
hvilka platser de voro berättigade till att få. Några af dessa tvister 
afgjordes kort och godt af drabanter, hvilka beredvilligt använde 
skaften på sina stridsyxor och fästena på sina svärd till att 
öfverbevisa de mera genstörtiga. Andra stridigheter, som gällde mera 
högtuppsatta personers rang, afgjordes af härolderna.

Småningom fylldes gallerierna med riddare och adelsmän i civila 
dräkter, hvilkas långa, mörkfärgade kappor utgjorde en motsats till 
de ljusare och mera brokiga dräkterna hos damerna, hvilka ännu 
ifrigare än männen trängde sig fram för att vara vittnen till en 
idrott, som man skulle ha ansett alltför blodig och farlig till att 
bereda dem något nöje. Det lägre och inre rummet fylldes snart af 
groflemmade odalbönder, borgare och medlemmar af den lägre adeln,
hvilka på grund af anspråkslöshet, fattigdom eller tvifvelaktiga rättigheter 
ej dristade sig göra anspråk på någon mera framstående plats. 
Det var naturligtvis mellan dem som de flesta tvisterna om företräde 
uppstodo,

»Otrogne hund!» sade en gammal man, hvars luggslitna rock 
vittnade om hans fattigdom, medan hans svärd och dolk och 
guldkedja antydde, att han gjorde anspråk på att vara en person af rang. 
»Valp af en varginna! Vågar du tränga dig in på en kristen och 
normandisk adelsman af Montdidiers blod?»

Detta råa tilltal riktades till vår gamle bekante Isaac, som, 
präktigt klädd i en kappa besatt med spetsar och kantad med pälsverk, 
ansträngde sig att skaffa plats på främsta bänken under galleriet 
för sin dotter, den sköna Rebecka, som kommit till honom i Ashby 
och nu hängde vid sin fars arm, ej litet förfärad öfver det misshag, 
som hennes fars dristiga uppträdande öfverallt tycktes väcka. Men 
fastän vi vid andra tillfällen ha sett Isaac ganska rädd af sig, visste 
han, att han för tillfället ej hade något att frukta. Han kände sig 
under nuvarande omständigheter ovanligt trygg, ty han visste, att prins 
Johan just stod i begrepp att upptaga ett stort lån hos judarne i York.

Dessa betraktelser gjorde juden dristig, och han fortfor med sitt 
förehafvande och knuffade till den normandiske kristne utan att fråga 
efter hans börd, hans rang eller hans religion. Den gamle mannens 
klagan väckte emellertid de omkringståendes harm. En af dem, en 
bredaxlad och undersätsig odalbonde, som var klädd i en grön 
Lincolndräkt och hade tolf pilar i sitt bälte, skärpspänne af silfver och 
en båge af sex fots längd i handen, vände sig hastigt om, och 
medan hans ansikte, som genom träget vistande i fria luften blifvit 
brunt som en hasselnöt, blef ännu mörkare af vrede, rådde han 
juden att komma ihåg, att all den rikedom han hade vunnit genom 
att suga blodet ur sina olyckliga offer, endast hade gjort honom 
uppsvälld som en etterspindel, hvilken man kunde låta bli att se åt, så 
länge han höll sig i en vrå, men som skulle bli krossad, om han 
vågade sig fram i dagens ljus. Denna varning, som uttalades på 
normand-engelska i bestämd ton och med sträng min, föranledde 
juden att ängsligt dra sig tillbaka, och han skulle sannolikt ha helt 
och hållet aflägsnat sig från ett så farligt grannskap, om ej allas 
uppmärksamhet plötsligt riktats på prins Johan, som i detta 
ögonblick red innanför skranket, ledsagad af ett talrikt och brokigt följe, 
bestående dels af lekmän, dels af andlige, hvilkas dräkt var lika ljus 
och hvilkas sätt var lika muntert som deras följeslagares. Bland 
dessa var priorn af Jorvaulx i den mest lysande dräkt, hvari en 
prelat kunde visa sig. Resten af prins Johans följe bestod af de 
mest omtyckta anförarne för hans legotrupper, några roflystna 
baroner samt flera tempelherrar och Johanniterriddare.

Här må anmärkas, att riddarne af dessa, bägge ordnar ansågos 
för fientligt sinnade mot kung Richard. Den välbekanta följden af
denna oenighet var, att Richards upprepade segrar förblefvo utan nytta, att hans romantiska försök att eröfra Jerusalem misslyckades, och att frukten af all den ära han hade vunnit krympt samman till ett osäkert vapenstillestånd med sultan Saladin.

Ledsagad af detta lysande följe, själf väl beriden och praktfullt klädd i karmosinrödt och guld, bärande på sin hand en falk och med hufvudet betäckt af en dyrbar pälsverksmössa, smyckad med en bård af ädelstenar, från hvilken hans långa, krusade hår föll ned och bredde sig öfver axlarna, tumlade han sig på en eldig grå häst
innanför skrankorna i spetsen för sitt muntra sällskap, skrattade högt och mönstrade med en kunglig granskares hela dristighet de skönheter, som prydde de höga gallerierna.

För dem, som ej tänkte djupt, voro prins Johans praktfulla
mantel, fodrad med det dyrbaraste sobelskinn, hans marokinstöflar och gyllne sporrar samt den värdighet, hvarmed han styrde sin gångare, tillräckliga att aflocka dem ett larmande bifall.

Medan prinsen muntert tumlade sin häst innanför skranket,
väcktes hans uppmärksamhet af den ännu ej alldeles dämpade rörelse, som Isaacs djärfva framträngande till de förnämligare platserna hade väckt. Prins Johans snabba blick igenkände ögonblickligen juden, men fängslades på ett långt behagligare sätt af Zions sköna dotter, som, förskräckt öfver larmet, klängde sig fast vid sin gamle fars arm.

Rebeckas utseende kunde verkligen ha tålt jämförelse med
Englands stoltaste skönheter, till och med då det bedömdes af en så erfaren kännare som prins Johan. Hennes växt var formfulländad och framhölls fördelaktigt af ett slags österländsk dräkt, som hon bar enligt det bland kvinnor af hennes stam gängse modet. Hennes turban af gult siden passade förträffligt till hennes mörka hy. Hennes spelande, glänsande ögon, hennes välformade örnnäsa, hennes pärlhvita tänder och hennes yppiga svarta lockar, som i små krusade slingor föllo ned på den vackra halsen och barmen, där dessa
ej doldes under en talar af det dyrbaraste persiska siden, på hvars purpurbotten blommor i sina naturliga färger voro upphöjdt inväfda — allt detta bildade ett så sällsynt vackert helt, att hon ej öfverglänstes af någon enda bland de unga flickor man såg i hennes omgifning. Af de pärlbesatta guldspännen, som sammanhöllo hennes klädningslif, voro de tre öfversta oknäppta på grund af värmen, och detta förhöjde taflans skönhet. Ett diamanthalsband af oskattbart värde blef därigenom synligt. En strutsfjäder, som var fästad i hennes turban medels ett med briljanter besatt spänne, utgjorde likaledes en sällsynt prydnad för den sköna judinnan, som var föremål
för hånfulla anmärkningar af de stolta damer, som sutto ofvanför henne, men också för hemligt afund af dem, som låtsade sig håna hennes stass.

»Vid Abrahams skalliga hjässa», sade prins Johan, »den där
judinnans skönhet måste vara alldeles lik den, som förvred hufvudet

<img><i><small>Ill. Adrien Marie<tab><tab><tab>J HUYOT, s.c.</small></i>
Prins Johan och hans följe.</img>
på den visaste kung, som någonsin left. Hvad säger du, prior
Aymer? Vid denne vise konungs tempel, som min ännu visare
broder Richard varit ur stånd att eröfra, hon är själfva bruden i Höga visan!»

»Sarons ros och dalens lilja», svarade priorn i inställsam ton. »Men ers nåd måste påminna sig, att hon ändå bara är en judinna.»

»Ah», fortfor prinsen utan att höra på honom, »och där är ju
också min tillbedjare af den orätta mammon. Vid S;t Marcus'
lekamen, min procentarefurste och hans vackra judinna skola ha en plats på galleriet. — Hvem är hon, Isaac? Är det din hustru eller din dotter, denna österländska houri, som du håller så fast under din arm, som om det vore din penningkista?»

»Min dotter Rebecka med ers nåds tillåtelse», svarade Isaac
med en djup bugning, icke på minsta sätt förlägen vid prinsens hälsning, hvari det dock fanns minst lika mycket hån som artighet.

»Du är en klok karl», sade Johan med ett skallande skratt,
hvari hans muntra följeslagare pliktskyldigast instämde. »Men antingen hon nu är din dotter eller din hustru, bör hon ha de förmåner, som hennes skönhet och dina förtjänster berättiga henne till. Hvem sitter där uppe?» fortfor han och riktade sin blick uppåt galleriet. »Anglosaxiska lurkar, som sträcka ut sig, så långa de äro! Låt dem flytta sig tillsammans och bereda rum för min furste bland ockrare och hans sköna dotter.»

De, som sutto på den läktare, till hvilken detta förnärmande och ohöfliga tal riktades, voro Cedric anglosaxarens och hans frändes och bundsförvants, Athelstane af Coningsburghs, familjer. Den sistnämnde
var en person, som på grund däraf, att han härstammade från de sista anglosaxiska monarkerna i England, hölls i högt anseende bland alla de infödda anglosaxarne i norra England. Men med denna gamla kungasläkts blod hade också många af dess svagheter gått i arf till Athelstane. Han var en vacker karl, kraftfullt byggd och i blomman af sin ålder, men det saknades lif i uttrycket, hans blick var slö,
hans rörelser voro tröga och lata. Hans vänner försäkrade, att hans lättja ej berodde på bristande mod, utan endast på bristande tilltagsenhet; andra påstodo, att dryckenskapens last, som han ärft från sina förfäder, hade förslöat hans själsförmögenheter.

Det var till denne prinsen riktade sin befallning att göra plats för Isaac och Rebecka. Högeligen förvirrad öfver en tillsägelse, som den tidens seder och begrepp gjorde så kränkande, och motvillig att åtlyda den, spärrade han upp sina stora grå ögon och stirrade på prinsen med en förvåning, hvari det låg något ytterst komiskt. Men den hetsige Johan såg ej saken i detta ljus.

»Det anglosaxiska svinet», sade han, »antingen sofver han eller också bryr han sig inte om, hvad jag säger. — Kittla honom med er lans, de Bracy», sade han till en riddare, som red i närheten af honom, anföraren för en skara condottieri, d. v. s. ett slags 
legotrupper, som ej hörde till någon särskild nation, utan togo tjänst på viss tid hos förste bäste furste, som betalade dem därför. Ett mummel hördes till och med bland prins Johans följeslagare; men de Bracy, hvars yrke befriade honom från alla skrupler, sträckte ut sin lans och skulle ha utfört prinsens befallning, innan Athelstane
den senfärdige hunnit få tillbaka så mycken sinnesnärvaro, att han kunde böja sig undan för vapnet, om icke Cedric, hvilken var lika rask som hans följeslagare var långsam, med blixtens hastighet dragit det korta svärd han bar och med ett enda hugg skilt lansspetsen från skaftet. Prins Johans kinder purprades. Han svor en af sina gröfsta eder och ämnade just utslunga en lika grof hotelse, då han
hindrades därifrån dels af sina egna ledsagare, som flockade sig omkring honom och besvuro honom att ta saken kallt, dels genom ett starkt sorl från mängden, som ljudligen tillkännagaf sitt gillande af Cedrics modiga handling. Prinsen såg sig förbittrad omkring, liksom för att välja sig ett lätt och säkert offer, och då hans blick
händelsevis föll på den förut omtalade bågskytten, som med
oförskräckt min, trots den vreda blick prinsen sände honom, fortfor att tilljubla Cedric sitt bifall, frågade han honom, hvarför han skrek så.

»Jag ropar alltid hallo», sade odalbonden, »då jag ser ett bra skott eller ett duktigt hugg.»

»Hvad säger du?» svarade prinsen. »Då kan du visst också
själf träffa målet.»

»En jägares mål och på jägares afstånd kan jag träffa»,
svarade odalbonden.

»Vid S:t Grizzel», tillade prinsen, »vi skola försöka den mannens skicklighet, efter han är så villig att tillropa andras bedrifter sitt bifall.»

»Jag skall inte undandraga mig profvet», sade bonden med det
lugn, som präglade hela hans hållning.

»Res er emellertid upp, ni anglosaxiska bönder», sade den
hetlefrade prinsen, »ty vid himlens ljus, då jag nu en gång har sagt det, skall juden också ha plats bland er.»

»Nej, för ingen del, med ers nåds tillåtelse! Det passar sig inte för sådana som vi att sitta bland landets herrar», sade juden.

»Upp med dig, otrogne hund, då jag befaller det!» sade prins
Johan. »Annars skall jag låta flå af din svarta hud och garfva den till tömmar.»

Efter denna stränga befallning började juden stiga uppför den branta och smala trappa, som ledde till läktaren.

»Låt nu se», sade prinsen, »hvem som vågar hejda honom»,
och därmed fäste han sin blick på Cedric, hvars min antydde, att han ämnade vräka ned juden hufvudstupa.

Katastrofen förekoms emellertid af narren Wamba, som rusade
fram mellan sin herre och Isaac och utbrast, till svar på prinsens trotsiga ord: »Det skall, ta mig knäfveln, jag!» Därmed sträckte
han som en sköld upp mot judens skägg en skinka, som han drog fram under sin kappa och hvarmed han utan tvifvel försett sig för den händelse torneringen skulle dra längre ut på tiden än hans aptit tillät honom att fasta. Då juden såg köttet af det djur, som var hans folk en vederstygglighet, stickas rakt upp i näsan på sig, medan
narren samtidigt svängde sitt träsvärd öfver hans hufvud, vek han tillbaka, förlorade fotfästet och rullade utför trappan — ett muntert upptåg för åskådarne, som brusto i gapskratt, hvari prins Johan och hans följe hjärtligt instämde.

»Tilldöm mig priset, kusin prins!» sade Wamba. »Jag har
besegrat min fiende i ärlig kamp med svärd och sköld», tillade han, i det han svängde skinkan med den ena handen och träsvärdet med den andra.

»Hvem och hvad är du, ädle riddare?» sade prins Johan, som
fortfarande skrattade.

»En narr till börden», svarade narren, »jag är Wamba, son till Vettlös, som var son till Dumhufvud, som åter igen var son till en rådsherre.»

»Gör plats för juden på främsta bänken i nedre afdelningen»,
sade prins Johan, som kanske var ganska glad öfver att få en
förevändning att uppge sin ursprungliga föresats. »Att placera den öfvervunne bredvid segraren skulle vara stridande mot alla vapenregler. »

»Att sätta skälmen bredvid narren vore ännu värre», svarade
narren, »och att sätta juden bredvid fläsket vore det allra värsta.»

»Jag tycker om dig, min vän», utbrast prins Johan. »Hör på,
Isaac, låna mig en handfull byzantiner.»

Medan juden, bestört öfver denna begäran och rädd för att
afslå den, men ändå föga villig att efterkomma den, trefvade i den skinnpung, som hängde vid hans bälte, och kanske bemödade sig att räkna ut, hur få slantar som kunde anses för en handfull, böjde prinsen sig ned från sin gångare och gjorde slut på Isaacs tvifvel genom att rycka till sig själfva pungen. Därpå kastade han till Wamba ett par af de guldmynt den innehöll och fortsatte sin ridt
rundt omkring stridsplatsen, i det han öfverlämnade juden åt de omkringståendes hån och själf skördade så mycket bifall från åskådarne, som om han utfört någon stor och ärofull bedrift.

*
</chapter>
<chapter name="Åttonde kapitlet">
<h2><small>ÅTTONDE KAPITLET.</small></h2>

Midt under sin ridt stannade prins Johan plötsligt, och i det han vände sig om till priorn af Jourvaulx, anmärkte han, att man hade glömt den viktigaste af dagens förrättningar.

»Vid min salighet», sade han, »vi ha glömt, herr prior, att
utnämna den fagra Skönhets- och Kärleksdrottning, hvars hvita hand skall räcka segerpalmen. Jag för min del är fördomsfri i mina åsikter och har ingenting emot att ge den svartögda Rebecka min röst.»

»Heliga jungfru», svarade priorn och vände förfärad sina ögon mot himlen, »en judinna! Vi skulle göra oss förtjänta af att bli utdrifna härifrån med stenkastning, och jag är ännu inte nog gammal att bli martyr. Dessutom svär jag vid min skyddspatron, att hon står långt under den sköna anglosaxiskan Rowena.»

»Anglosaxer eller jude, hund eller svin, hvad är det för
skillnad?» svarade prinsen. »Utnämn Rebecka, säger jag, om också bara för att förödmjuka de anglosaxiska bondlurkarne.»

»Nej, nej», sade de Bracy, »låt den sköna drottningens tron stå tom, tills segrarens namn skall utropas, och låt då honom välja den dam, som skall intaga denna plats. Det skall göra hans seger ännu dyrbarare för honom och lära sköna damer att sätta värde på tappra riddares kärlek, som kan bereda dem en sådan utmärkelse.»

»I fall Brian de Bois-Guilbert vinner priset», sade priorn,
»vågar jag min rosenkrans på, att jag kan säga, hvem som blir skönhetsdrottning. »

»Bois-Guilbert», svarade de Bracy, »för en god lans, men det
finns andra tillstädes här vid torneringen, som ej skola vara rädda för att möta honom.»

»Var tysta, mina herrar», sade Valdemar Fitzurse, den äldste
och mest betydande af prinsens följeslagare, »och låt prinsen intaga sin plats. Riddarne och åskådarne äro lika otåliga, och det är hög tid, att leken börjar.»

Fastän prins Johan ännu ej var kung, hade han i Valdemar
Fitzurses person alla obehagen af en favoritminister, som, i det han tjänar sin suverän, alltid gör det på sitt eget vis. Prinsen rättade sig emellertid efter honom, fastän han eljes alltid brukade vara påstridig i fråga om småsaker, och i det han intog sin tron och hans hoffolk tog plats omkring honom, gaf han härolderna en vink att förkunna reglerna för torneringen, och de lydde i korthet sålunda:

För det första: de fem utmanarne skulle upptaga striden med
hvar och en, som anmälde sig.

För det andra: hvarje riddare, som ämnade deltaga i kampen,
kunde, om han så ville, välja sig en särskild motståndare bland utmanarne genom att vidröra hans sköld. Gjorde han det med omvänd lans, så skulle stridsprofvet äga rum med så kallade 
artighetsvapen, d. v. s. med lansar, på hvilkas ända var fästadt ett stycke rundt, platt trä, så att det ej kunde uppstå någon annan fara än den, som härledde sig från sammanstötningen mellan hästar och ryttare; men om skölden vidrördes med den hvassa ändan af lansen, var det meningen, att riddarne skulle kämpa med skarpa vapen som i ett verkligt slag.

För det tredje: då de närvarande riddarne hade infriat sitt löfte därigenom, att hvar och en af dem hade brutit fem lansar, skulle prinsen utropa segraren i den första dagens tornering, hvilken som pris skulle mottaga en stridshingst af utmärkt skönhet och ojämförlig styrka, och förutom denna tapperhetslön tillkännagafs det nu, att han skulle ha den särskilda äran att utnämna skönhets- och kärleksdrottningen, af hvilken priset följande dag skulle utdelas.

För det fjärde förkunnades det, att det följande dag skulle bli en allmän tornering, i hvilken alla de närvarande riddarne, som åtrådde att vinna ära, kunde deltaga; de skulle då delas i två lika stora af delningar och kämpa manligt, tills prins Johan gaf tecken, att kampen skulle upphöra. Den utkorade skönhets- och kärleksdrottningen skulle då kröna den riddare, om hvilken prinsen dömde
att han stått sig bäst på denna andra dag, med en krona af tunna guldplåtar formade som en lagerkrans. På den andra dagen upphörde riddarelekarna. Men följande dag skulle det öfvas bågskjutning, tjurfäktning och andra folkliga förlustelser till mera omedelbar förströelse för den stora hopen. På detta sätt bemödade sig prins Johan att grundlägga en folkgunst, som han dock alltid förspillde
genom någon obetänksam handling, hvilken kränkte folkets känslor och fördomar.

Stridsplatsen erbjöd nu ett i hög grad lysande skådespel. De
terrassformiga gallerierna voro fullsatta med allt livad som var förnämt, rikt och skönt i den norra och mellersta delen af England, och den mångfald af olika dräkter, som dessa högborna åskådare buro, gjorde synen lika glad som den var präktig.

Härolderna slutade sitt tillkännagifvande med det sedvanliga
ropet: <i>»Largesse, largesse,</i> tappre riddare!» och guld- och silfvermynt regnade ned öfver dem från gallerierna. Då drogo härolderna sig tillbaka från stridsplatsen, och ingen blef kvar inom skranket utom
stridsmarskalkerna, hvilka harneskklädda från topp till tå sutto till häst orörliga som statyer vid den andra ändan af banan. Den inhägnade platsen vid dess norra ända hade emellertid nu, hur stor den var, blifvit fullpackad med riddare, som önskade bevisa sin vapenduglighet mot utmanarne, och då man blickade ned på den från gallerierna, såg den ut som ett haf af böljande fjäderbuskar, blandade med blänkande hjälmar och höga lansar, vid hvilkas spets det
ofta var fästadt små vimplar af ungefär ett spanns bredd, som fladdrade i luften, då vinden tog fatt i dem, och förenade sig med fjäderbuskarnas oroliga rörelse om att ge scenen ökadt lif.
Ändligen öppnades bommarna, och fem riddare, utvalda genom
lottdragning, redo långsamt in på stridsplatsen; främst red en ensam riddare, och de andra följde parvis efter. Alla voro de klädda i praktfulla rustningar, och i det anglosaxiska manuskript, som berättar om torneringen, omtalas utförligt deras deviser, deras färger och broderiet på deras hästtäcke. Det är emellertid onödigt att vidlyftigt uppehålla sig vid dessa enskildheter.

Deras sköldar ha för länge sedan multnat och fallit ned från
deras borgars murar. Själfva deras borgar äro endast gröna kullar och spridda ruiner de ställen, som fordom kände dem, känna dem ej mera — ja, månget släkte, som kommit efter dem, är utdödt och glömdt i det land, där de fordom härskade med länsherrens fulla myndighet. Hvad kunde då läsaren ha för nytta af att känna deras namn eller de förgängliga symbolerna af deras krigiska rang?

Men utan att offra en enda tanke på den glömska, som väntade
deras namn och bedrifter, redo emellertid riddarne fram på
stridsplatsen, i det de höllo sina gångare stramt i tygeln och tvingade dem att röra sig i långsam och sirlig skridtgång, medan de samtidigt utvecklade sin färdighet i ridkonsten. Då tåget kom innanför skranket, hördes tonerna af en vild, barbarisk musik bakom de utmanande riddarnes tält, där musikanterlia voro dolda. Musiken var af österländskt ursprung och hade förts hem från det heliga landet, och med blandad klang af cymbaler och klockor tycktes den på en gång hälsa riddarne välkomna och utmana dem till kamp, där de redo fram. Med en ofantlig mängd åskådares ögon riktade på sig redo de fem riddarne bort till den upphöjda terräng, där de utmanandes tält lågo, och i det de åtskildes där, vidrörde hvar och en lätt och med omvänd lans den motståndares sköld, som han önskade våga en dust med. De lägre klasserna af åskådarne i allmänhet, ja,
äfven många af de högre klasserna, till och med åtskilliga af damerna, kände sig något besvikna öfver, att riddarne valde artighetsvapnen.

Efter att ha gifvit till känna sina fredliga afsikter, drogo
riddarne sig tillbaka till andra ändan af stridsplatsen, där de stannade i en rad, medan utmanarne, som hvar och en för sig kom från sitt tält, bestego hästarna och med Brian de Bois-Guilbert i spetsen redo ned från plattformen och togo plats midt emot de riddare, som hade vidrört de respektive sköldarna.

Under en fanfar af trumpeter störtade de emot hvarandra i fullt galopp, och så stor var de utmanandes öfverlägsna skicklighet eller deras tur, att de, som stodo emot Bois-Guilbert, Malvoisin och Front-de-Boeuf, tumlade till marken. I stället för att rikta sin lansspets direkt mot sin fiendes hjälmbuske eller sköld, afvek Grantmesnils
motståndare så mycket från den raka linjen, att han kom att bryta af sin lans snedt mot motståndarens kropp, en omständighet, som räknades honom till större skam, än om han lyfts ur sadeln och slungats till marken; ty det senare kunde bero på otur, medan det 
första vittnade om tafatthet och oförmåga att styra sitt vapen och sin häst. Endast den femte riddaren häfdade sitt partis ära och skildes på ett vackert sätt från johanniterriddaren, i det bägges lansar splittrades utan fördel på någondera sidan.

Den församlade mängdens jubel i förening med häroldernas
bifallsrop och trumpeternas klang förkunnade segrarnes triumf och de besegrades nederlag. De förra drogo sig tillbaka till sina tält, medan de senare, så godt de kunde, kraflade sig upp och utskämda och nedslagna begåfvo sig utanför skranket för att söka träffa öfverenskommelse med sina besegrare om utlösningen af deras vapen och hästar, som de enligt torneringslagarna hade förlorat. Endast den
femte stannade så länge på valplatsen, att han hälsades af åskådarnes bifallsrop, under hvilka han drog sig tillbaka, antagligen till ytterligare förtret och förödmjukelse för hans stridskamrater.

En annan och en tredje grupp af riddare redo inom skrankorna, och fastän de hade åtskilliga framgångar, var dock fördelen fortfarande afgjordt hos utmanarne, af hvilka icke en enda kastades ur sadeln eller misslyckades i sitt anlopp, hvilket däremot vid hvarje sammanstötning hände ett par af deras motståndare. Tack vare deras framgång, tycktes modet betydligt ha svalnat hos dem, som trädde inom skrankorna mot dem. Endast tre riddare anmälde sig vid den
fjärde dusten, och de aktade sig för Bois Guilberts och
Front-de-Boeufs sköldar och inskränkte sig till att vidröra de tre andra riddarnes, hvilka ej hade ådagalagt fullt samma styrka och skicklighet. Detta försiktiga val ändrade dock icke lyckan på stridsplatsen.

Efter denna fjärde sammandrabbning inträdde en lång paus, och ingen tycktes vara särdeles ifrig att förnya kampen. Åskådarne mumlade, ty bland utmanarne voro Malvoisin och Front-de-Boeuf icke omtyckta.

Men ingen tog så liflig del i det allmänna missnöjet som Cedric anglosaxaren, som i hvarje af de normandiska utmanarne vunnen fördel såg en ny triumf öfver Englands heder. Hans egen uppfostran hade ej gifvit honom någon färdighet i ridderliga idrotter. Han såg forskande på Athelstane, hvilken hade inhämtat sin tids färdigheter, som om han önskade, att denne skulle göra ett personligt
försök att återvinna den seger, som kommit i händerna på tempelherren och hans stridskamrater.

»Jag skall bryta en lans i morgon», svarade Athelstane, »det
lönar inte mödan att ta på sig rustningen i dag.»

Pausen af bröts endast af härolderna, som ropade: »Damers
kärlek, splittring af lansar! Träden fram, tappre riddare, sköna ögon skåda edra bragder!»

Äfven utmanarnes musik ljöd stundom vildt, triumferande och
trotsigt, medan bönderna knotade öfver, att festdagen tycktes vilja förgå i overksamhet, och gamla riddare och adelsmän hviskande beklagade den krigiska andans förfall, talade om triumferna i deras
yngre dagar och voro ense om, att landet nu ej frambragte damer af så,lysande skönhet som de, hvilka upplifvat torneringarna i forna dagar. Prins Johan började tala med sitt följe om att vidtaga förberedelser till gästabudet och om nödvändigheten att tillerkänna Brian de Bois-Guilbert dagens pris, han, som med en enda lans hade kastat två riddare ur sadeln och afväpnat en tredje.

Ändtligen, då utmanarnes musikanter afslutade en af de höga,
långdragna fanfarerna, hvarmed de afbrutit tystnaden på valplatsen, besvarades den af en enda trumpet, som från den norra ändan uppstämde en utmanande ton. Allas ögon vändes dit för att få se den nye riddaren, som denna ton bebådade, och knappast voro bommarna öppnade, förr än han red in på stridsplatsen. Så vidt man kunde döma om en man, som var klädd i harnesk, var den nye lyckoriddaren ej synnerligt öfver medellängd och tycktes snarare vara spensligt än kraftigt byggd. Hans rustning var af stål, rikt inlagd med
guld, och devisen på hans sköld var en ung ek uppryckt med
rötterna och det spanska ordet <i>Desdichado</i>, som betyder arflös. Han red på en präktig svart häst, och då han red öfver stridsplatsen, hälsade han värdigt på prinsen och damerna genom att sänka sin lans. Den färdighet, hvarmed han tumlade sin gångare, och ett visst ungdomligt behag i hans hållning tillvunno honom mängdens ynnest,
hvilket några personer af de lägre klasserna tillkännagåfvo genom att ropa: »Rör vid Ralph de Viponts sköld — rör vid
johanniter-riddarens sköld; han sitter minst säkert i sadeln, honom kan ni få för billigt pris.»

Under dessa välmenta vinkar fortsatte riddaren sin ridt och
styrde kurs uppför den sluttande vägen, som ledde till terrassen från den inhägnade stridsplatsen. Till alla de närvarandes öfverraskning red han direkt till midttältet och slog med den hvassa ändan af sin lans på Brian de Bois-Guilberts sköld, så att det dånade. Alla voro förvånade öfver hans djärfva tilltag, men ingen mer än den fruktade
riddaren, hvilken han sålunda utmanat till en kamp på lif och död, och som, föga väntande en så bister utmaning, stod likgiltig vid dörren till sitt tält.

»Har ni biktat er, broder», sade tempelherren, »och har ni hört mässan i dag, efter ni så frimodigt vågar ert lif?»

»Jag är mera beredd att gå döden till mötes än du är»,
svarade den arflöse riddaren, ty under det namnet hade den främmande låtit anteckna sig i torneringsboken.

»Så intag då din plats innanför skrankorna», sade Bois-Guilbert, »och se för sista gången upp till solen, ty i natt skall du sofva i paradiset.»

»Tack för din artighet», svarade den arflöse riddaren, »och till gengäld råder jag dig att ta en ny häst och en ny lans, ty på min ära, du kommer att behöfva bägge delarna.»
Efter att ha uttalat sig så tillitsfullt lät han sin häst gå
baklänges utför sluttningen, som han ridit uppför, och tvang honom att på samma sätt dra sig tillbaka öfver hela stridsplatsen, tills han kom till den norra ändan, där han höll stilla och väntade på sin motståndare. Denna bedrift i ridkonst framkallade åter mängdens bifall.

Hur uppbragt Brian de Bois-Guilbert än var på sin motståndare för de försiktighetsmått han anbefallt honom, underlät han dock icke att följa hans råd, ty hans ära stod för mycket på spel till att han skulle försumma något medel, som kunde tillförsäkra honom seger öfver hans djärfve motståndare. Han bytte ut sin häst mot en ny
och bepröfvad, mycket stark och eldig gångare. Han valde en ny och hållbar lans, då träet i den förra möjligen kunde ha gifvit sig något vid de duster han förut haft. Slutligen lade han bort sin sköld, emedan den hade fått en liten remna, och fick en ny af sina väpnare.

Då de bägge riddarne intagit sina platser midt för hvarandra
vid de bägge ändarna af stridsplatsen, var publikens förväntan spänd till det yttersta. Endast få tänkte sig möjligheten af, att kampen kunde sluta bra för den arflöse riddaren, men hans käcka mod tillvann honom på det hela taget åskådarnes välvilja.

Knappt hade trumpeten gifvit signalen, förr än bägge riddarne med blixtens hastighet flögo från sina platser och med åskans dån stötte samman midt på stridsplatsen. Lansarna brakade sönder ända upp till fästet, och det såg ett ögonblick ut, som om bägge riddarne fallit, ty stöten hade gjort, att bägges hästar sjunkit baklänges på hasorna. Ryttarnes skicklighet bragte dock snart deras gångare på
fötter igen med tillhjälp af tygel och sporrar, och efter att ha stirrat på hvarandra ett ögonblick genom öppningarna i visiret, gjorde de bägge helt om, drogo sig tillbaka till ändan af stridsplatsen och mottogo nya lansar af sina svenner.

Ett högt rop från åskådarne, ett viftande med skärp och
näsdukar och allmänna bifallsyttringar vittnade om det intresse, hvarmed åskådarne följde denna kamp, den jämnaste och bäst utförda, som dagen haft att uppvisa. Men då riddarne återtagit sina platser, aflöstes bifallsropen af en dödstystnad så djup, att det lät, som om folkmassan knappt vågade andas.

Efter några minuters paus, som påbjudits för att både de
kämpande och hästarna skulle få andas ut, gaf prins Johan med sin staf trumpetarne en vink att blåsa till angrepp. För andra gången galopperade riddarne bort från sina platser och möttes midt på banan med samma fart, samma vighet, samma våldsamhet, men ej med samma framgång som förut.

I denna andra sammandrabbning måttade tempelherren på midten af sin motståndares sköld och träffade den med sådant eftertryck, att hans lans flög i spillror och den arflöse riddaren vacklade i 

<img><i><small>Ill. HUYOIT, s.c.<tab><tab><tab>Ad. Marie</small></i>
Kampen mellan Brian de Bois Guilbert och den arflöse riddaren.</img>
sadeln. Å andra sidan hade denne riddare i början af loppet riktat spetsen af sin lans mot Bois-Guilberts sköld, men nästan i samma ögonblick de törnade ihop, riktade han den mot hjälmen — ett mål, som var svårare att träffa, men där stöten också blef oemotståndligare, om den träffade. Han träffade normanden på visiret, där hans lansspets trängde in mellan byglarna. Men till och med under dessa ogynnsamma förhållanden häfdade tempelherren sitt stora rykte, och om ej sadelgjorden sprungit, hade han kanske ej kastats af. Nu
tumlade emellertid sadel, häst och ryttare till marken i ett moln af damm.

Att lösgöra sig från stigbyglarna och den stupade hästen var
för tempelherren knappt ett ögonblicks verk, och eggad till raseri både af skammen och af de bifallsrop, hvarmed de hälsades af åskådarne, drog han sitt svärd och svingade det utmanande mot sin motståndare. Den arflöse riddaren sprang af hästen och drog också sitt svärd. Stridsmarskalkarne sporrade emellertid hästarna och redo in mellan dem, i det de påminde dem om, att reglerna för torneringen vid detta tillfälle ej tilläto en strid af detta slag.

»Jag hoppas, att vi mötas igen», sade tempelherren och kastade en förbittrad blick på sin motståndare, »och det på ett ställe, där det ej finns någon, som skiljer oss åt.»

»Om vi inte göra det», sade den arflöse riddaren, »är det inte mitt fel. Till fots eller till häst, med lans, med yxa eller svärd, skall jag alltid vara lika redo att möta dig.»

Flera och skarpare ord skulle där ha växlats, om ej marskalkarne genom att korsa sina lansar mellan dem hade tvingat dem att dra sig ifrån hvarandra. Den arflöse riddaren återvände till sin första plats och Bois-Guilbert till sitt tält, där han stannade under den återstående delen af dagen i mörk förtviflan.

Utan att stiga af hästen befallde segraren, att man skulle bringa honom en bägare vin, och i det han slog upp den nedre delen af sitt visir, förkunnade han, att han tömde den »för alla äkta engelska hjärtan och för de utländska tyrannernas undergång». Därefter befallde han trumpetaren blåsa en fanfar för att uppförda utmanarne till kamp.

Den jättestore Front-de-Boeuf, klädd i svart rustning, var den förste, som trädde inom skrankorna. Bägge riddarne förde sina lansar efter alla konstens regler, men Front-de-Boeuf, som vid sammanstötningen tappade den ena stigbygeln, förklarades öfvervunnen.

I främlingens tredje dust, med Philip de Malvoisin, var han
likaledes framgångsrik, i det han träffade denne baron med sådan kraft på hjälmen, att dess hakrem brast, och Malvoisin, som endast genom att han tappade hjälmen hindrades från att falla, blef liksom sina stridskamrater förklarad öfvervunnen.

I den fjärde dusten, med Grantmesnil, stegrade sig dennes häst, som var ung och eldig, så att ryttaren hindrades från att måtta rätt,
men den främmande ville ej begagna den fördel slumpen gaf honom; han lyfte sin lans, red förbi sin motståndare utan att röra honom, vände om sin häst och red tillbaka till andra ändan af stridsplatsen, hvarifrån han genom en härold erbjöd sin motståndare en ny dust. Detta tillbud afslog de Grantmesnil, i det han förklarade sig öfvervunnen genom sin motståndares ridderlighet.

Ralph de Vipont afslutade raden af främlingens triumfer, i det han blef kastad till marken med sådan kraft, att blodet strömmade ur hans näsa och mun och han bars sanslös från valplatsen.

Tusentals människors jublande bifallsrop hälsade prinsens och marskalkarnes enstämmiga dom, hvarigenom dagens pris tillerkändes den arflöse riddaren.

*
</chapter>

<chapter name="Nionde kapitlet">
<h2><small>NIONDE KAPITLET.</small></h2>

Stridsmarskalkarne voro de första, som lyckönskade segraren,
och samtidigt bådo de honom aftaga sin hjälm eller åtminstone slå upp visiret, innan de förde bort honom för att mottaga priset för dagens tornering af prins Johans hand. Med all ridderlig artighet afslog den arflöse riddaren deras uppmaning, i det han förklarade, att han af skäl, som han meddelat härolderna, då han trädde inom
skrankorna, ej kunde visa sitt ansikte. Marskalkarne voro
fullkomligt tillfredsställda med detta svar, ty bland de talrika och besynnerliga löften, hvarmed riddarne på den tiden brukade binda sig, var intet vanligare än det, hvarigenom de förpliktade sig att förbli okända en viss tid eller tills de hade utfört någon särskild bedrift. Marskalkarne sökte därför ej tränga vidare in i den arflöse riddarens hemlighet, utan meddelade prins Johan, att segraren önskade förbli okänd, och bådo om tillåtelse att föra fram honom till hans nåd, så att han skulle få mottaga lönen för sin tapperhet.

Johans nyfikenhet hade väckts genom den hemlighetsfullhet,
hvarmed den främmande omgaf sig, och då han redan var missnöjd med utgången af torneringen, där de utmanande, som han skänkte sin gunst, besegrats af en riddare, svarade han marskalkarne stolt: »Vid glorian omkring den heliga jungfruns panna, denne arflöse riddare måtte ha mist icke allenast sina gods, utan också sin artighet, efter han vill visa sig för oss utan att blotta sitt ansikte. Veten I, mina
herrar», sade han, i det han vände sig om till sitt följe, »hvem denne tappre riddare kan vara, som uppträder så stolt?»

»Jag kan inte gissa det», svarade de Bracy, »ej heller hade jag trott, att det inom de fyra haf, som omsluta Britannien, fanns någon hjälte, som kunde kasta dessa fem riddare ur sadeln under en dags
tornering. Jag skall aldrig glömma den kraft, hvarmed han angrep de Vipont. Den stackars johanniterriddaren blef kastad ur sadeln som en sten ur sin slunga.»

»Skryt inte med det», sade en närvarande  johanniterriddare, »er tempelherre hade inte bättre tur. Jag såg er tappraste riddare, Bois-Guilbert, rulla om tre gånger och få händerna fulla af sand.»

De Bracy, som hörde till tempelherrarnes parti, ville svara, men hindrades af prins Johan. »Stilla, mina herrar!» sade han. »Hvartill gagnar en sådan ordstrid?»

»Segraren», sade marskalken, »väntar ännu på ers höghets
beslut.»

»Det är vår vilja», svarade Johan, »att han skall vänta, tills vi få veta, om det inte finns någon, som kan gissa hans namn och rang. Om han så skall vänta, tills det blir natt, har han ju haft tillräckligt arbete att kunna hålla sig varm.»

»Ers nåde», sade Valdemar Fitzurse, »visar ej segraren
vederbörlig heder, om ni nödgar honom att vänta, tills vi säga ers höghet, hvad vi inte kunna veta; åtminstone kan jag inte gissa på någon ... så vida han inte är en af de riddare, som följde med kung Richard till Palestina och som nu, den ene efter den andre, komma hem från det heliga landet.»

»Kanske det är grefven af Salisbury», sade de Bracy, »han är
ungefär af samma längd.»

»Snarare sir Thomas de Multon, riddaren af Gilsland», sade
Fitzurse, »Salisbury är gröfre byggd.» Det uppstod ett hviskande bland följet, men från hvem det först kom, kunde man ej komma på det klara med: »Det är kanske kungen — det är kanske Richard Lejonhjärta själf!»

»Det förbjude Gud!» sade prins Johan, i det han vardt blek
som ett lik och ryckte till, som om han träffats af en blixt. »Valdemar! De Bracy! Ädla riddare och herrar, kommen ihåg ert löfte och stån mig troget bi!»

»Här hotar ingen fara», sade Valdemar Fitzurse. »Känner ni
så litet er fars sons väldiga lemmar, att ni kan tro, att de kunna rymmas i den där rustningen? Se närmare på honom>, fortfor han, »ers höghet skall då se, att det fattas honom tre tum i kung Richards längd och dubbelt så mycket i hans axelbredd. Och hästen, han sitter på, hade inte kunnat bära kung Richards stora tyngd i en enda löpning.»

Medan han ännu talade, förde marskalkarne fram den arflöse
riddaren till foten af en trätrappa, som utgjorde uppgången från stridsplatsen till prins Johans tron. Prinsen var ännu så slagen af den tanken, att hans bror, mot hvilken han öfvat så stor orätt och till hvilken han stod i så stor skuld, plötsligt kommit tillbaka till sitt rike, att ej ens de olikheter, som Fitzurse hade påpekat, alldeles mäktade dämpa prinsens oro, och medan han med ett kort och 
oläget loftal öfver hans tapperhet lät öfverlämna till honom den stridshingst, som var utsatt som pris, bäfvade han för, att det från den pansarkladda gestaltens slutna visir skulle komma ett svar med Richard Lejonhjärtas djupa och respektbjudande röst.

Men den arflöse riddaren svarade icke ett ord på prinsens
beröm, för hvilket han tackade med en djup bugning.

Hästen infördes på stridsplatsen af två präktigt klädda svenner, och själfva djuret var utrustadt med full krigisk mundering, som dock knappt förhöjde det ädla djurets värde i kännares ögon. Den arflöse riddaren lade sin ena hand på sadelknappen, svingade sig upp på hästens rygg utan att använda stigbygeln, och svängande sin lans högt upp i luften red han stridsplatsen två gånger rundt och lät med fulländad ridkonst djuret visa sin gång och sina goda
egenskaper.

Medan man eljes lätt kunde ha trott, att denna förevisning
härledde sig af tom fåfänga, förstod man nu, att riddaren ville låta den furstliga gåfvan, hvarmed han hedrats, visa sig från en så fördelaktig sida som möjligt, och han hälsades åter med alla de närvarandes bifallsrop.

Emellertid hade den beskäftige priorn af Jorvaulx hviskande
påmint prins Johan om, att segraren nu måste visa sin goda smak i stället för sin tapperhet genom att bland de skönheter, som prydde gallerierna, kora den dam, som skulle intaga den för skönhets- och kärleksdrottningen resta tronen och följande dag öfverräcka torneringspriset. Prinsen gaf därför en vink med sin staf, då riddaren passerade förbi honom under sin andra ridt omkring stridsplatsen. Riddaren vände sig nu mot tronen, och i det han sänkte sin lans, tills spetsen var en fot från marken, stannade han orörlig, som om han väntade på prins Johans befallningar, medan alla beundrade den färdighet, hvarmed han ögonblickligen bragte sin eldiga gångare att stanna orörlig som en staty.

»Herr arflöse riddare», sade prins Johan, »eftersom det är det enda namn, hvarmed vi kunna tilltala er, det är nu er plikt liksom er rätt att utnämna den sköna dam, hvilken som ärans och kärlekens drottning skall intaga högsätet vid nästa dags fest. I fall ni som främmande i vårt land skulle kräfva andras bistånd till vägledning vid er dom, kunna vi endast säga, att Alicia, dotter till vår tappre riddare Valdemar Fitzurse, vid vårt hof länge ansetts som den första i skönhet liksom i rang. Emellertid är det er obestridliga rätt att tilldela hvem ni tycker denna krona. Lyft upp er lans!»

Riddaren lydde, och på dess spets hängde prins Johan en krans af grön atlas, omgifven af en ring af guld, hvars öfversta kant var besatt med pilspetsar och hjärtan, omväxlande som smultronbladen och kulorna i en hertigkrona.

Till den tydliga vink, han gaf angående Valdemar Fitzurses
dotter, hade prins Johan mer än en bevekelsegrund, hvilka alla hade
sitt ursprung i hans karaktärs underliga blandning af sorglöshet och öfvermod å ena sidan och lågsinnad förslagenhet å den andra. Han ville förmå de honom omgifvande riddarne att glömma hans opassande och anstötliga skämt om judinnan Rebecka; han ville gärna
försona Alicias fader Valdemar, för hvilken han hyste en ängslig respekt och som mer än en gång hade visat sig missnöjd med hvad som tilldragit sig under dagens lopp. Men dessutom ville han skaffa den arflöse riddaren (mot hvilken han redan hyste en stark motvilja) en mäktig fiende i Valdemar Fitzurse, hvilken antagligen, tänkte han, skulle känna sig högeligen kränkt öfver den förnärmelse, som
tillfogades hans dotter, i fall segraren träffade ett annat val.

Och så skedde det. Ty den arflöse riddaren red förbi det
galleri, som var närmast prinsens och där lady Alicia satt i sin triumferande skönhets hela stolthet, och i det han lät sin häst gå lika långsamt som han hittills hade ridit hastigt innanför skranket, tycktes han utöfva sin rätt att undersöka de många vackra ansiktena, som prydde den lysande kretsen.

Det var egendomligt att se, hur olika de skönheter betedde sig, som undergingo denna granskning. Några rodnade, andra antogo en stolt och värdig min; några sågo rakt framför sig och låtsade, som om de alls icke visste, hvad som försiggick; några drogo sig ängsligt tillbaka, kanske endast af tillgjordhet; några ansträngde sig att dölja ett småleende, men två eller tre skrattade högt.

Slutligen höll riddaren in sin häst under den balkong, där lady Rowena satt, och åskådarnes förväntan var nu spänd till det yttersta.

Cedric anglosaxaren hade, förtjust öfver tempelherrens nederlag och ännu mera öfver det missöde, som drabbat hans bägge illasinnade grannar, Front-de-Boeuf och Malvoisin, med öfverkroppen hälft utsträckt öfver balkongräcket följt segraren icke allenast med ögonen, utan med hela sitt hjärta, hela sin själ. Äfven lady Rowena hade uppmärksamt iakttagit dagens tilldragelser, men utan att tydligt förråda samma lifliga deltagande. Till och med den late
Athelstane hade visat tecken till, att han vaknade ur sin slöhet, han hade begärt en stor bägare muskatvin och tömt den för den arflöse riddarens välgång.

En annan grupp, som hade sin plats under anglosaxarnes
galleri, hade ej visat mindre intresse för dagens händelser.

»Fader Abraham!» sade Isaac från York, då den första
sammandrabbningen ägt rum mellan tempelherren och den arflöse riddaren. »Hvad den hedningen rider vildt! Den präktiga hästen, som är hitförd hela den långa vägen från Berberiet, den bryr han sig inte mera om, än om det vore ett vildt åsneföl — och den ypperliga rustningen, som kostade så många dukater hos Joseph Pareira, vapensmeden i Milano, den frågar han lika litet efter, som om han hade hittat den på landsvägen.»
»När han själf vågar lif och lem», sade Rebecka, »genom att
kämpa en så förfärlig kamp, kan man inte vänta, att han skall spara häst och rustning.»

»Barn», svarade juden litet häftigt, »du vet inte, hvad du säger. Hans hals och lemmar äro hans egna, men hans häst och rustning tillhöra — helige Jakob, hvad var det jag skulle säga? Ja, det gör det samma, det är en rask ung man. Se, Rebecka, nu drar han åter till strids mot filistéerna; bed, mitt barn, bed för den tappre unge mannens räddning och för den präktiga hästen och för den dyrbara rustningen. Du mina fäders Gud!» utbrast han åter. »Han har segrat, och den oomskurne filistéen har stupat för hans lans! I sanning, han skall ta deras guld och deras silfver och deras
stridshästar och deras munderingar af stål som lön och byte.»

<img></img>

Samma ängslan visade den hederlige juden under hvarje dust,
och sällan underlät han att göra en hastig beräkning af värdet på den häst och den rustning, som vid hvarje ny framgång tillföllo riddaren.

Men antingen det nu berodde på, att den arflöse riddaren
vacklade i sitt beslut, eller att han hade andra orsaker att dröja, nog af, han höll stilla i öfver en minut, medan de tysta åskådarnes ögon voro riktade på hans rörelser; men i det han därpå gradvis och med värdighet sänkte lansspetsen, nedlade han den krans, som hängde på den, för den sköna Rowenas fötter. Ögonblickligen ljödo 
trumpeterna, medan härolderna utropade lady Rowena till skönhets- och kärleksdrottning för morgondagen och hotade dem, som ej visade hennes myndighet tillbörlig lydnad, med lämpliga straff.

Det uppstod litet mummel bland de normandiska damerna,
hvilka voro lika ovana att se en anglosaxisk skönhet föredragas framför dem, som de normandiska adelsmännen voro att lida nederlag i de riddarelekar, som de själfva hade infört. Men dessa utbrott af missnöje öfverröstades af folkets ljudliga rop: »Länge lefve lady Rowena, den korade rättmätiga skönhets- och kärleksdrottningen!» Och många på den nedre åskådareplatsen tillade: »Länge lefve den anglosaxiska furstinnan! Länge lefve den odödlige Alfreds ätt!»

Huru ovälkomna dessa rop än voro för prins Johan och hans
omgifning, såg han sig dock tvungen att stadfästa segrarens val, och i det han lät framföra sin häst, lämnade han sin tron, besteg sin gångare och red, ledsagad af sitt följe, åter in på stridsplatsen. Prinsen höll ett ögonblick under lady Alicias läktare, hälsade på henne och sade i det samma till sina ledsagare: »Vid den heliga jungfrun, om än riddarens vapenbragd har visat, att han har lemmar och muskler, har dock hans val bevisat, att hans ögon just
inte höra till de klaraste.»

Det var vid detta tillfälle liksom i hela hans lif prins Johans olycka, att han ej rätt förstod de mäns karaktär han önskade vinna. Valdemar Fitzurse kände sig snarare kränkt än smickrad öfver, att prinsen så öppet uttalade sin åsikt, att hans dotter blifvit förbigången.

Prins Johan sporrade sin häst och red fram till det galleri, där lady Rowena satt med kransen ännu liggande vid sina fötter.

»Mottag, sköna dam», sade han, »tecknet på er härskaremakt,
hvilken ingen hyllar uppriktigare än vi, Johan af Anjou; och om ni i dag värdigas, jämte edra ädla fränder och vänner, hedra vårt gästabud i Ashby Castle med er närvaro, få vi lära känna den härskarinna, som vi i morgon skola ägna vår tjänst.»

Rowena teg, och Cedric svarade å hennes vägnar på sitt
anglosaxiska tungomål:

»Lady Rowena är icke så mäktig ert språk, att hon kan
besvara er artighet eller på rätta "sättet deltaga i ert gästabud. Äfven jag och den ädle Athelstane af Coningsburgh tala endast våra fäders språk och öfva endast deras seder. Vi afböja därför med tack ers höghets inbjudan till gästabudet. I morgon skall lady Rowena intaga den hedersplats, till hvilken hon blifvit kallad genom den
segrande riddarens fria val, stadfästadt af folkets bifallsrop.»

Med dessa ord lyfte han upp kransen och satte den på Rowenas hufvud till tecken, att hon mottog den myndighet, som tilldelats henne.

»Hvad säger han?» sade prins Johan, som låtsade sig ej förstå det anglosaxiska språket, i hvilket han emellertid var mycket 
hemmastadd. Innehållet af Cedrics tal upprepades för honom på franska. »Det är bra», sade han, »i morgon skola vi själfva föra denna stumma drottning till hennes hedersplats. Ni, herr riddare», tillade han och vände sig om till segraren, som höll med sin häst i närheten af galleriet, »deltar väl åtminstone i vårt gästabud i dag?»

Riddaren, som nu för första gången upplät sin mun, urskuldade sig lågmäldt och hastigt med, att han var trött och att han måste förbereda sig till följande dags strider.

»Det är bra», sade prins Johan stolt, »fastän vi ej äro vana
vid slika afslag, skola vi försöka smälta vår mat så godt vi kunna, om vi än icke hedras med närvaron af den man, som varit framgångsrikast i kampen, och hans korade skönhetsdrottning.»

Med dessa ord beredde han sig att lämna stridsplatsen med
sitt lysande följe, och att han i detta ögonblick vände om sin gångare var en signal för åskådarne att bryta upp och skingras.

Men med den hämndgiriga långsinthet, som utmärker den kränkta stoltheten, hade Johan knappt ridit tre steg, förr än han vände om, riktade en sträng och förtörnad blick på den odalbonde, som förut på dagen hade misshagat honom, och sade till drabanterna i närheten: »Vid ert lif, låt ej den mannen komma undan.»

Odalbonden uthärdade prinsens vreda blick med samma orubbliga lugn, som han förut iakttagit, och sade leende: »Jag ämnar inte lämna Ashby förr än i öfvermorgon — jag måste se, hur Staffordshire och Leicestershire kunna spänna sina bågar — Needwoods och Charnwoods skogar måste fostra goda bågskyttar.»

»Jag vill se», sade prins Johan till sitt följe, om än icke som något direkt svar, »hur han själf kan spänna sin; och illa skall det gå honom, om inte hans skicklighet kan utgöra någon ursäkt för hans fräckhet.»

»Det är hög tid», sade de Bracy, »att de där bönderna tyglas
genom ett slående exempel.»

Valdemar Fitzurse, som tydligen ansåg, att hans herre ej valde den bekvämaste vägen till att vinna folkgunst, ryckte på axlarna och teg. Prins Johan fortsatte sin väg från stridsplatsen, och mängden skingrades åt alla håll.

På olika vägar, allt efter de olika orter, hvarifrån de kommo, och i olika stora grupper såg man åskådarne vandra öfver slätten. De flesta strömmade bort till staden Ashby, där många af de förnäma personerna bodde på slottet och där andra hade härbärge ute i staden. Bland dessa voro de flesta af de riddare, som redan hade uppträdt i torneringen eller som ämnade deltaga i den följande dag och som, medan de långsamt redo framåt vägen och talade om dagens händelser, hälsades med höga rop af folket. Samma bifallsrop
hälsade prins Johan, fastän han mera hade sin präktiga dräkt och sitt följe än sin folkgunst att tacka därför.
Ett uppriktigare, allmännare och bättre förtjänt bifall hälsade dagens segrare, tills han, ifrig att undandraga sig den allmänna uppmärksamheten, tog sin tillflykt in i ett af de tält, som voro uppslagna vid utkanten af stridsplatsen och som stridsmarskalkarne artigt erbjödo honom att begagna. Då han drog sig tillbaka till sitt tält, skingrade sig också många, som stannat på stridsplatsen för att se
honom och framkasta gissningar om honom.

Sorlet och larmet aflöstes nu af ett fjärran mummel från olika grupper, som vandrade bort åt alla riktningar, och det dog hastigt bort i fullständig tystnad.

Utanför stridsplatsens område var mer än en smedja uppförd,
och de började nu glimma i skymningen och visade, att
vapensmederna arbetade, och därmed skulle de fortfara hela natten för att iståndsätta och förändra de rustningar, som åter skulle begagnas följande dag.

En trupp beväpnade män, som aflöstes med två timmars
mellanrum, omgaf stridsplatsen och höll vakt om natten.

*
</chapter>

<chapter name="Tionde kapitlet">
<h2><small>TIONDE KAPITLET.</small></h2>

Då den arflöse riddaren kommit in i sitt tält, erbjödo väpnare och pager i mängd sig att spänna af hans tunga harnesk, skaffa honom bekväma kläder och ett uppfriskande bad. Deras ifver vid detta tillfälle skärptes kanske af nyfikenhet, eftersom alla ville veta, hvem den riddare var, som vunnit så många segrar, men ändå, till och med på prins Johans befallning, vägrat att slå upp sitt visir eller nämna sitt namn. Men deras tjänstvilliga nyfikenhet blef icke tillfredsställd. Den arflöse riddaren afböjde all annan hjälp än af hans egen vapendragare — en man med bondaktigt utseende, som insvept i en mörk kappa och med hufvud och ansikte hälft dolda i en normandisk mössa af svart pälsverk tycktes lika mycket som sin herre lägga an på att vara okänd. Då alla andra lämnat tältet, tog denne af sin herre de tyngre delarna af rustningen och satte fram
mat och vin, som efter dagens ansträngningar voro mycket
välkomna.

Knappast hade riddaren i hast slutat sin måltid, förr än hans sven anmälde, att fem män, hvar och en med en fullt sadlad häst, önskade tala med honom. Den arflöse riddaren hade utbytt sin rustning mot den långa kjortel, som män i hans ställning brukade bära och som, försedd med en hätta, dolde ansiktet, då den, som bar den, så önskade, nästan lika fullständigt som hjälmens visir; men 
mörkret, som nu starkt tilltog, skulle i och för sig ha gjort en förklädnad onödig utom för dem, som noga känt till ifrågavarande persons ansikte.

Den arflöse riddaren gick därför frimodigt ut ur sitt tält och fann utanför det de utmanande riddarnes väpnare, som han lätt kände igen på deras rödbruna och svarta dräkter och af hvilka hvar och en förde sin herres stridshäst och den rustning, hvari han under dagens lopp hade kämpat.

»Enligt ridderskapets lagar», sade den främste af dessa män,
»erbjuder jag er, som för tillfället kallar er den arflöse riddaren, den häst och den rustning, som användes af Brian de Bois-Guilbert under dagens tornering, i det jag öfverlåter åt er att antingen behålla dem eller mottaga lösepenning för dem, allt efter ert godtfinnande, ty detta är stridslagen.»

De andra väpnarne upprepade ungefär samma formulär och
stodo och väntade på den arflöse riddarens beslut.

»Till er, I fyra väpnare», svarade riddaren, i det han vände
sig till den, som hade talat sist, »och till edra hedervärda och tappra herrar har jag ett gemensamt svar. Sägen edra ädla riddare, att jag skulle göra orätt i att beröfva dem gångare och vapen, som aldrig kunna begagnas af käckare riddersmän. Jag önskar, att jag härmed kunde afsluta min hälsning till dessa tappra riddare, men då jag, som jag med sanning och på fullt allvar kallar mig, verkligen är en arflös riddare, måste jag hemställa till edra herrar, att de efter eget godtfinnande betala mig lösen för gångare och rustningar, eftersom jag näppeligen kan kalla den, jag bär, för min egen.»

»Vi ha alla fullmakt», svarade Reginald Front-de-Boeufs
väpnare, »att erbjuda er hundra dukater i lösen för dessa hästar och rustningar.»

»Det är tillräckligt», sade den arflöse riddaren. »Hälften af denna summa nödgar mitt behof för ögonblicket mig att mottaga; af den andra hälften ber jag er, väpnare, dela hälften mellan er själfva och resten mellan härolderna och deras följesvenner, musikanterna och tjänarne.»

Med mössan i handen och djupa bugningar uttalade väpnarne
sin erkänsla för en artighet och frikostighet, som ej ofta öfvades. Den arflöse riddaren riktade därefter sitt tal till Baldwin, Brian de Bois-Guilberts väpnare. »Af er herre», sade han, »vill jag hvarken mottaga vapen eller lösepenning. Säg honom i mitt namn, att vår kamp icke är slut — nej, icke förr än vi ha kämpat både med svärd
och med lansar, både till fots och till häst. Till denna kamp på lif och död har han själf utmanat mig, och jag skall ej glömma utmaningen. Han må vara öfvertygad om, att jag icke betraktar honom på samma sätt som en af hans stridskamrater, med hvilka jag med glädje kan växla artighetsbetygelser, utan mera som en man, med hvilken jag har att utkämpa en strid på lif och död.»
»Min herre», svarade Baldwin, »förstår att vedergälla förakt
med förakt och slag med slag så väl som artighet med artighet. Efter ni försmår att af honom mottaga samma lösepenning som för de andra riddarnes vapen, måste jag lämna kvar hans rustning och hans gångare här, fullt förvissad om, att han aldrig skall bestiga den senare eller bära den förra.»

»Ni har talat väl», sade den arflöse riddaren, »väl och dristigt, som det anstår den att tala, som svarar för en frånvarande herre. Men låt icke gångaren och rustningen stanna här. För dem tillbaka till er herre, och om han försmår att mottaga dem, så behåll dem, min vän, för er egen räkning. För så vidt de äro mina, skänker jag er dem villigt.»

Baldwin gjorde en djup bugning och drog sig tillbaka med sina kamrater, och den arflöse riddaren gick in i tältet.

»Ännu, Gurth», sade han och vände sig om till sin sven, »har
då det engelska ridderskapets anseende ej lidit genom mig.»

»Och jag», sade Gurth, »har, för att vara en anglosaxisk
svinaherde, inte spelat en normandisk väpnares roll illa.»

»Ja», svarade den arflöse riddaren, »men jag har ändå hela
tiden varit rädd för, att ditt bondaktiga sätt skulle röja dig.»

»Ånej», sade Gurth, »jag är inte rädd för att bli upptäckt af någon utom min kamrat, narren Wamba, om hvilken jag aldrig kunnat upptäcka, om han är mest slyngel eller mest narr. Men jag kunde knappt låta bli att skratta, då min gamle herre kom så nära förbi mig och hela tiden inbillade sig, att Gurth vaktade sina svin många mil borta i Rotherwoods skogar och kärr. Om jag blir upptäckt...»

»Tala inte om det», sade den arflöse riddaren, »du vet ju, hvad jag har lofvat dig.»

»Det är inte för det», sade Gurth, »jag skall aldrig svika en vän af rädsla för mitt eget skinn.»

»Lita på mig, jag skall vedergälla dig för den fara du utsätter dig för för min skull, Gurth», sade riddaren. »Till en början ber jag dig ta emot dessa tio guldmynt.»

»Jag är rikare», sade Gurth och stoppade dem i sin ficka, »än någon svinaherde eller lifegen någonsin har varit.»

»Gå till Ashby med denna påse guld», fortfor hans herre,
»uppsök Isaac, juden från York, och låt honom ta betalning däraf för den häst och de vapen han genom sin borgen skaffade mig.»

»Nej, vid S:t Dunstan», svarade Gurth, »det vill jag inte göra.»

»Hvad, din träl», svarade hans herre, »vill du inte åtlyda mina befallningar? »

»Jo, när det är hederliga, förnuftiga och kristliga befallningar», svarade Gurth, »men det är inte denna. Att låta juden själf ta sin betalning skulle vara ohederligt, ty det vore att bedra min herre; oförnuftigt skulle det vara, ty det vore narraktigt, och okristligt, ty det vore att plundra en troende för att rikta en otrogen.»
»Laga emellertid, att han blir nöjd, du tjurskalle», sade den arflöse riddaren.

»Det skall jag göra», sade Gurth, i det han gömde påsen under sin kappa och gick ut ur tältet, »och det vore väl märkvärdigt, mumlade han, »om jag inte skulle kunna få honom att nöja sig med hälften af hvad han själf begär.» Därmed gick han och öfverlämnade den arflöse riddaren åt sina egna betraktelser, hvilka i flera afseenden voro af pinsam och oroande beskaffenhet. —

Vi måste nu förlägga skådeplatsen till Ashby eller, rättare sagdt, till ett landställe där i närheten, tillhörigt en rik israelit, hos hvilken Isaac och hans dotter med följe hade tagit in.

<img></img>
I ett litet i orientalisk stil dekoreradt rum satt Rebecka på broderade kuddar, uppstaplade på en låg upphöjning, som löpte längs rummets väggar och liksom spaniorernas <i>estrada</i> tjänstgjorde i stället för stolar och bänkar. Med en blick full af orolig dotterlig kärlek följde hon faderns rörelser, medan han med modfälld min och osäkra steg gick af och an på golfvet, än slog ihop händerna och än såg upp i taket, som om han utstått svåra själskval. »O, Jakob!» utbrast han, »och I alla vår stams tolf heliga fäder! Hvilken förlust och olycka för en man, som samvetsgrant har hållit hvarje bokstaf af Mose lag — femtio dukater ryckta ifrån mig i ett tag och af en tyranns klor!»
»Men, fader», sade Rebecka, »det såg ut, som om du gaf prins
Johan guldet frivilligt.

»Frivilligt! Må Egyptens bölder hemsöka honom! Frivilligt,
sade du? Ja, tyrannen tvingar mig att småle, medan han plundrar mig! Den präktiga gångaren och den dyrbara rustningen, som uppväga all den vinst jag haft af min handel med vår frände Kirjath Jairam från Leicester — äfven de äro en stor förlust — en förlust, som slukar vinsten för en hel vecka —; men kanske det ändå kan sluta bättre än jag nu tror, ty han är en god ung man.»

»Du kommer för visso inte att ångra», sade Rebecka, »att du
har vedergällt den goda tjänst den främmande riddaren gjort dig.»

»Jag hoppas det, min dotter», sade Isaac, »och jag hoppas också på Zions återuppbyggande, men lika väl kan jag hoppas att med dessa mina lekamliga ögon få se det nya templets murar och tinnar, som att se en kristen, till och med den allra bäste, betala sin skuld till en jude, då ej rädslan för dom och fängelse drifver honom därtill.»

<img></img>

Därmed började han åter gå missnöjd af och an på golfvet.

Mörkret föll nu på, och en judisk tjänare inträdde i rummet
och satte på bordet två silfverlampor fyllda med välluktande olja; därefter satte en annan israelitisk tjänare det kostligaste vin och de mest utsökta förfriskningar på ett litet ebenholtsbord inlagdt med
silfver, ty inomhus nekade judarne sig ingen dyrbar lyx. Samtidigt meddelade tjänaren Isaac, att en nazaren (så kallade de de kristna, då de samtalade inbördes) önskade tala med honom. Den, som ville lefva af handel, måste alltid vara redo att tala med hvar och en, som ville göra affärer med honom. Isaac satte genast ifrån sig den bägare grekiskt vin, som han nyss hade lyft till sina läppar, och i
det han hastigt sade till sin dotter: »Rebecka, drag för slöjan», gaf han befallning, att den främmande skulle insläppas.

Just som Rebecka låtit en slöja af silfverflor, som nådde henne till fötterna, falla ned öfver sina sköna anletsdrag, gick dörren upp
och Gurth inträdde, insvept i sin vida normandiska kappa. Hans utseende var snarare ägnadt att väcka misstanke än att göra något gynnsamt intryck, i synnerhet som han drog sin mössa ännu längre ned i pannan i stället för att ta den af sig.

»Är du juden Isaac från York?» sade Gurth på anglosaxiska.

»Det är jag», svarade Isaac på samma språk, ty den handel
han dref hade gjort honom förtrogen med alla de tungomål, som talades i England; »och hvem är du?»

»Det kommer dig inte vid.»

»Lika mycket som mitt namn kommer dig vid, ty hur kan jag
utan att känna ditt namn göra affärer med dig?»

»Mycket lätt», svarade Gurth, »ty då jag skall betala pengar, måste jag veta, att jag lämnar dem till den rätte; men du, som skall ta emot dem, lär nog inte fråga mycket efter, genom hvem de lämnas dig.»

»Jaså, du har kommit för att betala pengar?» sade juden.
»Helige fader Abraham! Det förändrar vårt förhållande till hvarandra. Och från hvem äro de?»

»Från den arflöse riddaren», sade Gurth, »segraren i dagens
tornering. Det är betalningen för den rustning han på din
anbefallning har fått af Kirjath Jairam från Leicester. Hästen är insatt i ditt stall; jag vill veta, hvilken summa jag skall betala för rustningen. »

»Ja», sade juden, »men din herre har vunnit präktiga gångare
och dyrbara rustningar med sin starka lans och kraftfulla hand — han är en god ung man — juden skall ta emot dem i betalning och lämna honom tillbaka hvad som blir öfver.»

»Min herre har redan gjort sig af med dem», sade Gurth.

»Ack, det var orätt af honom», sade juden, »det var dåraktigt. Ingen kristen här har kunnat köpa så många hästar och rustningar — ingen annan jude än jag har velat ge honom hälften af deras värde. Men du har hundra dukater med dig i den där påsen», sade Isaac och trefvade under Gurths kappa, »den är tung.»

»Jag har pilspetsar i den», sade Gurth hastigt.

»Nåväl», sade juden vacklande mellan sin vanliga vinningslystnad och en nyvaknad önskan att visa sig ädelmodig, »om jag nu säger, att jag tar emot åttio dukater för den goda gångaren och den dyrbara rustningen och att det inte inbringar mig ett öres vinst, har du då pengar till att betala mig?»

»Nätt och jämt», sade Gurth, fastän den begärda summan var
rimligare än han hade väntat, »och då blir min herre så godt som blottad på pengar. Men om det är ditt sista ord, måste jag väl finna mig däri.»

Sedan Gurth räknat upp åttio dukater på bordet, gaf juden
honom ett kvitto på hästen och rustningen.
»Rebecka», sade juden, »den där karlen har dragit mig litet vid näsan. Men det är det samma, hans herre är en god ung man — och det gläder mig, att han har vunnit guld och silfver genom sin raska gångare och sin kraftiga lans.»

Då han vände sig om, för att höra Rebeckas svar, såg han,
att hon obemärkt lämnat rummet, medan han underhandlade med
Gurth.

Gurth hade emellertid gått utför trappan, och då han kom ned
i den mörka förstugan, trefvade han för att finna utgången, då en hvitklädd kvinnlig skepnad med en liten brinnande lampa i handen vinkade honom in i ett sidorum. Gurth tvekade att åtlyda denna vink. Efter ett ögonblicks paus följde han dock den hemlighetsfulla varelsen in i rummet och fann där till sin glada öfverraskning, att hans vackra vägviserska var den sköna judinnan, som han sett vid
torneringen och för en stund sedan också i hennes fars rum.

Hon bad honom om närmare upplysningar angående den affär
han haft med Isaac, och han redogjorde noga för den.

»Min far har endast gycklat med dig, min vän», sade Rebecka,
»han står i så stor tacksamhetsskuld till din herre, att den inte kan betalas med dessa vapen och denna gångare, vore de än tio gånger så mycket värda som de äro. Hur stor summa har du nu betalat min far? »

»Åttio dukater», sade Gurth, förvånad öfver denna fråga.

»I denna pung», sade Rebecka, »finner du hundra. Ge din
herre, hvad honom tillkommer, och behåll själf resten. Skynda dig — gå — förspill ej tiden med tacksägelser. Och akta dig väl, då du går igenom denna folkrika by, där du lätt kan förlora både din pung och ditt lif. Ruben», tillade hon, i det hon klappade i händerna, »lys denne främmande ut och glöm inte att stänga väl efter honom.»

Ruben, en mörkhyllt och svartskäggig israelit, åtlydde hennes befallning och gick före med ett ljus i handen; han öppnade husets ytterdörr, förde Gurth öfver en stenlagd gård och släppte ut honom genom en port, som han stängde efter honom med bommar och kedjor, som kunde ha passat för ett fängelse.

»Vid S:t Dunstan», sade Gurth, medan han famlade sig fram i
mörkret, »det är ingen judinna, utan en ängel från himlen! Tio dukater från min tappre unge herre — tjugu från denna Zions pärla — det är i sanning en lyckodag. En sådan dag till, Gurth, och du kan köpa dig fri ur lifegenskapen och bli så lös och ledig som den bäste. Då lägger jag bort svinaherdens horn och staf och tar den frie mannens svärd och sköld och följer min unge herre i döden, utan att
dölja hvarken mitt ansikte eller mitt namn.»

*
</chapter>
<img></img>

<chapter name="Elfte kapitlet">
<h2><small>ELFTE KAPITLET.</small></h2>

Gurths nattliga äfventyr var ännu icke slutadt; det fick han
erfara, då han, efter att ha passerat ett af de enstaka hus, som lågo i utkanten af byn, befann sig i en hålväg, som gick mellan två sluttningar beväxta med nötbuskar och kristtorn, medan här och där en dvärgek sträckte ut sina grenar öfver vägen. Denna var dessutom mycket gropig och sönderkörd af de vagnar, på hvilka man nyligen forslat olika slags saker till torneringen; och den var mörk, ty
sluttningarna och buskarna skymde bort månen.

Från byn hördes aflägset larm af muntra dryckeslag, då och
då blandadt med högröstadt skratt, än afbrutet af skrik och än af musikens vilda toner. Alla dessa ljud, som vittnade om tumultet i den af stridslystna adelsmän och deras utsväfvande följe uppfyllda byn, vållade Gurth en viss oro. »Judinnan hade rätt», sade han för sig själf. »Vid himlen och S:t Dunstan, jag önskar, att jag vore helskinnad vid min vandrings mål med alla dessa skatter. Här är så många... jag vill inte säga kringstrykande skälmar, men
vandrande riddare och svenner, vandrande munkar och sångare, vandrande gycklare och narrar, att en man med en enda mark i fickan skulle vara i fara, så mycket mera då en stackars svinaherde med en hel påse full af dukater. Gud gifve jag vore ute ur skuggan från dessa fördömda buskar, så att jag åtminstone kunde se en skymt af banditerna, innan de rusa på mig.»

Gurth påskyndade sina steg för att komma ut på det fria fält, dit vägen ledde ut, men var ej så lycklig att vinna sitt syfte. Just som han kommit till den öfre ändan af hålvägen, där snåret var tätast, störtade fyra män sig öfver honom, just som han hade befarat, två från hvardera sidan af vägen, och grepo ett så fast tag i honom, att allt motstånd var omöjligt. »Hit med hvad ni bär på», sade en af dem, »vi äro samhällets befriare, som lättar hvar och en
från hans börda.»

»Ni skulle inte så lätt befria mig från min», brummade Gurth, hvars buttra uppriktighet ej ens gaf tappt under våld och fara, »om jag bara kom åt att försvara den.»
»Det ska vi snart få se», sade röfvaren; därpå vände han sig
om till sina kamrater och sade: »Tag den här gynnaren med er. Jag märker, att han vill ha både sin skalle krossad och sin penningpåse uppsprättad, så att han på en gång kan bli åderlåten på två olika ställen.»

I enlighet med denna befallning blef Gurth bortförd, och efter att något omildt ha blifvit släpad upp öfver sluttningen på vänstra sidan om vägen, befann han sig i ett vildt snår, som låg mellan den och öppna fältet. Han var tvungen att följa med sina råa ledsagare in i den tätaste delen af denna småskog, där de plötsligt stannade på en oregelbunden öppen plats, som till stor del var utan
träd och där månskenet följaktligen silade ned utan att synnerligt hindras af grenar och blad. Här sammanträffade de röfvare, som fångat honom, med två andra personer, hvilka tydligen också hörde till bandet. De hade korta svärd vid sidan och pikstafvar i handen, och Gurth såg nu, att de alla sex buro masker, hvilket borttog hvarje
tvifvel om deras yrke.

»Hur mycket pengar har du, karl?» sade en af röfvarena.

»Trettio dukater äger jag själf», svarade Gurth vresigt.

»Förverkade! Förverkade!» ropade röfvarena. »En anglosaxare
har trettio dukater och kommer nykter hem från byn! Då är allt hvad han bär på sig oundvikligen och obestridligen förverkadt.»

»Jag har sparat ihop dem för att köpa mig fri», sade Gurth.

»Du är en åsna», svarade en af röfvarena. »Tre mått dubbelöl
skulle ha gjort dig lika fri som din herre, ja, ännu friare, i fall han är en anglosaxare liksom du.»

»Det är en bedröflig sanning», sade Gurth, »men om jag för
dessa trettio dukater kan köpa mig fri från er, så lös mina händer, och jag skall betala er dem.»

»Stopp litet», sade en, som tycktes öfva någon myndighet öfver de andra, »den påse, som du bär på dig, innehåller, efter hvad jag kan känna genom din kappa, mera pengar än du har sagt oss.»

»Det är den gode riddarens, min herres», svarade Gurth, »och
jag skulle inte ha sagt ett ord om dem, i fall ni nöjt er med att ta, hvad som tillhör mig.»

»Du är en hedersman», svarade röfvaren, »dina trettio dukater kan du kanske ännu få behålla, i fall du är uppriktig mot oss. Men ta nu hit, hvad som blifvit dig anförtrodt.» Därmed tog han ifrån Gurth den stora läderpåsen, hvari den pung Rebecka gifvit honom samt resten af dukaterna voro gömda, och fortsatte sedan sitt förhör:
»Hvem är din herre?»

»Den arflöse riddaren.»

»Hvars goda lans vann priset vid torneringen i dag? Hvad
är hans namn och släkt?»

»Det är hans vilja», svarade Gurth, »att detta skall vara
fördoldt, och af mig få ni sannerligen inte veta något därom.»
»Hvad är ditt eget namn och din egen släkt?»

»Om jag sade det», svarade Gurth, »kunde det kanske leda till upptäckt af min herres.»

»Du är en trotsig karl, sade röfvaren, »men det kunna vi tala om sedan. Hur har din herre fått detta guld? Är det hans arf, eller på hvad sätt har han fått det?»

»Genom sin goda lans har han vunnit det», svarade Gurth.
»I dessa pungar ligger lösepenningen för fyra goda hästar och fyra goda rustningar.»

»Hur mycket är det?»

»Två hundra dukater.»

»Bara två hundra dukater!» sade röfvaren. »Din herre har
varit efterlåten mot de öfvervunna och låtit dem slippa för godt köp. Säg oss namnet på dem, som ha betalat ut detta guld.»

Gurth gjorde det.

»Tempelherren Brian de Bois-Guilberts rustning och gångare,
hvilken lösepenning blef bestämd för dem? Du ser, att du inte kan föra mig bakom ljuset.»

»Min herre», svarade Gurth, »vill inte ta något ifrån
tempelherren utom hans hjärteblod. De ha utmanat hvarandra på lif och död och kunna ej pläga något vänligt umgänge.»

»Verkligen?» utbrast röfvaren och frågade sedan efter en paus: »Hvad gjorde du nu i Ashby med så mycket pengar i ditt förvar?»

»Jag gick dit», svarade Gurth, »för att betala juden Isaac från York för en rustning, som han hade levererat min herre till denna tornering.»

»Och hur mycket betalade du Isaac? Att döma efter vikten
tycks det ännu vara hundra dukater i denna pung.»

»Jag betalade Isaac åttio dukater», sade anglosaxaren, »och han gaf mig hundra i stället.»

»Hvad säger du?» utropade alla röfvarena på en gång. »Vågar du drifva gäck med oss, efter du berättar oss sådana orimliga lögner?»

»Hvad jag säger er är lika sant som att månen står på himlen. Ni finner denna summa i en silkespung i läderpåsen, skild från det öfriga guldet.»

»Kom väl ihåg», sade röfvaranföraren, »att du talar om en jude, om en israelit, som lika litet är i stånd att ge tillbaka guld, som den torra sanden i hans öken förmår ge tillbaka den bägare vatten, som pilgrimen spiller ut i den.»

»Det förhåller sig emellertid som jag säger», sade Gurth.

»Tänd genast ljus», sade anföraren, »jag vill undersöka den
omtalade pungen, och om det förhåller sig som den där karlen säger, är judens gifmildhet nästan lika underbar som den källa, som läskade hans fäder i öknen.»

Man tände ljus, och röfvaren gaf sig till att undersöka pungen. De andra samlade sig omkring honom, och till och med de två, som
höllo Gurth, lossade sitt tag och sträckte fram halsarna för att se resultatet af undersökningen. Gurth begagnade sig af denna försummelse, och med uppbjudande af hela sin styrka ryckte han sig lös från dem och skulle ha sluppit undan, om han kunnat besluta sig för att lämna sin herres egendom i sticket. Men det kunde ej falla honom in. Han vred en pikstaf från en af röfvarena, slog anföraren, som ej anade hans afsikt, till marken och ämnade åter bemäktiga sig pungen och pengarna. Röfvarena voro honom emellertid
för raska i vändningarna och grepo åter både pungen och den trogne Gurth.

»Din slyngel!» sade anföraren och reste sig upp, »du har slagit hål i mitt hufvud, och om du haft att göra med andra af vårt yrke, skulle du ha fått plikta dyrt för din fräckhet. Men du skall genast få veta ditt öde. Låt oss först tala om din herre; riddarens angelägenheter måste enligt alla ridderskapets lagar gå före svennens. Stå nu emellertid stilla — om du rör dig, skall du bli så illa
tilltygad, att du aldrig rör dig mera. Kamrater!» sade han till sitt band. »Denna pung är broderad med hebreiska bokstäfver, och jag tror, att mannen talat sant. Den vandrande riddaren, hans herre, måste slippa ifrån oss utan lösen. Han är för lik oss, för att vi skulle plundra honom; hundar ska inte anfalla hundar, då det finns vargar och räfvar i öfverflöd.»

»Lik oss?» sade en af bandet. »Det skulle vara roligt att höra, hur det kan förklaras.»

»Din narr», svarade anföraren, »är han inte fattig och arflös liksom vi? Förtjänar han inte sitt uppehälle med svärdet liksom vi? Har han inte slagit Front-de-Boeuf och Malvoisin, liksom vi skulle slå dem, om vi kunde? Är han inte dödsfiende till Brian de Bois-Guilbert, som vi ha så stor orsak att vara rädda för? Och om också allt detta vore annorlunda, ville du då, att vi skulle visa oss mindre ädelmodiga än en otrogen, hebreisk jude?»

»Nej, det skulle vara en skam», brummade den andre, »fastän
då jag tjänade vid den tappre gamle Gandelyns band, hade vi inga sådana samvetsskrupler. Och denne fräcke bonde — han skall väl också slippa oskadd härifrån?»

»Inte om du kan tukta honom», svarade anföraren. »Hallo, du
där», fortfor han, i det han vände sig till Gurth, »kan du bruka käppen, efter du så villigt tar till den?»

»Jag tänker», sade Gurth, »att du själf bäst kan svara på den frågan.»

»Ja, på min ära, du gaf mig ett ordentligt slag», svarade
anföraren; »gör det samma med den där karlen, så skall du slippa straff; men gör du det inte — så tror jag, att jag, efter du är en sådan duktig karl, själf skall betala lösepenningen. Tag din käpp, mjölnare», tillade han, »och akta din skalle! Och ni andra, släpp karlen och ge honom en käpp ... Det är tillräckligt ljust för en liten dust.»
Då de bägge kämparne blifvit lika beväpnade med grofva
påkar, trädde de fram midt på den öppna platsen, för att dra största möjliga nytta af månskenet, medan röfvarena skrattade och ropade till sin kamrat: »Akta mjölvacken, mjölnare!» Denne grep om käppen på midten och svängde den omkring sitt hufvud på det sätt, som fransmännen kalla faire le moulinet, hvarefter han skrytsamt ropade: »Kom an, bondlurk, om du törs, annars skall du få smaka på en mjölnarnäfve!»

»I fall du är mjölnare», svarade Gurth oförskräckt och svängde sitt vapen på samma sätt, »så är du tjuf i dubbelt mått, och jag skall som ärlig man ge dig ett kok stryk!»

Därmed började striden, och i några minuter visade de bägge
kämparne sig jämngoda i krafter, mod och skicklighet; hvar och en parerade eller besvarade sin motståndares slag med blixtsnabb vighet. Mjölnaren trängde ursinnigt fram, slog växelvis med bägge ändarna af sitt vapen och försökte komma in på ett afstånd af käppens halfva längd, medan Gurth försvarade sig mot angreppet, höll bägge sina händer halfannan aln ifrån hvarandra och täckte sig genom att raskt flytta sitt vapen från hand till hand, så att han
beskyddade sitt hufvud och sin kropp. Så försvarade han sig, tills han märkte, att hans motståndare tappade andan; då riktade han med sin vänstra hand ett slag mot hans ansikte, och då mjölnaren sökte parera, tog han om käppen med bägge händerna, svängde den med hela sin kraft och gaf sin motståndare ett sådant slag på den vänstra sidan af hufvudet, att han ögonblickligen tumlade omkull i gräset, så lång han var.

»Det var bra och duktigt gjordt!» ropade röfvarena. »Ärlig strid och gamla England lefve! Anglosaxaren har räddat både sin pung och sitt skinn, och mjölnaren har funnit sin like.»

»Du kan gå din väg, min vän», sade anföraren till Gurth som
bekräftelse på den af hans folk uttalade domen, »och jag skall låta två af mina kamrater föra dig den bästa vägen till din herres tält och beskydda dig mot nattvandrare, som kanske ha ett mindre ömt samvete än vi, ty i en natt som denna är det många sådana ute och drifva. Akta dig emellertid», tillade han allvarligt, »kom ihåg, att du har vägrat säga oss ditt namn — fråga inte efter vårt och
försök inte upptäcka, hvilka eller hvad vi äro, ty gör du ett sådant försök, drabbas du af ett värre öde än du nu har råkat ut för.»

Gurth tackade anföraren för hans vänlighet och lofvade att
åtlyda hans förmaning. Två af röfvarena togo sina pikstafvar, bådo Gurth följa tätt efter dem och gingo med honom framåt en stig, som ledde genom snåret och öfver den ojämna terrängen, som gränsade därintill. Vid brynet af snåret tilltalade två karlar hans följeslagare, och efter att ha fått ett hviskande svar drogo de sig tillbaka in i skogen och läto dem gå förbi utan att ofreda dem. Af
denna omständighet drog Gurth den slutsatsen, både att bandet var talrikt och att det höll vakt omkring sin mötesplats.

Då de kommo ut på den öppna heden, där det kunde ha blifvit
svårt för Gurth att hitta vägen, förde röfvarena honom upp på toppen af en liten kulle, hvarifrån han under sig i månskenet kunde se palissaderna omkring stridsplatsen, de lysande hvita tälten, som voro uppslagna vid hvardera ändan däraf, samt de vimplar, som prydde dem och fladdrade i månskenet; han kunde också höra väktarne sjunga.

Här stannade banditerna.

»Vi följa inte med dig längre», sade de, »det vore inte rådligt att göra det. Kom ihåg den varning du fått, håll hemligt hvad som har händt dig i natt, och du skall inte få orsak att ångra det.»

»God natt, mina goda herrar», sade Gurth, »jag skall minnas
edra befallningar, och jag hoppas ni inte ta illa upp, om jag önskar er ett säkrare och hederligare yrke.»

Så skildes de, och röfvarena återvände åt det håll, hvarifrån de kommit, medan Gurth fortsatte vägen till sin herres tält. Trots de förmaningar han fått, meddelade han honom hela kvällens äfventyr. Den arflöse riddaren blef ytterst förvånad, ej mindre öfver Rebeckas ädelmod, som han emellertid beslöt att ej begagna sig af, än öfver samma egenskap hos röfvarena, för hvilkas handtverk den eljes
tycktes vara helt främmande. Hans betraktelser öfver dessa egendomliga förhållanden afbrötos emellertid snart, ty han insåg, att han måste bege sig till hvila, både på grund af dagens ansträngningar och nödvändigheten att samla krafter till följande dags strider.

Riddaren lade sig därför till hvila på en mjuk liggbänk i tältet, medan den trogne Gurth sträckte ut sina härdade lemmar på ett björnskinn tvärs för ingången, så att ingen skulle kunna komma in utan att väcka honom.

*
</chapter>

<chapter name="Tolfte kapitlet">
<h2><small>TOLFTE KAPITLET.</small></h2>

Morgonen upprann i skyfri glans, och innan solen kommit
synnerligt högt öfver horisonten, såg man de sysslolösaste eller ifrigaste af åskådarne vandra öfver slätten mot stridsplatsen, för att försäkra sig om en fördelaktig plats vid riddarlekarnas fortsättning.

Marskalkarne och deras svenner visade sig därefter tillsammans med härolderna för att mottaga namnen på de riddare, som ämnade deltaga i torneringen, samt uppgift på det parti, hvartill hvar och en ville sluta sig. Det var en nödvändig åtgärd för att åstadkomma
likhet i styrka hos de två afdelningar, som skulle stå emot
hvarandra.

Enligt häfdvunnet bruk skulle den arflöse riddaren betraktas
som anförare för den ena afdelningen, medan Brian de Bois-Guilbert, som ansågs vara den, som varit den näst bäste i går, utnämndes till förste riddare i den andra afdelningen. De, som varit utmanare jämte honom, hörde naturligtvis till hans parti, med undantag af Ralph de Vipont, som på grund af sitt fall ej kunde få på sig någon rustning. Det var ingen brist på framstående och förnäma sökande, som ville utfylla lederna å ömse sidor.

Ungefär femtio riddare voro inskrifna på hvardera sidan till
deltagande i kampen, då marskalkarne förklarade, att nu kunde ej flera antagas, till stor missräkning för många, som kommit för sent för att få vara med.

Vid tiotiden myllrade hela slätten af herrar och damer till häst och fotgängare, som skyndade bort till torneringen, och kort därefter förkunnade en ljudlig trumpetfanfar ankomsten af prins Johan och hans följe, ledsagade af många af de riddare, som ämnade deltaga i torneringen, liksom äfven andra, hvilka ej hade denna afsikt.

Ungefär samtidigt anlände Cedric anglosaxaren och Rowena,
hvilka emellertid ej åtföljdes af Athelstane. Denne anglosaxiske herre hade klädt sin resliga gestalt i rustning för att taga plats bland de kämpande och hade till Cedrics stora öfverraskning valt att låta upptaga sig i tempelherrens parti. Anglosaxaren hade gjort sin vän
allvarliga föreställningar med anledning af dennes obetänksamma val af parti, men han hade endast fått det svar, som vanligen gifves af dem, som äro mera halsstarriga i att drifva igenom sin vilja än i stånd att bevisa dess förnuftighet.

Sin bästa, om icke enda grund till att sluta sig till Brian de Bois-Guilberts parti var Athelstane klok nog att behålla för sig själf. Fastän hans medfödda lättja hindrade honom från att göra sig något omak för att vinna lady Rowenas gunst, var han dock ingalunda känslolös för hennes behag och betraktade sin förbindelse med henne som en sak, som redan var obestridligen afgjord genom Cedrics och hennes öfriga vänners samtycke. Det hade därför varit med undertryckt harm den stolte, om än late herren till Coningsburgh hade sett segraren från föregående dag kora Rowena till föremålet för den heder det blef hans privilegium att tillerkänna henne. För att straffa honom för en hedersbevisning, som tycktes inkräkta på hans egen rätt som friare, hade Athelstane, som litade på sin styrka och hvilken åtminstone de, som smickrade honom, tillskrefvo stor vapenfärdighet, beslutat att icke allenast beröfva den arflöse riddaren sitt mäktiga bistånd, utan också, om tillfälle erbjöds, låta honom få göra bekantskap med hans stridsyxa.

Så snart prins Johan märkte, att dagens utkorade drottning var anländ, antog han den höfviska min, som klädde honom så väl, och 
red emot henne. Han af tog sin barett, steg af hästen och hjälpte Rowena ur sadeln, medan hans ledsagare samtidigt blottade sitt hufvud och en af de förnämsta steg af hästen för att hålla hennes gångare.

»Sålunda», sade prins Johan, »ge vi ett pliktskyldigt exempel på vördnad för kärlekens och skönhetens drottning och föra henne själfva till den tron hon i dag skall bekläda. Mina damer», sade han, »följen er drottning, så sant I önsken en dag vinna samma heder.»

Med dessa ord förde prins Johan Rowena till hedersplatsen midt för hans egen plats, medan de skönaste och förnämsta af de närvarande damerna följde efter henne för att få plats så nära som möjligt intill sin tillfälliga härskarinna.

Så snart Rowena tagit plats, hälsade musikens toner, som halft öfverröstades af mängdens rop, henne i hennes nya värdighet. Solen lyste varmt och klart på de blanka vapen, som fördes af bägge partiernas riddare, hvilka fyllde de bägge motsatta ändarna af stridsplatsen och ifrigt rådplägade om, hur de bäst skulle uppställa sin slagordning och föra kampen.

<img></img>

Härolderna bjödo därpå tystnad, medan lagarna för torneringen upplästes. Dessa voro till en viss grad ägnade att minska kampens faror, en försiktighet, som var så mycket nödvändigare, som kampen skulle föras med skarpa svärd och spetsiga lansar.

Det var därför de kämpande förbjudet att stöta med svärdet,
de fingo endast hugga. En riddare, tillkännagafs det, kunde använda en klubba eller stridsyxa efter behag, men dolken var ett förbjudet vapen. En riddare, som kastats af hästen, kunde fortsätta kampen till fots med hvilken som helst af det motsatta partiet, som befann sig i samma belägenhet, men det var förbjudet för riddare till häst att angripa honom. Då en riddare kunde tränga sin motståndare bort till ändan af stridsplatsen, så att han vidrörde palissaderna med
sin kropp eller sina vapen, var en sådan motståndare förpliktad till
att erkänna sig öfvervunnen, och hans rustning och häst tillföllo hans besegrare. En sålunda besegrad riddare fick ej vidare deltaga i kampen. Om någon deltagare i striden blef kastad till marken och ej kunde komma på fötter igen, fick hans väpnare eller page träda in på stridsplatsen och släpa sin herre ut ur trängseln, men i så fall förklarades riddaren för öfvervunnen, och hans vapen och häst voro förbrutna. Kampen skulle upphöra, så snart prins Johan
kastade sin kommandostaf på marken, en åtgärd, som också vanligen iakttogs för att hindra onödig blodsutgjutelse genom att låta en så förtviflad idrott fortsättas för länge. Hvarje riddare, som bröt mot reglerna för torneringen eller på annat sätt kränkte ett hederligt
ridderskaps traditioner, skulle mista sina vapen och med omvänd sköld placeras gränsle öfver palissaden till åtlöje för mängden som ett straff för sitt oridderliga beteende.

Då detta tillkännagifvits, drogo härolderna sig tillbaka till sina poster. Riddarne redo i ett långt tåg in från bägge ändarna af stridsplatsen och ställde upp sig i dubbel rad midt för hvarandra. Anföraren för hvardera partiet befann sig i midten af det främsta ledet, en plats, som de först intogo, då de hvar för sig sorgfälligt ordnat leden i sitt parti och ställt hvarje man på sin plats.

Det var ett vackert och på samma gång spännande skådespel
att se så många tappra riddare, ridande på eldiga hästar och
präktigt rustade, hålla sig redo till en så fruktansvärd kamp, sittande i sadeln som järnstatyer och väntande på signalen till dusten med samma ifver som deras ädla gångare, hvilka ådagalade stor otålighet genom att vrenskas och skrapa med hofvarna i marken.

Ännu höllo riddarne upp de långa lansarna; deras blanka spetsar blixtrade i solen, och de vimplar, hvarmed de voro smyckade, fladdrade öfver fjäderbuskarna och hjälmarna. Så höllo de, medan strids-marskalkarne med den största noggrannhet mönstrade deras led for att se till, att intetdera partiet hade flera eller färre än det bestämda
antalet. Riddarnes antal befanns vara alldeles hvad det skulle vara. Marskalkarne drogo sig tillbaka från stridsplatsen, och med stentorstämma utropade William de Wyvil signalorden: -»<i>Laissez aller!</i> Låt
gå!» Trumpeterna smattrade, då han sade dessa ord — riddarnes lansar sänktes genast och lades i hvila — sporrarna sattes i hästarnas sidor, och de två första leden af hvarje parti stormade emot hvarandra i fullt galopp och möttes midt på stridsplatsen med ett brak, som hördes på en fjärdingsvägs afstånd. Den bakre delen af hvarje parti ryckte långsamt fram, för att bistå de slagna eller
fullfölja den framgång, som deras partis segrare vunnit.

Följderna af sammanstötningen kunde ej genast öfverskådas, ty det dammoln, som drefs upp, då så många gångare trampade jorden, förmörkade luften, och det dröjde en minut, innan de nyfikna åskådarne kunde se stridens resultat. Då man kunde få en öfverblick, var halfva antalet af riddarne kastadt ur sadeln, några genom den
färdighet, hvarmed deras motståndare fört sina lansar, andra genom motståndarnes öfverlägsna fart och kraft, som hade kastat omkull både häst och ryttare — några lågo utsträckta på marken, som om de aldrig mera skulle resa sig, andra hade redan kommit på fötterna och voro i fullt handgemäng med dem af motståndarne, som befunno sig i samma ställning — och flera å ömse sidor, som hade fått sår,
hvilka gjort dem odugliga till strid, voro sysselsatta med att hejda blodet med sina skärp och bemödade sig att komma ut ur stridstumultet. De beridna riddarne, hvilkas lansar nästan allesamman splittrats vid den ursinniga sammandrabbningen, voro nu i full kamp med svärden, i det de uppgåfvo stridsrop och växlade hugg, som om lif och död berodde på kampens utgång.

Tumultet ökades nu därigenom, att den andra raden å ömse
sidor, som utgjorde reserv, sprängde fram för att komma sina
kamrater till undsättning. Brian de Bois-Guilberts parti ropade: »Ha! <i>Beau-séant! Beau-séant!</i> <footnote>Beau-séant var namnet på tempelherrarnes banér, som var hälften svart och hälften hvitt, enligt uppgift för att beteckna, att de voro ärliga och trofasta mot de kristna, men barska och förskräckliga mot de otrogna.</footnote> — För templet! För templet!» Det motsatta partiet ropade till svar: <i>»Desdichado! Desdichado!»</i> — hvilket fältrop de tagit från devisen på deras anförares sköld.

Medan de kämpande sålunda drabbade samman med den största
förbittring och med växlande framgång, böljade kampens ström än mot den södra, än mot den norra ändan af stridsplatsen, allt efter som det ena eller andra partiet hade öfverhand. Emellertid blandade sig de kämpandes slag och rop på ett fruktansvärdt sätt med trumpeternas klang och öfverröstade det stönande, som hördes från de fallna, hvilka lågo där värnlösa och vältrade sig under hästarnas
fötter. De kämpandes präktiga rustningar voro nu besudlade med dam och blod och bucklade sig under hvarje hugg med svärdet eller stridsyxan. De ljusa fjäderbuskarna, som voro borthuggna från hjälmkammarna, fladdrade omkring i luften som snöflingor. Allt vackert och tilltalande i det krigiska skådespelet hade försvunnit, och hvad man nu såg, var endast ägnadt att väcka fasa eller medlidande.

Men så stor är vanans makt, att icke allenast den simpla massan af åskådare, som helt naturligt känner sig dragen till skräcksyner, utan äfven de förnäma damer, som fyllde gallerierna, åsågo kampen visserligen med ett slags rysande intresse, men likväl utan någon önskan att vända sina ögon ifrån en så förfärlig syn. Här och där kunde visserligen en fager kind blekna, eller man kunde höra ett svagt skrik, då en älskare, en bror eller en man kastades af hästen. Men i allmänhet uppmuntrade damerna öfverallt de kämpande icke
allenast genom att klappa händerna och vifta med sina slöjor och näsdukar, utan också genom att ropa: »Tappra lans! Goda svärd!» då något segerrikt slag eller hugg utdelades inför deras ögon.


Då det täcka könet visade ett sådant deltagande för denna
blodiga lek, kan man lättare förstå männens intresse därför. Det ådagalades genom höga rop vid hvarje lyckans växling, och allas ögon voro så fästade på stridsplatsen, att det såg ut, som om åskådarne själfva hade gifvit eller fått de slag, som i så rikt mått utdelades där. Och under hvarje paus hörde man häroldernas röst ropa: »Kämpen vidare, tappre riddare! Mannen dör, men äran lefver! Kämpen vidare — död är bättre än nederlag! Kämpen vidare, tappre
riddare, ty vackra ögon skåda edra dåd!»

Under kampens växlande lycka bemödade sig alla att upptäcka
anförarne för hvarje parti, hvilka, tumlande sig där striden var hårdast, uppmuntrade sina män både med ord och exempel. Bägge utförde lysande tapperhetsbedrifter, och hvarken Bois-Guilbert eller den arflöse riddaren fann i de led, som kämpade mot dem, någon stridsman, som kunde kallas deras oomtvistlige jämlike. De bemödade sig upprepade gånger att komma till ett envig, sporrade af ömsesidigt
agg och väl vetande, att den ene anförarens fall kunde betraktas som afgörande för segern. Så stora voro emellertid trängseln och förvirringen, att deras sträfvanden att komma att kämpa med hvarandra under den första delen af striden voro fruktlösa.

Men då myllret minskades därigenom att många på bägge sidorna hade förklarat sig öfvervunna eller voro trängda bort till ändan af stridsplatsen eller på annat sätt voro satta ur stånd att fortsätta kampen, möttes tempelherren och den arflöse riddaren ändtligen till envig med all den förbittring, som dödlig fienskap i förening med svartsjuk ärelystnad kunde framkalla. Så stor var bägges färdighet
i att parera och hugga, att åskådarne bröto ut i ett enstämmigt ofrivilligt rop, som tolkade deras glädje och beundran.

Men i detta ögonblick stod det illa till med den arflöse riddarens parti; Front-de-Boeufs väldiga arm å ena sidan och Athelstanes ofantliga styrka å den andra slogo ned och skingrade dem, som kommo i direkt beröring med dem. Då dessa två riddare kände sig befriade från sina närmaste motståndare, tycktes det i samma ögonblick ha fallit dem bägge in, att de kunde skaffa sitt parti den mest afgörande
fördelen genom att hjälpa tempelherren i hans kamp mot sin rival. De vände därför samtidigt om sina hästar, och normanden sporrade sin från den ena sidan, anglosaxaren sin från den andra in på den arflöse riddaren. Det var alldeles omöjligt, att föremålet för detta ojämna och oväntade angrepp kunde ha motstått det, i fall han icke blifvit varnad genom ett allmänt rop från åskådarne, hvilka ej kunde undgå att känna intresse för en man, som var utsatt för en så ojämn kamp.

»Tag dig i akt! Tag dig i akt, riddar Arflös!» ropades det så högt från alla håll, att riddaren blef uppmärksam på faran, och i det han riktade ett kraftigt hugg mot tempelherren, ryckte han i samma ögonblick sin gångare tillbaka för att undvika Athelstanes och Front-de-Boeufs angrepp. Då det mål, mot hvilket dessa riddare
styrde kurs, sålunda ändrat plats, sprängde de från motsatta sidor in mellan föremålet för deras anlopp och tempelherren och rände nästan emot hvarandra med sina hästar, innan de kunde hejda deras fart. Emellertid höllo de snart in sina hästar, vände dem, och så fullföljde de alla tre sitt gemensamma mål att kasta den arflöse riddaren till marken.

Ingenting kunde ha räddat honom utom den märkvärdiga styrkan
och raskheten hos den ädla häst han vunnit i striden föregående dag.

Denna omständighet var så mycket värdefullare för honom, som
Bois-Guilberts häst var sårad, och både Front-de-Boeufs och
Athelstanes hästar voro trötta af att bära sina jättelika, i full rustning klädda herrar och därtill af dagens ansträngningar. Den arflöse riddarens ypperliga färdighet i ridkonsten och hans ädla springares raskhet satte honom i stånd att i några minuter hålla sina tre motståndare från lifvet, i det han svängde rundt så vigt som en falk i flykt, höll sina fiender så långt ifrån hvarandra han förmådde och utdelade blixtsnabba hugg med svärdet utan att själf mottaga de hugg, som till gengäld riktades mot honom.

Men fastän stridsplatsen genljöd af bifallsrop öfver hans
påpasslighet, var det tydligt, att han till sist måste bli öfvervunnen, och de adelsmän, som omgåfvo prins Johan, bådo honom enträget att kasta ned sin kommandostaf och rädda en så tapper riddare från den skammen att bli öfvervunnen i en så ojämn strid.

»Nej, vid himlens ljus!» svarade prins Johan. »Denne unge
vettvilling, som döljer sitt namn och försmår den gästfrihet vi ha erbjudit honom, har redan vunnit ett pris och måste nu finna sig i att låta andra få vara med.» Medan han talade så, förändrade en oväntad tilldragelse dagens lycka.

I den arflöse riddarens led fanns en stridsman i svart rustning, ridande på en svart häst, stor och hög och efter allt utseende stark och kraftfull som den riddare han bar på sin rygg. Denne riddare, som ej hade något slags devis på sin sköld, hade hittills endast visat ringa intresse för kampens utgång, hade med synbar lätthet slagit dem tillbaka, som angrepo honom, men hvarken fullföljt sina
fördelar eller angripit någon. Kort sagdt, han hade hittills snarare spelat en åskådares än en deltagares roll i torneringen, en omständighet, som bland åskådarne inbringade honom öknamnet <i>le noir fainéant</i>, den svarta latmasken.

Plötsligt tycktes denne riddare vakna ur sin slöhet, då han
upptäckte, att hans partis anförare var så hårdt ansatt, ty i det han sporrade sin häst, som var vid alldeles friska krafter, ilade han honom blixtsnabbt till hjälp och ropade med en röst som en trumpets-stöt: »<i>Desdichado!</i> Jag kommer!» Det var hög tid, ty medan den arflöse riddaren trängde in på tempelherren, hade Front-de-Boeuf kommit honom alldeles inpå lifvet med sitt lyftade svärd; men innan
han hunnit låta svärdet falla, riktade den svarte riddaren ett hugg
<img>Den svarte riddaren kommer den arflöse riddaren till hjälp.</img>
mot hans hufvud; det gled mot den blanka hjälmen och träffade med nästan oförminskad våldsamhet hästens pansar, och Front-de-Boeuf tumlade omkull på marken tillika med hästen, bägge lika bedöfvade af det våldsamma hugget. <i>Le noir fainéant</i> vände då om sin häst mot Athelstane af Coningsburgh, och då hans eget svärd sprungit af under striden med Front-de-Boeuf, vred han ur den tjocke
anglosaxarens hand den stridsyxa denne svingade, och som en med användandet af detta vapen väl förtogen man gaf han honom ett sådant slag uppe i hjälmen, att äfven Athelstane tumlade sanslös till marken. Då riddaren hade utfört denna dubbla bedrift, för hvilken man tilljublade honom ett så mycket starkare bifall, som man alls icke hade väntat den af honom, tycktes hans lättja komma tillbaka, och han red åter helt lugnt bort till den norra ändan af stridsplatsen, medan han öfverlät åt sin anförare att reda sig med Brian de
Bois-Guilbert så godt han kunde. Det var nu ej längre så svårt som förut. Tempelherrens häst hade blödt mycket och kunde ej motstå den arflöse riddarens raska angrepp. Brian de Bois-Guilbert tumlade till marken och kunde ej få sin fot ur stigbygeln. Hans motståndare sprang af hästen, svingade sitt dödsbringande svärd öfver sin motståndares hufvud och uppmanade honom att ge sig, men prins Johan, som var mera ömhjärtad för tempelherrens farliga belägenhet än han varit för hans medtäflares, besparade honom den
förödmjukelsen att förklara sig öfvervunnen genom att kasta sin kommandostaf till marken och sålunda göra slut på striden.

Väpnarne, som funnit det både farligt och svårt att bistå sina herrar under striden, ilade nu in på stridsplatsen, för att ägna de sårade vederbörlig hjälp, och dessa fördes med den största varsamhet till tälten i närheten eller till de kvarter, som anordnats åt dem i den närliggande byn.

Så slutade den minnesvärda dusten vid Ashby-de-la-Zouche, en
af den tidens tapprast utkämpade torneringar.

Det var nu prins Johans plikt att nämna den riddare, som hade kämpat bäst, och han bestämde, att dagens ära tillkom den riddare, som folkets röst gifvit namnet le noir fainéant. Mot denna dom invändes det mot prinsen, att segern i själfva verket vunnits af den arflöse riddaren, som under dagens lopp med egen hand hade besegrat sex stridsmän och slutligen lyft motpartiets anförare ur sadeln
och kastat honom till marken. Men prins Johan vidhöll sin åsikt, som han stödde med det påståendet, att den arflöse riddaren och hans parti skulle ha tappat i striden, om ej riddaren i den svarta rustningen gifvit sitt kraftiga bistånd, och han fortfor därför att tillerkänna honom priset.

Till alla de närvarandes öfverraskning syntes nu den riddare, som sålunda fått företrädet, ingenstädes till. Han hade lämnat stridsplatsen, så snart kampen var slut, och några af åskådarne hade sett honom rida utför en af skogsvägarna i det långsamma skridt och 
med den lugna, likgiltiga hållning, som hade skaffat honom
tillnamnet »den svarta latmasken». Sedan han två gånger genom trumpetstötar och häroldernas rop uppfordrats att infinna sig, blef det nödvändigt att utnämna en annan till att mottaga det pris, som blifvit honom tillerkändt. Prins Johan hade nu ingen förevändning att motsätta sig den arflöse riddarens kraf, och han förklarade honom därför för dagens hjälte.

Öfver en stridsplats, som var slipprig af blod och belamrad med sönderbrutna rustningar och döda eller sårade hästars kroppar, förde stridsmarskalkarne åter segraren fram till prins Johans tron.

»Arflöse riddare», sade prins Johan, »eftersom ni endast vill gå in på att vara känd af oss under detta namn, för andra gången tillerkänna vi er priset i denna tornering och tillkännagifva för er eder rättighet att fordra och mottaga af kärlekens och skönhetens drottning den hederskrans, som er tapperhet med fog förtjänat.» Riddaren bugade sig djupt och med ädel värdighet, men svarade icke.

Medan trumpeterna smattrade, medan härolderna ansträngde sina röster för att förkunna den tappres ära och segrarens heder, medan damerna viftade med sina silkesdukar och broderade slöjor, och medan alla åskådarne uppstämde ett dånande jubelrop, förde marskalkarne den arflöse riddaren öfver stridsplatsen bort till foten af den hederstron, som intogs af lady Rowena.

På det nedersta trappsteget lät man riddaren knäböja. Sedan
kampen slutat, tycktes han på det hela taget snarare ha handlat på tillskyndelse af dem, som omgåfvo honom, än af egen fri vilja, och man lade märke till, att han vacklade, då marskalkarne andra gången förde honom öfver stridsplatsen. Rowena gick med behagfulla och värdiga steg ner från sin plats och ville sätta den krans, hon höll
i handen, på riddarens hjälm, då marskalkarne som med en röst utropade: »Så får det inte gå till — hans hufvud måste blottas.» Riddaren mumlade med svag röst några ord, som emellertid ej kunde höras genom hjälmen, men de tycktes gå ut på, att han icke önskade, att hans hjälm skulle tagas af.

Antingen det nu var af hänsyn till de öfliga formerna eller af nyfikenhet, nog af, marskalkarne fäste sig ej vid hans invändningar, utan togo af hjälmen genom att skära af dess remmar och lossa halskragen på rustningen. Då hjälmen var aftagen, såg man en ungefär tjugufemårig mans välformade, men solbrända drag under en yppig rikedom af kort, blondt hår. Hans ansigte var dödsblekt och hade blodstrimmor på ett par ställen.

Knappt hade Rowena fått se honom, förr än hon uppgaf ett svagt utrop, men hennes viljekraft tog snart öfverhand, hon tvingade sig att utföra den handling, som ålåg henne, och medan hon ännu skalf i hela kroppen af den plötsliga och våldsamma sinnesrörelsen, satte hon på segrarens nedböjda hufvud den präktiga krans, som var dagens lön, och uttalade med klar och tydlig stämma följande ord:
<img>Wilfred af Ivanhoe.</img>
»Jag skänker dig denna krans, herr riddare, som den tapperhetslön, hvilken bestämts för segraren i dag.» Hon tystnade ett ögonblick, men tillade sedan med fast och bestämd ton: »Och på en värdigare kunde en riddarekrans aldrig sättas.»

Riddaren böjde sitt hufvud och kysste den sköna drottningens
hand, af hviiken hans tapperhet hade fått sin lön, men därpå sjönk han ännu djupare ned, och snart låg han utsträckt för hennes fötter.

Det blef allmän bestörtning. Cedric, som blifvit stum af
öfverraskning, då han nu återsåg sin bortjagade son, ilade fram liksom för att skilja honom från Rowena. Men detta hade redan ombesörjts af marskalkarne, som gissat orsaken till Ivanhoes svimning och skyndat sig att aftaga rustningen. De sågo då, att spetsen af en lans trängt igenom hans bröstharnesk och vållat honom ett sår i sidan.

*
</chapter>

<chapter name="Trettonde kapitlet">
<h2><small>TRETTONDE KAPITLET.</small></h2>

Knappast hade Ivanhoes namn tillkännagifvits, förr än det flög från mun till mun med all den fart, hvarmed ifvern kunde nämna det och nyfikenheten höra det. Det dröjde ej länge, förr än det trängde fram till den krets, som omgaf prinsen, hvars panna rynkade sig, då han hörde denna nyhet. Han såg sig emellertid om med hånfull min och sade: »Mina herrar och särskildt ni, herr prior, hvad är er åsikt om det de lärda lära oss om välvilja och ovilja? Mig tycks, att jag förnam närvaron af min brors älskling, till och
med då jag minst anade, hvem denna rustning inneslöt.»

»Front-de-Boeuf måste bereda sig på att lämna tillbaka länet
Ivanhoe», sade de Bracy, som efter att på hedrande sätt ha deltagit i torneringen lagt sin sköld och hjälm å sido och åter blandat sig med prinsens följe.

»Ja», yttrade Valdemar Fitzurse, »denne bålde riddare kommer
nog att kräfva tillbaka den borg och det gods, som Richard gaf honom och som ers höghet sedan frikostigt har skänkt till Front-de-Boeuf.»

»Front-de-Boeuf», svarade prins Johan, »är en man, som är mera villig att sluka tre sådana gods som Ivanhoes än att lämna ett af dem ifrån sig.»

Valdemar Fitzurse, hviiken af sin nyfikenhet dragits bort till det ställe, där Ivanhoe dignat ner, kom nu tillbaka. »Den tappre riddaren», sade han, »kommer sannolikt inte att vålla ers höghet stort besvär och skall säkert låta Front-de-Boeuf lugnt behålla, hvad han har fått — han är svårt sårad.»
»Hvad som än blir af honom», sade prins Johan, »är han
segrare i dagens kamp, och om han än tio gånger vore vår fiende eller vår brors hängifne vän, hvilket kanske är det samma, måste man se till hans sår — vår egen läkare skall ta hand om honom.»

Ett elakt leende spelade omkring prinsens läppar, då han sade dessa ord. Valdemar Fitzurse skyndade sig att svara, att Ivanhoe var bortförd från stridsplatsen och befann sig i sina vänners och släktingars vård.

Prins Johan ämnade just ge signal till uppbrott från tornerings-platsen, då en biljett stacks i hans hand.

»Hvarifrån?» sade prins Johan och såg på den person, som
lämnade honom den.

»Från utlandet, ers höghet, men hvarifrån, vet jag inte», svarade hans tjänare. »Den fördes hit af en fransman, som sade, att han hade ridit natt och dag för att lämna den i ers höghets händer.»

Prinsen såg skarpt på utanskriften och därefter på sigillet,
hvilket var prägladt med tre liljor och anbragt så, att det fäste silkessnöret, hvarmed biljetten var omsnörd. Johan öppnade biljetten med synbar sinnesrörelse; den stegrades i hög grad, då han hade genomögnat innehållet, som endast bestod af följande ord:

»Tag er i akt, ty djäfvulen är lös!»

Prinsen blef likblek, såg först ned på marken och därefter upp på himlen likt en man, som fått budskap om, att han blifvit dömd till döden. Då han återvunnit fattningen efter den första öfverraskningen, drog han Valdemar Fitzurse och de Bracy åt sidan och räckte biljetten först till den ene och sedan till den andre.

»Det betyder», tillade han med darrande röst, »att min broder Richard har fått sin frihet.»

»Det är kanske blindt allarm eller ett falskt bref», sade de Bracy.

»Det är Frankrikes egen handstil och sigill», sade prins Johan.

»Då är det på tiden», sade Fitzurse, »att samla vårt parti
antingen i York eller på en annan centralt belägen punkt. Vänta vi blott några dagar, blir det säkert för sent. Ers höghet måste göra hastigt slut på detta narrspel.»

»Fribönder och menige man», sade de Bracy, »få inte draga
hem missnöjda för att de inte ha fått sin anpart i leken.»

»Dagen är ännu inte så långt framskriden», sade Valdemar.
»Låt bågskyttarne skjuta ett par omgångar på taflan och låt dela ut premierna. Det blir ett fullt tillräckligt infriande af prinsens löften beträffande denna flock anglosaxiska trälar.»

»Jag tackar dig, Valdemar», sade prinsen, »du påminner mig
också om, att jag har en skuld att betala till den oförskämde bonden, som förolämpade oss i går. Vårt gästabud skall också hållas i afton, som det var vår afsikt. Om det så vore den sista timme jag har makten, skall den ägnas åt hämnd och glädje — sedan må morgondagen komma med nya sorger.»
Trumpeternas smattrande kallade snart tillbaka de åskådare,
som redan börjat lämna stridsplatsen, och det förkunnades, att prins Johan på grund af höga och tvingande plikter, som plötsligt kräft hans uppmärksamhet, såg sig nödsakad att afstå från de för nästa dag utlofvade förströelserna. Men då han ej ville, att så många goda odalbönder skulle draga bort utan att ha fått tillfälle att få lägga sin skicklighet i dagen, var det hans önskan, att de nu, innan
de lämnade stället, skulle utkämpa den täflingskamp i bågskjutning, som varit bestämd till följande dag. Den bäste bågskytten skulle tilldömas ett pris bestående af ett silfverbeslaget jakthorn och ett rikt prydt silkesbälte med en medaljong af S:t Hubert, jaktens skyddspatron.

Som deltagare anmälde sig genast öfver trettio fribönder, af
hvilka några voro skogsfogdar och vaktare vid de kungliga skogarna Needwood och Charnwood. Men då bågskyttarne hörde, hvem de skulle kämpa med, drogo mer än tjugu af dem sig tillbaka, emedan de ej ville utsätta sig för skammen af ett nästan säkert nederlag.

Den sammansmälta listan på täflarne om skytteprisen omfattade dock ännu åtta. Prins Johan steg ner från sitt kungliga säte för att närmare skärskåda dessa utvalda fribönder, af hvilka flera buro det kungliga livréet. Efter att ha tillfredsställt sin nyfikenhet genom denna granskning såg han sig om efter föremålet för sin vrede
och såg honom stå på samma fläck och med samma trygga min som den föregånde dagen.

»Du karl där», sade prins Johan, »jag kunde nog af ditt
oförskämda prat sluta mig till, att du inte var någon verklig bågskytt, och nu ser jag, att du inte törs mäta dig i färdighet med de käcka män, som stå där borta.»

»Med förlof, herre», sade fribonden, »jag har en annan orsak
till, att jag inte bryr mig om att skjuta, utan att jag just skulle vara rädd för den skammen att komma till korta.»

»Och hvad är det för en orsak?» sade prins Johan, som af ett
eller annat skäl, som han kanske ej själf skulle kunna förklara, kände en pinsam nyfikenhet gent emot den mannen.

»Jo, jag vet inte», svarade jägaren, »om dessa bönder och jag äro vana att skjuta på samma mål; ej heller vet jag, om ers nåd skulle tycka om, att ett tredje pris vunnes af en man, som utan att veta hvarför har fallit i onåd hos er.»

Prins Johan blef helt röd i ansiktet, då han frågade: »Hvad
är ditt namn, fribonde?»

»Locksley», svarade denne.

»Nå, Locksley», sade prins Johan, »då skall du skjuta, när dessa bönder ha visat sin färdighet. Om du vinner priset, ökar jag det med tjugu rosenobler; men om du tappar, så skall din gröna tröja dras af dig och du skall piskas ut från banan med bågsträngar som en fräck pratmakare och skräflare.»
»Om jag nu säger nej till att skjuta på de villkoren?» sade
fribonden. »Ers nåd, som har så många väpnade män till hjälp, kan nog låta dra af mig tröjan och piska mig, men kan inte nödga mig att spänna min båge eller skjuta med den.»

»Om du inte går in på mitt goda anbud», sade prinsen, »så
skall profossen på täflingsbanan skära af din bågsträng, bryta sönder din båge och dina pilar och köra bort dig som en eländig pultron.»

»Det är icke rimliga villkor ni ger mig, stolte prins», sade
fribonden, »då ni så där tvingar mig att mäta mig med de bästa bågskyttarne i Leicester och Staffordshire och hotar mig med skam och hån, om de skulle skjuta bättre än jag. Icke desto mindre skall jag efterkomma er önskan.»

»Håll noga ögonen på honom, drabanter», sade prins Johan,
»han börjar bli rädd; jag misstänker, att han ämnar smita sig bort från täflingen. Och ni, godt folk, skjut ni bara käckt på; en dofhjort och ett fat vin vänta er i tältet där borta att styrka er med, då priset är vunnet.»

Det sattes upp en skottafla vid den öfversta ändan af den södra allén, som ledde till stridsplatsen. De i skjutningen deltagande bågskyttarne intogo i tur och ordning sin plats vid den andra ändan af allén, och afståndet mellan denna plats och skottaflan var så stort, att man måste vara en god skytt för att kunna träffa målet. Bågskyttarne, hvilka förut genom lottdragning bestämt den ordning, hvari de skulle skjuta, skulle hvar och en afskjuta tre pilar efter
hvarandra. Skjutningen leddes för öfrigt af en tjänsteman af lägre rang, som kallades täflingsprofoss, ty stridsmarskalkarne från torneringen voro för förnäma till att de skulle kunna nedlåta sig att ha uppsikt öfver böndernas idrotter.

Den ene efter den andre af bågskyttarne trädde fram och afsköt sina pilar på gammalt godt bondemanér. Af tjugufyra pilar, som af skjutits omedelbart efter hvarandra, hade tio blifvit sittande i skotttaflan, och de andra hade träffat så nära den, att det i betraktande af det stora afståndet måste anses som prof på god skjutkonst. Af de tio pilar, som träffade taflan, voro två, som sutto innanför ringen,
afskjutna af Hubert, en skogvaktare i Malvoisins tjänst, som
följaktligen förklarades vara segrare.

»Nå, Locksley», sade prins Johan till den käcke fribonden med ett giftigt leende, »vill du mäta dig med Hubert eller vill du utlämna båge, koger och bälte till profossen?»

»Efter det inte hjälper med mindre», sade Locksley, »får jag
väl försöka min lycka på det villkoret, att då jag har skjutit två pilar på Huberts mål där borta, så skall han vara skyldig att skjuta en på det mål jag anger.»

»Det är inte mer än billigt», svarade prins Johan, »och det skall inte nekas dig. Slår du denne skräflare ur brädet, Hubert, så skall jag fylla ditt jakthorn med silfverpengar.»
»En man kan inte göra mer än sitt bästa», svarade Hubert,
»men min farfar skötte sin båge som en hel karl vid Hastings, och jag hoppas, att jag inte skall göra hans minne skam.»

Den förra skottaflan togs nu bort, och en ny af samma storlek sattes i dess ställe. Hubert, hvilken som segrare i den första täflingen hade rättighet att skjuta först, siktade mycket noga och mätte länge afståndet med ögat, medan han höll i handen sin spända båge med pilen anbragt på strängen. Slutligen tog han ett steg framåt, och i det han med sin utsträckta vänstra arm lyfte bågen, tills dess
midt och det ställe, han höll på, befunno sig ungefär i rak linie med hans ansikte, drog han upp bågsträngen till örat. Pilen hven genom luften och träffade innanför skottaflans inre krets, men icke alldeles i midten.

»Ni har inte tagit tillräcklig hänsyn till vinden, Hubert», sade hans motståndare och spände bågen, »annars skulle det ha varit ett bättre skott.»

Med dessa ord framträdde Locksley till den bestämda platsen,
utan att visa minsta ifver att sikta riktigt bra, och afsköt sin pil skenbart så likgiltigt, som om han ej ens hade sett på skottaflan. Han talade nästan i samma ögonblick, som pilen flög från bågsträngen, men ändå träffade den två tum närmare pricken än Huberts.

»Vid himlens ljus!» sade prins Johan till Hubert, »om du låter den uppstudsige trälen öfvervinna dig, så är du värd att bli hängd.»

Hubert hade blott ett svar till hands vid alla  tillfällen. »Om också ers höghet vill låta hänga mig, kan en man inte göra mer än sitt bästa. I alla fall, min farfar skötte sin båge som...»

»Fan anamma din farfar och hela hans släkt!» af bröt Johan
honom. »Skjut, träl, och skjut det bästa du kan, annars skall det gå dig illa.»

Efter att ha fått denna uppmaning ställde Hubert sig åter på
sin plats, och med vederbörlig hänsyn till den varning hans
motståndare hade gifvit honom, tog han en helt svag vind, som nyss rest sig, med i beräkningen och sköt så bra, att hans pil träffade alldeles i skottaflans medelpunkt.

»Det var rätt, Hubert, det var rätt, Hubert!» ropade mängden, som intresserade sig mera för en känd person än för en främmande. »Midt i pricken! Midt i pricken! Hurra för Hubert!»

»Det skottet kan du inte göra bättre, Locksley», sade prinsen med ett hånfullt leende.

»Jag skall emellertid märka hans pil åt honom», svarade Locksley.

Därmed afsköt han sin pil med litet större noggrannhet än förut, och den träffade midt på motståndarens, som den splittrade. De, som stodo rundt omkring, voro så häpna öfver hans underbara skicklighet, att de ej ens kunde ge sin öfverraskning luft i sina vanliga utrop. »Det måste vara den onde själf och inte en människa af kött och blod», hviskade bönderna till hvarandra. »Sådan 
bågskjutning har man aldrig sett, sedan den första bågen spändes i Britland.»

»Och nu», sade Locksley, »ber jag om ers nåds tillåtelse att få bestämma ett sådant mål, som det är brukligt norrut i landet, och hell den fribonde, som vill försöka ett skott på det målet, för att vinna ett leende af den flicka han tycker mest om.»

Därpå vände han sig om för att lämna täflingsplatsen. »Låt
ni edra drabanter hålla ögonen på mig», sade han, »om ni så tycker; jag går bara för att skära en kvist af närmaste pil.»

Prins Johan gaf en vink, att några skulle följa efter honom,
för den händelse han ville smyga sig bort; men ropen: »Fy! Fy!» som hördes från mängden, kommo honom att uppge sitt småsinta uppsåt.

Locksley kom nästan ögonblickligen tillbaka med en pilvidja,
ungefär sex fot lång, alldeles rak och litet tjockare än en mans tumme. Han började helt lugnt skala af barken, i det han anmärkte, att det var förolämpande för en god skytt att uppmana honom till att skjuta på en så stor skottafla, som den man hittills hade begagnat. Han och folket i den trakt, där han växt upp, sade han, skulle lika gärna komma på den tanken att skjuta till måls på kung Arthurs runda bord, omkring hvilket det kunde sitta sextio riddare. »Ett barn på sju år», yttrade han, »kunde utan besvär träffa den skottaflan med sin pil, men», tillade han, i det han gick
bort till andra ändan af banan och stack ner pilvidjan i jorden, »den, som träffar denna vidja på hundrafemtio alnars afstånd, honom vill jag kalla en bågskytt, som är värdig att bära båge och koger för en kung, om det så vore den tappre kung Richard själf.»

»Min farfar», sade Hubert, »skötte sin båge som en hel karl i slaget vid Hastings och hade ändå aldrig i sitt lif ett sådant mål — och inte heller vill jag göra det. Om den där fribonden kan klyfva denna vidja, så ger jag tappt för honom eller, rättare sagdt, för den onde, som gömmer sig under hans tröja, ty en sådan skicklighet kan ingen människa ha. En man kan inte mer än göra sitt bästa, och jag vill inte skjuta, då jag är säker på att inte träffa.
Lika gärna kunde jag skjuta på udden af en knif eller på ett
halmstrå eller en solstråle eller en smal hvit strimma, som jag knappt kan se.»

»Din fege hund», sade prins Johan. »Nå du, Locksley, skjut
nu! Träffar du ett sådant mål, vill jag erkänna, att du är den förste man, som någonsin har gjort det. Hur det än må gå, skall du inte skräfla med din färdighet utan att visa oss den.»

»Jag skall göra mitt bästa, som Huberts säger», svarade
Locksley; »mera kan ingen man göra.»

Med dessa ord spände han åter sin båge, men denna gång såg
han uppmärksamt på sitt vapen och satte på en ny sträng, ty han tyckte, att den förra hade blifvit litet slapp vid de bägge förra 
<img></img>
skotten. Därefter siktade han betänksamt och noggrant, och
mängden väntade i andlös tystnad på utgången. Bågskytten bragte ej deras goda tanke om hans skicklighet på skam, ty hans pil splittrade vidjan, som han siktat på. Ett jubelrop hördes, och till och med prins Johan glömde af beundran öfver Locksleys färdighet för ett ögonblick den ovilja han hyste för honom. »Dessa tjugu rosenobler», sade han, »och detta jakthorn, som du ärligt har vunnit, äro dina; vi skola öka dem till femtio, om du vill ta på dig uniform
och ta tjänst vid vårt lifgarde och alltid vara omkring vår person. Ty aldrig har en så kraftig hand spänt en båge eller ett så säkert öga siktat med en pil.»

»Förlåt mig, ädle prins», sade Locksley, »men jag har aflagt
det löftet, att om jag någonsin tar tjänst, skall det bli hos er kunglige broder, kung Richard. Dessa tjugu rosenobler öfverlämnar jag till Hubert, som i dag har skött sin båge lika bra som hans farfar vid Hastings. Hade han ej i sin anspråkslöshet undandragit sig profvet, skulle han lika väl som jag ha träffat vidjan.»

Hubert skakade på hufvudet, då han mottog den främmandes
gåfva, medan Locksley, som ville undandraga sig ytterligare
uppmärksamhet, blandade sig med mängden och ej vidare syntes till.

Den segrande bågskytten skulle kanske ej så lätt ha undgått
prins Johans uppmärksamhet, om ej saker af större vikt och
allvarliga bekymmer i detta ögonblick hade upptagit hans tankar. Han kallade på sin kammarsven, då han gaf folket en vink att bege sig bort från täflingsplatsen, och ålade honom att oförtöfvadt galoppera till Ashby och uppsöka juden Isaac. »Säg till den hunden», sade han, »att han, innan solen går ner, skall sända mig två tusen kronor. Han vet, hvilken pant jag erbjuder, men du kan som bevis på, att du kommer från mig, visa honom denna ring. Resten af
pengarna måste inbetalas i York inom sex dagar. Underlåter han det, skall det kosta den otrogne skurken hans hufvud. Se till, att du inte rider förbi honom på vägen, ty den omskurne trälen var här och stoltserade med sin stulna prakt bland oss.»

Med dessa ord steg prinsen åter till häst och återvände till
Ashby, medan hela mängden, då han var borta, likaledes bröt upp och skingrade sig.

*
</chapter>

<chapter name="Fjortonde kapitlet">
<h2><small>FJORTONDE KAPITLET.</small></h2>

Prins Johan höll sitt stora gästabud i borgen Ashby, som
tillhörde Roger, grefve af Winchester, hvilken på den tiden befann sig i det heliga landet. Prins Johan hade emellertid utan betänkligheter bemäktigat sig hans borg och förfogat öfver hans egodelar
och hade gifvit befallning, att stora förberedelser skulle göras, för att gästabudet skulle bli så lysande som möjligt.

Prinsens skaffare, som vid detta och andra tillfällen innehade oinskränkt kunglig myndighet, hade utplundrat hela trakten på allt hvad som kunde anses värdigt att komma på deras herres bord. Man hade bjudit gäster i talrik mängd, och då det för tillfället var nödvändigt för prins Johan att fria till folkets gunst, hade han utsträckt sina inbjudningar till åtskilliga förnäma anglosaxiska och danska familjer förutom traktens högre och lägre normandiska adel.

Det var därför prinsens afsikt, som han också till en början
utförde, att behandla dessa ovanliga gäster med en artighet, hvarvid de voro föga vana.

Prinsen mottog alltså Cedric och Athelstane ytterst förekommande och uttalade sitt beklagande, då den förre uppgaf Rowenas opasslighet som orsak till, att hon ej efterkom hans nådiga inbjudan.

Gästerna sutto vid ett bord, som dignade af kostliga rätter.
De talrika kockarne, som följt med prinsen, hade utvecklat all sin konst för att åstadkomma någon omväxling i de former, hvari de sedvanliga matvarorna serverades, och det hade lyckats dem nästan lika bra som vår tids stora kokkonstnärer att göra dem alldeles olika hvad de voro af naturen. Förutom dessa rätter af inhemskt ursprung funnos åtskilliga läckerheter, som voro införskrifna från utlandet.

Med hycklande allvar, då och då växlande förstulna tecken sins emellan, iakttogo de normandiska riddarne och adelsmännen Athelstanes och Cedrics mindre förfinade later vid ett gästabud, vid hvars former och bruk de voro ovana.

Den långa måltiden var ändtligen förbi, och medan bägarna
gingo flitigt omkring, talade man om bedrifterna vid torneringen — om den okände segraren vid bågskjutningen — om den svarte riddaren, som själfuppoffrande undandragit sig den ära han hade vunnit — och om den tappre Ivanhoe, som hade köpt dagens pris så dyrt. Dessa ämnen dryftades med ridderlig frimodighet, och skratt och skämt hördes rundt omkring i salen. Endast prins Johans ansikte var allvarligt under dessa samtal; något öfverväldigande
bekymmer tycktes hvila tungt på hans sinne, och endast när han då och då fick en vink af sina hofmän, tycktes han visa något intresse för, hvad som försiggick omkring honom. Vid sådana tillfällen for han upp, störtade i sig en bägare vin liksom för att upplifva sitt humör och blandade sig då i samtalet med någon kort eller på måfå inkastad anmärkning.

»Vi tömma denna bägare», sade han, »för Wilfred af Ivanhoe,
segraren i denna vapenlek, och beklaga, att hans sår hindrar honom att deltaga i vårt gästabud. Alla må dricka denna skål, framför allt Cedric af Rotherwood, en så lofvande sons värdige fader.»
»Nej, ädle herre», svarade Cedric, i det han reste sig och satte sin bägare på bordet utan att ha smakat på dess innehåll, »jag ger icke sonnamn till den olydige yngling, som både ringaktar mina befallningar och bryter mot sina förfäders seder och bruk.»

»Det är omöjligt», utbrast prins Johan med väl spelad förvåning, »att en så tapper riddare skulle vara en ovärdig eller olydig son.»

»Med denne Wilfred är det dock så, ädle herre», svarade Cedric. »Han lämnade sitt fädernehem för att blanda sig med den lefnadsglada adeln vid er brors hof, där han lärde sig att öfva de ryttarkonster, som I prisen så högt. Han lämnade det mot min önskan och befallning, och på Alfreds tid skulle det ha kallats olydnad — ja, ett brott, som förtjänade strängt straff.»

»Ack ja», svarade prins Johan med en djup suck, som uttryckte skrymtande deltagande, »eftersom er son var en anhängare af min olycklige bror, behöfver man inte fråga, hvar eller af hvem han har lärt sig sonlig olydnad.»

Så talade prins Johan, i det han med flit glömde, att af alla Henrik den andres söner, af hvilka för visso ingen kunde fritaga sig från det omtalade felet, hade han själf varit den, som utmärkt sig mest för uppstudsighet och otacksamhet mot sin far.

»Jag tror», sade han efter ett ögonblicks paus, »att min bror ämnade ge sin favorit det vackra godset Ivanhoe i län.»

»Han förlänade honom därmed», svarade Cedric, »och icke är
detta den minsta orsaken till strid med min son, att han nedlät sig till att mottaga som län de gods hans förfäder besutto som fri och oberoende egendom.»

»Vi ha alltså ert bifall och samtycke, gode Cedric», sade prins Johan, »till att öfverlämna detta län till en man, hvars värdighet ej lider af att ha ett län från den brittiska kronan. Riddar Reginald Front-de-Boeuf», sade han, i det han vände sig om till baronen, »jag hoppas ni försvarar det sköna baroniet Ivanhoe så väl, att riddar
Wilfred ej ådrar sig sin fars misshag genom att åter bemäktiga sig denna förläning.»

»Vid S:t Antonius», svarade jätten med de svarta ögonbrynen,
»jag ger ers höghet rätt till att anse mig för en anglosaxare, i fall Cedric eller Wilfred eller den bäste man, som någonsin har haft engelskt blod i sina ådror, skall fråntaga mig den gåfva, hvarmed ers höghet hedrat mig.»

»Eho, som kallar er en anglosaxare, herr baron», svarade
Cedric, förolämpad öfver ett uttryck, hvarmed normanderna ofta tillkännagåfvo sitt förakt för engelsmännen, »gör er en lika stor som oförtjänt ära.»

Front-de-Boeuf ämnade svara, men prins Johans tanklösa
pojkaktighet kom honom i förväg.

»Visserligen, mina herrar riddare», sade han, »den ädle Cedric talar sanning, och hans släkt kan kräfva företräde framför oss
både i anseende till längden af sina stamträd och längden af sina kappor.»

»De gå sannerligen före oss i striden — liksom rådjuren före
hundarna», sade Malvoisin.

<img></img>

»Och med full rätt gå de före oss — glöm inte», sade prior
Aymer, »deras fina värdighet och sirliga later.»

»Deras sällsynta återhållsamhet och måtta», sade de Bracy,
glömmande sin afsikt att välja en anglosaxisk brud.
»Och så det mod och den manhaftighet», sade Brian de
Bois-Guilbert, »hvarigenom de utmärkte sig vid Hastings och
annorstädes.»

Medan hofmännen småleende följde prinsens exempel och
utsände en hånets pil mot Cedric, blossade anglosaxarens ansikte allt mer och mer af harm, och han såg från den ene till den andre med en ursinnig blick, som om den raskhet, hvarmed de många förolämpningarna följde på hvarandra, hindrade honom från att svara på hvar och en särskildt, eller liksom en jagad tjur, som, omringad af sina plågoandar, ej vet, hvem af dem han först skall utköra till
föremål för sin hämnd. Ändtligen tog han till ordet med af vrede halfkväfd stämma, och i det han vände sig om till prins Johan som den, hvilken gifvit signalen till de förolämpningar, som tillfogats honom, sade han: »Hvilka dårskaper och laster vårt folk än gjort sig skyldigt till, skulle den anglosaxare ha blifvit ansedd för en niding, som i sin egen sal och medan hans egen bägare gick rundt, behandlat eller tillåtit andra att behandla en fredlig gäst så, som ers höghet i dag har sett mig bli behandlad; och hvilka missöden våra förfäder än haft på valplatsen, så borde åtminstone <i>de</i> tiga», — vid dessa ord såg han på Front-de-Boef och tempelherren —, »som under några få timmar om och omigen kastats ur sadel och stigbyglar af en anglosaxares lans.»

»Håll nu inne med ert hån, herrar riddare!» sade Fitzurse,
»och det vore bra», tillade han och vände sig till prinsen, »om ers höghet ville försäkra den hederlige Cedric, att man ej afsett att förnärma honom med skämtord, som måste låta illa i en främmandes öron.»

»Förnärma!» svarade prins Johan, i det han återtog sitt
förbindliga sätt, »jag hoppas ingen tror, att jag kunde önska eller tilllåta, att någon förnärmades i min närvaro. Jag tömmer nu min bägare för Cedrics eget väl, efter han inte vill dricka sin sons skål.»

Bägaren gick rundt under hofmännens hycklande bifall, som
emellertid inte gjorde det åsyftade intrycket på anglosaxaren. Han var ej af naturen synnerligt skarpsinnig, men de, som inbillade sig, att en sådan inställsam artighet skulle utplåna känslan af förnärmelse, underskattade dock i alltför hög grad hans själsförmögenheter. Han teg emellertid, då den kungliga bägaren åter gick rundt »för riddar Athelstane af Coningsburghs välgång».

Denne riddare bugade sig och visade sin erkänsla för den ära, som vederfors honom, genom att till svar därpå tömma en väldig bägare.

»Och nu, mina herrar», sade prins Johan, som började bli het
af det vin han druckit, »då vi nu ha gjort våra anglosaxiska gäster rättvisa, vill jag be dem återgälda vår artighet. Hedervärde than», fortfor han, i det han vände sig till Cedric, »våga vi be er namnge för oss en normand, hvars namn minst besudlar er mun, och med
en bägare vin skölja ned all den bitterhet, som dess klang möjligen kan efterlämna?»

Fitzurse reste sig, medan prins Johan talade, och i det han smög sig bakom anglosaxarens stol, hviskade han till honom, att han ej borde försumma tillfället att göra slut på all ovänskap mellan de bägge folkstammarna genom att nämna prins Johans namn. Anglosaxaren svarade ej på denna slipade uppmaning, men i det han reste sig upp och fyllde sin bägare till randen, tilltalade han prins Johan sålunda: »Ers höghet har begärt, att jag skulle nämna en normand, som är förtjänt af att hågkommas vid vårt gästabud. Det är kanske en svår uppgift, eftersom det riktas en uppmaning till trälen, att han skall sjunga sin herres lof — till den öfvervunne, att han, medan han tryckes af alla eröfringens plågor, skall lofsjunga eröfraren. Men jag vill dock nämna en normand — den förste i vapendåd liksom i rang den bäste och ädlaste af sin folkstam. Och de läppar, som ej vilja dricka med mig för hans välförtjänta berömmelse, dem kallar jag falska och ärelösa, och det vill jag häfda med mitt lif — jag tömmer denna bägare för Richard Lejonhjärtas välgång!»

Prins Johan, som hade väntat, att anglosaxaren skulle sluta sitt tal med att nämna hans namn, studsade, då hans kränkte broders namn så oförmodadt nämndes. Han lyfte mekaniskt bägaren till sina läppar, men satte den genast ifrån sig för att iakttaga de närvarandes hållning vid denna oväntade uppmaning, hvilken många af dem funno det lika litet rådligt att motsätta sig som att följa. Några af dem, som voro gamla och erfarna hofmän, härmade noga prinsens eget exempel, lyfte bägaren till sina läppar och satte ned den igen framför sig. Många, som voro besjälade af ädlare känslor, ropade: »Länge lefve kung Richard! Och måtte han snart bli oss återgifven!» Några få, däribland Front-de-Boeuf och tempelherren, läto med vresigt förakt sina bägare stå orörda framför sig. Men ingen vågade direkt uttala sig mot en skål, som tömdes för den regerande konungen.

Efter att i ungefär en minut ha njutit af sin triumf sade
Cedric till sin stamförvant: »Stig upp, ädle Athelstane! Vi ha varit här tillräckligt länge, sedan vi nu ha återgäldat den gästfria artighet, som visats oss vid prins Johans gästabud. De, som vilja veta närmare besked om våra simpla anglosaxiska manér, måste hädanefter uppsöka oss i våra fäders hem, ty vi ha nu fått nog af kungliga gästabud och af normandisk artighet.»

Med dessa ord reste han sig och lämnade salen, följd af
Athelstane och flera andra gäster, hvilka voro af anglosaxisk härkomst och därför kände sig förnärmade af prins Johans och hans hofmäns spetsigheter.

»Vid S:t Thomas' ben», sade prinsen, då de gingo, »de
anglosaxiska bondlurkarne ha segrat i dag och ha dragit bort i triumf.»
»Vi ha druckit och vi ha larmat», sade prior Aymer, »nu är
det på tiden, att vi lämna våra vinkrus.»

»Det är visst något vackert skriftebarn munken skall bikta i
kväll, efter han har så brådtom att komma härifrån», sade de Bracy.

»Nej, så är det inte, herr riddare», svarade abboten, »men jag måste laga, att jag i kväll kommer ett godt stycke på väg hemåt.»

»De bryta upp», sade prinsen hviskande till Fitzurse, »deras
rädsla går händelserna i förväg, och denne fege prior är den förste, som drar sig tillbaka från mig.»

»Ni skall inte vara rädd, ädle herre», sade Valdemar, »jag skall ge honom så goda skäl, att han nog skall komma till oss, då vi hålla vårt möte i York. Herr prior», sade han, »jag måste tala med er i enrum, innan ni bestiger er gångare.»

De andra gästerna skingrades nu hastigt med undantag af dem,
som mera omedelbart hörde till prinsens parti och följe.

»Det är alltså frukten af edra råd», sade prinsen och vände sig med en vred min om till Fitzurse, »att jag trotsas vid mitt eget bord af en drucken anglosaxisk bondlurk och att män vid blotta ljudet af min brors namn dra sig tillbaka från mig, som om jag vore spetälsk.»

»Gif er till tåls, herre», svarade hans rådgifvare, »jag kunde kasta er beskyllning tillbaka och klandra det obetänksamma lättsinne, som fördärfvade mina planer och vilseledde ert eget bättre omdöme. Men det är icke rätta ögonblicket att rikta beskyllningar mot hvarandra. De Bracy och jag skola genast gå ut bland dessa pultroner, som vilja svika oss, och göra det klart för dem, att de ha gått för
långt, för att kunna dra sig tillbaka.»

»Det är för spilld möda», sade prins Johan, i det han gick af och an i rummet med osäkra steg och talade i starkt upphetsad ton, hvartill det vin han druckit äfven bidrog — »det är för spilld möda — de ha sett skriften på väggen — de ha upptäckt lejonets spår i sanden — de ha hört dess annalkande rytande skaka skogarna — ingenting kan återupplifva deras mod.»

»Gifve Gud», sade Fitzurse till de Bracy, »att något kunde
återupplifva hans eget mod! Han skälfver, bara han hör sin brors namn nämnas. Olyckliga äro rådgifvarne hos en furste, som saknar kraft och uthållighet så väl i godt som ondt.»

*
</chapter>

<chapter name="Femtonde kapitlet">
<h2><small>FEMTONDE KAPITLET.</small></h2>

Ingen spindel har någonsin gjort sig mera möda för att laga
sitt näts sönderrifna maskor än Valdemar Fitzurse gjorde för att åter samla och sammanknyta de spridda deltagarne i prins Johans
ränker. Endast få af dessa voro bundna vid honom af tillgifvenhet, ingen af personlig aktning. Det var därför nödvändigt, att Fitzurse förespeglade dem nya fördelar och påminde dem om hvad de redan hade mottagit. De unga, vilda adelsmännen lät han förstå, att de ostraffadt skulle kunna hängifva sig åt sina laster och utsväfningar, de äregiriga lofvade han ökad makt, de snikna ökad rikedom och större gods. Anförarne för legotrupperna fingo en gåfva i guld, ett
bevismedel, som hade det största inflytandet på deras sinne och utan hvilket alla andra skulle ha visat sig fåfänga. Löften utdelades med ännu större frikostighet än pengar af detta driftiga ombud; kort sagdt, ingenting lämnades oförsökt, som kunde bestämma de vacklande eller ge de vankelmodiga nytt mod. Kung Richards återkomst omtalade han som en tilldragelse, hvilken låg alldeles utanför sannolikhetens område; men då han af de ängsliga blickar och osäkra svar han fick förstod, att det var detta bekymmer, som mest tyngde på hans medbrottslingars sinnen, så behandlade han djärft denna händelse, om den verkligen skulle inträffa, som någonting, hvilket ej borde ändra deras politiska beräkningar. De flesta af dem lofvade
också att infinna sig vid det påtänkta mötet i York, för att vidtaga åtgärder till att sätta kronan på prins Johans hufvud.

Det var sent på kvällen, då Fitzurse, trött efter sina många
ansträngningar, men belåten med utgången däraf, återvände till borgen Ashby och där träffade de Bracy, som utbytt den festdräkt han burit vid gästabudet mot en kort, grön kolt, benkläder af samma tyg och färg, en skinnmössa, ett kort svärd, ett horn, som hängde i en öfver axlarna kastad rem, en båge i handen och en knippa pilar i bältet. Om Fitzurse träffat denna figur i ett af väntrummen, skulle han ha gått förbi honom i den tron, att det var en man af lifvakten,
men då han fann honom i den inre salen, såg han uppmärksammare på honom och igenkände den normandiske riddaren i en engelsk fribondes dräkt.

»Hvad är det för utklädsel, de Bracy?» sade Fitzurse litet
förargad; »är det tid till jullekar och maskerader, då vår herres, prins Johans, öde är nära sitt afgörande? Hvarför har du inte liksom jag varit bland dessa fega pultroner, hvilka kung Richards blotta namn förskräcker, liksom det påstås, att det skrämmer saracenernas barn?»

»Jag har skött mina affärer», svarade de Bracy lugnt, »liksom ni har skött edra, Fitzurse.»

»Jag skött mina affärer!» upprepade Valdemar. »Jag har varit
upptagen af prins Johans, vår gemensamme skyddsherres,
angelägenheter.»

»Som om du hade någon annan grund därtill, Valdemar», sade
de Bracy, »än den att främja ditt eget personliga väl. Seså, Fitzurse, vi känna hvarandra — ärelystnad är det, som drifver dig, nöjeslystnad är min driffjäder, och det passar för vår olika ålder. Prins
Johan är en regent, med hvars tillhjälp Fitzurse och de Bracy hoppas kunna vinna makt och rikedom, och därför bistår du honom med din politik och jag med mina friknektars lansar.»

»För visso en hjälpare man kan lita på», sade Fitzurse otåligt, »som inlåter sig på narrstreck i det ögonblick, då hans hjälp behöfs som allra mest. Hvad i all världen är din mening med den där förklädnaden i ett så viktigt ögonblick?»

»Att skaffa mig en hustru», svarade de Bracy kallt, »på
Benjamins stams vis.»

»Benjamins stam!» sade Fitzurse. »Jag förstår dig inte.»

»Jag säger dig», sade de Bracy, »att jag ämnar skaffa mig en
hustru på Benjamins stams vis, det vill säga, att jag i denna dräkt ämnar anfalla den hjord af anglosaxiska oxar, som i afton ha lämnat borgen, och bortföra den sköna Rowena.»

»Är du galen, de Bracy!» sade Fitzurse. »Besinna, att om än
de där männen äro anglosaxare, äro de dock rika och mäktiga och hållas i så mycket större ära af sina landsmän, emedan rikedom och ära endast fallit på få anglosaxares lott.»

»Och inte borde falla på någons lott», sade de Bracy.
»Eröfringsverket skulle fullbordas.»

»Det är åtminstone intet gynnsamt ögonblick därför», sade
Fitzurse. »Det nära förestående afgörandet gör mängdens gunst oumbärlig, och prins Johan kan ej undandraga sig att låta rättvisan ha sin gång mot hvar och en, som kränker dess favoriter.»

»Låt honom göra det, om han vågar», sade de Bracy, »han
skall snart se, hvad det är för skillnad mellan den hjälp, han kan ha af en sådan munter skara lansar som min, och den en förskrämd hop af anglosaxiska bondlurkar kan lämna honom. Men för öfrigt tror jag inte, att man genast skall upptäcka, hvem jag är. Ser jag inte i denna dräkt ut som så käck en skogvaktare, som någonsin har blåst i horn? Det öfvade våldet kommer att skyllas på de fredlösa i Yorkshires skogar. Jag har säkra spejare ute, för att de skola hålla ögonen på, hvad anglosaxarne företaga sig. I natt sofva de i S:t Wittols eller Witholds kloster, eller hvad det nu är de kalla den där bondlymmeln till anglosaxiskt helgon i Burton-on-Trent. Följanda dags resa för dem in på vårt område, och då slå vi ned på dem som falkar. Strax därefter skall jag visa mig i min egen skepnad, spela den höfviske riddaren, befria den olyckliga och sörjande sköna ur de råa banditernas händer, föra henne till Front-de-Boeufs borg eller till Normandiet, i fall det skulle vara nödvändigt, och ej utlämna henne till hennes fränder, förr än hon är Maurice de Bracys brud»

»Det är en makalöst listig plan», sade Fitzurse, »och jag inbillar mig, att du inte har varit ensam om att utkläcka den. Säg mig uppriktigt, de Bracy, hvem har hjälpt dig att hitta på den? Och hvem skall hjälpa dig med dess utförande? Ty ditt eget folk håller visst till uppe i York, så vidt jag vet.»
»Nå, om du ändtligen vill veta det», sade de Bracy, »så var
det tempelherren Brian de Bois-Guilbert, som gjorde upp planen. Han skall hjälpa mig vid angreppet, och han och hans följe skola föreställa de fredlösa, från hvilka min tappra arm skall befria damen, då jag har bytt kläder.»

»Vid den heliga jungfrun», sade Fitzurse, »planen är värdig er förenade klokhet, och din, de Bracy, visar sig i all synnerhet däri, att du vill låta damen stanna kvar i dina hederliga bundsförvanters händer. Det kan måhända lyckas dig att ta henne ifrån hennes anglosaxiska fränder, men hur du sedan skall befria henne ur Bois-Guilberts klor, tycks mig betydligt mera tvifvelaktigt. Han är en falk, som har stor vana att slå ned på en rapphöna och hålla fast sitt byte.»

»Han är tempelherre», sade de Bracy, »och kan därför ej
uppträda som min medtäflare, då det blir tal om att äkta denna rika unga dam, och att han skulle försöka göra något, som skulle vanära de Bracys utkorade brud — nej, vid himlen, om han så vore hela sitt ordenskapitel i en person, så skulle han inte våga tillfoga mig en sådan förolämpning!»

»Nåja, efter som allt hvad jag säger inte kan förmå dig att
afstå från denna dårskap — ty jag vet ju, hur styfsint du är —, så förspill åtminstone så litet tid som möjligt. Låt inte din dårskap bli lika långvarig som den är olämplig.»

»Det kommer bara att ta några timmar, och jag skall infinna
mig i York i spetsen för mina tappra män lika redo att understödja hvarje dristig plan, som din politik kan vara till att uppgöra den. Men nu hör jag mina kamrater samlas, och hästarna stampa och gnägga på borggården. Farväl. Jag drar som en äkta riddare bort för att vinna den skönas småleende.»

»Som en äkta riddare!» upprepade Fitzurse och såg efter
honom. »Som en narr, vill jag hellre säga, eller som ett barn, som öfverger den allvarligaste och nödvändigaste sysselsättning för att jaga efter det tisteldun, som sväfvar förbi honom. Men sådana verktyg är det jag måste arbeta med; och för hvems bästa? För en furste, som är lika oklok som han är lastbar och som sannolikt kommer att bli en lika otacksam herre, som han redan har varit en upprorisk son och onaturlig broder. Men han — han är också blott ett af de verktyg, hvarmed jag arbetar, och hur stolt han är, skall han snart komma under fund med den hemligheten, i fall han vågar skilja sin sak från min.»

Statsmannens betraktelser afbrötos här af prinsens röst, som
från ett inre gemak ropade hans namn. Och med baretten i handen ilade den sluge normanden in för att mottaga sin blifvande suveräns befallningar.

*
</chapter>
<chapter name="Sextonde kapitlet">
<h2><small>SEXTONDE KAPITELET.</small></h2>

Läsaren har säkert icke glömt, att utgången af torneringen
afgjordes af en okänd riddare, hvilken åskådarne på grund af den passiva och liknöjda hållning han iakttagit under den första delen af kampen hade gifvit namnet »den svarte latmasken». Denne riddare hade hastigt lämnat stridsplatsen, då segern var vunnen, och då han uppmanades att mottaga lönen för sin tapperhet, var han ej till finnandes någonstädes. Medan härolder och trumpetare kallade
på honom, styrde riddaren emellertid kosan norrut, i det han
undvek alla trafikerade vägar och tog den kortaste vägen genom skogen. Han tillbragte natten i ett litet härberge, som låg utanför allmänna farvägen, men där han emellertid af en vandrande sångare fick underrättelse om torneringens utgång.

Tidigt följande morgon bröt riddaren upp i afsikt att göra en lång resa, ty hans häst, som han sparat föregående dag, var i så godt skick, att han kunde färdas ganska långt utan att behöfva någon hvila. Hans afsikt omintetgjordes dock af de villsamma vägar han red, och då det blef kväll, befann han sig endast vid gränsen af West Riding i Yorkshire. Både häst och ryttare behöfde nu hvila och vederkvickelse, och det var dessutom nödvändigt att se sig om efter ett ställe, där de kunde tillbringa natten, som nu var i annalkande.

På det ställe, där han befann sig, tycktes han hvarken kunna
få natthärberge eller mat, och det såg ut, som om han skulle
nödgas anlita vandrande riddares vanliga utväg. Vid sådana tillfällen läto de sin häst beta och lade sig på marken med en eks stam till hufvudkudde, för att tänka på sitt bjärtas dam. Men den svarte riddaren hade antingen ingen käresta att tänka på eller också var han lika kallsinnig i kärlek som han tycktes vara i strid. Det var med missnöjd min han såg sig omkring och upptäckte, att han var långt inne i en skog, där det visserligen fanns många vägar, men endast sådana, som tycktes trampade af de talrika boskapshjordar,
som betade i skogen, eller af villebrådet och jägarne, som jagade det.

Solen, efter hvilken riddaren företrädesvis rättat sin ridt, hade nu sjunkit bakom Derbyshires höjder till vänster, och alla försök han skulle göra att fortsätta sin resa kunde lika gärna föra honom bort från hans väg som vidare fram på den. Efter att förgäfves ha försökt välja den mest befarna vägen i hopp, att den möjligen kunde föra till någon herdekoja eller skogvaktareboning, och efter
att upprepade gånger ha funnit sig ur stånd att träffa ett val, beslöt riddaren att anförtro sig åt sin gångares instinkt, ty föregående erfarenheter hade lärt honom, hvilken underbar förmåga dessa djur ha till att rädda både sig själfva och sin ryttare ur dylika förlägenheter.
Den gode gångaren, som var trött efter den långe dagsresan
under en pansarklädd ryttare, hade knappt känt af de slappa
tyglarna, att han fick gå hvart han ville, förr än han tycktes få nya krafter och nytt mod, och medan han förut endast genom ett klagande stönande hade visat, att han kände sporren, spetsade han nu öronen, som om han vore stolt öfver det förtroende man visade honom, och satte sig af egen drift i raskare rörelse. Den väg djuret slog in på vek af från den riktning riddaren följt under dagens lopp, men då hästen tycktes säker på sin sak, öfverlämnade ryttaren allt åt hans godtycke.

Resultatet rättfärdigade detta förtroende, ty stigen blef snart litet bredare och mera upptrampad, och klangen af en liten klocka upplyste riddaren om, att han var i närheten af ett kapell eller en eremitboning.

Han kom snart fram till en öppen, gräsbeväxt plats, på hvars
motsatta sida en brant klippa vände sin gråa, väderbitna vägg mot den resande. Här och där täcktes den af murgröna, medan på andra ställen små ekar och kristtornbuskar, hvilkas rötter funno näring i klippremnorna, viftade öfver afgrunden nedunder, liksom krigarens fjäderbuske öfver hans stålhjälm, och gåfvo en mildare prägel åt ett landskap, som eljes i sina hufvuddrag hade någonting vildt. Vid foten af klippan, liksom stödd mot den, låg en tarflig koja, hufvudsakligast byggd af trädstammar, fällda i den omgifvande skogen, och skyddad mot blåsten därigenom att springorna voro fyllda med mossa blandad med lera. Stammen af en ung fura med afhuggna grenar och tvärs öfver hvilken en träribba bundits fast i närheten af toppen, var rest bredvid dörren som en rå framställning af det heliga korset. Ett stycke därifrån till höger porlade en källa med
det klaraste vatten fram ur klippan och uppfångades i en urhålkad sten, som förvandlats till ett simpelt källkar. Då vattnet strömmade ut därifrån, rann det utför sluttningen i en ränna, som det själft hade bildat, och öfver den lilla slätten, för att sedan förlora sig i den närliggande skogen.

Vid denna källa lågo ruinerna af ett mycket litet kapell, hvars tak till en del störtat samman. Byggnaden hade, då den var hel, aldrig varit mer än sexton fot lång och tolf fot bred, och det jämförelsevis låga taket hvilade på fyra hvarandra korsande bågar, hvilka utgingo från byggnadens fyra hörn och hvar och en för sig uppbars af en kort, grof pelare. Två af dessa bågar stodo blottade, emedan taket fallit ner mellan dem; öfver de andra var det ännu helt. Man kom in i det gamla bönhuset under en mycket låg rundbåge, som var prydd med flera rader af de  zigzagornament, som likna haj tänder och som man så ofta finner på äldre anglosaxiska byggnader. Öfver ingången höjde sig på fyra små pelare ett klocktorn, hvari den gröna, väderbitna klockan hängde, hvars svaga toner den svårte riddaren nyss hade hört.
Hela det stilla och fredliga landskapet låg i aftonens halfdager för den resandes blickar, och nu var han säker på att få nattlogis, ty det var en särskild plikt för dessa eremiter, som bodde i skogarna, att visa gästfrihet mot resande, som råkat vilse eller öfverraskats af natten.

Riddaren gaf sig därför ej tid att ta nyss beskrifna enskildheter närmare i ögonsikte, men i det han tackade St. Julian (resenärernas skyddshelgon), som hade anvisat honom ett godt härberge, sprang han af hästen och knackade på eremitboningens dörr med ändan af sin lans.

Det dröjde en stund, innan han fick något svar, och då det
kom, var det ogynnsamt.

»Gå vidare, hvem du än är», lydde det svar, som gafs af en
djup, hes röst inifrån kojan, »och stör inte Guds och St. Dunstans tjänare i hans aftonandakt.»

»Ärevördige fader», svarade riddaren, »det är en stackars
vandrare, som har förirrat sig i dessa skogar och nu vill ge dig tillfälle att visa medlidande och gästfrihet.»

»Gode broder», svarade eremiten, »det har behagat den heliga
jungfrun och St. Dunstan att göra mig till föremål för dessa dygder i stället för till utöfvare däraf. Jag har inga lifsmedel här, som ens en hund skulle vilja dela med mig, och en häst med bara någorlunda fina vanor skulle försmå mitt läger — drag därför vidare, och Gud vare med dig!»

»Men hur är det möjligt för mig», svarade riddaren, »att finna väg genom en skog som denna, när mörkret faller på? Jag ber er, ärevördige fader, så sant ni är kristen, att öppna er dörr och åtminstone visa mig vägen.»

»Och jag ber er, gode kristne broder», svarade eremiten, »att inte störa mig längre. Ni har redan af brutit mig i ett <i>pater</i> (Fader vår), två <i>ave</i> (Ave Maria) och ett <i>credo</i> (trosbekännelsen), som jag,
eländige syndare, enligt mitt löfte skulle ha läst, innan månen går upp.»

»Vägen — vägen!» ropade riddaren. »Ge mig upplysning om
vägen, i fall jag inte kan vänta mera af dig.»

»Vägen», svarade eremiten, »är lätt att finna. Vägen från
skogen leder till ett moras och därifrån till ett vadställe, som man kanske nog kan komma öfver, eftersom regnet har slutat. När du har kommit öfver vadstället, måste du vara försiktig, då du stiger upp på den vänstra stranden, ty den är litet brant, och den stig, som leder upp från floden, skall, efter hvad jag hör (ty jag lämnar
endast sällan min tjänst i kapellet) på den sista tiden ha rasat på flera ställen. Sedan skall du gå raka vägen ...»

»En väg, som är i olag, en brant backe, ett vadställe och ett moras!» afbröt riddaren honom. »Herr eremit, om ni så vore den heligaste man, som någonsin har burit skägg och rosenkrans, kan 
ni ändå inte få mig att färdas den vägen i natt. Jag vill säga dig, att du, som lefver af traktens allmosor — och de äro sannerligen dåligt förtjänta — inte har någon rätt att neka den vägfarande natthärberge, då han är stadd i nöd. Antingen öppnar du genast dörren eller, vid min salighet, jag slår in den och skaffar mig inträde själf.»

»Vägfarande vän», svarade eremiten, »var inte påträngande;
om du tvingar mig att använda våld till mitt försvar, kommer det att gå dig illa.»

Nu blef ett aflägset skall och morrande, som den resande hört en stund, allt starkare och ursinnigare och framkallade hos riddaren en förmodan, att eremiten, som blifvit ängslig vid hans hotelse att skaffa sig inträde med våld, ropat hundarna till hjälp från något inre rum, där de legat. Uppbragt öfver detta eremitens försök att komma ifrån att visa gästfrihet, gaf riddaren dörren en så häftig
spark, att både posten och gångjärnen skakade.

Eremiten, som ej var angelägen att en gång till utsätta sin dörr för en sådan behandling, ropade nu högt: »Ge dig till tåls, ge dig till tåls, spara dina krafter, så skall jag genast öppna dörren, fastän det antagligen skall bereda dig ringa glädje.»

Dörren öppnades alltså, och eremiten, en reslig, kraftfullt byggd man med kåpa och hätta af säckväf ombunden med ett halmrep, stod framför riddaren. Han hade i den ena handen en brinnande fackla och i den andra en staf af vildapel så grof, att den mycket väl kunde kallas en knölpåk. Två stora, raggiga hundar, hälft vindthund, hälft bulldogg, stodo färdiga att rusa på den resande, så snart dörren öppnades. Men då ljuset från facklan föll på den utanför
stående riddarens höga hjälmbuske och gyllne sporrar, höll eremiten, sannolikt ändrande sina ursprungliga af sikter, sina hjälptruppers raseri i tygel, slog öfver i en klumpigt artig ton och bjöd riddaren stiga in i hyddan, i det han förklarade sin obenägenhet att öppna efter solnedgången genom att hänvisa till de många röfvare och fredlösa, som ströfvade omkring och hvarken hade någon respekt för den heliga jungfrun eller St. Dunstan eller för de fromma män,
som tillbragte sitt lif med att tjäna dem.

»Er cells fattigdom», sade riddaren, i det han såg sig omkring och ej upptäckte annat än en bädd af löf, ett groft snidadt ekkrucifix, en mässbok samt ett klumpigt tillyxadt bord, ett par stolar och litet tarfligt husgeråd — »er cells fattigdom skulle tyckas vara tillräckligt skydd mot alla öfverfall af röfvare, för att ej tala om den hjälp
ni kan ha af två pålitliga hundar, som se ut att vara stora och starka nog att få bukt med en hjort och naturligtvis också att mäta sig med de flesta människor.»

»Den gode skogvaktaren», sade eremiten, »har tillåtit mig att ha dessa djur hos mig till att beskydda mig i min ensamhet, tills tiderna bli bättre.»
Med dessa ord satte han sin fackla i en vriden järnarm, som
utgjorde ljusstake, och i det han flyttade det trebenta ekbordet fram till den slocknande elden, som han lifvade upp med litet torrt trä, satte han en stol på andra sidan bordet och gaf riddaren en vink att göra det samma på den andra sidan.

De satte sig ned och fixerade hvarandra allvarligt, medan hvar och en tänkte i tysthet, att han sällan hade sett en kraftfullare och mera atletisk gestalt än den han nu hade framför sig.

»Ärevördige eremit», sade riddaren efter att länge ha stirrat på sin värd, »om jag inte därmed störde edra fromma betraktelser, skulle jag gärna vilja fråga er om tre saker: för det första, hvar jag skall sätta in min häst, för det andra, hvad jag kan få till kvällsmat, och för det tredje, hvar jag skall få natthärberge.»

»Jag skall svara er med mitt finger», sade eremiten, »eftersom det strider mot mina grundsatser att tala med ord, då tecken kunna göra samma nytta.» Därmed pekade han på två hörn af hyddan. »Ert stall», sade han, »är där — er säng är där, och», tillade han, i det han från en hylla bakom sig nedtog en träskål med litet torkade ärter och satte den på bordet, »er kvällsmat är här.»

Riddaren ryckte på axlarna, gick ut ur hyddan, ledde in sin
häst, som han tills vidare bundit vid ett träd, och tog varsamt sadeln af honom, hvarpå han bredde sin egen kappa öfver djurets trötta rygg.

Eremiten tycktes bli litet vek om hjärtat af den omtanke,
hvarmed den främmande sörjde för sin häst, och i det han mumlade något om foder, som skogvaktaren hade liggande här till sin häst, drog han fram en knippa hö från en vrå och bredde ut det framför riddarens gångare; sedan skakade han också ut några torra ormbunkar i den vrå han hade anvisat ryttaren till nattläger. Riddaren tackade honom för hans artighet, och då de bägge hade skött sina sysslor, satte de sig åter till bordet, hvarpå den ofvan omtalade skålen
med torra ärter stod mellan dem. Efter en lång bordsbön, som en gång hade varit latin, men hvari det nu endast fanns få spår kvar af det ursprungliga språket utom här och där ändeisen på ett eller annat ord, föregick eremiten sin gäst med godt exempel genom att helt anspråkslöst i sin mycket stora mun — besatt med tänder, som både i hvasshet och hvithet kunde mäta sig med ett vildsvins — stoppa in tre eller fyra torra ärter, en tarflig mäld, skulle man tycka,
för en så stor och kraftig kvarn.

För att följa ett så berömvärdt exempel lade riddaren ifrån sig sin hjälm, sitt bröstharnesk och största delen af sin rustning och visade eremiten ett hufvud beväxt med tjockt, krusigt, gult hår, ädla anledsdrag, blå ögon, märkvärdigt klara och lifliga, en välformad mun, hvars öfverläpp doldes af mustascher mörkare än håret, och i det hela ett ansikte, som uttryckte djärfhet och handlingslust och stämde väl öfverens med den kraftfulla gestalten.
Liksom för att återgälda den tillit hans gäst visade honom, slog eremiten tillbaka sin hätta, så att man fick se ett rundt, klotformigt hufvud, som tillhörde en man i lifvets kraftigaste ålder. Hans rakade hjässa omgafs af en krans svart, styft, krusigt hår. Det fanns i dragen ingenting, som häntydde på strängt munklif och asketisk försakelse; det var tvärt om ett käckt, litet buttert ansikte med tjocka, svarta ögonbryn, hvälfd panna och kinder så röda och runda som en trumpetares; från dem hängde ett långt, krusigt, svart skägg ned. Ett sådant ansikte i förening med den helige mannens kraftfulla gestalt tydde mera på, att han lefde af oxstek och rådjursbringa än af ärter och andra skidfrukter. Denna motsägelse mellan mannens yttre och hans förmenta lefnadssätt undgick ej gästens uppmärksamhet. Sedan han med stort besvär tuggat en munfull torra ärter,
fann han det oundvikligen nödvändigt att be sin fromme värd ge sig något att dricka, och denne efterkom uppmaningen genom att ställa en stor kanna med det renaste källvatten framför honom.

»Det är från S:t Dunstans källa», sade han, »i hvilken han från den ena soluppgången till den andra döpte fem hundra danska och brittiska hedningar — prisadt vare hans namn!» Och i det han lade sitt svarta skägg in emot kannan, tog han en klunk, som var långt mera måttlig än man efter hans varma loftal skulle ha väntat.

»Det tycks mig, ärevördige fader», sade riddaren, »att det lilla ni äter och denna heliga, men något tunna dryck ha närt er märkvärdigt bra. Ni ser ut som en man, som är mera skapad att vinna priset i en brottning eller svärdslek än att tillbringa edra dagar i denna öde skog med att sjunga mässor och lefva af torra ärter och kallt vatten.»

»Herr riddare», svarade eremiten, »ni tänker som en okunnig
lekman, så som köttet inger er. Det har behagat madonnan och
mitt skyddshelgon att välsigna den ringa kost jag unnar mig, liksom skidfrukterna och vattnet välsignades för Sadraks, Mesheks och Abednegos barn, hvilka hellre åto dem än de ville besmitta sig med det vin och de kostliga rätter, som sattes för dem af saracenernas konung.»

»Fromme fader», sade riddaren, »på hvars anlete det behagat
himlen att utföra ett sådant mirakel, tillåt en syndig lekman att fråga dig om ditt namn.»

»Du kan», svarade eremiten, »kalla mig klerken i Copmanhurst, ty så kallas jag i dessa trakter. Folk brukar visserligen tillägga ordet helig, men det håller jag inte på, efter som jag är ovärdig en sådan benämning. Och nu, tappre riddare, vågar jag nu fråga er efter min hedervärde gästs namn?»

»Ja visst», svarade riddaren, »helige klerk i Copmanhurst, folk här i trakten kallar mig den svarte riddaren — många lägga därtill namnet latmasken, men jag är ingalunda så äregirig, att jag lägger vikt på att bli hedrad med detta tillnamn.»
Eremiten kunde knappast låta bli att dra på munnen åt sin
gästs svar.

»Jag hör, riddar Latmask, sade han, »att du är en man med
klokhet och förstånd, och yttermera ser jag, att min fattiga
munkkost icke smakar dig, som kanske har varit van vid det muntra lifvet vid hofvet och i lägret och vid städernas öfverdåd; och nu kommer jag att tänka på, riddar Latmask, att då den frikostige skogvaktaren lämnade dessa hundar till mitt beskydd jämte dessa knippor hö, gaf han mig också litet mat, men då det ej anstod mig att äta den, har den under mina allvarliga betraktelser alldeles fallit mig ur
minnet.»

»Det kunde jag gå ed på», sade riddaren, »allt ifrån det ni
slog tillbaka er hätta, helige klerk, var jag öfvertygad om, att det fanns bättre mat i er cell. Er skogvaktare är en god människa, och ingen, som såg dina kvarnstenar mala dessa ärter och din strupe sköljas af detta oblida element, kunde se dig dömd till slikt hästfoder och slik hästdryck» (därmed pekade han på de födoämnen, som stodo på bordet) »utan att sörja för, att din kost blef förbättrad. Låt oss därför ofördröjligen se på skogvaktarens goda
gåfva.»

Eremiten fixerade riddaren med en blick, hvari det var ett
komiskt uttryck af tvekan, som om han ej riktigt visste, om han skulle handla klokt genom att lita på sin gäst. Riddarens ansikte uttryckte emellertid endast frimodig öppenhet. Det var också i hans småleende något oemotståndligt komiskt, och det hade något trohjärtadt,
som ej kunde undgå att tilltala hans värd.

Sedan de växlat ett par stumma blickar, gick eremiten bort till den andra sidan af hyddan och öppnade en lucka, som var dold på det sinnrikaste sätt. Ur ett mörkt rum bakom denna lucka framtog han en stor pastej, som var bakad i en tennskål af ovanligt omfång. Denna kraftiga rätt satte han framför sin gäst, som skar hål på den med sin dolk och skyndade sig att göra bekantskap med dess innehåll.

»Hur länge sedan är det den gode skogvaktaren var här?» sade
riddaren till sin värd efter att i hast ha smakat på denna
förstärkning i eremitens matförråd.

»Ungefär två månader», svarade patern hastigt.

»Vid den sanne Guden», sade riddaren, »allt i er eremitboning är underbart, helige klerk; ty jag skulle ha kunnat svära på, att den feta råbock, som har släppt till innehållet i denna pastej, varit vid lif ännu i denna vecka.»

Eremiten blef litet häpen vid denna anmärkning, och han gjorde dessutom en litet jämmerlig min, medan han såg, hur pastejens fyllning minskades, då hans gäst gjorde förtviflade ingrepp däri, en krigföring, hvari han på grund af sina försäkringar om sin måttlighet ej kunde finna någon anledning att deltaga.
»Jag har varit i Palestina, herr klerk», sade riddaren, i det han hastigt hejdade sig, »och jag minnes, att där är ett bruk, att hvarje värd, som undfägnar en gäst, skall ge honom säkerhet för, att den mat, han bjuder honom, är oskadlig, genom att själf äta tillsammans med honom. Vare det långt ifrån mig att hysa misstanke mot en så helig man, att ni på något sätt skulle handla mot gästvänskapens lagar, men icke desto mindre skulle jag vara er högeligen förbunden, om ni ville följa detta österländska bruk.»

»För att lugna edra onödiga betänkligheter, herr riddare, skall jag för en gångs skull af vika från min regel», svarade eremiten.

<img></img>
Och som det på den tiden ej fanns några gafflar, dök han genast ned med fingrarna i det inre af pastejen.

Då isen väl var bruten, tycktes gästen och värden täfla om,
hvem som kunde ådagalägga den bästa aptiten, och fastän den förre sannolikt hade fastat längst, öfvergick eremiten honom dock betydligt.

»Helige klerk», sade riddaren, då hans hunger var stillad, »jag kan våga min goda häst där borta mot en dukat, att den hederlige skogvaktaren, som vi ha att tacka för villebrådet, också har lämnat kvar ett stop vin eller en kanna kanariesekt som sällskap åt den härliga pastejen. Det är ju visserligen en sak, som är alldeles ovärdig att fästa sig i en så sträng eremits minne, men jag tänker, att
om ni ännu en gång ser efter i källaren där borta, så skall ni finna, att jag har rätt i min förmodan.»

Eremiten svarade med en grimas, och i det han åter gick bort
till luckan, tog han fram en läderflaska, som väl kunde rymma två kannor. Han framtog också två stora bägare, gjorda af uroxhorn och beslagna med silfver. Då han på detta sätt anskaffat en god dryck att skölja ned kvällsmaten med, tycktes han anse, att ytterligare betänkligheter å hans sida voro öfverflödiga, och i det han
fyllde bägge bägarna och på anglosaxiskt vis sade: »<i>Waes hael,</i> riddar Latmask!» tömde han sin i ett drag.

»<i>Drink hael,</i> helige klerk af Copmanhurst!» svarade krigaren och gjorde sin värd besked i en lika bräddfull bägare.

»Helige klerk», sade den främmande, »jag kan inte annat än
förvåna mig öfver, att en man, som har sådana muskler och senor som du och som därtill ådagalägger en sådan begåfning som bordskamrat, kunnat komma på den tanken att gömma sig i denna vildmark. Enligt min åsikt är du mera skapad till att försvara en borg, äta kraftig mat och dricka starka drycker än till att lefva här af skidfrukter och vatten eller af skogvaktarens almosor. Vore jag som du, skulle jag skaffa mig både tidsfördrif och riklig föda af kungens rådjur. Det finns många präktiga hjordar i dessa skogar, och en råbock, som går till S:t Dunstans kapell, blir aldrig saknad.»

»Riddar Latmask», svarade klerken, »detta är farliga ord, och jag ber dig, låt slikt tal fara. Jag är en eremit, som är trogen mot kungen och lagen, och om jag dödade min herres och konungs villebråd, skulle jag vara säker på att komma i fängelse, ja, om inte min kåpa räddade mig, skulle jag löpa fara att bli hängd.»

»Icke desto mindre skulle jag, om jag vore som du, gå ut i
månskenet, då skogsfogden och skogvaktarne lågo i sin söta sömn, och då och då, medan jag läste min bön, skulle jag låta en pil flyga in i de flockar af bruna rådjur, som beta på gläntorna i skogen. Säg mig uppriktigt, helige klerk, har du aldrig öfvat sådant tidsfördrif?»

»Min gode Latmask», svarade eremiten, »du har sett allt af mitt hushåll, som kommer dig vid, och ännu litet mera än den man förtjänar, som skaffar sig härberge med våld. Tro mig, det är bättre att njuta det goda Vår herre sänder dig än att vara näs vist nyfiken på, hvarifrån det kommer. Slå i din bägare och drick, och det ber jag dig, tvinga mig inte genom flera närgångna frågor att visa, att du knappast kunde ha skaffat dig tak öfver hufvudet här, om jag på allvar velat sätta mig däremot.»

»På min ära», sade riddaren, »du gör mig nyfiknare än någonsin. Du är den mest gåtfulle eremit jag i mitt lif har träffat på, och innan vi skiljas, vill jag veta närmare besked om dig. Hvad dina hotelser angår, helige man, så skall du veta, att du talar med en man, hvars yrke det är att uppsöka faran, hvar helst den är att finna.»
»Riddar Latmask, jag dricker dig till», sade eremiten; »jag har mycken respekt för din tapperhet, men ofantligt litet för ditt förstånd. Om du vill leka vapenlek med mig, så skall jag i all vänskaplighet och broderskärlek ge dig sådan penitens och absolution, att du ej på ett helt år skall göra dig skyldig till nyfikenhetens svåra synd.»

Riddaren drack honom till och bad honom nämna sina vapen.

»Det finns inga vapen», svarade eremiten, »från Delilas sax och Joels naglar till Goliaths svärd, som jag inte kan sköta lika bra som du. Men skall jag göra ett val, hvad säger du då, kamrat, om dessa leksaker?»

Därmed öppnade han en annan lucka och tog fram ett par breda
svärd och sköldar af det slag, som odalbönderna begagnade på den tiden. Riddaren, som gaf akt på hans rörelser, märkte, att det i denna andra skrubb fanns två eller tre vanliga bågar, ett armborst och några knippor pilar till bägge slagens bågar. En harpa och några andra saker af föga eremitmässigt utseende visade sig också, då denna mörka skrubb öppnades.

»Jag lofvar dig, broder klerk», sade han, »att jag icke skall göra dig flera förnärmande frågor. Innehållet af detta skåp är ett svar på alla mina spörsmål, och jag ser där ett vapen» (därmed böjde han sig ner och tog fram harpan), »på hvilket jag med större glädje skulle visa min färdighet inför dig än med svärd och sköld.»

»Jag hoppas, herr riddare», sade eremiten, »att du inte har
gifvit skälig orsak till namnet latmask. Det säger jag dig, att du är mig svårligen misstänkt. Men du är ju min gäst, och därför vill jag inte sätta ditt mannamod på prof utan din fria vilja. Sätt dig då ned och fyll din bägare; låt oss dricka, sjunga och vara glada. Om du kan sjunga en glad visa, skall du vara välkommen till ett stycke god pastej i Copmanhurst, så länge jag betjänar S:t Dunstans kapell, hvilket jag med Guds hjälp skall göra, tills jag byter ut min gråa kåpa mot den gröna torfvan. Men fyll nu ditt krus, ty det tar någon tid att stämma harpan, och ingenting klarar rösten och skärper örat så bra som en bägare vin. Jag för min del tycker om att känna drufsaften ända ut i fingrarna, innan de låta harpsträngarna klinga.»

De sjöngo växelvis mången sång, tills de afbrötos af en ljudlig knackning på eremitagets dörr. För att förklara orsaken härtill, måste vi först berätta litet om några andra af de personer, som uppträda i vår berättelse.

*
</chapter>
<chapter name="Sjuttonde kapitlet">
<h2><small>SJUTTONDE KAPITLET.</small></h2>

Då Cedric anglosaxaren såg sin son digna sanslös ned på
stridsplatsen vid Ashby, var det hans första ingifvelse att befalla sina tjänare ta vård om honom, men orden fastnade i hans hals. Han kunde ej förmå sig att i en sådan församlings närvaro erkänna den son han hade förskjutit och gjort arflös. Han befallde emellertid Oswald att hålla uppsikt öfver honom och jämte två af hans lifegna föra Ivanhoe till Ashby, så snart mängden hade skingrat sig. Det
var emellertid andra, som hade förekommit Oswald med detta
barmhärtighetsverk. Mängden skingrades visserligen, men riddaren syntes ingenstädes till.

Förgäfves såg Cedrics munskänk sig om efter sin unge herre —
han såg blodfläcken, där han nyss dignat ned, men honom själf såg han ej längre; det såg ut, som om vänliga féer fört bort honom från stället. Oswald, som var vidskeplig liksom alla anglosaxare, skulle kanske ha förklarat Ivanhoes försvinnande på detta sätt, om ej hans blick plötsligt träffat en person, klädd som väpnare, och i
hvilken han igenkände sin medtjänare Gurth. Bekymrad för sin
herres öde och förtviflad öfver hans plötsliga försvinnande sökte den förvandlade svinaherden öfver allt efter honom och hade, medan han gjorde det, försummat att hålla sitt ansikte doldt, och därpå berodde ju hans egen säkerhet. Oswald ansåg det för sin plikt att bemäktiga sig Gurth som en förrymd träl, hvars öde hans herre skulle afgöra.

De vidare forskningar munskänken anställde beträffande Ivanhoes öde ledde ej till annat resultat än att han af de omkringstående fick veta, att riddaren varsamt lyfts upp af några välklädda svenner, anbragts i en bärstol tillhörande en dam, som varit närvarande vid torneringen, och genast förts ut ur trängseln. Då Oswald fått detta besked, beslöt han att återvända till sin herre, för att få närmare instruktioner, och medtog Gurth, hvilken han betraktade som ur Cedrics tjänst förrymd.

Anglosaxaren hade varit mycket bekymrad för sin son, ty
naturen tog ut sin rätt. Men knappast hade han fått veta, att Ivanhoe befann sig i god och antagligen öm vård, förr än den faderliga oron, som väckts af ovissheten om hans öde, åter vek för en känsla af kränkt stolthet och harm öfver det han kallade Wilfreds sonliga olydnad. »Låt honom gå sin egen väg», sade han, »låt dem läka hans sår, för hvilkas skull han fått dem. Han är mera skapad till det
normandiska ridderskapets gycklerier än till att häfda sina engelska förfäders rykte och heder med svärd och hillebard, hans fäderneslands gamla goda vapen.»

»Om det», sade Rowena, »är tillräckligt att vara rådsnar och
käck, att vara den tappraste bland de tappra och den mildaste bland de milda, då vet jag ingen, utom hans far...»

»Var tyst, lady Rowena! Detta är det enda ämne, hvarom jag
ej vill höra er tala. Gör er i ordning till prinsens gästabud; vi äro inbjudna därtill med ovanlig vördnadsfull artighet, sådan de öfvermodiga normanderna blott sällan ha bevisat vårt folk efter den olyckliga kampen vid Hastings. Jag skall gå dit, om det så blott vore för att visa dessa stolta normander, hur föga en anglosaxer tar sig nära af det öde, som drabbat en son, hvilken kunnat besegra deras
tappraste män.»

»Jag går inte dit», sade Rowena, »och jag ber er ta er väl i
akt, att inte det ni kallar mod och fasthet blir ansedt som
hårdhjärtenhet.»

»Stanna hemma då, otacksamma», svarade Cedric. »Du är den
hårdhjärtade, då du kan offra ett underkufvadt folks väl för en otilllåten böjelse. Jag skall uppsöka den ädle Athelstane och med honom vara tillstädes vid Johan af Anjous gästabud.»

Han gick alltså till gästabudet, hvars viktigaste tilldragelser vi redan ha berättat. Genast, då de anglosaxiska thanerna lämnade borgen med sitt följe, stego de till häst, och under den därvid uppstående brådskan föll Cedrics blick för första gången på den förrymde trälen Gurth. Den ädle anglosaxaren hade, som vi sett, gått
från gästabudet i ej synnerligen blid stämning och behöfde blott en förevändning för att låta sin vrede gå ut öfver någon. »Bojor!» ropade han. »Bojor! — Oswald, Hundibert! Ni slynglar och hundar! Hvarför lägga ni inte bojor på den där trälen

Utan att våga någon invändning bundo Gurths kamrater honom
med en grimma, det bindsle, som var närmast till hands. Han fann sig i denna behandling utan motstånd, men han sände sin herre en förebrående blick och sade: »Så går det, då man älskar ert kött och blod högre än sitt eget.»

»Till häst... och framåt!» sade Cedric.

»Det är hög tid», sade den ädle Athelstane, »ty rida vi inte
mycket hastigt, blir den kvällsmat, som den ärevördige abboten låtit tillreda, fördärfvad.»

De resande redo emellertid så raskt, att de kommo fram till
S:t Witholds kloster, innan det befarade missödet inträffade. Abboten, som själf var af gammal anglosaxisk börd, mottog de förnäma anglosaxarne med detta folks rundliga och öfverdådiga gästfrihet, som de njöto med välbehag till en sen eller, rättare sagt, tidig timme, och
ej heller togo de af sked af sin värd följande morgon, förr än de intagit en god frukost tillsammans med honom.

Då tåget lämnade klostergården, inträffade en händelse, som
något ängslade anglosaxerna, hvilka af alla Europas folk var det, som tog mest hänsyn till varsler.

Den profet, som denna gång väckte fruktan för en stor olycka, var ingen mer eller ingen mindre än en stor, mager, svart hund, som satt och tjöt helt ynkligt, då de främsta ryttarne redo ut 
genom porten, och därefter häftigt skällande sprang fram och tillbaka och tycktes böjd för att sluta sig till sällskapet.

»Jag tycker inte om den där musiken, fader Cedric», sade
Athelstane, ty med denna vördnadsfulla titel var han van att tilltala honom.

<img></img>

»Inte heller jag, onkel», sade Wamba, »jag är högeligen rädd
för, att vi komma att få betala kalaset.»

»Enligt min åsikt», sade Athelstane, som behöll abbotens goda öl i vänligt minne, »enligt min åsikt göra vi bättre i att vända om och stanna hos abboten till i eftermiddag. Man får otur med resan,
då ens väg korsas af en munk, en hare eller en tjutande hund, innan man har ätit sin nästa måltid.»

»Framåt!» sade Cedric otåligt. »Dagen är redan för kort till
vår resa. Hvad hunden angår, vet jag, att det är min förlupne träl Gurths racka, en odåga liksom hans herre.»

Med dessa ord reste han sig i stigbyglarna, förargad öfver detta afbrott i ridten, och sände sitt kastspjut efter den stackars Snappopp — ty det var Snappopp, som efter att ha spårat sin herre så långt på hans hemliga utflykt hade tappat hans spår här och nu på detta besynnerliga sätt gaf luft åt sin glädje öfver återseendet. Kastspjutet tillfogade djuret ett sår i öfre delen af ena fram benet och
hade så när spetsat det vid jorden, och Snappopp sprang tjutande bort. Gurths hjärta svällde, ty detta försök att döda hans trofaste följeslagare gjorde ett långt djupare intryck på honom än den hårda behandling han själf hade fått. Efter att förgäfves ha försökt lyfta upp handen till ögonen, sade han till Wamba, som då han såg, att hans herre var vid dåligt lynne, försiktigtvis dragit sig tillbaka till
eftertruppen: »Jag ber dig, gör mig den tjänsten att torka mina ögon med en flik af din kappa; jag har fått damm i dem, och jag kan för de här bojornas skull ej hjälpa mig själf.»

Wamba gjorde honom den begärda tjänsten.

Och den förtörnade svinaherden försjönk åter i en mörk
tystnad, som inga ansträngningar af narren kunde förmå honom att bryta.

Emellertid samtalade Cedric och Athelstane, som redo i spetsen för truppen, om landets tillstånd, om spliten inom den kungliga familjen, om fejderna och stridigheterna mellan de normandiska adelsmännen och om möjligheterna för, att de undertryckta anglosaxarne skulle kunna befria sig från normandernas ok eller åtminstone höja sig till nationell betydenhet och själf ständighet under det borgerliga krig, som efter all sannolikhet förestod.

Det hade länge varit Cedrics plan att utjämna den nu befintliga partidelningen bland anglosaxarne genom ett giftermål mellan Rowena och Athelstane. Denna hans käraste plan motverkades af den ömsesidiga böjelsen mellan hans myndling och hans son, och detta var den ursprungliga orsaken till Wilfred af Ivanhoes förvisning från fädernehemmet.

Denna stränga åtgärd hade Cedric vidtagit i hopp att Rowena
under Wilfreds frånvaro skulle svalna i sin kärlek, men i detta hopp hade han blifvit sviken, en missräkning, hvartill orsaken delvis kunde sökas i det sätt, hvarpå hans myndling hade blifvit uppfostrad. Cedric, för hvilken kung Alfreds namn hade en gudomlig klang, hade behandlat den enda ännu lefvande ättlingen af denne store härskare med så stor vördnad, att kanske ej ens en furstinna på den tiden
blef föremål för en sådan. Rowenas vilja hade i nästan allt varit en lag i hans hus, och Cedric själf, som tycktes ha beslutat, att
hennes kungliga myndighet åtminstone skulle fullt erkännas i denna lilla krets, tycktes sätta en ära i att uppträda som den förste af hennes undersåtar.

Förgäfves sökte han dock blända henne med utsikten till en
inbillad tron. Rowena, som hade ett godt förstånd, betraktade ej hans plan som utförbar ej heller som önskvärd för hennes del, om den också kunnat genomföras. Utan att försöka dölja sin kända böjelse för Ivanhoe, förklarade hon, att äfven om denne aldrig kunde bli hennes make, skulle hon hellre ta sin tillflykt till ett kloster än
dela en tron med Athelstane, hvilken hon alltid hade föraktat och som hon nu började grundligt afsky tack vare den pina hon fick utstå för hans skull.

Icke desto mindre fortfor Cedric, som ej hyste synnerligt höga tankar om kvinnlig beständighet, att använda alla de medel, som stodo i hans makt, för att åvägabringa det eftersträfvade partiet, hvarigenom han inbillade sig, att han gjorde anglosaxarnes sak en väsentlig tjänst. Sonens plötsliga och romantiska uppträdande på stridsplatsen vid Ashby hade han med fog betraktat nästan som en dödsstöt för sina förhoppningar. Hans faderskärlek hade visserligen
för ett ögonblick fått öfverhand öfver hans stolthet och
fosterlandskärlek, men de hade bägge kommit åter med full styrka, och under förenad påverkan af dem var han nu sinnad att göra ett kraftfullt försök att bringa förbindelsen mellan Athelstane och Rowena till stånd, samtidigt med att han vidtog de andra åtgärder, som voro nödvändiga för att främja återvinnandet af den anglosaxiska själfständigheten.

För denna sak sökte han nu bearbeta Athelstane. Men hans
varma och enträgna förmaningar hade lika liten verkan på den tröge Athelstanes otillgängliga sinne som glödande kulor, hvilka falla ner i vattnet, där de framkalla ett svagt fräsande och litet rök, men sedan genast svalna.

Då Cedric uppgaf detta arbete, som kunde jämföras med att
sporra ett trött ök eller att hamra på kallt järn, och vände sig till sin myndling Rowena, hade han ej stort mera tillfredsställelse af att tala med henne, ty då hans närvaro störde samtalet mellan Rowena och hennes favorittärna om Wilfreds tapperhet och öde, underlät
Elgitha ej att hämnas både sin härskarinna och sig själf genom att föra talet på, hur Athelstane blef kastad ur sadeln under torneringen, det obehagligaste ämne, som kunde föras på tal i Cedrics närvaro. För denne inbitne anglosaxare var dagens resa därför rik på allehanda missräkningar och obehag, så att han mer än en gång i
tysthet svor öfver torneringen och den, som låtit hålla den, samt sin egen dårskap att någonsin tänka på att bevista den.

Vid middagstiden höllo resenärerna på Athelstanes förslag rast i en skuggig skogstrakt vid en källa, för att låta hästarna hvila och själf va stärka sig med den reskost, hvarmed den gästfrie abboten
lastat en packåsna. Deras måltid var tämligen långvarig, och de olika afbrotten gjorde det omöjligt för dem att hoppas komma fram till Rotherwood utan att färdas hela natten, en öfvertygelse, som kom dem att fortsätta färden med raskare fart än hittills.

*
</chapter>

<chapter name="Adertonde kapitlet">
<h2><small>ADERTONDE KAPITLET.</small></h2>

Resenärerna hade nu kommit till brynet af skogen och stodo i
begrepp att bege sig in i dess enslighet, som på den tiden ansågs farlig på grund af de många fredlösa, hvilka förtryck och armod hade drifvit till förtviflan och som uppehöllo sig i skogarna i så stora band, att de med lätthet kunde trotsa den tidens svaga polis. För dessa röfvare ansågo dock Cedric och Athelstane sig säkra
oaktadt den sena timmen, då de hade i sitt följe tio svenner förutom Wamba och Gurth, på hvilkas bistånd man dock ej kunde räkna, då den förre var en narr och den senare en fånge. Tilläggas bör, att då Cedric och Athelstane vågade färdas så sent genom skogen, litade de icke blott på sitt mod, utan också på sin härkomst och
det goda namn de hade. De fredlösa, hvilka jaktlagens stränghet fört in i detta kringflackande och förtviflade lefnadssätt, voro för det mesta bönder af anglosaxisk härkomst och antogos i allmänhet respektera sina landsmäns personer och egendom.

Plötsligt skrämdes resenärerna af upprepade rop om hjälp, och då de redo bort till det ställe, hvarifrån ropen kommo, öfverraskades de af att finna en bärstol på marken och bredvid den en ung kvinna i präktig judisk dräkt, medan en gammal man, hvars gula hy vittnade om, att han tillhörde samma folk, gick af och an med åtbörder, som uttryckte den djupaste förtviflan, och vred sina händer, som om han drabbats af en förfärlig olycka.

På Athelstanes och Cedrics frågor kunde den gamle juden först endast svara med att åkalla beskydd af alla det gamla testamentets patriarker, den ene efter den andre, mot Ismaels söner, som kommo för att slå dem alldeles ned med sina svärd. Då Isaac från York (ty det var vår gamle vän) började hämta sig från sin dödsångest, kunde han ändtligen förklara, att han i Ashby hade lejt en betäckning af sex man samt mulåsnor till att bära en sjuk väns bärstol. Dessa människor hade åtagit sig att eskortera honom till Doncaster. Hit hade de kommit utan att bli ofredade, men då de af en vedhuggare fått upplysning om, att ett starkt band af fredlösa låg på lur i skogen framför dem, hade Isaacs lejda följe icke allenast tagit till flykten, utan också medtagit de mulåsnor, som buro bärstolen, och lämnat juden och hans dotter kvar där utan medel att försvara
sig, för att bli plundrade och sannolikt mördade af stigmännen, som i hvilket ögonblick som helst kunde störta sig öfver dem. »Viljen inte I, tappra herrar», tillade Isaac i ofantligt ödmjuk ton, »tilllåta oss, stackars judar, att färdas under ert beskydd? Jag svär vid lagens taflor, att aldrig har någon välgärning bevisats något
Israels barn sedan vår fångenskaps dagar, för hvilket det skall visas större tacksamhet.»

»Judehund!» sade Athelstane, hvars minne småaktigt gömde på
alla slags obetydligheter, men i synnerhet obetydliga förolämpningar, »kommer du inte ihåg, hur du trotsade oss vid torneringen? Kämpa

<img></img>

eller fly eller kom öfverens med de fredlösa, som du själf vill, men begär hvarken hjälp eller sällskap af oss, och i fall de endast plundra människor som dig, som plundrar hela världen, så anser jag dem för min del för ganska hyggligt folk.»

Cedric biträdde ej sin reskamrats stränga förslag. »Vi göra
bättre i att lämna dem två män äf vårt följe», sade han, »och två hästar till att följa dem tillbaka till närmaste by. Det minskar inte vår styrka synnerligt, och med ert goda svärd, ädle Athelstane, och de män vi behålla kvar, blir det en lätt sak för oss att bjuda ett tjog af dessa landstrykare spetsen.»

Rowena, som blef litet ängslig, då hon hörde talas om, att det fanns ett större antal fredlösa i närheten af dem, understödde ifrigt
sin förmyndares förslag, men plötsligt rätade Rebecka upp sig från sin bekymrade ställning, banade sig väg genom följet fram till den anglosaxiska damens gångare, knäböjde och kysste Rowenas klädningsfåll, så som österländska kvinnor göra, då de vända sig till dem, som äro högre i rang. I det hon därpå reste sig upp och slog tillbaka sin slöja, besvor hon henne i den Guds namn, som de bägge tillbådo, och vid uppenbarelsen af den lag på Sinai berg, som de bägge trodde på, att ha medlidande med dem och tillåta dem att fortsätta resan under deras beskydd. »Det är icke för min egen skull jag ber om denna gunst», sade Rebecka, »ej heller är det så mycket för denne gamle mans. Jag vet, att det inte är någon stor synd hos de kristna att förorätta och plundra vårt folk, ja, det är kanske en dygd, och hvad är det för skillnad för oss, om det sker i staden, i vilda skogen eller på öppna fältet? Nej, det är för ens
skull, som är många kär och som äfven är er kär, som jag besvär er att låta denne sjuke föras vidare med öm varsamhet under ert beskydd; ty om en olycka händer honom, skall ert lifs sista stund förbittras af grämelse öfver, att ni har nekat mig, hvad jag nu ber er om.»

Den ädla hållning och högtidliga ton, hvarmed Rebecka uttalade dessa ord, gjorde, att de utöfvade dubbelt så stark inverkan på den sköna anglosaxiskan.

»Mannen är gammal och klen», sade hon till sin förmyndare,
»flickan är ung och vacker, deras vän sjuk och i lifsfara. Fastän de äro judar, kunna vi inte som kristna öfverge dem i denna vånda. Låt dem lasta af två af packåsnorna och lägga deras bördor på två af trälarna. Mulorna kunna bära palankinen, och vi ha handhästar till den gamle mannen och hans dotter.»

Cedric gick villigt in på, hvad hon föreslog, och Athelstane
tilllade blott det villkoret, att de skulle hålla sig i eftertruppen, där Wamba, sade han, kunde beskydda dem med sin fläskskinka som sköld.

»Jag har lämnat kvar min sköld på torneringsbanan», svarade
narren, »som det händt mången bättre riddare än jag.»

Athelstane rodnade djupt, ty det hade händt honom själf på
torneringens sista dag. Rowena, som hade roligt åt narrens spetsiga infall, bad Rebecka rida bredvid henne, liksom för att ge henne upprättelse för Athelstanes råa skämt.

»Det är inte passande, att jag gör det», svarade Rebecka med
stolt ödmjukhet, »ty mitt sällskap kunde lätt anses som en skam för min beskyddarinna.»

Nu var omlastningen af bagaget färdig, ty blotta ordet »fredlöse» satte fart i alla, och skymningens annalkande gjorde, att dess klang hade ännu större verkan. Under brådskan fick Gurth sitta af hästen, och medan detta försiggick, öfvertalade han narren att lossa det rep, hvarmed armarna voro bundna. Det bands, kanske med flit, så löst
af Wamba, att Gurth ej hade någon svårighet att helt och hålle befria sina armar, hvarpå han smög sig in i ett tjockt snår och försvann.

Tumultet och förvirringen hade varit så stora, att det dröjde en stund, innan Gurth saknades, ty då han under den återstående delen af färden skulle anbringas bakom en af tjänarne, antog hvar och en af dem, att en annan af hans kamrater hade honom under sin uppsikt, och då det började hviskas bland dem, att Gurth var försvunnen, väntade man i hvarje ögonblick ett angrepp af de fredlösa, hvarför det ej ansågs lämpligt att ägna denna omständighet någon synnerlig uppmärksamhet.

Den väg, hvarpå sällskapet drog fram, var nu så smal, att mer än två ryttare ej bekvämligen kunde rida bredvid hvarandra på den, och den började slutta nedåt en trång dal, genom hvilken rann en bäck, hvars bräddar voro ofarbara, sumpiga och beväxta med dvärgpilar. Cedric och Athelstane, som redo främst, insågo, hur farligt det skulle vara att bli angripna i detta pass, men då ingen af dem
haft någon synnerlig öfning i krigiska värf, kunde de ej tänka sig någt bättre sätt att afvärja faran än att ila genom hålvägen så fort som möjligt. De redo därför utan synnerlig ordning och hade just kommit öfver bäcken med en del af sitt följe, då de samtidigt blefvo angripna framifrån, från sidan och bakifrån med en sådan häftighet,
att det var dem omöjligt att i det förvirrade tillstånd, hvari de befunno sig, göra något verksamt motstånd. Från alla håll hördes ropen: »En hvit drake! En hvit drake! S:t Georg för det glada England!» ett krigsrop, som angriparne hade antagit, emedan det tillhörde den roll de spelade som anglosaxiska fredlöse, och rundt omkring uppdöko fiender med en raskhet i angreppet, som tycktes mångdubbla deras antal.

Bägge de anglosaxiska höfdingarne togos till fånga i samma
ögonblick och under omständigheter, som voro betecknande för deras karaktär. Så snart Cedric såg, att en fiende visade sig, slungade han efter honom det kastspjut han hade kvar; det gjorde bättre verkan än det han hade kastat efter Snappopp, ty det naglade fast mannen vid en ek, som händelsevis stod tätt bakom honom. Efter denna framgång sporrade Cedric sin häst mot en ny fiende, drog samtidigt
sitt svärd och högg lös med så blindt raseri, att hans vapen träffade en tjock gren, som hängde öfver hans hufvud, och han afväpnades genom sitt eget huggs våldsamhet. Han blef ögonblickligen tagen till fånga och dragen af hästen af två eller tre af de stigmän, som trängdes omkring honom. Athelstane delade hans fångenskap, ty angriparne bemäktigade sig hans tömmar och ryckte honom af hästen, långt innan han hunnit draga sitt vapen eller sätta sig i
försvarsställning.

Följet, som var besväradt af bagage och öfverraskadt och
förskräckt öfver det öde, som drabbat dess herrar, blef ett lätt byte
för angriparne, medan lady Rowena midt i tåget och juden och hans dotter i eftertruppen hade samma olyckliga öde.

Af hela tåget undkom ingen utom Wamba, som vid detta
tillfälle visade långt mera mod än de, som gjorde anspråk på att ha mera förstånd. Han bemäktigade sig ett svärd, som tillhörde en af tjänarne, slog omkring sig därmed som ett lejon, dref tillbaka flera personer, som närmade sig honom, och gjorde ett käckt, om än fruktlöst försök att komma sin herre till hjälp. Då narren ej längre kunde försvara sig mot öfvermakten, sprang han af hästen, ilade in i den täta skogen och undkom under den allmänna förvirringen.

Men då den tappre narren befann sig i säkerhet, tänkte han
mer än en gång på, om han inte skulle vända om och dela
fångenskapen med sin herre, hvilken han var uppriktigt tillgifven.

»Jag har hört folk tala om frihetens välsignelser», sade han till sig själf, »men jag önskar, att någon vis man ville lära mig, hvad jag skall använda den till nu, då jag har den.»

Då han uttalade dessa ord högt, ropade en röst tätt bredvid
honom helt dämpadt och försiktigt: »Wamba!» och i det samma
sprang en hund, i hvilken han igenkände Snappopp, upp på honom och viftade med svansen. »Gurth!» svarade Wamba lika försiktigt, och svinaherden stod framför honom.

»Hvad är på färde?» sade han ifrigt. »Hvad betyda dessa rop
och denna svärdsklang?»

»Å, det är bara ett puts, som inte är något ovanligt nu för
tiden. De äro fångar allesammans.»

»Hvilka äro fångar?» utbrast Gurth otåligt.

»Vår husbonde och milady och Athelstane och Hundibert och
Oswald.»

»I Guds namn», sade Gurth, »hur ha de blifvit fångar? Och
hvems fångar äro de?»

»Vår husbonde var för rask till att kämpa, och Athelstane var inte rask nog, och de andra ville alls inte slåss. Och det är män med gröna jackor och svarta masker, som ha tagit dem till fånga. Och de ligga allesammans i gräset liksom de vildäpplen du brukar rista ned åt dina svin. Och jag skulle skratta åt det, om jag bara kunde det för gråt.» Och den hederlige narren fällde tårar af uppriktig sorg.

Gurths kinder blossade. »Wamba», sade han, »du har ett
vapen, och ditt hjärta har alltid varit starkare än din hjärna. Vi äro blott två, men ett raskt angrepp af män med mod i bröstet kan uträtta mycket. Följ mig!»

»Hvarthän? Och i hvad afsikt?»

»För att befria Cedric.»

Just som narren ämnade åtlyda hans uppmaning, visade sig
plötsligt en tredje person och bjöd dem bägge att stanna. Att döma efter hans dräkt och vapen skulle Wamba ha tagit honom för en
af de fredlöse, som nyss hade öfverfallit hans herre; men förutom att han ej hade någon mask på sig, kunde han, trots halfmörkret, på det präktiga axelgehänget, det dyrbara jakthornet och det lugna, befallande uttrycket i hans röst och hållning känna igen odalbonden Locksley, som under så ogynnsamma omständigheter hade segrat vid bågskjutningen.

»Hvad betyder allt detta?» sade han. »Hvem är det, som röfvar och plundrar och gör fångar här i dessa skogar?»

»Du kan se litet närmare på deras jackor», sade Wamba, »så
skall du snart kunna se, om det är dina barns kläder eller ej, ty de likna dina alldeles som den ena gröna ärtskidan liknar den andra.»

»Jag skall genast få besked om det», svarade Locksley, »men
det vill jag säga er, att ni rör er inte ur fläcken, förr än jag kommer tillbaka, annars gäller det edra lif. Gör bara som jag säger, det är det bästa både för er och för edra herrar. Men vänta litet, jag måste laga så, att jag så mycket som möjligt blir lik de där männen.»

Därmed spände han af sig skulderremmen med jakthornet, tog
en fjäder af sin mössa och lämnade dem till Wamba, sedan tog han upp en mask ur sin ficka, uppmanade dem ånyo att stå stilla och begaf sig ut för att rekognoscera.

»Skola vi stå stilla, Gurth», sade Wamba, »eller skola vi också schappa från honom? Enligt min narraktiga åsikt hade han en röfvares hela utstyrsel alltför nära till hands, för att han själf skulle kunna vara en ärlig man.»

»För mig må han gärna vara den onde själf», sade Gurth, »det
kan ändå inte bli värre för oss, om vi vänta, tills han kommer tillbaka. Hör han till bandet, måste han redan ha gjort allarm hos dem, och då tjänar det till lika litet att slåss och att fly. Dessutom har jag nyligen erfarit, att röfvare just inte äro de värsta människor man kan ha att göra med här i världen.»

Efter några minuters förlopp kom bonden tillbaka.

»Min vän Gurth», sade han, »jag har blandat mig med männen
där borta och fått veta, hvilka de tillhöra och hvart de ämna sig. Det är enligt min åsikt inte sannolikt, att de rent af skola öfva våld mot sina fångar. För tre män skulle det vara en ren galenskap att angripa dem i detta ögonblick, ty de äro duktiga krigsmän och ha därför ställt ut vakter för att göra allarm, om någon nalkas. Men jag hoppas snart kunna samla en sådan styrka, att jag trots alla
deras försiktighetsmått kan bjuda dem spetsen. I ären bägge
tjänare och, som det tycks, trogna tjänare hos Cedric anglosaxaren, han, som kämpar för engelsmännens rätt. Det skall ej fattas honom engelska armar till hjälp i hans nöd. Följ därför med mig, tills jag får samla flera hjälpare.»

Med dessa ord gick han genom skogen med hastiga steg, följd
af narren och svinaherden. Det låg ej för Wamba att gå länge tyst.

»Jag tycker», sade han, i det han såg på det bälte och det
jakthorn, som han ännu bar i handen, »att jag såg det pilskott, som vann detta vackra pris, och det var nog på denna sidan jul.»

»Och jag», sade Gurth, »kan svära min salighetsed på, att jag har hört den hederlige fribondens röst, som vann det, icke blott vid dagens ljus, utan också vid nattetid, och att månen inte har blifvit tre dagar äldre, sedan jag hörde den.»

»God’ vänner», svarade bonden, »hvem eller hvad jag är,
betyder ej mycket för ögonblicket; om jag befriar er herre, få ni orsak att anse mig för den bästa vän ni någonsin i ert lif ha haft. Och om jag är känd under det ena eller det andra namnet — om jag kan spänna en båge lika bra eller bättre än en koherde — och om det roar mig att vandra omkring i solsken eller månsken, det är något, som inte rör er, och som ni därför inte heller behöfver bry er om.»

»Våra hufvud äro i lejonets gap», hviskade Wamba till Gurth;
»vi måste se till, hur vi kunna få dem ut.»

»Var tyst!» sade Gurth. »Reta honom inte med dina narrstreck, så hoppas jag säkert, att allt går bra.»

*
</chapter>

<chapter name="Nittonde kapitlet">
<h2><small>NITTONDE KAPITLET.</small></h2>

Efter tre timmars rask vandring kommo Cedrics två lifegna
med sin hemlighetsfulle vägvisare till en liten öppen plats i skogen, midtpå hvilken det stod en väldig ek, som sträckte ut sina knotiga grenar åt alla riktningar. Under detta träd lågo tre eller fyra skyttar utsträckta på marken, medan en fjärde som skiltvakt gick fram och tillbaka i skuggan.

Då vakten hörde ljudet af steg, som närmade sig, gjorde han
genast allarm, och de sofvande sprungo ögonblickligen upp och spände sina bågar. Sex pilar, lagda på strängarna, riktades åt det håll, hvarifrån vandrarne närmade sig, men då deras anförare blef igenkänd, mottogs han med alla tecken till vördnad och tillgifvenhet, och all oro för ett ovänligt mottagande försvann genast.

»Hvar är mjölnaren?» lydde den första frågan.

»På väg till Rotterham.»

»Med hur många?» frågade anföraren, ty det tycktes han vara.

»Med sex man och godt hopp om byte med S:t Nicolais bistånd.»

»Fromt taladt», sade Locksley. »Och hvar är Allan-Dale?»

»Han har gått åt Watling-vägen till för att betjäna priorn af Jorvaulx.»

»Det är också välbetänkt. Och hvar är munken?»

»I sin cell.»

»Dit skall jag gå», sade Locksley. »Sprid er nu och uppsök 
edra kamrater. Samla så många ni kunna få tag i, ty det gäller 
villebråd, som måste jagas skarpt och som skall bita ifrån sig. Vänta 
litet», tillade han, »jag har glömt det nödvändigaste af alltsammans. 
Två af er måste genast bege sig på väg till Torquilstone, Front-de-Boeufs 
borg. En skara fina herrar, som ha klädt ut sig i samma 
dräkt,» som vi bära, hålla på att föra dit några fångar. Håll noga 
ögonen på dem, ty om de också komma till borgen, innan vi hinna 
samla vår styrka, är det en hederssak för oss att tukta dem, och 
det skall nog lyckas oss. Håll därför skarp utkik på dem och skicka 
en af edra kamrater, den, som är lättast på foten, för att bringa 
bud därom.»

De lofvade att noga efterkomma anförarens befallningar och 
begåfvo sig hastigt bort i sina olika ärenden. Emellertid fortsatte 
deras anförare och hans två följeslagare, hvilka nu betraktade honom 
med stor vördnad och en viss oro, sin väg till Copmanhursts kapell.

Då de kommit till den lilla månbelysta platsen och hade liggande 
framför sig det ärevördiga, om än förfallna kapellet och den torftiga 
eremitbostaden, som passade så väl till asketiska andaktsöfningar, 
hviskade Wamba till Gurth: »Om det är en röfvares boning, stämmer 
det med det gamla ordspråket, att ju närmare man är kyrkan, 
desto längre är man från Gud. Och vid min tuppkam», tillade han, 
»jag tror så säkert, att det förhåller sig så — hör bara på den 
infernaliska aftonsång de hålla inne i eremithyddan!»

Eremiten och hans gäst sjöngo verkligen i detta ögonblick med 
sina starka lungors fulla kraft en gammal dryckesvisa, hvars 
omkväde lydde sålunda:

<poem>	»Hej, räck mig nu det bruna krus,
<tab>		lustige sven, lustige sven!
	Hej, räck mig nu det bruna krus,
<tab>		drick sedan själf, min hedersvän!» </poem>

»Det är inte illa sjunget», sade Wamba, som själf stämt in. 
»Men hvem i alla helgons namn skulle ha väntat att få höra så 
munter sång från en eremitboning midt i natten?»

»Jo, det skulle minsann jag», sade Gurth, »ty den muntre klerken 
i Copmanhurst är vida känd och skjuter hälften af de rådjur, 
som stjälas i denna skog. Folk säger, att skogsfogden har klagat 
öfver honom, och att han mister kåpa och hätta, om han inte bättrar 
sig.»

Medan de talade så, hade Locksleys starka och upprepade 
knackningar ändtligen väckt eremitens och hans gästs uppmärksamhet. »Vid 
min rosenkrans», sade eremiten, i det han af bröt sig tvärt i en 
storartad rullad, »det kommer flera gäster, som ha öfverraskats af natten. 
För min kåpas skull vill jag inte, att de skola öfverraska oss vid 
dessa andaktsöfningar. Alla människor ha sina fiender, min bäste
riddar Latmask, och det kunde finnas personer, som vore nog elaka att uttyda den gästfria vederkvickelse jag har gifvit er, en trött resande, under tre korta timmar, som idel dryckenskap och fråsseri, laster lika främmande för mitt kall som för min karaktär.»

»Lumpna baktalare!» svarade riddaren. »Jag önskar, att jag
kunde komma åt att tukta dem. Men det är i alla fall en sanning, helige klerk, att alla ha sina fiender, och det finns folk här inlandet, med hvilka jag hellre vill tala genom visiret på min hjälm än med blottadt ansikte.»

»Sätt då din järnkruka på hufvudet, min late vän, så fort som din natur det tillåter», sade eremiten, »medan jag sätter undan dessa tennkrus, hvilkas forna innehåll löper underligt rundt i mitt hufvud; och för att man inte skall höra något buller — ty sanningen att säga märker jag, att jag är litet osäker på benen — så stäm in i den melodi du hör mig sjunga; det gör detsamma med orden, dem kan jag knappast själf.»

Med dessa ord uppstämde han en dånande psalm, och medan
den skallade, flyttade han undan alla saker, som de användt vid sitt dryckeslag; riddaren, som skrattade hjärtligt, allt under det han väpnade sig, hjälpte till med sin röst då och då, allt efter som hans skrattlust tillät.

»Hvad är det för en satans morgonmässa ni hålla så här dags
på dygnet?» sade en röst utanför.

»Vår herre förlåte er, herr resenär!» sade eremiten, som tack vare det oväsen han själf höll och kanske också på grund af det nattliga dryckeslaget ej kunde känna igen en röst, som eljes var honom ganska väl bekant, »drag vidare i Guds och S:t Dunstans namn och stör inte min och min fromme broders andakt.»

»Galne präst», svarade rösten utanför, »öppna för Locksley.»

»Det är ingen farlig», sade eremiten till sin gäst.

»Men hvem är han?» sade den svarte riddaren. »Jag är mycket
angelägen att få veta det.»

»Hvem han är? Han är en vän, säger jag.»

»Men hvad för en vän? Han är kanske en vän till dig, men
inte till mig.»

»Hvad för en vän?» svarade eremiten. »Det är en af de
frågor, som det är lättare att göra än att svara på. Hvad för en vän? Jo, då jag nu tänker närmare på saken, kommer jag ihåg, att han just är den beskedlige skogvaktare jag talade med dig om för en stund sedan.»

»Ja, en lika beskedlig skogvaktare som du är en from eremit,
det tviflar jag inte på. Men öppna nu dörren för honom, innan han sparkar den af gångjärnen.»

Hundarna, som i början skällt alldeles ursinnigt, tycktes
emellertid nu känna igen den utanför stående mannens röst, ty de ändrade alldeles sitt sätt, skrapade och gnällde vid dörren, som om de 
ville lägga in ett godt ord för, att han skulle släppas in. Eremiten sköt hastigt bommen från dörren och släppte in Locksley och hans bägge ledsagare.

»Hvad är det för en kamrat du har hos dig, eremit?» blef
skyttens första fråga, så snart han fick se riddaren.

»En broder af vår orden», svarade eremiten. »Vi ha suttit vid våra böner hela natten.»

»Han är säkert en munk af den. stridande kyrkan», svarade
Locksley, »och det är visst flera af den sorten ute i natt. Du skall veta, broder, att du måste lägga rosenkransen å sido och ta fram pikstafven; vi behöfva alla våra käcka kamrater, både klerker och lekmän. Men», tillade han och förde honom litet afsides, »är du galen, som släpper in en riddare, du inte känner? Har du glömt våra lagar?»

»Inte känner?» svarade eremiten dristigt. »Jag känner honom
lika väl som en tiggare känner sin matskål.»

»Hvad heter han då?»

»Hans namn», sade eremiten, »hans namn är riddar Anthony af
Scrabelstone — som om jag skulle dricka med en person utan att veta hans namn!»

»Du har druckit mer än nog, broder», sade jägaren, »och jag
är rädd, att du också har pratat mer än nog.»

»Min bäste skytt», sade riddaren, i det han trädde fram, »var inte ond på min muntre värd. Han skänkte mig endast den gästfrihet, som jag skulle ha aftvingat honom, om han hade nekat mig den.»

»Du aftvinga mig något», sade eremiten. »Vänta du bara, tills jag har utbytt denna grofva kåpa mot en grön jacka. Om jag då inte låter en pikstaf ringa tolf för dina öron, så vill jag hvarken vara en riktig klerk eller en riktig jägare.»

Medan han sade detta, drog han af sig sin kåpa och visade
sig i tätt åtsittande svart lärftströja och underbenkläder, hvaröfver han i hast klädde på sig en grön jacka och benkläder af samma färg. »Var god och snör mina band», sade han till Wamba, så skall du få en bägare kanariesekt för besväret.»

»Tack skall du ha för din sekt», sade Wamba, »men tycker
du det är rätt af mig att hjälpa dig med att förvandla dig från en from eremit till en syndig skogsman?»

»Du skall inte vara rädd», sade eremiten,» jag skriftar bara min gröna jackas synder för min munkkåpa, så är alltsammans bra igen.»

»Amen!» svarade narren. »En botfärdig i kläde bör ha en
biktfar i säckväf, och er kåpa kan mycket väl ge min brokiga jacka absolution på köpet.»

Därvid hjälpte han eremiten att knyta den oändliga mängd
snören, hvarmed benkläderna fästes vid tröjan.

Medan de voro sysselsatta därmed, förde Locksley riddaren litet afsides och sade: »Neka inte, herr riddare, ni är den, som afgjorde
segern till förmån för engelsmännen mot de utländska på andra dagen af torneringen vid Ashby.»

»Och hvad blir följden, om ni gissar rätt?»

»I så fall håller jag er för en vän till det svagare partiet.»

»Det är ju en äkta riddares plikt», svarade den svårte riddaren, »och jag vill ogärna, att ni skulle ha anledning att tänka annorlunda om mig.»

»Men för mitt syfte», sade Locksley, »borde ni helst vara lika god engelsman som god riddare, ty hvad jag har att tala om gäller visserligen något, som är hvarje hederlig mans plikt, men det är också en särskild plikt för hvarje äkta Englands son.»

<img></img>

»Du kan inte tala med någon», svarade riddaren, »för hvilken
England och hvarje engelsmans lif är dyrbarare än för mig.»

»Jag vill gärna tro det», svarade Locksley, »ty aldrig har detta land så väl behöft bistånd af alla, som älska det. Hör på, jag skall berätta dig om ett företag, hvari du kan ta en hedrande del, om du verkligen är det du synes vara. En skara usla nidingar, förklädda till män, som äro bättre än de, ha bemäktigat sig en engelsman, kallad Cedric anglosaxaren, tillika med hans myndling, lady Rowena, och hans vän Athelstane af Coningsburgh och ha fört dem till en borg i denna skog kallad Torquilstone. Jag frågar dig som
god riddare och god engelsman, om du vill hjälpa till att befria dem ?»

»Jag är af mitt löfte förbunden att göra det», svarade riddaren. »Men jag vill gärna veta, hvem du är, som ber om mitt bistånd å deras vägnar.»

»Jag är en namnlös man», sade skogsmannen, »men jag är en
vän till mitt fosterland och mitt fosterlands vänner. Med denna förklaring måste du tills vidare låta dig nöja, och det så mycket hellre som du själf önskar förbli okänd. Men det skall du vara öfvertygad om, att då jag en gång gifvit mitt ord, är det lika obrottsligt, som om jag ginge med gyllene sporrar.»

»Det tror jag gärna», sade riddaren. »Jag har varit van att läsa i människors ansikten, och i ditt läser jag ärlighet och beslutsamhet. Jag vill därför ej göra dig flera frågor, utan hjälpa dig med att befria dessa fångar; då det är gjordt, hoppas jag, att vi skola skiljas som bättre bekanta och mycket belåtna med hvarandra.»

»Alltså», sade Wamba till Gurth — ty då eremiten nu var
omklädd, hade narren närmat sig den andra sidan af hyddan och hört slutet af samtalet — »alltså ha vi fått en ny bundsförvant. Jag hoppas i sanning, att riddarens tapperhet skall vara mera äkta metall än eremitens fromhet och jägarens ärlighet, ty den här Locksley ser mig ut som en äkta tjufskytt och prästen som en ärkehycklare.»

»Håll munnen, Wamba», sade Gurth, »det är kanske alltsammans
som du tror, men om så den lede Satan med bockhornen kom och
erbjöd mig sin hjälp till att försätta Cedric och lady Rowena i frihet, är jag rädd, att jag inte vore nog from att säga nej till den ondes anbud och be honom vika ifrån mig.»

Eremiten var nu fullständigt klädd som skytt med svärd och
jakthorn, båge och pilkoger och en väldig staf på axeln. Han
lämnade sin cell i spetsen för de församlade, och efter att sorgfälligt ha låst dörren, stack han in nyckeln under tröskeln.

»Är du i ett sådant tillstånd, att du kan göra god tjänst,
broder?» sade Locksley. »Eller surrar ölet ännu omkring i ditt hufvud?»

»Inte värre än att en klunk ur S:t Dunstans källa kan af hjälpa det», svarade prästen, »jag har litet susning i hjärnan och litet osäkerhet i benen, men ni skall snart få se bägge delarna försvinna.»

Därmed gick han ner till den stenbassin, där källans vatten
porlade i månskenet, och drack en så lång klunk, som om han velat tömma källan.

»När har du någonsin förr druckit så mycket vatten, helige
klerk af Copmanhurst?» sade den svarte riddaren.

»Aldrig, sedan mitt vinfat läckte och vinet rann ut på galet
håll», svarade eremiten, »så att jag inte hade annat att dricka än min skyddspatrons goda gåfva här.»

Därpå doppade han händer och hufvud i källan och sköljde bort alla spår af det nattliga dryckeslaget.

Då den muntre prästen sålunda blifvit uppfriskad och nykter,
svingade han sin tunga staf öfver hufvudet med tre fingrar, som 
om den varit ett rör, och utbrast: »Hvar äro de usla röfvarena, 
som släpa bort flickor mot deras vilja? Må den lede satan flyga 
bort med mig, om jag inte är karl till att mäta mig med ett dussin 
af dem.»

»Svär du, helige klerk?» sade den svarte riddaren.

»Klerktiteln kan du behålla för dig själf», svarade den
förvandlade prästen. »Vid S:t Georg och draken, jag är inte munk längre än medan jag har min kåpa på kroppen. Då jag har fått min gröna jacka på mig, dricker jag och svär och nojsar med töserna så godt som någon jägare i West Riding.»

»Kom nu, du präst!» sade Locksley. »Och håll munnen! Du
larmar som ett helt kloster på en helgafton, då pater-abboten har gått till sängs. Kom ni också, godt folk, stå inte här och prata ... kom med, hör ni, vi måste samla hela vår styrka, och ändå bli vi ganska få, i fall vi måste storma Reginald Front-de-Boeufs borg. Framåt och låt oss inte spilla tiden.»
</chapter>

<chapter name="Tjugonde kapitlet">
<h2>TJUGONDE KAPITLET.</h2>

Medan dessa förberedande åtgärder vidtogos till Cedrics och
hans följeslagares bästa, skyndade de beväpnade män, som fört bort dem, till den fasta borgen, där de ämnade hålla dem fångna. Men slutligen föll mörkret på, och stigmännen tycktes endast känna ofullständigt till vägarna i skogen. De nödgades rasta långa stunder, och en eller ett par gånger måste de vända om, för att finna den rätta riktningen. Sommarmorgonen hade grytt, innan de kunde fortsätta färden med full visshet om, att de befunno sig på den rätta vägen. Men med dagens ljus vände tilliten tillbaka, och tåget drog nu raskt framåt. Mellan de bägge anförarne fördes följande samtal:

»Det är på tiden, att ni lämnar oss, riddar Maurice», sade
tempelherren till de Bracy, »för att förbereda den andra delen af ert mysterium. Nu skall ni ju till att spela den befriande riddaren.»

»Jag har besinnat mig», sade de Bracy, »jag lämnar er inte,
förr än bytet lyckligt och väl anländt till Front-de-Boeufs borg. Där skall jag visa mig för lady Rowena i min egen skepelse och lita på, att hon ursäktar den våldshandling, jag gjort mig skyldig till, på grund af min brinnande kärlek.»

»Och hvad är det, som föranledt er att ändra er plan, de Bracy?» frågade tempelherren.
»Kan ni inte gissa det?» svarade de Bracy. »Ni tempelherrar
ha stort rykte som kvinnojägare.»

»Jag vill säga er som sanningen är», sade tempelherren, »jag
bryr mig inte om er blåögda skönhet. Det finns en annan i tåget, hvars sällskap jag mera åtrår.»

»Hvad? Skulle ni kunna nedlåta er till tärnan?»

»Nej, herr riddare», sade tempelherren stolt. »Till tärnan
nedlåter jag mig inte. Jag har bland fångarna ett byte lika vackert som ert.»

»Vid den heliga mässan, ni menar den vackra judinnan!» sade
de Bracy. »Jag skulle ha kunnat svära på, att edra tankar mera sysslade med den gamle ockrarens penningpåsar än med dotterns svarta ögon.»

»Jag kan beundra bägge delarna», svarade tempelherren.
»Dessutom är den gamle juden blott hälft pris. Jag måste dela bytet från honom med Front-de-Boeuf, som inte vill låta oss få använda sin borg för intet.»

Under detta samtal försökte Cedric locka ur dem, som bevakade, honom, någonting om hvad slags folk de voro och hvad afsikten var med öfverfallet.

Förgäfves sökte dock Cedric anställa förhör med sina väktare, hvilka hade för många goda skäl till sin tystnad för att låta förmå sig till att bryta den. De jagade fortfarande framåt med honom i hvinande fart, tills Torquilstone, Reginald Front-de-Boeufs gamla förfallna borg, reste sig vid ändan af en allé. Då Cedric såg tornen på Front-de-Boeufs borg höja sina grå och mossbelupna tinnar i morgonsolen öfver de omgifvande skogarna, fick han ögonblickligen en aning om orsaken till hela olyckan.

»Jag gjorde röfvarena och de fredlösa här i skogarna orätt»,
sade han, »då jag antog, att slika stigmän hörde till deras band; lika gärna kunde jag ha förväxlat röfvarena i dessa snår med Frankrikes glupska vargar. Säg mig, hundar, är det mitt lif eller min förmögenhet er herre eftertraktar?»

De män, som bevakade dem, voro lika stumma som förut, och
nu gjorde de halt utanför borgporten. De Bracy stötte tre gånger i sitt horn, och bågskyttarne, som ställt sig på muren vid deras ankomst, skyndade sig att fira ned vindbryggan och släppa in dem.

Lady Rowena skildes därpå från sitt följe och fördes till ett afsides liggande gemak, visserligen med all artighet, men utan att man frågade henne, om hon hade lust därtill. Samma oroande utmärkelse visades Rebecka, trots alla böner från hennes far, som i denna yttersta vånda till och med bjöd pengar, om hon kunde få stanna hos honom. »Eländige hedning», svarade en af hans vaktare, »då du har sett din håla, skall du inte önska, att din dotter skall dela den med dig», och utan vidare blef den gamle juden med våld
släpad bort åt ett annat håll än de andra fångarne. Tjänarne fördes,
efter att ha blifvit afväpnade, bort till en annan del af borgen, och man nekade till och med Rowena den tröst, hon kunde ha haft af sin tärna Elgithas närvaro.

Det rum, där de anglosaxiska höfdingarne inspärrades, användes visst nu mera som ett slags vaktrum, men hade fordom varit borgens förnämsta sal.

Cedric gick af och an i rummet, upptagen af vredgade tankar
på förgångna dagar och nutiden, medan hans olyckskamrats slöhet, som på honom utöfvade samma verkan som tålamod och en filosofisk lifsuppfattning, skyddade honom mot allt annat än ögonblickets obehag, och så föga kände han till och med dem, att han endast då och då väcktes till ett svar, då Cedric lidelsefullt vände sig till honom.

»Ja», sade Cedric hälft för sig själf, hälft till Athelstane, »det var just i denna sal min far höll gästabud med Torquil Wolfganger, då han hade den tappre och olycklige Harold som gäst, när han drog ut mot normanderna, som hade slagit sig samman med upprorsmannen Tosti. Det var i denna sal Harold gaf sin upproriske broders sändebud det högsinnade svaret. Ofta har jag hört min far bli varm, då han berättade därom. Tostis sändebud fördes in, fastän detta stora gemak knappt kunde rymma den talrika skaran
af ädla anglosaxiska höfdingar, som tömde bägarna med det blodröda vinet omkring sin konung.»

»Jag hoppas», sade Athelstane, på hvilken denna del af hans väns uttalanden gjorde ett visst intryck, »att de inte glömma att skicka oss litet vin och mat till middagen — vi fingo knappt andrum att stilla vår hunger, och jag mår aldrig riktigt bra af maten, då jag äter strax efter det jag stigit af hästen, ehuruväl läkarne anbefalla detta.»

»Det är spilld tid», mumlade Cedric förargad, »att tala till honom om annat än som rör hans aptit.»

Medan anglosaxaren var upptagen af dessa pinsamma
betraktelser, gick fängelsedörren upp, och in trädde en taffelmästare, bärande i handen den hvita staf, som var tecknet på hans värdighet. Denne viktige person gick med afmätta steg inåt rummet, följd af fyra svenner, som buro ett bord fullsatt med rätter, hvilkas åsyn och lukt tycktes vara en ersättning för Athelstane för alla de obehag han hade utstått. De personer, som passade upp vid måltiden, voro maskerade och insvepta i kappor.

»Hvad är det för komediantspel?» sade„Cedric. »Tror ni, att
vi äro okunniga om, hvems fångar vi äro, då vi äro i er herres borg? Säg honom», fortfor han, begagnande detta tillfälle till att öppna underhandlingar om sitt frigifvande, »säg er herre, Reginald Front-de-Boeuf, att vi ej veta någon orsak han kan ha till att undanhålla oss vår frihet, undantagandes hans olofliga åtrå efter att rikta sig på vår bekostnad. Säg honom, att vi vilja  tillfredsställa hans roflystnad, liksom vi under liknande förhållanden skulle göra
det gentemot en vanlig stråtröfvare. Låt honom nämna den
lösepenning han kräfver för vårt frigifvande, och den skall bli erlagd, så framt hans fordran ej öfverstiger våra medel.»

Taffelmästaren svarade icke, utan böjde blott på hufvndet.

»Och säg riddar Reginald Front-de-Boeuf», sade Athelstane, »att jag sänder honom min utmaning och uppfordrar honom till kamp med mig på lif och död, till fots eller till häst, på hvilket säkert ställe som helst, inom en veckas tid efter det vi försatts i frihet. Är han en verklig riddare, skall han under dessa omständigheter ej
våga af slå min utmaning eller uppskjuta striden.»

»Jag skall bringa riddaren er utmaning», sade  taffelmästaren, »emellertid lämnar jag er nu i fred att intaga er måltid.»

Fångarne hade emellertid ej länge varit sysselsatta med att stilla sin hunger, förr än deras uppmärksamhet drogs bort från denna högst allvarliga sysselsättning genom hornstötar utanför porten. De upprepades tre gånger med sådan styrka, som om hornsignalerna gifvits utanför ett förtrolladt slott af den sagoriddare, på hvars bud hallar och torn, murar och tinnar skulle störta samman och försvinna som morgondimman. Anglosaxarne foro upp från bordet och ilade till fönstret. Men deras nyfikenhet blef besviken, ty fönstren vette utåt borggården, och hornets toner kommo utifrån. Emellertid
tycktes de ha något allvarligt att betyda, ty det blef genast stor brådska inom borgen.

<img></img>
</chapter>
<chapter name="Tjuguförsta kapitlet">
<h2>TJUGUFÖRSTA KAPITLET.</h2>

I det vi öfverlåta åt de anglosaxiska höfdingarne att återvända till sin måltid, så snart deras otillfredsställda nyfikenhet tillåter dem att tillgodose den halft tillfredsställda aptitens kraf, vilja vi göra en
påhälsning hos Isaac från York i hans långt strängare fångenskap. Den stackars juden hade i hast släpats ner i ett fängelsehål i borgen, hvars golf låg djupt under marken och var mycket fuktigt, emedan det till och med låg djupare än själfva borggrafven. Den enda dagern kom genom ett par gluggar, som sutto så högt upp, att fången alls icke kunde nå dem. Till och med vid middagstiden föll genom dessa
öppningar endast ett dunkelt och osäkert ljus, som förvandlades till fullständigt mörker långt innan den öfriga borgen gått miste om dagsljusets välsignelse.

Vid ena ändan af denna förfärliga fängelsehåla stod ett stort spiselrost, tvärsöfver hvilket det låg några af rost halft uppfrätta järnstänger.

Hela fängelsets utseende kunde ha förfärat en modigare man
än Isaac, som dock var mera lugn nu, då den hotande faran hade drabbat honom, än han tycktes vara, då han pinades af en ångest, hvars orsak ännu var aflägsen och berodde af tillfälligheter. Icke heller var det första gången Isaac befann sig i så farliga omständigheter. Han hade därför erfarenheten till vägledare och hoppet om, att han åter liksom förut kunde befrias som en fången fågel från
fågelfängaren. Framför allt hade han ett stöd i sitt folks orubbliga hårdnackenhet och den oböjliga bestämdhet, hvarmed man ofta har sett israeliter finna sig i de största plågor, som våld och makt kunna tillfoga dem, hellre än att tillfredsställa våldsmännen genom att uppfylla deras fordringar.

I denna stämning af passivt motstånd och med sina kläder
samlade under sig för att skydda sig mot det våta stengolfvet, satt Isaac i en vrå af sitt fängelse, där hans sammanknäppta händer, hans tofviga hår och skägg, hans pälsverkskappa och höga mössa, sedda i den matta, brutna belysningen, skulle ha gjort honom värdig en Rembrandts pensel, om denne berömde målare hade left på den tiden.
Juden satt i oförändrad ställning i nära tre timmar, efter hvilkas förlopp det hördes steg i fängelsetrappan. Bommarna gnisslade, då de drogos ifrån, gångjärnen knakade, då den låga dörren öppnades och Reginald Front-de-Boeuf inträdde i fängelsehålan, följd af tempelherrens bägge saracenska slafvar.

Front-de-Boeuf, en lång, kraftfullt byggd man, som tillbragt sitt lif i krig eller privata fejder och tvister, och som ej skytt något medel för att utsträcka sitt länsvälde, hade anletsdrag, som öfverensstämde med hans karaktär och uttryckte alla slags onda lidelser. De ärr, hvaraf hans ansikte var fullt, skulle, om man sett dem i ett
annat ansikte, ha väckt det vördnadsfulla deltagande, som
bevisen på berömlig tapperhet äro värda; men hos Front-de-Boeuf ökade de endast det grymma uttrycket i hans anlete och den skräck hans närvaro ingaf. Denne skräckinjagande baron var klädd i en skinnjacka, som slöt tätt om kroppen och var skafd och nedsmutsad af rustningen. Han hade inga vapen utom en dolk i sitt bälte; den
bildade liksom en motvikt mot den knippa rostiga nycklar, som hängde på hans högra sida.

De svarta slafvar, som följde med Front-de-Boeuf, voro nu ej
längre klädda i sin präktiga dräkt, utan buro blusar och benkläder af groft lärft, och deras ärmar voro uppkaflade öfver armbågen liksom slaktarnes, då de skola till att förrätta sina sysslor i slakthuset. Hvar och en af dem hade i handen en liten korg, och då de inträdde i fängelsehålan, stannade de vid dörren, tills Front-de-Boeuf själf noggrant hade stängt den och vridit om nyckeln två gånger i låset.
Efter att ha vidtagit detta försiktighetsmått, gick han långsamt fram till juden, på hvilken han höll sin blick fästad, som om han ville förlama honom med den, så som några djur lära kunna göra med sitt byte. Det såg verkligen ut, som om Front-de-Boeufs mörka och onda blick hade något af denna trollska makt öfver hans olyckliga fånge. Juden satt med öppen mun och med ögonen fästade på den grymme baronen med en sådan stel, skräckslagen blick, att hans kropp rent af tycktes krympa ihop, medan han mötte den vilde normandens stirrande, giftiga ögon. Den olycklige Isaac hade icke blott icke kraft att resa sig och göra den djupa bugning, som hans ångest dref honom att göra, utan kunde ej ens ta af sig mössan eller yttra något bönfallande ord, så häftigt upprörd blef han vid den tanken, att han
hotades af tortyr och död.

Å andra sidan tycktes normandens ståtliga gestalt växa liksom örnens, som reser sina fjädrar, då han står i begrepp att slå ned på sitt värnlösa byte. Han stannade tre steg från den vrå, där den olycklige juden nu liksom krupit samman på minsta möjliga rum, och gaf en af slafvarne en vink att komma närmare. Den svarte drabanten steg fram, och i det han ur sin korg framtog en stor vågskål och flera vikter, lade han dem vid Front-de-Boeufs fötter och drog sig åter tillbaka på vördnadsfullt afstånd.

Dessa mäns rörelser voro långsamma och högtidliga, som om
deras själ tyngdes af en aning om grymhet och fasor. Front-de-Boeuf själf öppnade förhandlingarna genom att tilltala den olycklige fången på följande sätt:

»Du mest förbannade hund af en förbannad ras», sade han, i
det hans djupa, barska röst gaf eko under fängelsehvalfvet, »ser du denna vågskål?»

Den olycklige juden svarade ett sakta ja.

»I denna vågskål», sade den obarmhärtige baronen, »skall du väga till mig tusen skålpund silfver efter rikets lagstadgade mål och vikt.»

»Helige Abraham!» svarade juden, hvilken den hotande faran
gaf tillbaka talförmågan. »Har någon människa någonsin hört en sådan begäran? Hvem har någonsin, ens i en minnessångares
fantasier, hört talas om en sådan summa som tusen skålpund silfver? Hvilket mänskligt öga har någonsin blifvit välsignadt med åsynen af en så oerhörd skatt? Icke innanför Yorks murar, om du också
vill rannsaka mitt hus och hela min stams hus, skall du finna tiondedelen af denna omåttliga summa i silfver, som du talar om.»

»Jag är en medgörlig man», svarade Front-de-Boeuf, »och om
det är ondt om silfver, säger jag ej heller nej till guld. Efter en beräkning af en mark guld för sex mark silfver skall du befria din vantrogna kropp från plågor, som din fantasi aldrig ens kunnat drömma om.»

»Haf barmhärtighet med mig, ädle riddare!» utbrast juden.
»Jag är gammal och fattig och hjälplös. Det skulle vara ovärdigt att triumfera öfver mig — det är en ringa bedrift att krossa en mask.»

»Gammal är du kanske», svarade riddaren, »så mycket större
skam är det för de dumma människor, som ha tillåtit dig att gråna i ocker och skälmstycken. Svag är du kanske, ty när har en jude haft mod i bröstet eller en kraftig hand? Men rik är det allmänt bekant att du är.»

»Jag svär er, ädle riddare», sade juden, »vid allt hvad jag tror på och vid allt hvad vi gemensamt tro på ...»

»Svär inte bort dig», afbröt normanden honom, »och låt inte
din genstörtighet besegla din dom, innan du har sett och väl betänkt det öde, som väntar dig. Tro inte, att jag talar till dig blott för att göra dig rädd och begagna mig af den usla feghet du har ärft af din stam. Jag svär vid det du <i>inte</i> tror, vid det evangelium, som vår kyrka lär, och vid de nycklar, som äro den gifna till att binda och lösa, att mitt beslut är fast och orubbligt. Denna fängelsehåla är inte något ställe, där man skämtar. Fångar, som varit tio tusen gånger förnämligare än du, ha dött inom dessa murar, och deras öde har aldrig blifvit kändt. Men dig väntar en långsam martyrdöd, mot hvilken deras var en vällust.»

Åter gaf han slafvarne en vink att träda närmare, och han
talade afsides till dem på deras eget språk, ty han hade också varit i Palestina, där han kanske hade lärt sig sin grymhet. Saracenerna framtogo ur sina korgar litet kol, en pust och en flaska med olja. Medan den ene slog eld med flinta och stål, lade den andre kolet till rätta på det stora, rostiga gallret, som vi redan ha omtalat, och
använde pusten, tills kolen glödde röda.

»Ser du, Isaac», sade Front-de-Boeuf, »den rad järnstänger, som ligga öfver dessa glödande kol? På detta varma läger skall du ligga naken, som om du hvilade på en dunbädd. En af dessa slafvar skall hålla elden vid makt under dig, medan den andre skall ingnida dina usla lemmar med olja, så att steken inte skall brännas. Välj nu mellan ett sådant halster och utbetalningen af tusen skålpund silfver, ty vid min fars hufvud, du har intet annat val.»

»Det är omöjligt», utbrast den eländige juden, »det är omöjligt, att det verkligen kan vara er afsikt. Den gode Gud, som har skapat världen, har aldrig skapat ett hjärta, som vore i stånd att öfva en sådan grymhet.»
»Lita inte på det, Isaac», sade Front-de-Boeuf, »det skulle vara en farlig villfarelse. Tror du, att jag, som har sett en stad bli plundrad, i hvilken tusental af mina kristna landsmän omkommo genom svärd, vatten och eld, viker från mitt uppsåt för en eländig judes tjut och skrik? Eller tror du, att dessa svarta slafvar, som hvarken ha någon lag eller något fädernesland eller något samvete undantagandes deras herres vilja — som använda gift eller spjut eller
dolk eller rep vid hans minsta vink — tror du, att de skola ha barmhärtighet, de, som ej ens förstå det tungomål, hvarpå man ber därom? Var förnuftig, gamle man, lätta dig från en del af din öfverflödiga mammon, betala tillbaka i en kristens händer en del af hvad du förvärfvat genom det ocker du öfvat mot hans trosförvanter. Din slughet kan snart åter komma din slankiga pung att svälla, men hvarken läkare eller medikament kunna läka din svedda hud och ditt
brända kött, om du en gång lägges på dessa järnstänger. Betala din lösepenning, säger jag, och gläd dig åt, att du genom en sådan betalning kan bli fri från ett fängelse, hvars hemligheter endast få ha fått tillfälle att omtala. Jag vill inte spilla flera ord på dig — välj mellan din usla metall och ditt kött och blod, och som du väljer, så skall det bli.»

»Måtte då Abraham, Jakob och alla vårt folks fäder stå mig
bi», sade Isaac, »jag kan inte välja, ty jag har inte medel att uppfylla din oerhörda fordran.»

»Grip honom och kläd af honom, slafvar», sade riddaren, »och
låt hans folks fäder stå honom bi, om de kunna.»

Baronens hjälpare, som mera af hans blick än af hans ord
förstodo, hvad han befallde dem, trädde åter fram, lade handen på den olycklige Isaac, drogo upp honom från marken och väntade, hållande honom mellan sig, på den hårdhjärtade baronens nästa vink.

»Jag vill betala de tusen skålpunden silfver», sade han, »det vill säga», tillade han efter ett ögonblicks paus, »jag vill betala dem med mina bröders bistånd, ty jag måste tigga som en bettlare vid vår synagogas dörr, innan jag kan samla en så oerhörd summa. När och hvar skall den lämnas?»

»Här», svarade Front-de-Boeuf, »här skall den aflämnas — den
måste vägas, vägas och räknas upp på detta fängelsegolf. Tror du, att jag släpper dig ifrån mig, förr än jag är säker på din lösepenning?»

»Och hvilken säkerhet har jag för, att jag blir försatt i frihet, då lösepenningen är erlagd?»

»En normandisk adelsmans ord, du ockrare till slaf, en
normandisk adelsmans tro och lofven, renare än allt det guld och silfver du och hela din stam äger.»

Juden suckade djupt. »Skänk mig åtminstone», sade han, »jämte min egen frihet äfven mina reskamraters! De föraktade mig som en jude, men de hade ändå ömkan med mig i min förtviflan, och
emedan de fördröjde sig under vägen för att hjälpa mig, har olyckan till en del kommit öfver dem; de kunna kanske också bidraga litet till lösepenningen.»

»Om du menar de anglosaxiska bondlurkarne», sade Front-de-Boeuf, »beror deras frigifvelse af andra villkor än dina. Sköt du bara dig själf, jude, och blanda dig inte i andras angelägenheter.»

»Jag skall alltså endast försättas i frihet jämte min sårade vän?»

»Skall jag två gånger behöfva säga till en Israels son, att han skall sköta sig själf och låta andra sköta sina angelägenheter? Efter du nu gjort ditt val, återstår endast, att du betalar din lösepenning och det så fort som möjligt.»

»Låt min dotter Rebecka draga till York», svarade Isaac, »med er lejd, ädle riddare, och så fort som man och häst kunna komma tillbaka, skall skatten» — vid dessa ord stönade han djupt, men tilllade efter en paus på ett par sekunder — »skall skatten bli utbetalad här på detta golf.»

»Din dotter!» sade Front-de-Boeuf liksom öfverraskad. »Vid
himlen, Isaac, jag önskar, att jag hade vetat det. Jag antog, att den svartlockiga flickan var din frilla, och jag gaf henne som tjänstekvinna till riddar Brian de Bois-Guilbert, på patriarkernas och hjältarnes vis i gamla dagar, hvilka i slika saker ha gifvit oss ett nyttigt exempel.»

Det tjut Isaac utstötte vid detta obarmhärtiga meddelande,
genljöd i det underjordiska rummet och gjorde de både saracenerna så bestörta, att de släppte sitt tag i juden. Han begagnade sig af sin frihet till att kasta sig ned på stengolfvet och omfatta Front-de-Boeufs knän.

»Tag allt hvad ni har begärt, herr riddare», sade han, »tag tio gånger så mycket — gör mig till tiggare, om ni vill — ja, genomborra mig med er dolk, stek mig på halstret där, men skona min dotter, låt henne draga bort okränkt och i säkerhet. Så sant ni är född af en kvinna, så skona en hjälplös flickas ära — hon är min aflidna Rachels lefvande afbild. Vill ni beröfva en man, som har förlorat sin hustru, den enda tröst han har kvar? Vill ni drifva
en far därhän, att han önskar, att hans enda barn låg bredvid sin döda mor i våra fäders graf?»

»Jag önskar», sade normanden litet mildare, »att jag hade vetat det förr. Jag trodde inte, att er ras älskade något annat än sina penningpåsar.»

»Röfvare och niding!» sade juden, i det han besvarade sin
tyranns hån med en lidelse, som han ej längre kunde tygla, »jag betalar dig ingenting — inte en vitten betalar jag dig, om inte min dotter öfverlämnas till mig okränkt och fri.»

»Är du från förståndet, israelit?» sade normanden barskt, »är ditt kött och blod genom häxeri känslolöst mot glödande järn och sjudande olja?»
<img>Front-de-Boeuf i Isaacs fängelse.</img>


»Det frågar jag inte efter!» sade juden, hvilken faderskärleken bragt till förtvifian. »Gör med mig hvad du vill! Min dotter är mitt kött och blod, tusen gånger kärare för mig än min egen kropp, som din grymhet hotar. Intet silfver ger jag dig, så vida jag inte kunde hälla ned det smält i din glupska hals — nej, inte en vitten ger jag dig, nazaren, om jag så därmed kunde frälsa dig från den eviga fördömelse, som hela ditt lif har förtjänat! Tag mitt lif, om du så vill, och erkänn sedan, att juden under sina marter ändå kunde besegra en kristen.»

»Det vilja vi se», sade Front-de-Boeuf, »ty vid det heliga korset, som är en styggelse för din förbannade stam, du skall komma att erfara alla de kval, som eld och stål kunna bereda. Drag kläderna af honom, slafvar, och bind fast honom på halstret.»

Trots den gamle mannens svaga motstånd hade saracenerna
redan ryckt det yttersta klädesplagget af honom och ämnade just kläda af honom alldeles, då tre hornstötar utanför borgen trängde ända ner i den mörka, afsides belägna fängelsehålan, och strax därefter hördes röster högljudt ropa på riddar Reginald Front de-Boeuf. Den grymme baronen, som ej gärna ville öfverraskas i sin djäfvulska sysselsättning, gaf slafvarne en vink att ge Isaac tillbaka kläderna, och då han lämnade fängelset med sina följeslagare, blef juden ensam kvar där för att tacka Gud för sin räddning eller för att jämra sig öfver sin dotters fångenskap och sannolika öde, allt efter som hans själfviska eller faderliga känslor fingo öfverhand.
</chapter>

<chapter name="Tjuguandra kapitlet">
<h2>TJUGUANDRA KAPITLET.</h2>

Det rum, dit lady Rowena blifvit förd, var utstyrdt med några klumpiga försök till konstnärlig utsmyckning och prakt, och att hon förts dit, kunde betraktas som ett särskildt bevis på aktning, som ej kom de andra fångarne till del.

Men Front-de-Boeufs hustru, för hvilken det ursprungligen
blifvit inredt, var död för länge sedan, och tidens tand och brist på tillsyn hade delvis förstört de få prydnader, hvarmed hennes smak hade sirat det. Bonaderna hängde på många ställen ner från väggarna eller också voro de blekta af solen eller trasiga och sönderfallna af ålder. Hur otrefligt det var, var det dock det gemak i borgen, som ansetts mest passande att mottaga den rika anglosaxiska
damen; och här öfverlämnades hon åt betraktelser öfver sitt öde, tills de i detta skändliga drama medverkande personerna gjort upp, hvilken roll hvar och en af dem skulle spela. Detta hade beslutats under ett krigsråd mellan Front-de-Boeuf, de Bracy och tempelherren,
hvarvid de efter långa och hetsiga underhandlingar om de olika fördelar, som hvar och en gjorde anspråk på, slutligen kommit öfverens om sina olyckliga fångars öde.

Det var därför först vid middagstiden de Bracy, till hvars
förmån planen först blifvit uppgjord, visade sig för att fullfölja sina syften med hänsyn till lady Rowenas hand och besittning.

Den gångna tiden hade ej helt och hållet användts till
rådplägning med hans medsammansvurne; de Bracy hade också fått tid att smycka sin person efter den tidens pråliga smak. Hans gröna jacka och masken voro nu aflagda. Hans långa, tjocka hår var friseradt så, att det i konstmässiga lockar böljade ned öfver hans med dyrbart pälsverk besatta mantel. Hans skägg var afrakadt, hans rock nådde till midt på benen, och det bälte, som sammanhöll den och i hvilket
hans tunga svärd hängde, var smyckadt med upphöjdt guldbroderi. Skorna voro på den tiden ofantligt långa, och spetsarna på Maurice de Bracys kunde ha tagit priset bland de elegantaste kavaljerers, ty de voro böjda uppåt och vridna som vädurshorn.

Han hälsade på lady Rowena genom att aftaga sin sammetsbarett. Med den gaf han henne en vink att taga plats, och då hon fortfor att stå, drog riddaren handsken af sin högra hand och trädde fram för att föra henne till en stol. Men Rowena afvisade med en åtbörd den erbjudna artigheten och ssde: »Som jag befinner mig i närvaro af min fångvaktare, herr riddare — och annorlunda tillåta
omständigheterna mig ej att betrakta er —, så passar det sig bäst för fången att förbli stående, tills hon erfarit sin dom.»

»Ack, sköna Rowena», svarade de Bracy, »ni står inför er fånge, inte er fångvaktare, och det är af edra sköna ögon de Bracy måste mottaga den dom, som ni förgäfves väntar af honom.»

»Jag känner er icke, herr riddare», sade damen och rätade upp sig med all den kränkta rangens och skönhetens stolthet, »jag känner er inte, och den oförsynta förtrolighet, hvarmed ni tilltalar mig på trubadurspråket, utgör intet försvar för en röfvares våldsgärning.»

»Dig själf, fagra mö», svarade de Bracy i samma ton som förut, »dina egna behag måste allt tillskrifvas, hvad jag syndat mot den aktning, jag är skyldig henne, som jag korat till mitt hjärtas drottning och mina ögons ledstjärna.»

»Jag säger er ännu en gång, herr riddare, jag känner er icke, och ingen man, som bär kedja och sporrar, borde så tränga sig in på en värnlös kvinna.»

»Att jag är okänd för er, är min olycka, men låt mig dock
hoppas, att de Bracys namn ej alltid har varit onämndt, då
minnesångare eller härolder prisat ridderliga bedrifter antingen inom skrankorna eller på valplatsen.»

»Öfverlåt då ert pris till härolder och minnesångare, herr
riddare, det passar bättre för deras mun än för er, och säg mig, hvem af dem som skall berätta, antingen i sång eller i torneringskrönikan.
om er minnnesvärda seger i natt — en seger vunnen öfver en
gammal man, följd af några rädda lifegna, och dess byte, en olycklig flicka, som mot sin vilja släpats till en röfvares borg?»

»Ni är orättvis, lady Rowena», sade riddaren, i det han litet förlägen bet sig i läpparna och talade i en ton, som föll sig naturligare för honom än det konstlade galanteri han från början lagt an på att visa. »Ni, som själf är fri från lidelse, ni kan inte ursäkta en annans vanvettiga kärlek, om den än är framkallad af er skönhet.»

»Jag ber er, herr riddare, att lägga bort ett språk, som brukas så allmänt af kringvandrande minnesångare, att det ej passar för riddares och adelsmäns mun. Ni nödgar mig för visso att sätta mig ned, eftersom ni inlåter er på så simpla, hvardagliga floskler, af hvilka den uslaste spelman har så rikt förråd, att de kunna räcka från i dag och till jul.»

»Stolta dam», sade de Bracy, uppbragt öfver, att hans galanta tal ej inbringade honom annat än hån, »ni skall få ett lika stolt svar.

<img></img>

Så vet då, att jag har gjort mina kraf på er hand gällande på det sätt, som stämde bäst öfverens med er karaktär. Det passar er bättre att man friar till er med båge och stridsyxa än med konstlade talesätt och höfviskt språk.»

»Höfviskt språk, då det användes till att skyla råa handlingar, är endast som ett riddarbälte omkring en usel träls kropp. Det förundrar mig icke, att detta tvång tycks pina er; bättre hade det passat er ära att behålla en fredlös mans dräkt och tal än att täcka den fredlöses handlingar med hycklad höfviskhet i tal och later.»

»Ni råder väl, milady», sade normanden, »och på det djärfva
språk, som bäst försvarar en djärf handling, säger jag er, att ni aldrig skall lämna denna borg om icke som Maurice de Bracys hustru. Inbilla er aldrig, att Richard Lejonhjärta någonsin mera skall bestiga sin tron, ännu mindre, att Wilfred af Ivanhoe, hans trogne riddare, någonsin skall föra er till honom för att hälsas som hans gunstlings brud. En annan friare kunde kanske känna svartsjuka, då han anslog denna sträng, men min fasta föresats kan icke förändras
genom en så barnslig och så hopplös lidelse. Vet, att denne
medtäflare är i mitt våld och att det endast beror på mig, om jag vill röja den hemligheten, att han befinner sig på den här borgen hos Front-de-Boeuf, hvars svartsjuka skall bli farligare för honom än min.»

»Wilfred här?» sade Rowena hånfullt. »Det är lika sant som
att Front-de-Boeuf är hans medtäflare.»

De Bracy fixerade henne ett ögonblick. »Var ni verkligen
okunnig om det?» sade han. »Visste ni inte, att Wilfred af Ivanhoe färdades i judens bärstol? Ett passande följe för korsfararen, hvars manliga arm skulle eröfra den heliga grafven!» Han hånskrattade.

»Och om han också är här», sade Rowena, som tvingade
sig till att tala i likgiltig ton, fastän hon skalf af en ångest, som hon ej kunde betvinga, »i hvad afseende är han då Front-de-Boeufs medtäflare? Och hvad annat har han att frukta än en kort fångenskap och en hederlig lösköpning på riddarevis?»

»Rowena», sade de Bracy, »är ni också fången i ert köns vanliga villfarelser, att män ej kunna vara medtäflare om annat än edra behag? Vet ni inte, att äregirighet och penninglystnad kunna väcka svartsjuka lika mycket som kärlek, och att vår värd här, Front-de-Boeuf, lika villigt, lika ifrigt, lika hänsynslöst skall knuffa den ur vägen, som
motsätter sig hans kraf på det vackra baroniet Ivanhoe, som om han vunnit företräde framför honom hos någon blåögd skönhet? Men foga er efter min önskan, ädla dam, och den sårade riddaren skall intet ha att frukta af Front-de-Boeuf, medan ni annars skall få orsak att sörja öfver, att han befinner sig i händerna på en man, som aldrig har visat skonsamhet.»

»Rädda honom för Guds barmhärtighets skull!» sade Rowena,
hvars käcka mod sviktade af ångest för det öde, som hotade hennes älskade.

»Jag kan, jag vill, jag ämnar det», sade de Bracy, »ty då
Rowena samtycker till att bli de Bracys brud, hvem vågar då öfva våld mot hennes frände, hennes förmyndares son, hennes barndoms lekkamrat? Men med er kärlek måste ni köpa hans beskydd. Jag är inte en sådan svärmisk narr, att jag skulle vilja främja den mans lycka, som kan väntas vilja träda hindrande i vägen mellan mig och mina önskningars mål, och afvärja hans öde. Använd ert inflytande hos mig till hans förmån, och han är säker — neka att använda det, och Wilfred dör, och ni är själf ej närmare friheten.»

»Det finns i ert kalla och råa tal något, som ej låter förena sig med det gräsliga, orden innebära. Jag tror inte, att er afsikt är så ond eller er makt så stor.»

»Så smickra er då med den inbillningen, tills tiden visar, att den är falsk. Er tillbedjare ligger sårad i denna borg, er gynnade tillbedjare. Han är en skranka mellan Front-de-Boeuf och det, som Front-de-Boeuf sätter större värde på än både ära och skönhet
Hvad mera skulle det kosta än ett dolkstyng eller en stöt med spjutet, för att för evigt bringa hans kraf till tystnad? Ja, om Front-de-Boeuf är rädd för att bli ställd till rätta för en så uppenbar våldshandling, så låt läkaren blott ge sin patient orätt medicin, låt tjänaren eller sjuksköterskan, som vårdar honom, blott dra undan kudden
från hans hufvud, och Wilfred skall i sitt nuvarande tillstånd hastigt och utan blodsutgjutelse vara oskadliggjord. Äfven Cedric...»

»Äfven Cedric», upprepade Rowena, »min ädle, min högsinnade
förmyndare! Jag har förtjänat den olycka, som har träffat mig, emedan jag kunde glömma hans öde för hans sons.»

»Äfven Cedrics öde beror på ditt beslut», sade de Bracy, »och jag öfverlämnar åt dig själf att bestämma det.»

Upptagen som han var af dessa tankar, kunde han icke annat
än bedja den olyckliga Rowena trösta sig och försäkra henne, att hon ännu ej hade någon orsak till den djupa förtviflan, hvaråt hon hängaf sig. Men i detta försök att trösta henne afbröts de Bracy af larmet, som i samma ögonblick hade uppskrämt borgens öfriga invånare och afbrutit deras penningsnikna och fräcka planer. Af dem
alla var de Bracy kanske den, som minst beklagade afbrottet, ty hans underhandlingar med lady Rowena hade kommit till den punkten, att han fann det lika svårt att fullfölja sina planer som att uppgifva dem.
</chapter>

<chapter name="Tjugotredje kapitlet">
<h2>TJUGUTREDJE KAPITLET.</h2>

Medan de uppträden vi skildrat tilldrogo sig i andra delar af borgen, väntade judinnan Rebecka på sitt öde i ett afsides beläget torn. Dit hade hon förts af de två förklädda personer, som röfvat henne, och då hon knuffats in i den lilla kammaren, befann hon sig ansikte mot ansikte med en gammal spåkäring, som gnolade för sig själf på en anglosaxisk visa, liksom för att ackompagnera den dans
hennes spole uppförde på golfvet. Häxan lyfte upp sitt hufvud, då Rebecka inträdde, och sneglade bort till den vackra judinnan med den ondskefulla afund, hvarmed ålderdom och fulhet, då de äro förenade med dåliga yttre villkor, så gärna betrakta ungdom och skönhet.

»Du måste upp och bort, gamla husråtta», sade en af männen,
»vår ädle herre befaller det. Du måste afstå detta rum åt en
skönare gäst.»

»Ja», brummade häxan, »så lönas ens tjänster. Jag har varit
med på den tiden, då ett ord af mig skulle ha kastat de bästa
stridsmän bland er ur sadeln och ur tjänsten, och nu måste jag resa mig och gå, då bara en stalldräng som du befaller det.»

»Kära mor Urfried», sade den andre mannen, »sitt inte och
sladdra, utan ge er i väg bara. Herrns befallningar måste genast åtlydas. Du har haft din dag, gamla mor, men din sol har för länge sedan gått ned. Du är nu lik en gammal stridshäst, som är jagad ut på den nakna heden — du har kråmat dig ganska ståtligt på din tid, men nu kan du knappt linka fram. Seså, linka i väg nu.»

»Tjutande hundar ä' ni bägge två», sade gumman, »och må en
hundgård bli er begrafningsplats! Må den arge djäfvulen Zernebock slita sönder mig bit för bit, om jag lämnar min kammare, förr än jag spunnit hampan färdig på min ten.»

»Ja, det får du själf stå till svars för inför herrn, du gamla spiseltroll», sade mannen och gick, medan Rebecka blef ensam kvar hos den gamla, hvars sällskap sålunda blifvit henne påtvingadt.

»Hvad ha de nu för sattyg för sig?» mumlade den gamla häxan
för sig själf, medan hon då och då ondskefullt sneglade på Rebecka. »Men det är lätt att gissa — klara ögon, svarta lockar och en hud som papper, innan prästen smutsar ned det med sin svarta smörja. Ja, det är lätt att gissa, hvarför de skicka henne hit till detta ensliga torn, hvarifrån ett skrik höres lika litet, som om det vore fem hundra famnar djupt under jorden. Du kommer att få ugglor till grannar,
vackra flicka, och deras skrik skola höras lika långt och tas lika mycket hänsyn till som dina. Utländsk är du också», sade hon, då hon lade märke till Rebeckas dräkt och turban. »Från hvilket land är du? — Saracenska? Eller egyptiska? — Hvarför svarar du inte? Du kan gråta, kan du då inte tala?»

»Var inte ond», sade Rebecka.

»Du behöfver inte säga mera», svarade Urfried, »man känner
igen en räf på svansen och en judinna på talet.»

»För Guds skull», sade Rebecka, »säg mig hvad slutet skall
bli på den våldsgärning, som har fört mig hit! Är det mitt lif de trakta efter som offer för min tro? Jag skall med glädje gifva det.»

»Ditt lif, min lilla vän? Hvad kunna de ha för nöje af att ta ditt lif? Nej, tro mig, ditt lif är inte i någon fara. Men du skall få sådan behandling som den, man en gång ansåg god nog åt en ädelboren anglosaxisk jungfru. Och skall en judinna som du gräma sig öfver, att hon inte blir bättre behandlad? Se på mig. Jag var lika ung och dubbelt så vacker som du, då Front-de-Boeuf, far till denne Reginald, och hans normander stormade denna borg. Min far och hans sju söner försvarade fäderneborgen från våning till våning, från rum till rum. Det fanns inte en kammare, inte ett trappsteg, som inte var halt af deras blod. De dogo — de dogo, hvar man —, och innan deras lik kallnat och deras blod torkat, hade jag blifvit segrarens byte och leksak!»
»Finns det ingen hjälp? Finns det ingen möjlighet att fly?
Rikt, rikt skall jag löna ditt bistånd.»

»Tänk inte på det. Härifrån kan man endast slippa bort genom
dödens port, och det dröjer länge, länge», tillade den gamla häxan och skakade på sitt gråa hufvud, »innan den öppnar sig för oss, Men det är ändå en tröst att tänka på, att vi lämna några kvar på jorden, som skola bli lika olyckliga som vi. Farväl, judinna! Antingen du är jude eller hedning, skall ditt öde bli detsamma, ty du har att göra med människor, som hvarken känna samvetsskrupler eller medlidande. Farväl, säger jag. Min tråd är spunnen färdig
— ditt arbete skall nu först begynna.»

»Stanna, stanna för Guds skull», sade Rebecka. »Stanna, om
också bara för att håna och förbanna mig — din närvaro är ändå alltid ett beskydd.»

»Själfva Guds moders närvaro skulle ej vara något beskydd»,
svarade den gamla. »Där står hon», och hon pekade på en groft snidad afbild af jungfru Maria. »Få se, om hon kan afvända det öde, som väntar dig.»

Medan hon talade så, lämnade hon rummet med ansiktet förvridet af ett hånskratt, som gjorde det ännu fulare. Hon stängde dörren i lås efter sig, och Rebecka hörde henne vid hvarje steg svära öfver den branta torntrappan, medan hon långsamt och med möda klättrade utför den.

Rebecka måste bereda sig på ett ännu förfärligare öde än
Rowena, ty hvilken sannolikhet fanns det för, att man skulle visa någon höfiighet eller vänlighet mot en kvinna af hennes förtryckta folkstam, om man också iakttog ett sken af vissa former mot en rik anglosaxisk dam? Den fördelen hade dock judinnan, att hon, tack vare den riktning, hvari hennes tankar ofta gingo, och den själsstyrka hon ägde af naturen, var bättre förberedd på att möta de faror, för hvilka hon var utsatt. Hon hade från sin första barndom haft en stark vilja och en skarp blick, och därför hade den prakt och rikedom, som hennes far utvecklade inom fyra väggar eller som hon såg i andra rika hebreers hus, ej kunnat göra henne blind för de osäkra förhållanden, hvarunder de åtnjöto dessa förmåner. Hennes nuvarande belägenhet kräfde hela hennes sinnesnärvaro,
och därför manade hon också fram den.

Det första hon gjorde var att undersöka kammaren, men den
gaf föga utsikter till flykt eller skydd. Den innehöll hvarken någon lönngång eller någon fallucka, och undantagandes det ställe, där den dörr, hon kommit in igenom, stötte till hufvudbyggnaden, tycktes den omgifvas af tornets runda yttermur. Det fanns ingen bom eller rigel invändigt på dörren. Det enda fönstret vette utåt en liten
platform uppe på tornet, som vid första ögonkastet ingaf Rebecka hopp om flykt, men hon upptäckte snart, att den ej stod i förbindelse med någon annan del af torntinnarna, i det den nämligen var en
isolerad altan. Det fanns därför intet annat hopp för henne än passiv viljekraft och den innerliga förtröstan till himlen, som är medfödd hos ädla och högsinnade karaktärer.

Fången skalf emellertid och skiftade färg, då det hördes steg i trappan, och dörren till rummet långsamt gick upp, och en reslig man, klädd som en af de stigmän, hvilka vållat deras olycka, långsamt trädde in och stängde dörren efter sig; hans mössa, som var neddragen öfver pannan, dolde den öfre delen af hans ansikte, och han höll sin mantel så, att den skylde resten. I denna dräkt och liksom redo att utföra en handling, öfver hvilken han själf blygdes, stod han inför den förfärade fången, men ehuru hans dräkt antydde, att han var en röfvare, tycktes han vara i förlägenhet för att ge tillkänna den afsikt, som fört honom dit, så att Rebecka, i det hon gjorde våld på sig, fick tid att förekomma hans förklaring. Hon hade redan tagit af sig två dyrbara armband och ett halsband, och dem skyndade hon sig att räcka den förmente fredlöse, i det hon helt naturligt trodde, att hon kunde vinna hans ynnest genom att tillfredsställa hans roflystnad.

»Tag dem, min vän», sade hon, »och var för Guds skull
barmhärtig mot mig och min gamle far! Dessa smycken äro dyrbara, men de äro dock föga värda i jämförelse med hvad han skulle ge, om vi kunde fria och oskadda lämna denna borg.»

»Palestinas sköna blomma», svarade den fredlöse, »dessa pärlor äro österländska, men de kunna ej i hvithet täfla med edra tänder; diamanterna blixtra, men de äro matta i jämförelse med edra ögon, och alltsedan jag gaf mig in på detta vilda yrke, har jag gjort det löftet att föredraga skönhet framför rikedom.»

»Gör inte så orätt mot dig själf, tag emot lösepenningen och
visa barmhärtighet! För guld kan du köpa dig nöjen — att
misshandla oss skulle endast vålla dig samvetsagg. Min far skall beredvilligt tillfredsställa dina djärfväste önskningar, och om du vill handla klokt, kan du med det byte du vinner från oss köpa dig återupptagande i det borgerliga samhället, vinna tillgift för begångna synder och befrias från nödvändigheten att begå nya.»

»Väl taladt», svarade den fredlöse på franska, då han sannolikt fann svårt att på anglosaxiska fortsätta ett samtal, som Rebecka hade börjat på detta språk, »men vet, sköna lilja från Bacas dal, att din far redan är i händerna på en mäktig alkemist, som till och med förstår att förvandla de rostiga stängerna på ett fängelses eldstad till guld och silfver. Den ärevördige Isaac befinner sig i en destillerkolf, där man skall destillera ur honom allt hvad han har kärt, utan att jag behöfver hjälpa till med mina böner. Din lösepenning måste betalas med kärlek och skönhet, och i intet annat mynt vill jag mottaga den.»

»Du är ingen fredlös», svarade Rebecka äfvenledes på franska, »ingen fredlös skulle ha afslagit sådana anbud. Ingen fredlös i
detta land begagnar det språk, hvarpå du talat. Du är ingen
fredlös, utan en normand — normand, kanske af ädel börd. O, var det också i dina handlingar och lägg bort denna förfärliga banditmask.»

»Och du, som kan gissa så riktigt», sade Brian de Bois-Guilbert, i det han drog ned manteln från sitt ansikte, »är ingen äkta Israels dotter, utan i allt, undantagandes ungdom och skönhet, en häxa från Endor. Nej, jag är ingen fredlös, sköna Sarons ros. Och jag är en man, som är mera villig att behänga din hals och dina armar med pärlor och diamanter, som kläda dem så väl, än att beröfva dig dessa prydnader.»

»Hvad annat vill du ha af mig än min rikedom?» sade Rebecka.
»Vi kunna inte stå i något förhållande till hvarandra; ni är en kristen, och jag är judinna. Vårt äktenskap skulle strida både mot kyrkans och synagogans lagar.»

<img></img>

»Ja, det skulle det verkligen», svarade tempelherren skrattande. »Gift med en judinna? Nej, inte om det så vore drottningen af Saba. Och vet dessutom, sköna Zions dotter, att om så den kristligaste kung ville erbjuda mig sin kristligaste dotter, kunde jag inte äkta henne. Äktenskap skulle vara ett oförlåtligt brott af en tempelherre; men hvilken mindre dårskap jag än gör mig skyldig till, skall jag lätt få absolution därför vid vår ordens nästa loge. Icke den visaste bland monarker, ej heller hans far, hvilkas exempel du nödvändigt måste erkänna som tungt vägande, kräfde större rättigheter än vi, Zions tempels ringa stridsmän, ha vunnit genom vår ifver för dess försvar. Salomos tempels beskyddare kunna kräfva frihet i kraft af Salomos exempel.»

»Om du läser Skriften», sade judinnan, »och de heligas lefverne blott för att urskulda din tygellöshet och dina utsväfningar, så är ditt brott likt den mans, som drar ut gift ur de hälsosammaste och nyttigaste örter.»

Tempelherrens ögon blixtrade vid denna tillrättavisning. »Hör
på, Rebecka», sade han, »jag har hittills talat mildt till dig, men nu
skall mitt språk bli segrarens. Du är fånge tack vare min båge och mitt spjut, min vilja undergifven efter alla nationers lagar, och jag ämnar inte vika en tum från min rätt eller underlåta att taga med våld, hvad du nekar mina böner.»

»Tillbaka!» sade Rebecka. »Tillbaka! Och hör mig, innan du
inlåter dig på att begå en dödssynd! Min styrka kan du
visserligen öfverväldiga, ty Gud har skapat kvinnan svag och öfverlåtit hennes försvar åt mannens högsinthet. Men jag skall ropa ut din nedrighet, tempelherre, från den ena ändan af Europa till den andra. Jag vill af dina bröders öfvertro vinna, hvad deras medlidande kanske skulle neka mig. Din orden skall få veta, att du som en kättare har syndat med en judinna. De, som ej bäfva för ditt brott, skola anse dig förbannad, emedan du vanärat det kors du bär genom att eftersträfva en dotter af mitt folk.»

»Du har ett skarpt förstånd, judinna», svarade tempelherren,
som väl visste, att det hon sade var sant, och att hans ordens regler på det eftertryckligaste sätt och under hotelse med svåra straff fördömde en sådan kärlekshandel med den han nu eftertraktade, och att i några fall till och med utstrykning ur orden hade varit en följd däraf, — »du har ett skarpt förstånd», sade han, »men högljudd måste din klagan vara, om den skall höras ut öfver denna borgs järnmurar; innanför dem dör allting bort lika tyst, både
jämmer, klagan, anropande af rättvisan och skrik om hjälp. Blott en sak kan rädda dig, Rebecka. Finn dig i ditt öde — antag vår religion, och du skall gå härifrån i sådan prakt, att mången normandisk dam både i lyx och skönhet skall nödgas ge vika för den, som älskas af den bästa lansen bland templets försvarare.»

»Finna mig i mitt öde!» sade Rebecka. »Barmhärtige Gud,
och hvilket öde! Antaga din religion! Hvad kan det vara för en religion, som har en sådan niding bland sina bekännare? Du den bästa lansen bland tempelherrarne? Fege riddare! Menedige präst! Jag föraktar dig och jag trotsar dig. Abrahams löftes Gud har öppnat en utväg för sin dotter, till och med från denna afgrund af nesa!»

I det hon sade dessa ord, slog hon upp det förgallrade fönstret, som ledde till altanen, och ett ögonblick därefter stod hon på själfva brädden af balustraden utan det ringaste värn mellan henne och det svindlande djupet under henne. På ett sådant förtvifladt steg var Bois-Guilbert ej beredd, ty hittills hade hon stått alldeles orörlig, och han fick därför hvarken tid att ställa sig i vägen för henne eller att hejda henne. Då han gjorde min af att närma sig, utbrast hon: »Stanna där du är, stolte tempelherre, eller träd närmare, som du själf vill! Blott en fot närmare, och jag störtar mig ner i afgrunden. Min kropp skall hellre krossas till en oformlig massa på borggårdens stenar, än den blir ett offer för din råa lusta!»
Medan hon sade detta, slog hon ihop sina händer och sträckte
dem upp mot himlen, som om hon anropade om nåd för sin själ,
innan hon tog det afgörande språnget. Tempelherren besinnade sig, och hans fasta vilja, som aldrig låtit rubba sig af medlidande, aldrig böjt sig för nöd och sorg, svek honom nu, så måste han beundra hennes själsstyrka. »Kom ner, dumdristiga flicka!» sade han. »Jag svär vid jord och haf och himmel, att jag ej skall göra dig någon skada.»

<img></img>

»Jag tror dig inte, tempelherre», sade Rebecka, »du har lärt
mig, hur man skall uppskatta din ordens dygder. Man skulle
bevilja dig absolution för en mened, som ej gällde något annat än en stackars judeflickas ära eller vanära.»

»Du gör mig orätt», utbrast tempelherren häftigt, »jag svär dig vid det namn jag bär — vid korset på mitt bröst — vid svärdet vid min sida — vid mina fäders gamla tro svär jag, att jag inte skall göra dig den ringaste skada! Om inte för din egen skull, så för din fars skull, af stå från ditt förehafvande! Jag skall bli hans vän, och i detta slott behöfver han en mäktig vän.»

»Tyvärr, det vet jag blott alltför väl. Vågar jag tro dig?»

»Må min vapensköld vändas mot väggen och mitt namn bli
utskämdt, om du får orsak att beklaga dig öfver mig! Mången lag, mången befallning har jag brutit emot, men mitt ord — aldrig.»

»Då skall jag tro dig», sade Rebecka, »så pass mycket» — och
hon steg ned från bröstvärnet, men stannade vid en af skottportarna. »Här ställer jag mig. Stanna där du är, och om du försöker minska afståndet mellan oss med ett enda steg, skall du få se, att judeflickan hellre anförtror sin själ till Gud än sin ära till tempelherren.»

Medan Rebecka sade detta, gaf hennes stolta och fasta beslut, som öfverensstämde så väl med hennes ansiktes uttrycksfulla skönhet, hennes hållning, min och hela yttre en mer än mänsklig värdighet. Hennes blick sänkte sig ej, hennes kind bleknade ej af fruktan för ett så hotande och förfärligt öde; tvärtom, tanken på, att hon själf var herre öfver sitt öde och efter sitt eget godtfinnande kunde rädda sig från vanära genom att dö, gaf hennes kinder starkare färg och hennes ögon en mera strålande glans. Bois-Guilbert,
som själf var stolt och käck, måste erkänna för sig själf, att han aldrig sett en så ädel och imponerande skönhet.

»Låt det vara fred mellan oss, Rebecka», sade han.

»Fred, om du vill», svarade Rebecka, »fred, men med detta
afstånd mellan oss.»

»Du behöfver inte längre vara rädd för mig.»

»Jag är inte rädd för dig, tack vare honom, som byggde detta
torn så högt, att ingen kan störta ner därifrån och ändå lefva — tack vare honom och Israels Gud. Jag är inte rädd för dig.»

»Du gör mig orätt», sade tempelherren. »Vid jord, haf och
himmel, du gör mig orätt! Jag är inte af naturen sådan som du uppfattar mig, hård, själfvisk och obarmhärtig. Det var en kvinna, som lärde mig grymhet, och mot kvinnan har jag därför öfvat den; men inte mot en sådan kvinna som du. Förlåt mig det våld jag hotade dig med; det var nödvändigt för att din karaktär skulle komma i dagen. Guld kan man endast lära känna genom att använda proberstenen därpå. Jag skall snart komma igen och tala vidare med dig.»

Han inträdde åter i tornkammaren och gick utför trappan,
medan Rebecka stannade kvar, knappast mera förfärad öfver utsikten till den död, för hvilken hon nyss varit utsatt, än öfver den 
ursinniga lidelsen hos den fräcke och onde man, i hvars våld hon råkat. Då hon kom in i tornkammaren, tackade hon Jakobs Gud för det beskydd han gifvit henne och bad, att det fortfarande måtte komma henne och hennes far till del. Men ännu ett namn gled in i hennes bön; det var den sårade kristne mannens, hvilken ödet fört i händerna på blodtörstiga män, hans svurna fiender. Visserligen
klappade hennes hjärta, emedan hon, äfven då hon i bönen trädde i umgänge med sin Gud, i sin andakt inblandade minnet af en man, till hvars öde hennes eget aldrig kunde komma i något förhållande — en nazaren och en fiende till hennes tro. Men hon hade redan bedt sin bön, och alla hennes trossamfunds trångbröstade fördomar kunde ej förmå Rebecka att önska den outtalad.
</chapter>

<chapter name="Tjugufjärde kapitlet">
<h2>TJUGUFJÄRDE KAPITLET.</h2>

Då tempelherren kom in i borgens riddaresal, fann han redan
de Bracy där. »Er kärlekshandel», sade denne, »har förmodligen liksom min blifvit afbruten af de larmande trumpetstötarna. Men ni kommer senare och mera motvilligt, och jag förmodar därför, att ert samtal har varit angenämare än mitt.»

»Har ni då inte haft framgång i ert giljande till den rika
anglosaxiska damen?» sade tempelherren.

»Vid S:t Thomas' heliga ben, lady Rowena måtte ha hört, att
jag inte kan uthärda att se en kvinna gråta.»

»Hvad!» utbrast tempelherren. »Ni är anförare för ett kompani friknektar och bryr er om en kvinnas tårar! Några droppar stänkta på kärlekens fackla komma endast lågan att blossa ännu klarare.»

»Tack så mycket för ett par stänk», svarade de Bracy, »men
den här damen har gråtit så mycket, att hon kunde ha släckt ett bål därmed. Ett sådant händervridande och en sådan
tåröfversvämning har ingen sett sedan S:t Niobes dagar, hvarom prior Aymer har berättat oss. Den vackra anglosaxiskan är besatt af en vattendjäfvul.»

»En legion djäflar har besatt judinnan och ingifvit henne en
okuflig stolthet och viljestyrka. Men hvar är Front-de-Boeuf? De föra allt värre oväsen med sitt horn ...»

»Han underhandlar väl med juden», svarade de Bracy kallt,
»sannolikt har Isaacs tjut öfverröstat hornet. Ni vet säkert af erfarenhet, riddar Brian, att en jude, som skall lämna ifrån sig sin skatt på sådana villkor som vår vän Front-de-Boeuf antagligen erbjuder, skränar så, att han öfverröstar trettio horn och trumpeter på en gång. Men vi skola låta småsvennerna kalla hit honom.»
Strax därefter infann sig Front-de-Boeuf. Han hade på det sätt, som läsaren redan vet, blifvit störd i utöfvandet af sin grymhet och hade endast dröjt för att utdela några nödvändiga befallningar.

»Låt se, hvad orsaken är till detta fördömda oväsen», sade
Front-de-Boeuf. »Här är ett bref, och om jag inte misstar mig, är det på anglosaxiska.»

Han såg på det och vred och vände på det, som om han
verkligen därigenom hoppades leta sig till dess mening, och räckte det sedan till de Bracy.

»Det är visst trollrunor», sade de Bracy, hvilken hade sin fulla andel af den okunnighet, som utmärkte den tidens ridderskap. »Vår huspräst försökte lära mig skrifva», sade han, »men alla mina bokstäfver voro formade som spjutspetsar och svärdsklingor, så att den gamle flintskallen uppgaf försöket.»

»Gif mig det», sade tempelherren. »Den fördelen ha vi då
åtminstone af vår prästerliga värdighet, att vi ha litet kunskaper att lysa upp vår tapperhet med.»

»Låt oss då dra nytta af edra högvördiga kunskaper», sade de
Bracy. »Hvad säger papperet?»

»Det är en formlig utmaning», svarade tempelherren, »men vid
Vår Fru af Betlehem, om det inte är ett narraktigt skämt, så är det den märkvärdigaste utmaning, som någonsin har sändts öfver vindbryggan på en barons borg.»

»Skämt!» sade Front-de-Boeuf. »Jag skulle vilja se, hvem som
vågar skämta med mig i en sådan sak! Läs det, riddar Brian.»

Tempelherren uppläste följande:

»Jag, Wamba, Witless's son, narr hos en ädel och friboren man, Cedric af Rotherwood, kallad anglosaxaren, och jag, Gurth, Beowulphs son, svinaherde...»

»Ni är galen», af bröt Front-de-Boeuf uppläsaren.

»Vid S:t Lucas, så står det», svarade tempelherren. Därpå
fortfor han att läsa: »Jag, Gurth, Beowulphs son, svinaherde hos bemälde Cedric, med bistånd af våra bundsförvanter, som göra gemensam sak med oss i denna vår fejd, nämligen den gode riddaren, som för närvarande kallas <i>Le noir fainéant,</i> och den käcke fribonden Robert Locksley, kallad Vidjeklyfvaren, göra veterligt för er,
Reginald Front-de-Boeuf, och edra bundsförvanter och medbrottslingar, hvar de än äro, att eftersom ni utan angifven orsak eller förklarad fejd orättfärdigt och våldsamt bemäktigat er vår husbondes och herres bemälde Cedrics person, äfvensom en ädel och friboren dam, lady
Rowena af Hargottstandstede, vidare en ädel och friboren man, Athelstane af Goningsburgh, äfvensom åtskilliga friborna män, deras följe, vidare några trälar, deras födda lifegna, liksom en jude kallad Isaac från York samt hans dotter, en judinna, utom åtskilliga hästar och mulåsnor; hvilka ädla personer med följe och lifegna samt med hästar och mulor och ofvanbemälda jude och judinna alla voro i
fred med kungen och färdades som trogna och lydiga undersåtar på allmän landsväg; så begära och fordra vi, att ofvanbemälda ädla personer, nämligen Cedric af Rotherwood, Rowena af Hargottstandstede, Athelstane af Coningsburgh med sina lifegna, tjänare och följemän, så ock hästarna och mulåsnorna, ofvanbemälda jude och judinna tillika med all dem tillhörig rörlig egendom, måtte inom en timme efter öfverlämnandet häraf utlevereras till oss eller till dem vi
förordna att mottaga dem, och det orörda och oskadda till lif och gods. Sker ej detta, gifva vi er till känna, att vi hålla er för röfvare och förrädare och skola våga lif och lem mot er i slag eller belägring eller på annat vis och göra allt hvad vi kunna för att skada och tillintetgöra er. Därför bevare eder Gud! Undertecknadt af oss aftonen före S:t Witholds dag under den stora samlingseken i Harthill-Walk, sedan ofvanstående skrifvits af en from man, klerk inför Gud, den heliga jungfrun och S:t Dunstan i Copmanhursts kapell.»

Under detta dokument fanns en grof teckning af ett tupphufvud med kam och en omskrift, som angaf, att denna hieroglyf var Wambas bomärke. Under detta emblem stod ett kors, hvilket betecknades som Gurths bomärke. Därpå var med stora, raska bokstäfver skrifvet <i>Le noir fainéant.</i> Slutligen kom en prydligt tecknad pil, som skulle
vara fribonden Locksleys bomärke.

Riddarne hörde det ovanliga aktstycket läsas upp från början
till slut och stirrade på hvarandra med tyst häpnad, som om de voro alldeles ur stånd att fatta, hvad det skulle betyda. De Bracy bröt först tystnaden genom ett skallande gapskratt, hvari tempelherren instämde, om än med mera måtta. Front-de-Boeuf däremot tycktes bli förargad öfver denna opassande munterhet.

»Jag vill underrätta er, mina herrar riddare», sade han, »att ni gjorde bättre i att rådpläga om, hvad ni skola ta er till under dessa omständigheter, än att öfverlämna er åt en så olämplig munterhet. »

»Front-de-Boeuf har inte fått tillbaka sitt goda lynne, sedan han nyligen blef kastad ur sadeln», sade de Bracy till tempelherren; »han blir förskräckt vid blotta tanken på en utmaning, om den också kommer från en narr och en svinaherde.»

»Vid S:t Michael», svarade Front-de-Boeuf, »jag önskar, att ni ensam kunde af värja detta äfventyr, de Bracy. De där karlarne skulle ej ha vågat uppträda med så obegriplig fräckhet, om de inte haft starka trupper till sitt bistånd. Det finns tillräckligt med fredlösa i denna skog, som äro mig gramse, emedan jag skyddar rådjuren. En slyngel, som blef gripen på färsk gärning, lät jag binda vid hornen på en vild hjort, som stötte ihjäl honom på fem minuter, och då fick jag genast lika många pilar afskjutna efter mig som det af sköts mot skottaflan där borta vid Ashby. Hör du», sade han till en af sina småsvenner, »har du skickat ut någon för att se efter, af hvad slags styrka denna kostliga utmaning understödjes?»
»Det är minst två hundra man samlade i skogen», svarade en
väpnare.

»Det här var en treflig historia!» sade Front-de-Boeuf, »så går det, då man öfverlämnar borgen till er, som inte kunna uträtta, hvad ni skola, i tysthet, utan skaffa mig detta getingbo på halsen.»

»Getingbo?» sade de Bracy. »Nej, det är snarare gaddlösa
drönare, ett band af lata trälar, som ge sig till skogs och förstöra villebrådet hellre än att arbeta för sitt uppehälle.»

»Gaddlösa!» upprepade Front-de-Boeuf. »Hvassa pilar på tre
fots längd, hvarmed de kunna träffa en prick af en fransk kronas storlek, äro väl gaddar nog, skulle jag tro.»

»Fy, tala inte så, herr riddare!» sade tempelherren. »Låt oss sammankalla vårt folk och göra ett utfall mot dem. En riddare — ja, en ordentligt väpnad man skulle vara nog för ett tjog sådana bönder.»

»Nog och för mycket», sade de Bracy. »Jag skulle bara blygas
för att korsa min lans med dem.»

»Mycket sant», svarade Front-de-Boeuf, »om de vore svarta
turkar eller morer, herr tempelherre, eller fega franska bönder, tappre de Bracy; men här är tal om engelska odalbönder, som vi ej skola ha annan fördel öfver än den, som beror på våra vapen och våra hästar, af hvilka vi ej kunna ha mycken nytta ute i skogen. Göra utfall, säger ni? Vi ha knappt folk nog till att försvara borgen. Mitt bästa folk är i York, det samma är fallet med hela ert kompani, de Bracy, och vi ha knappt tjugu förutom den handfull män,
som voro med i det där förryckta tilltaget.»

»Ni är då inte rädd», sade tempelherren, »att de kunna samla
sig i så stort antal, att de kunna angripa borgen?»

»Icke just det, riddar Brian», sade Front-de-Boeuf. »Dessa
fredlösa ha visserligen en dristig anförare, men utan kastmaskiner, stormstegar och erfarna ledare som de äro, kan nog min borg trotsa dem.»

»Skicka bud till edra grannar», sade tempelherren, »låt dem
samla sitt folk och komma tre riddare till hjälp, som äro belägrade af en narr och en svinaherde i baron Reginald Front-de-Boeufs borg.»

»Ni skämtar, herr riddare», svarade baronen, »men till hvem
skulle jag sända bud? Malvoisin är för närvarande i York med sina vasaller, och där äro också mina andra bundsförvanter; jag skulle också ha varit där, om inte det här fördömda företaget kommit emellan.»

»Skicka då bud till York och kalla tillbaka vårt folk», sade de Bracy. »Om de hålla stånd, då mitt baner vajar och de se mina friknektar, vill jag ge dem det betyget, att de äro de modigaste fredlöse, som någonsin ha spänt båge i skogen.»

»Och hvem skall föra fram ett sådant budskap?» sade Front-de-Boeuf. »De skola besätta hvarje stig och slita ärendet ur hans
hals. — Nu har jag det», tillade han efter ett ögonblicks paus, »ni, tempelherre, kan ju skrifva, liksom ni kan läsa, och om vi blott kunna finna de skrifdon, som tillhörde min kaplan, som dog för ett år sedan midt under sina julkalas...»

»Med förlof», sade väpnaren, »jag tror, att gamla Urfried har dem i förvar någonstädes af kärlek till sin biktfar. Jag har hört henne säga, att han var den siste man, som någonsin tilltalat henne så, som en höfvisk man bör tilltala en matrona eller jungfru.»

»Gå då och sök upp dem, Engelred», sade Front-de-Boeuf, »och
sedan, herr tempelherre, skall ni skrifva ett svar på denna fräcka utmaning.»

»Jag vill hellre göra det med svärdsudden än med pennspetsen», sade Bois-Guilbert. »Men ske som du vill.»

Han satte sig ned och skref på franska ett bref af följande
innehåll:

»Riddar Reginald Front-de-Boeuf samt hans adliga bundsförvanter och vänner mottaga inga utmaningar från trälar, lifegna eller flyktingar. Om den person, som kallar sig den svarte riddaren, verkligen kan göra anspråk på ridderskapets ära, så må han veta, att han är vanärad af det sällskap, hvari han nu befinner sig, och ej har rätt
att kräfva räkenskap af ädelborna män. Angående de fångar vi tagit bedja vi er af kristligt förbarmande sända in en andlig man att mottaga deras skriftemål och bereda dem till döden, eftersom det är vår bestämda föresats att afrätta dem i dag före middagen, så att deras hufvud må kunna utställas på borgmuren och sålunda visa alla huru ringa vi akta de män, som satt sig i rörelse för att befria dem. Därför bedja vi er, som sagdt, sända in en präst för att
bereda dem till döden, ty därigenom gören I dem den sista jordiska tjänsten.»

Då detta bref förseglats, lämnades det till väpnaren och af
honom till det bud, som väntade utanför, som svar på det bref, han haft med sig.

Då bonden sålunda utfört sitt värf, återvände han till de
allierades högkvarter, som för närvarande var uppslaget under en väldig ek ungefär tre pilskottslängder från borgen. Här väntade Wamba och Gurth med sina bundsförvanter, den svarte riddaren och Locksley, samt den gladlynte eremiten, otåligt ett svar på sin utmaning.
Rundt omkring syntes på något afstånd mången käck bonde, hvars jägardräkt och väderbitna ansikte visade, af hvad art hans vanliga sysselsättning var. Öfver två hundra hade redan samlat sig, och flera kommo hastigt till. Deras anförare utmärktes endast af en fjäder i mössan, medan deras dräkt, vapen och öfriga utrustning i alla andra afseenden voro lika de andras.

Förutom dessa skaror hade det också sedan kommit en mindre
ordnad och sämre beväpnad styrka, bestående af de  anglosaxiska invånarne från närmaste by samt en mängd lifegna och tjänare från 
Cedrics vidsträckta gods, hvilka ville hjälpa till med att befria 
honom. Endast få af dem voro väpnade på annat sätt än med sådana 
landtliga vapen, som nödvändigheten ibland tvingar en att använda i 
krigiskt syfte. Vildsvinsspjut, liar, slagor och dylikt utgjorde deras 
förnämsta vapen, ty med eröfrarnes sedvanliga politik tilläto 
normanderna ej de besegrade anglosaxarne att äga eller använda svärd 
och spjut. Dessa omständigheter gjorde, att anglosaxarnes bistånd 
långt ifrån var så farligt för de belägrade som deras öfverlägsna 
antal och den anda, en rättvis sak ingöt hos dem, eljes kunde ha
<img></img>
gjort dem. Till anförarne för denna brokiga här öfverlämnades nu tempelherrens bref.

Man vände sig genast till kaplanen för att få dess innehåll uttydt.

»Vid S:t Dunstans krokstaf», sade denne ärevördige Herrans
tjänare, »som har drifvit in flera får i fållan än något annat helgons i paradiset, svär jag er, att jag inte kan tyda dessa kråkfötter, som öfvergå mitt förstånd, antingen det nu är franska eller arabiska.»

Han räckte därför brefvet till Gurth, som förargad skakade på hufvudet och lät det gå vidare till Wamba. Narren tittade på hvart och ett af papperets fyra hörn med den grimas af spelad klyftighet, som en markatta vanligen visar vid ett sådant tillfälle, slog därpå en kullerbytta och räckte brefvet till Locksley.

»Om de långa bokstäfverna vore bågar och de korta
bokstäfverna pilar, kunde jag kanske förstå mig något på saken», sade den hederlige jägaren, »men som det nu är, är brefvets mening lika säker för mig som den hjort, som är tre mil borta.»

»Då måste jag väl vara klerk», sade den svarte riddaren, och i det han tog brefvet från Locksley, läste han först igenom det själf och förklarade sedan dess innehåll på anglosaxiska för sina bundsförvanter.

»Afrätta den ädle Cedric!» utbrast Wamba. »Vid det heliga
korset, ni måste ta miste, herr riddare.»

»Nej, min hederlige vän», svarade riddaren, »jag har tydt orden, som de äro nedskrifna här.»

»Vid S:t Thomas af Canterbury», sade Gurth, »då skola vi
intaga borgen, om vi så skola rifva ned den med våra händer.»

»Vi ha ingenting annat att rifva ned den med», sade Wamba,
»men mina lämpa sig inte riktigt för att rifva i kvadersten och kalk.»

»Det är bara ett försök att vinna tid», sade Locksley, »de våga inte öfva ett dåd, för hvilket jag kunde kräfva ett fruktansvärdt straff.»

»Jag ville önska, att det funnes en bland oss», sade den svarte riddaren, »som kunde få tillträde till borgen och skaffa oss underrättelse om, hur det står till hos de belägrade. »Jag tycker, att då de begärde att få en biktfader till sig, kunde den fromme eremiten genast utöfva sitt heliga kall och skaffa oss de upplysningar vi önska.»

»Må den lede ta er och ert råd!» sade den fromme eremiten.
»Jag vill låta er veta, riddar Latmask, att då jag aflägger min munkkåpa, lägger jag därmed också bort min prästerliga värdighet, min fromhet, ja till och med mitt latin, och då jag är klädd i min gröna tröja, kan jag lättare fälla tjugu hjortar än bikta en kristen.»

»Jag är rädd för», sade den svarte riddaren, »jag är högeligen
rädd för, att det inte finns någon här, som vid detta tillfälle har de nödvändiga förutsättningarna för att åtaga sig en biktfars roll.»

Alla sågo på hvarandra och tego.

»Jag ser», sade Wamba efter en kort paus, »att narren
fortfarande måste vara narren och våga sitt skinn i ett företag, som klokt folk drar sig för. Ni ska veta, mina kära kusiner och landsmän, att jag gick med brun kåpa, innan jag fick narrdräkt, och uppfostrades till att bli munk, innan jag fick en hjärninflammation, som endast lät mig behålla så mycket förstånd, att jag kunde bli
narr. Jag hoppas, att jag med tillhjälp af den fromme munkens kåpa och den prästerliga värdighet, helighet och lärdom, som äro insydda i dess hätta, skall befinnas duglig att bringa både timlig och andlig tröst till vår vördade herre Cedric och hans olyckskamrater.»

»Har han tillräckligt mycket förstånd, tror du?» sade den svarte riddaren till Gurth.

»Det vet jag inte», sade Gurth, »men har han det inte, så är
det första gången han har saknat klokhet till att begagna sig af sin narraktighet.»

»Tag då på dig kåpan, min vän», sade riddaren, »och låt din
herre sända oss en berättelse om tillståndet i borgen. Deras antal måste vara ringa, och jag håller fem mot ett på, att vi kunna skaffa oss inträde genom ett plötsligt och djärft angrepp. Men tiden går — ge dig af!»

»Och under tiden», sade Locksley, »skola vi omringa borgen så att inte så mycket som en fluga skall kunna föra bud därifrån. Och nu, min vän», fortfor han, i det han vände sig till Wamba, »kan du försäkra dessa tyranner, att allt det våld de öfva mot sina fångar skall strängt återgäldas på dem själfva.»

»<i>Pax vobiscum</i> (frid vare med eder)!» sade Wamba, som nu var insvept i sin munkkåpa.

Därmed efterapade han en munks högtidliga och afmätta gång
och hållning och begaf sig bort för att utföra sitt värf.
</chapter>

<chapter name="Tjugufemte kapitlet">
<h2>TJUGUFEMTE KAPITLET.</h2>

Då narren, klädd i eremitens kåpa och hätta och med hans 
knutrep om lifvet, stod utanför porten till Front-de-Boeufs borg, 
frågade vakten honom efter hans namn och ärende.

»<i>Pax vobiscum</i>», svarade narren, »jag är en ringa broder af 
den helige Franciscus’ orden, som kommer hit för att förrätta min
tjänst hos några olyckliga fångar, som nu befinna sig på denna borg.»

»Du är en djärf munk», sade portvaktaren. »Att komma hit,
där med undantag af vår supige biktfar en sådan tupp som du inte har galit på tjugu år!»

»Jag ber dig ändå, anmäl mitt ärende för borgherren», svarade den föregifne munken. »Tro mig, det kommer att bli väl upptaget af honom, och tuppen skall gala, så att hela borgen skall höra honom.»

»Tack skall du ha», sade vakten, »men i fall jag råkar i olycka för att jag lämnar min post i ditt ärende, så skall jag pröfva på, om en munks grå kåpa är skottfri mot en grågåspil.»

Med denna hotelse lämnade han sitt torn och framförde till
borgens herre det ovanliga budskapet, att en from klosterbroder stod utanför porten och begärde att genast bli insläppt. Med ej ringa förvåning mottog han sin herres befallning att strax släppa in den fromme mannen, och efter att först ha bemannat ingången för att vara säker mot öfverrumpling, åtlydde han utan vidare betänkligheter den befallning han fått. Den dumdristiga själftillit, som gifvit Wamba mod att åtaga sig det farliga värfvet, var knappt tillräcklig att upprätthålla hans frimodighet, då han befann sig inför en så fruktansvärd och så allmänt fruktad man som Reginald Front-de-Boeuf, och han framsade sitt <i>pax vobiscum</i> ängsligare och mera dröjande än förut. Men Front-de-Boeuf var van att se män af alla slags villkor darra i sin närvaro, så att den förmente paterns rädsla gaf honom ej någon anledning till misstanke.

»Hvem är du, och hvarifrån kommer du, präst?» sade han.

»<i>Pax vobiscum</i>», upprepade narren, »jag är en ringa broder af den helige Franciscus’ orden, som, då jag färdades genom dessa täta skogar, har fallit i händerna på röfvare, som det står i Skriften, <i>quidam viator incidit in latrones</i>, hvilka röfvare ha skickat mig in i
denna borg för att fullgöra mitt prästerliga kall gentemot två personer, som äro dömda till döden af er höga rättvisa.»

»Mycket riktigt», svarade Front-de-Boeuf, »och kan du, fromme fader, säga mig dessa röfvares antal?»

»Tappre riddare», svarade narren, »<i>nomen illis legio</i>, deras namn är legio.»

»Säg mig tydligt och bestämdt, hur många de äro, annars skola din kåpa och ditt rep vara dig till ett klent beskydd.»

»Ack», sade den förmente munken, »<i>cor meum eructavit</i>, det vill säga, jag var nära att förgås af ångest! Men jag inbillar mig, att de, om man räknar borgare och bönder med, kunna vara minst fem hundra man.»

»Hvad?» sade tempelherren, som i detta ögonblick inträdde i
hallen, »svärma getingarna så tätt här? Det är hög tid att utrota detta obehagliga yngel.» Han förde Front-de-Boeuf afsides och sade: »Känner du den där prästen?»

»Han är en främmande från ett aflagset kloster», sade
Front-de-Boeuf, »jag känner honom inte.»

»Anförtro honom inte då muntligt din afsikt», svarade
tempelherren. »Låt honom föra en skriftlig befallning till de Bracys kompani af friknektar om, att de oförtöfvadt skola ila sin herre till hjälp. Låt emellertid flintskallen, för att han ingenting skall misstänka, gå fritt omkring för att bereda dess anglosaxiska svin till
slaktbänken.»

»Må så vara», sade Front-de-Boeuf. Och han gaf genast en
tjänare befallning att föra Wamba till det rum, där Cedric och Athelstane höllos fångna.

Cedrics hetsighet hade snarare blifvit större än mindre genom fångenskapen. Han gick af och an i rummet med en hållning, som om det gällt att angripa en fiende eller storma en bresch i en belägrad fästning, än uppgaf han utrop för sig själf, än talade han till Athelstane, som med orubbligt lugn afvaktade slutet på detta äfventyr.

»<i>Pax vobiscum!</i>» sade narren, då han inträdde i rummet. »S:t Dunstans och alla andra helgons välsignelse vare öfver och med er.»

»Stig in», svarade Cedric. »I hvad afsikt har du kommit hit?»

»För att uppmana er att bereda er till döden.»

»Det är omöjligt», sade Cedric studsande. »Hur fräcka de äro, våga de ändå inte öfva en så uppenbar och godtycklig grymhet.»

»Ack», sade narren, »att vilja tygla dem med deras mänskliga
känslor vore detsamma som att vilja hejda en skenande häst med en silkestråd. Drag er därför till minnes, ädle Cedric, och ni också, tappre Athelstane, hvilka synder ni ha begått under ert jordelif, ty redan i dag ska ni bli kallade att aflägga räkenskap därför vid en högre domstol.»

»Hör du, Athelstane», sade Cedric. »Vi måste bemanna oss
till denna sista handling, ty det är bättre att dö som män än att lefva som trälar.»
»Jag», svarade Athelstane, »är redo att finna mig i allt hvad deras ondska kan uttänka, och skall gå min död till mötes lika lugnt som jag någonsin gått till min middagsmåltid.»

»Låt oss då mottaga det heliga sakramentet, fromme fader»,
sade Cedric.

»Vänta ett ögonblick, onkel», sade narren med sin naturliga röst, »ni gör bäst i att se er för, innan ni tar ett språng ut i mörkret.»

»På min ära», sade Cedric, »den rösten känner jag igen!»

»Den tillhör er trofaste lifegne och narr», svarade Wamba och slog tillbaka hättan. »Om ni förut följt en narrs råd, skulle ni alls inte ha varit här. Följ nu en narrs råd, och ni ska inte behöfva vara här länge.»

<img></img>

»Hvad menar du med det?» sade anglosaxaren.

»Hör på, hvad jag menar», svarade Wamba. »Tag ni den här
kåpan och det här repet, — det är alla ordenstecken jag har — och gå helt lugnt ut ur borgen, medan jag tar er mantel och ert bälte och tar det långa språnget i ert ställe.»

»Jag skulle låta dig stanna här i mitt ställe!» sade Cedric,
förvånad öfver detta förslag. »Då skulle de ju hänga dig, min stackars vän.»

»Låt dem göra hvad de kunna», sade Wamba. »Jag tror
säkert — vare det sagdt utan att vilja förklena er börd —, att Witless’s son kan hänga i en kedja med lika stor värdighet som kedjan hängde på hans stamfar rådmannen.»
»Nåväl, Wamba», svarade Cedric, »på ett villkor skall jag gå
in på din begäran, nämligen om du vill byta kläder med den ädle Athelstane i stället för med mig.»

»Nej, vid S:t Dunstan», svarade Wamba. »Det skulle vara
alldeles orimligt. Det kan vara goda skäl till, att Witless's son lider döden för att rädda Herewards son; men föga mening vore det däri, att han dog för en man, hvars förfäder voro främmande för hans.»

»Athelstanes förfäder voro kungar i England.»

»För mig må de ha varit hvad som helst; min hals sitter för
rätt på mina axlar, för att jag skulle vilja ha den omvriden för deras skull; därför, min gode herre, mottag antingen själf mitt anbud, eller tillåt, att jag lämnar detta fängelse lika fri som jag kommit.»

»Låt det gamla trädet vissna», fortfor Cedric, »om blott skogens stolta hopp bevaras. Rädda den ädle Athelstane, min trofaste Wamba; det är en plikt för hvar man, som har anglosaxiskt blod i sina ådror. Du och jag skola tillsammans trotsa de skändliga våldsmännens skummande raseri, medan han, fri och oskadd, väcker våra landsmäns
anda, så att de hämna oss.»

»Nej, icke så, fader Cedric», sade Athelstane och fattade hans hand, ty då han väcktes till tanke och handling, voro hans gärningar och känslor ej ovärdiga hans höga härkomst. »Icke så», fortfor han, »jag vill hellre stanna i detta rum en vecka utan annan spis än fångens knappa bröd, än begagna detta tillfälle att undkomma, som trälens goda hjärtelag har skaffat hans herre.»

»Ni kallas kloka män», sade narren, »och jag en förryckt narr, men narren skall afgöra denna strid för er och bespara er besväret att säga hvarandra flera artigheter. Jag är Johnnys märr, som inte vill låta rida sig af någon annan än Johnny själf. Jag har kommit för att rädda min herre, och vill han inte gå in därpå — välan, då har jag ingenting annat att göra än att gå hem igen. En tjänst
kan inte kastas från hand till hand som en fjäderboll. Jag vill inte låta hänga mig för någon annan man än min egen herre.»

»Gå då, ädle Cedric», sade Athelstane, »försumma inte detta
tillfälle. Er närvaro utanför borgen kan måhända uppmuntra
vänner till vår befrielse — att ni stannar här, drar oss alla i fördärfvet.»

»Finns det då någon utsikt till befrielse utifrån?» sade Cedric med en blick på narren.

»Utsikt?» upprepade Wamba. »Ja, det vill jag säga er, att då
ni tar på er min kåpa, har ni på er en härförares mantel. Fem hundra man stå här utanför, och jag var i morse en af deras viktigaste anförare. Min narrmössa var en hjälm och mitt träsvärd en kommandostaf. Nå, vi få väl se, hur det går, då de byta sig till en klok man mot en narr. Jag är sannerligen rädd för, att de förlora i tapperhet hvad de vinna i klokhet. Och nu farväl, herre, var god mot den stackars Gurth och hans hund Snappopp, och låt min
narrmössa hänga i salen på Rotherwood till minne af, att jag kastade bort mitt lif för min herre som en trogen ... narr.»

Det sista ordet uttalades med ett slags dubbelmening midt
emellan skämt och allvar. Cedric hade tårar i ögonen.

»Ditt minne skall bevaras», sade han, »så länge trohet och
hängifvenhet hållas i ära här på jorden. Men om det inte vore för att jag hoppas finna utväg att rädda Rowena och dig, Athelstane, och äfven dig, min stackars Wamba, skulle du inte kunna öfvertala mig att lyda ditt råd.»

De bytte därefter dräkt, men plötsligt fick Cedric ett nytt tvifvel.

»Jag kan intet annat språk än mitt eget», sade han, »och ett
och annat ord af deras tillgjorda normandiska. Hur skall jag kunna uppträda som munk?»

»Hela trollkonsten ligger i två ord», svarade Wamba. »<i>Pax
vobiscum</i> är tillräckligt som svar på alla frågor. Antingen ni kommer eller går, äter eller dricker, utdelar välsignelser eller förbannelser, reder ni er bra med <i>pax vobiscum</i>. Det är af samma nytta för en munk som en kvastkäpp för en häxa eller en trollstaf för en trollkarl. Säg det bara så här, i djup, graflik ton: <i>pax vobiscum!</i> — så är det oemotståndligt. Vakter och fångfogdar, riddare och svenner, fotfolk och ryttare, på alla verkar det som en trollformel. Jag tror, att om de föra ut mig för att hänga mig i morgon — som jag för resten tviflar på att de kunna göra —, så skall jag försöka, hvad verkan det
har på den, som skall utföra domen.»

»I så fall skall jag snart bli munk — <i>pax vobiscum</i>», sade hans herre. »Jag hoppas, att jag nog skall komma ihåg denna lösen. Farväl, ädle Athelstane, och farväl, min stackars vän, hvars hjärta kunde vara tillräcklig ersättning för ett ännu svagare hufvud; jag skall rädda er eller komma tillbaka och dö med er.»

»Farväl, onkel», sade Wamba, »och kom ihåg <i>pax vobiscum</i>.»

Med denna förmaning begaf Cedric sig ut på sin vandring, och
det dröjde ej länge, förr än han fick tillfälle att pröfva, hvad kraft det låg i den trollformel hans narr hade prisat för honom som oemotståndlig. I en låg, mörk, hvälfd gång, genom hvilken han sökte finna väg till borgens riddaresal, hejdades han af en kvinnlig skepnad.

»<i>Pax vobiscum!</i>» sade den falske munken och försökte ila förbi, då en mjuk stämma svarade: »<i>Et vobis — quæso, domine reverendissime, pro misericordia vestra</i>.»

»Jag är litet lomhörd», sade Cedric på anglosaxiska och
mumlade för sig själf: »Må den lede ta narren och hans <i>pax vobiscum!</i> Jag har förlorat mitt kastspjut vid första kastet.»

Det var emellertid ej på den tiden något ovanligt, att en präst var döf på sitt latinska öra, och det visste den person, som nu tilltalade Cedric, mycket väl.

»Jag ber er, fromme fader», svarade hon på sitt eget språk,
»att ni af kärlek till nästan vill vara god och bringa en sårad fånge
i denna borg religionens tröst och visa honom och oss det deltagande, som ert heliga kall bjuder er. Aldrig skall någon god gärning ha båtat ert kloster så mycket.»

»Min dotter», svarade Cedric i hög grad förlägen, »min vistelse i denna borg blir alldeles för kort, för att jag här skulle kunna utöfva mitt kalls plikter. Jag måste bege mig härifrån — det gäller lif eller död.»

»Jag ber er», sade den bönfallande kvinnan, »vid det löfte ni aflagt, att inte neka den, som är i nöd och fara, ert råd och bistånd.»

»Må den onde fara i väg med dig och låta mig hamna i Ifrin
hos Odins och Thors själar!» svarade Cedric förargad och skulle sannolikt ha fotsatt i samma ton, som i så hög grad stred mot hans munkroll, om ej samtalet afbrutits af Urfried, den gamla kvinnan från tornkammaren.

»Hvad hör jag, min söta vän», sade hon till den andra kvinnan, »är det lönen för att du fick lämna din fängelsekammare där uppe? Tvingar du den ärevördige mannen att bruka anstötligt tal, för att bli kvitt en efterhängsen judinna?»

»Judinna!» utbrast Cedric och begagnade sig af denna
upplysning till att slippa ifrån dem. »Ur vägen, kvinna! Hejda mig inte, annars går det dig illa. Jag kommer nu från mitt heliga kalls utöfning och vill undvika all besmittelse.»

»Kom denna väg, fader», sade den gamla kvinnan, »du är
främmande här i borgen och kan inte komma ut ur den utan en
vägvisare. Kom hit, ty jag vill tala med dig. Och du, dotter af en förbannad ras, gå till den sjuke mannens rum och vårda honom, tills jag kommer tillbaka, och det kommer att gå dig illa, om du återigen lämnar det utan mitt tillstånd.»

Rebecka gick. Hennes innerliga böner hade förmått Urfried att låta henne lämna tornet, och Urfried hade användt hennes tjänster, där hon helst ville gifva dem, nämligen vid den sårade Ivanhoes läger. Klart inseende deras farliga belägenhet och redo att begagna hvarje medel, som erbjöd sig, till deras räddning, hade Rebecka knutit en viss förhoppning vid denne munk, om hvars ankomst till den gudlösa borgen hon fått underrättelse af Urfried. Hon passade därför på den förmente munken, då han kom tillbaka, för att tilltala honom och väcka hans deltagande för fångarna; men hur ringa framgång hon hade därmed, har läsaren nyss erfarit.
</chapter>
<img></img>
<chapter name="Tjugusjätte kapitlet">
<h2>TJUGUSJÄTTE KAPITLET.</h2>

Då Urfried med rop och hotelser drifvit Rebecka tillbaka till den kammare, hvarifrån hon gått bort, förde hon Cedric mot hans vilja in i ett litet rum, hvars dörr hon sorgfälligt stängde. I det hon därefter ur ett skåp framtog en kanna vin och två bägare, satte hon dem på bordet och sade i en ton, som om hon snarare uttalade ett faktum än gjorde en fråga: »Du är anglosaxare, fromme fader. Neka inte», fortfor hon, då hon såg, att Cedric ej gjorde sig någon brådska att svara; »mitt modersmål klingar ljuft i mina öron, fastän jag sällan hör det annat än af olyckliga och förtryckta lifegna, som de stolta normanderna ålägga de lägsta trälsysslor i detta hus. Du är anglosaxare, fromme fader, och en fri man, frånsedt att du är Guds tjänare. Ditt tal klingar ljuft i mitt öra.»

»Besöka då aldrig anglosaxiska präster denna borg? Det tycks
mig vara deras plikt att trösta landets förtryckta barn.»

»De komma ej hit — eller om de komma, vilja de hellre dricka
vid sina förtryckares bord än höra på sina landsmäns suckar och klagan — så berättar åtmistone ryktet, själf har jag ej mycket att säga därom. Denna borg har ej på tio år upplåtit sin port för någon annan präst än den försupne normandiske kaplanen, som deltog i Front-de-Boeufs nattliga dryckeslag, och han har för längesedan gått att aflägga räkenskap för sin förvaltning. Men du är anglosaxare, en anglosaxisk präst, och jag har en fråga att göra dig.»

»Jag är anglosaxare», svarade Cedric, »men för visso ovärdig
att kallas präst. Låt mig fortsätta min väg; jag svär, att jag skall komma tillbaka eller sända hit en af våra fromma fäder, som är värdigare att höra ert skriftemål.»

»Dröj litet», sade Urfried, »den röst, som du nu hör, skall snart tystas af den kalla jorden, och jag vill ogärna stiga ned i den, så syndig som jag har left här. Men vin måste ge mig kraft att förtälja min rysliga historia.» Hon skänkte i en bägare och drack med hemsk begärlighet, som om hon nödvändigt ville tömma bägaren ända till sista droppen. »Det bedöfvar», sade hon och såg upp, då
hon slutat dricka, »men det lifvar inte upp. Drick med, fader, om ni vill höra min berättelse utan att digna omkull på golfvet.» Cedric hade helst velat slippa deltaga i detta hemska dryckeslag, men den åtbörd hon gjorde uttryckte otålighet och förtviflan. Han fullgjorde hennes begäran och drack henne till i en stor bägare vin; därpå började hon berätta sin historia, som om hans foglighet hade lugnat
henne.

»Jag är inte född till den stackars usling du nu ser framför
dig. Jag var fri, lycklig, ärad, aktad och älskad. Nu är jag en trälinna, eländig och vanärad — en lekboll för mina herrars lidelser, så länge jag ännu var vacker — ett föremål för deras förakt, hån och hat, sedan jag förlorat min skönhet. Förvånar det dig, fader, att jag hatar människosläktet och framför allt det folk, som är skulden till denna förändring? Kan den skrynkliga och utlefvade häxa, som står framför dig och hvars harm måste ge sig luft i vanmäktiga förbannelser, glömma, att hon en gång var dotter till den ädle thanen af Torquilstone, för hvars rynkade panna tusen vasaller darrade?»

»Du Torquil Wolfgangers dotter!» sade Cedric och tog ett steg tillbaka. »Du — du — dotter till den ädle anglosaxaren, min fars vän och vapenbroder!»

»Din fars vän!» upprepade Urfried. »Då är det Cedric
anglosaxaren, som står framför mig, ty den ädle Hereward af Rotherwood hade blott en son, hvars namn är väl kändt bland hans landsmän. Men om du är Cedric af Rotherwood, hvarför är du då klädd i denna munkdräkt? Har äfven du uppgifvit hoppet om att rädda ditt fädernesland och sökt tillflykt mot våld och förtryck i klostrets skugga?»

»Det gör det samma, hvem jag är», sade Cedric, »fortsätt,
olyckliga kvinna, med din berättelse om fasor och brott! Brott måste det vara — det är till och med ett brott, att du lefver för att förtälja därom.»

»Ja, det är det», svarade den eländiga kvinnan, »ett svårt, mörkt brott, som leder till fördömelse — ett brott, som hvilar tungt som bly på mitt bröst — ett brott, från hvilket ingen skärseld kan rena mig. Ja, att jag i dessa salar, fläckade af min fars och mina bröders ädla och rena blod — att jag i dessa salar har left som deras mördares frilla, på en gång som hans slafvinna och som deltagarinna i
hans nöjen, det måste göra hvarje mitt andedrag till ett brott och en förbannelse.»

»Eländiga kvinna!» utbrast Cedric. »Och medan din fars
vänner — medan hvarje äkta anglosaxiskt hjärta, då det bad ett requiem för hans och hans tappra söners själar, icke i sina böner glömde den mördade Ulrica — medan alla sörjde öfver och ärade den döda, har du left för att förtjäna vårt hat och vår förbannelse — left i umgänge med den tyrann, som mördade dina närmaste och käraste — som utgöt de späda barnens blod, för att ingen manlig
ättling af Torquil Wolfgangers hus skulle öfverlefva honom — med honom har du left i brottslig kärleks trälbojor!»

»Ja, i brottsliga bojor, men inte i kärleksbojor», svarade den gamla. »Kärlek skall snarare uppenbara sig i de fördömdas boningar än i dessa oheliga salar. Nej, det åtminstone kan jag inte förebrå mig — brännande hat till Front-de-Boeuf och hans släkt fyllde min själ, till och med då jag hvilade i hans brottsliga famn.»

»Du hatade honom, och ändå lefde du? Eländiga, fanns det
ingen dolk, ingen knif, ingen nål? Väl var det för dig, efter du satte värde på en sådan tillvaro, att en normandisk borgs hemligheter äro som grafvens. Ty hade jag blott haft en aning om, att Torquils dotter lefde i skändligt umgänge med sin fars mördare, så skulle en äkta anglosaxares svärd ha funnit dig till och med i din älskares armar.»

»Skulle du verkligen så ha öfvat rättvisa mot Torquils namn?» sade Ulrica, ty nu kunna vi lägga bort hennes antagna namn Urfried. »Då är du alltså den äkta anglosaxare ryktet säger dig vara! Ty till och med inom dessa murar, där brott, som du med rätta säger, insvepa sig i outgrundlig hemlighetsfullhet, till och med där har
Cedrics namn uttalats — och jag, usel och vanärad som jag är, har gladt mig vid tanken på, att det ännu lefver en hämnare af vårt olyckliga folk. Äfven jag har haft mina stunder af hämnd — jag har underblåst våra fienders trätor, upphetsat druckna män till kamp och mord — jag har sett deras blod rinna — jag har hört deras dödsrosslingar! Se på mig, Cedric — finns det inte ännu i detta fula och vissnade ansikte några spår kvar af Torquils drag?»

»Fråga mig inte därom, Ulrica», svarade Cedric i en ton, hvari sorg var blandad med fasa och vämjelse, »det är en likhet som hos den ur den dödes graf uppstigande vålnaden, då en djäfvul har väckt upp den liflösa kroppen.»

»Må så vara», svarade Ulrica, »men likväl voro dessa djäfvulska drag en ljusets ängels, då de voro i stånd att väcka strid mellan den äldre Front-de-Boeuf och hans son Reginald. Helvetets mörker borde dölja hvad som följde därpå, men hämnden måste lyfta slöjan och hviskande antyda det, som skulle väcka de döda ur grafvarna, om det sades högt. Länge hade splitets eld glödt under askan mellan
den tyranniske fadern och hans vilde son — länge hade jag i
löndom närt det onaturliga hatet — under ett vildt dryckeslag, då de voro berusade, blossade det upp, och vid sitt eget bord föll min förtryckare för sin egen sons hand — sådana äro de hemligheter, som dessa hvalf dölja! Bristen, fördömda bågar», tillade hon och såg upp mot taket, »och begrafven i ert fall alla, som känna till den
rysliga hemligheten!»

»Och du, eländiga, brottsliga varelse, hvad blef din lott vid din älskares död?»
»Gissa det, men fråga mig inte därom. Här — här har jag
left, tills ålderdomen, en förtidig ålderdom, präglat mitt ansikte med sina spöklika drag — hånad och förnärmad, där jag en gång var åtlydd, tvungen att inskränka min hämnd, som en gång hade så stort spelrum, till en missnöjd tjänarinnas små elakheter eller en vanmäktig gammal kärings tomma och ohörda förbannelser — dömd till att från mitt ensliga torn höra larmet vid de dryckeslag, hvari jag fordom deltog, eller skrik och jämmer af nya offer för deras
våld.»

»Ulrica», sade Cedric, »hur vågade du med ett hjärta, som visst ännu sörjer lika mycket öfver, att du gått miste om lönen för dina brott, som öfver de handlingar, hvarigenom du vann denna lön — hur vågade du med detta sinne vända dig till en man, som bär denna dräkt?»

<img></img>

»Vänd dig icke ifrån mig, du vredens stränge profet», utbrast hon, »men säg mig, om du kan, hvarmed dessa nya och förfärliga känslor, som tränga sig in på min ensamhet, skola sluta.»

»Jag uppmanar dig att ångra. Försök att bedja och ångra,
och du kan kanske ännu finna nåd. Men jag kan inte, jag vill
inte stanna hos dig längre.»

»Stanna blott ett ögonblick!» sade Ulrica. »Öfverge mig inte
nu, du son af min fars vän. Tror du, att ditt lif skulle bli långt, i fall Front-de-Boeuf fann Cedric anglosaxaren i sin borg i en sådan
förklädnad? Hans öga har redan varit fäst på dig, som en falk stirrar på sitt byte.»

»Må så vara», sade Cedric. »Hellre må han sönderrifva mig
med näbb och klor, än att min tunga skulle säga ett enda ord, som inte mitt hjärta godkänner. Jag vill dö som anglosaxare — uppriktig i ord, öppen i handling.»

»Cedric», sade Ulrica, »med rätta har du sagt, att allt är möjligt för dem, som våga dö. Du har anvisat mig medlen till hämnd och var förvissad om, att jag skall följa din anvisning. Hämndlusten har hittills trängts i min barm med andra lidelser, som täflade med den om försteget — hädanefter skall den ensam fylla mitt sinne, och du skall själf säga, att hurudant än Ulricas lif har varit, var dock hennes död värdig den ädle Torquils dotter. Här utanför ligger en trupp, som belägrar denna fördömda borg — ila ut för att föra den fram till angrepp, och när du ser en röd flagga vaja från tinnarna på det västra hörnet af fångtornet, så storma dristigt lös på normanderna — de skola då få tillräckligt att göra inne i byggnaden, och du kan vinna borgen, trots både bågar och kastmaskiner. Jag ber dig, gå — låt ditt öde råda, och öfverlämna mig åt mitt!»

Cedric ville gärna ha frågat henne närmare om de planer hon
sålunda dunkelt antydde, men Front-de-Boeufs barska stämma hördes ropa: »Hvar håller den långsamme prästen hus? Jag skall göra honom till martyr, om han smyger omkring för att ägga mitt folk till förräderi.»

»Hvilken sann profet är inte ett ondt samvete!» sade Ulrica.
»Men bry dig inte om honom ... ut till ditt folk . .. höj ditt anglosaxiska krigsrop och låt dem, om de vilja, sjunga Rollos krigssång; hämnden skall sjunga omkvädet därtill!»

Medan hon sade detta, försvann hon genom en löndörr, och
Reginald Front-de-Boeuf inträdde i rummet. Med någon
ansträngning tvingade Cedric sig att hälsa ödmjukt på den stolte baronen, som besvarade hans hälsning med en knappt märkbar böjning på hufvudet.

»Dina skriftebarn ha hållit ett långt skriftemål — så mycket
bättre för dem, efter det är deras sista. Har du beredt dem till döden?»

»Jag fann dem förberedda på det värsta», sade Cedric så godt
han kunde på franska, »från det ögonblick de visste, i hvems händer de råkat.»

»Hur kommer det sig, munk, att ditt tal låter så anglosaxiskt?»

»Jag är uppfostrad i S:t Witholds kloster i Burton.»

»Jaså? Det hade varit bättre för dig, om du varit normand
och bättre för mitt syfte också, men nöden ger en intet val mellan sändebud. Detta S:t Witholds kloster i Burton är ett ugglebo, som
förtjänar att röjas ur vägen. Den dag skall snart komma, då
munkkåpan lika litet som brynjan skall beskydda anglosaxaren.»

»Ske Guds vilja», sade Cedric med af vrede darrande röst,
livilket Front-de-Boeuf dock skyllde på hans rädsla.

»Följ mig genom denna gång, så att jag får släppa ut dig
genom bakporten.»

»Och medan Front-de-Boeuf gick före den förmente munken,
satte han honom in i den roll han önskade att han skulle spela.

»Du ser, munk, den flock anglosaxiska svin där ute, som har
vågat omringa borgea Torquilstone — säg dem hvad du kan hitta på om denna borgs svaghet eller hvad annat som kan uppehålla dem framför den i tjugufyra timmar. Skaffa under tiden fram detta papper. Men det är sant — kan du läsa, präst?»

<img></img>

»Inte en stafvelse», svarade Cedric, »utom mitt breviarium, i det känner jag till bokstäfverna, emedan jag har de heliga orden inpräglade i mitt hjärta, lofvad vare den heliga jungfrun och S:t Withold.»

»Då är du en budbärare, som jag bättre kan använda. Gå med
detta papper till Philip de Malvoisins borg; säg, att det kommer från mig och är skrifvet af tempelherren Brian de Bois-Guilbert, och att
jag ber honom skicka det till York så fort som en ryttare kan rida.»

»Vid mitt skyddshelgon», sade Cedric med större ifver och kraft än som passade för hans roll, »och vid alla de helgon, som ha left och dött i England, er befallning skall bli åtlydd! Icke en anglosaxare skall röra sig från platsen utanför dessa murar, om jag har slughet nog att hålla dem kvar där.»

»Ha», sade Front-de-Boeuf, »du byter om ton, präst, och talar kort och käckt, som om ditt hjärta vore med vid blodbadet på den anglosaxiska skaran, och ändå är du själf släkt med svinen.»

Cedric hade ingen färdighet i förställningskonsten och skulle i detta ögonblick mycket väl ha behöft en vink af den skarpsinnige Wamba. Men nöden gör en uppfinningsrik, som det gamla ordspråket säger, och under sin hätta mumlade han något om, att de omtalade männen voro bannlysta röfvare både för kyrkan och staten.

Front-de-Boeuf gick emellertid före till bakporten, och efter att ha gått öfver borggrafven på en enda planka kommo de till ett litet utanverk, hvarifrån man genom en väl befästad port kom ut på fria fältet.

»Gå nu, och i fall du uträttar mitt ärende och kommer hit
igen, när allt är gjordt, skall du få se, att anglosaxiskt kött är lika billigt här som fläsket någonsin har varit i slaktarbodarna i Sheffield. Och hör du, du tycks vara en gemytlig - biktfar — kom hit, då striden är öfver, så skall du få så mycket vin, att man kunde dricka hela ditt kloster fullt däraf.»

»Vi skola alldeles säkert råkas ännu en gång», svarade Cedric.

»Där har du emellertid litet på hand», fortfor normanden, och då de åtskildes, stack han en guldbyzantin i Cedrics tveksamma hand, i det han tillade: »Kom ihåg, att jag flår både kåpa och skinn af dig, om du inte uträttar ditt ärende.»

»Ja, jag ger dig lof att göra bägge delarna», svarade Cedric, i det han lämnade utfallsporten och med käcka steg styrde kosan ut på öppna fältet, »om jag inte har gjort mig förtjänt af bättre behandling, då vi nästa gång mötas.» Därpå vände han sig om mot borgen, kastade tillbaka guldmyntet till dess gifvare och utbrast: »Falske normand, måtte dina pengar gå under med dig!»

Front-de-Boeuf hörde ej riktigt orden, men handlingen var
misstänkt »Bågskyttar!» ropade han till vakten på den yttre muren. »Skicka en pil genom den där munkens kåpa! — Nej, vänta litet», sade han, då hans folk spände bågarna, »det tjänar till ingenting — vi måste lita på honom, efter vi inte ha något bättre val. Jag tror inte, att han vågar förråda mig — skulle så galet vara, så kan jag i alla fall underhandla med de anglosaxiska hundarna, som jag har i
godt förvar här i huset. Hallo, Giles fångfogde! Cedric af
Rotherwood och den andre bondlurken, hans kamrat, skola föras in till
mig. Ge mig ett stop vin, sätt in det i rustkammaren och för äfven 
fångarna dit in.»

Hans befallningar åtlyddes, och då han inträdde i det gotiska 
gemaket, behängdt med många troféer, vunna genom hans egen och 
hans fars tapperhet, fann han ett krus vin stående på det massiva 
ekbordet samt de bägge anglosaxiska fångarne under bevakning af 
fyra af hans folk. Front-de-Boeuf tog sig en duktig klunk vin och 
vände sig därpå till sina fångar — ty det sätt hvarpå Wamba höll 
upp manteln för ansiktet, den förändrade dräkten, den skumma, 
osäkra belysningen och baronens ofullständiga kännedom om Cedrics 
utseende (denne undvek nämligen sina normandiska grannar och 
visade sig sällan utom sina ägor) hindrade honom att upptäcka, att 
den viktigaste af hans fångar hade flytt.

»Tappra engelsmän», sade Front-de-Boeuf, »hvad tycka ni om
er traktering på Torquilstone? Ha ni glömt, hur ni lönade prins Johans gästfrihet? Vid Gud och S:t Denis, om ni inte betala mig den drygaste lösepenning, skall jag hänga upp er vid fötterna från järnstängerna framför de här fönstren, tills glador och korpar förvandlat er till skelett! Tala, ni anglosaxiska hundar — hvad bjuda ni för edra usla lif? Hvad säger du, du från Rotherwood?»

»Inte ett runstycke», svarade den stackars Wamba, »och hvad
det beträffar, att bli hängd vid fötterna, så har min hjärna, efter hvad folk påstår, varit upp- och nedvänd, allt sedan jag fick min första barnmössa på hufvudet, så att den kommer kanske i rätt läge igen, om man vänder mig upp och ned.»

»Heliga Genoveva!» sade Front-de-Boeuf. »Hvad vill detta
säga?»

Och med baksidan af sin hand slog han Cedrics mössa af narrens hufvud, och nu upptäckte han det olycksaliga träldomsmärket, silfverhalsbandet, som Wamba bar om halsen.

»Giles — Clement — hundar och slynglar!» utbrast den
ursinnige normanden. »Hvilka är det ni här ha fört in?»

»Det tror jag, att jag kan säga er», sade de Bracy, som i
detsamma inträdde i rustkammaren, »det är Cedrics narr, som slogs så manligt med Isaac från York för att häfda sin förstegsrätt.»

»Jag skall afgöra denna strid för dem bägge», svarade
Front-de-Boeuf, »de skola hänga i samma galge, om ej hans herre och detta vildsvin från Coningsburgh vilja betala bra för deras lif. Deras rikedom är det minsta de kunna lämna, de måste också föra bort med sig de svärmar, som omringa borgen, underskrifva en afsägelse af sina förmenta fria rättigheter och lefva under oss som lifegna och vasaller, de kunna ändå vara glada, om vi under den nya ordning, som vi stå i begrepp att införa, vilja ge dem rätt att andas.
Gå», sade han till två af sina svenner, »hämta hit den rätte Cedric, och jag förlåter för en gångs skull ert misstag, så mycket mera som ni bara tog en narr för en anglosaxisk frigårdsägare.»
»Ja», sade Wamba, »men ers ridderliga excellens skall finna,
att det är flera narrar än frigårdsägare bland oss.»

»Hvad menar den slyngeln?» sade Front-de-Boeuf och såg på
sina män, hvilka i tveksam och rädd ton stammade något om, att om detta icke var Cedric, som befann sig här, så visste de inte, hvart han tagit vägen.»

»Vid himlens helgon!» utbrast de Bracy. »Han måste ha
undkommit i munkens kläder!»

»Alla helvetets djäflar!» utropade Front-de-Boeuf. »Då var det vildsvinet från Rotherwood jag förde till bakporten och släppte ut med egen hand! Och du», sade han till Wamba, »hvars narraktighet kunde öfverlista visdomen hos värre dumhufvuden än jag, dig skall jag nog göra till munk, och nog skall du få gå med rakad hjässa! — Kom hit, skalpera honom och störta honom sedan på hufvudet ner
från tornets tinnar. Det är ditt yrke att skämta; kan du skämta nu?»

»Ni behandlar mig bättre än det låter, ädle riddare», sade den stackars Wamba, hvars vana att prata galenskaper ej ens öfvergaf honom nu, då han hade döden för ögonen, »om ni ger mig den röda mössa ni talar om, gör ni en kardinal af en simpel munk.»

»Den stackars uslingen», sade de Bracy, »är bestämd att dö i
utöfningen af sitt kall. Front-de-Boeuf, ni skall inte slå ihjäl honom. Ge honom åt mig, så att han får roa mina friknektar. Hvad säger du, karl? Vill du ta emot benådning och gå i krig med mig?»

»Ja, med min herres tillåtelse», sade Wamba, »ty ser ni, jag
kan inte slippa halsbandet (och han rörde vid det han hade om halsen) utan hans tillåtelse.»

»Å, en normandisk fil skall snart skära af det anglosaxiska
halsbandet», sade de Bracy.

»Ja, ädle riddare», sade Wamba, »och däraf kommer ordspråket:

<poem>	»Normandisk såg i engelsk bok,
	På engelsk rygg normandiskt ok,
	Normandisk sked i engelskt fat,
	Normandisk lag i Englands stat.
	Ej England kan sig glädja fritt,
	Förr’n alla fyra det blir kvitt.» </poem>

»Du gör orätt i, de Bracy, att stå där och höra på en narrs prat, medan fördärf hotar oss», sade Front-de-Boeuf. »Ser du inte, att vi äro öfverlistade, och att vår budsändning till våra vänner omintetgjorts af denne löjligt utklutade herre, som du är så angelägen att göra till din kamrat? Hvad annat ha vi att vänta än en stormning i hvilket ögonblick som helst?»

»Ut på murarna då!» sade de Bracy. »När har du någonsin
sett mig allvarligare vid tanken på strid? Eller om du vill
underhandla med röfvarena, hvarför använder du inte då till medlare denne hederlige frigårdsman, som tycks vara försjunken i djupa betraktelser
af vinkruset? Hallo, du anglosaxare», fortfor han, i det han räckte Athelstane bägaren, »skölj din hals med denna ädla dryck och bemanna dig till att säga, hvad du vill göra för din befrielse.»

»Hvad en människa kan», svarade Athelstane, »förutsatt, att
det är något, som en man bör. Låt mig dra fri härifrån med mina följeslagare, och jag skall betala tusen mark i lösepenning.»

»Då äro vi öfverens», sade Front-de-Boeuf, »du och de skola
försättas i frihet, och det skall vara fred å ömse sidor mot en betalning af tusen mark. Men märk väl, det gäller inte tillika juden Isaac.»

»Ej heller juden Isaacs dotter», sade tempelherren, som nu
kommit in till dem.

»Ingen af dem», sade Front-de-Boeuf, »tillhör denne anglosaxares sällskap.»

»Jag skulle vara ovärdig att kallas kristen, om de gjorde det», svarade Athelstane. »Gör med de otrogna hvad er lyster.»

»Ej heller gäller lösepenningen för lady Rowena», sade de Bracy.

»Ej heller», sade Front-de-Boeuf, »gäller vår öfverenskommelse denne usle narr, som jag behåller för att statuera ett exempel på honom för hvarje slyngel, som gör skämt till allvar.»

»Lady Rowena», svarade Athelstane med det orubbligaste lugn,
»är min trolofvade brud. Jag vill hellre låta sönderslita mig af vilda hästar än gå in på att skiljas från henne. Den lifegne Wamba har i dag räddat fader Cedrics lif. Jag vill hellre sätta lifvet till än att ett hår skall krökas på hans hufvud.»

»Din trolofvade brud! Lady Rowena trolofvad med en vasall
som du!» sade de Bracy.

»Min börd, stolte normand», svarade Athelstane, »härrör från
en äldre och renare källa än en fransk tiggare, som förtjänar sitt uppehälle genom att sälja de röfvares blod, som han samlar under sitt usla baner. Kungar voro mina förfäder, starka i krig och visa i råd, män, som hvarje dag i sin sal bespisade flera hundra än du kan räkna legoknektar.»

»Ditt fräcka svar, kamrat», sade de Bracy, »lär ej skaffa lady Rowena friheten.»

Härpå kom intet svar från Athelstane, som redan hade hållit
ett längre tal än han brukade om något ämne, vore det än aldrig så intressant. Samtalet af bröts af en tjänare, som anmälde, att en munk begärde att bli insläppt genom bakporten.

»Vid S:t Bennet, öfverhufvudet för dessa fågelskrämmor», sade Front-de-Boeuf, »är det en riktig munk denna gång eller en ny bedragare? Förhör honom, trälar — ty om ni låta en ny bedragare inbilla er något, skall jag låta stinga ut edra ögon och stoppa in glödande kol i hålen.»

De anglosaxiska fångarne fördes bort, och tjänarne kommo in
med en munk, som tycktes vara alldeles förskrämd.
»Detta är en riktig <i>Deus vobiscum</i>», sade Wamba, då han gick förbi den fromme brodern, »de andra voro bara eftergjorda.»

»Heliga Guds moder!» sade munken, i det han vände sig till
de församlade riddarne, »ändtligen är jag då trygg och bland kristna människor!»

»Trygg är du», svarade de Bracy, »och hvad kristendomen
angår, ser du här den käcke baron Reginald Front-de-Boeuf, som inte afskyr något i världen så mycket som en jude, och tempelherren Brian de Bois-Guilbert, hvars yrke det är att slå ihjäl saracener.»

»I ären vänner och bundsförvanter till vår ärevördige fader
Aymer, prior af Jorvaulx», sade munken utan att fästa sig vid tonen i de Bracys svar. »I ären bägge skyldiga honom hjälp i kraft af er riddareära och kristliga kärlek.»

Och så började han ett långt teologiskt tal, späckadt med latin.

»Broder präst», afbröt tempelherren honom, »säg oss helt
enkelt, är din herre priorn tagen till fånga, och af hvem?»

»För visso», sade munken, »är han i händerna på de Belials
män, som husera i dessa skogar och förakta Skriftens heliga bud: 'Lägg icke din hand på min smorde och gör icke mina profeter något ondt'.»

»Här kommer man med nya anspråk på våra svärd, mina herrar!» sade Front-de-Boeuf och vände sig om till sina kamrater, »i stället för att bistå oss, behöfver priorn af Jorvaulx alltså hjälp af oss. Man har god hjälp af dessa lata klerker, just då man har som mest att göra. Men säg rent ut, präst, hvad önskar din herre af oss?»

»Sedan man lagt våldsam hand på min ärevördige prior tvärtemot den heliga föreskrift och befallning, som jag nyss anförde, och sedan Belials män plundrat hans kistor och påsar och röfvat ifrån honom två hundra mark rent guld, begära de dessutom ännu en stor summa pengar af honom, innan de vilja släppa honom. Därför ber den ärevördige fadern er som hans dyrbara vänner att befria honom antingen genom att betala den lösepenning, de kräfva af honom, eller
med vapenmakt, efter ert godtfinnande.»

»Må den onde anamma priorn!» sade Front-de-Boeuf. »Han
måtte ha tagit sig en alldeles för stark morgondryck. När har din herre hört, att en normandisk baron löser upp sin pung för att befria en klerk, hvars penningpåsar äro tio gånger så tunga som våra? Och hur kunna vi genom strid och mannamod göra något för att befria honom, vi, som äro inspärrade här af en styrka, som är tio gånger så stor som vår, och i hvarje ögonblick vänta ett angrepp?»

»Det var just det jag ämnade säga er, om er ifver gifvit mig
tid därtill. Men Gud hjälpe mig, jag är gammal, och dessa syndiga angrepp göra en gammal man yr i hufvudet. Icke dess mindre är det sanning, att de slå upp läger och uppföra en vall mot denna borgs murar.»
»Upp på torntinnarna!» utbrast de Bracy. »Och låt se, hvad
de där trälarna ta sig för där ute.» Med dessa ord öppnade han en gallerdörr, som ledde ut till ett slags litet torn eller utspringande altan, och strax därefter ropade han till dem, som ännu stodo inne i rummet: »Vid S:t Denis, den gamle munken har talat sanning! De rycka fram med skanstak och stormsköldar, och bågskyttar vimla vid brynet af skogen som ett mörkt moln före en hagelby.»

Reginald Front-de-Boeuf såg också ut öfver fältet och tog genast sitt horn, och sedan han utstött en lång, kraftfull ton, befallde han sina män att bege sig till posterna på muren.

»De Bracy, håll uppsikt åt den östra sidan, där muren är lägst. Ädle Bois-Guilbert, ert yrke har väl lärt er både att angripa och försvara, håll ni uppsikt åt den västra sidan — jag skall själf postera mig vid utanverken. Men låt ej er verksamhet inskränka sig till ett ställe, ädla vänner! Vi måste i dag vara öfverallt och mångdubbla oss, om det är möjligt, för att genom vår närvaro bringa hjälp och uppmuntran, där angreppet är hetast. Vårt antal är ringa, men genom raskhet och mannamod kunna vi ersätta denna brist, eftersom vi endast ha att göra med usla bönder.»

»Men, ädle riddare», utbrast munken Ambrosius under den
brådska och förvirring, som framkallades af förberedelserna till försvaret, »vill ingen af er höra den ärevördige fader Aymers budskap? Jag besvär dig att höra mig, ädle riddar Reginald!»

»Gå du och rabbla upp dina böner till himlen», sade normanden vresigt, »ty vi på jorden ha ingen tid att höra på dem.»

»Men, ädle riddare», fortfor munken, »besinna mitt lydnadslöfte och låt mig uträtta min priors ärende.»

»Bort med den pratsjuke gamle narren!» sade Front-de-Boeuf,
»stäng in honom i kapellet, så att han får bedja sin rosenkrans, tills kampen är förbi. Det blir något nytt för helgonen på Torquilstone att höra avemarior och paternoster, de ha visst inte varit hedrade på det viset, sedan de höggos i sten.»

»Häda inte de fromma helgonen, riddar Reginald», sade de Bracy, »vi komma att behöfva deras hjälp i dag, innan packet där ute skingras.»

»Jag väntar blott föga hjälp af dem», sade Front-de-Boeuf, »så vida vi inte skulle kasta dem från muren ner i hufvudet på de nidingarna. Det står ett väldigt åbäke till S:t Ohristopher där borta, som skulle vara stor nog att krossa ett helt kompani.»

Tempelherren hade emellertid med litet större uppmärksamhet
än den råe Front-de-Boeuf eller hans lättsinnige kamrat iakttagit de belägrandes arbeten.

»Vid min ordens tro», sade han, »dessa män rycka fram med
större krigskonst än man skulle ha väntat, hvarifrån de nu för resten ha fått den. Jag ser hvarken banér eller flaggor bland dem, och ändå vill jag sätta min guldkedja i pant på, att de anföras af någon ädel riddare eller herre, som är förfaren i krigskonsten.»

»Jag ser honom», sade de Bracy, »jag ser en riddares
hjälmbuske svaja och ser hans rustning blänka. Se på den reslige mannen där borta i den svarta rustningen, som nu har så brådtom att ställa upp det bortersta ledet af bondpacket. Vid S:t Denis, jag tror, att det är den samme, som ni kallade »den svarte latmasken» och som kastade dig, Front-de-Boeuf, ur sadeln vid torneringen i Ashby.»

»Så mycket bättre», sade Front-de-Boeuf, »att han kommer hit
för att ge mig tillfälle till hämnd.»

Fiendens framryckande hindrade emellertid allt vidare samtal. Hvarje riddare begaf sig till sin post, och i spetsen för de få stridsmän de kunde uppställa och hvilkas antal var otillräckligt att försvara murarna i hela deras utsträckning, afvaktade de med lugn beslutsamhet det hotande angreppet.

*
</chapter>

<chapter name="Tjugusjunde kapitlet">
<h2>TJUGUSJUNDE KAPITLET.</h2>

Vår historia måste nödvändigt gå några sidor tillbaka, för att meddela läsaren vissa händelser, som äro af vikt, för att man skall kunna förstå sammanhanget. Hans eget förstånd har dock säkert utan svårighet sagt honom, att då Ivanhoe dignade ned och tycktes öfvergifven af hela världen, var det Rebeckas enträgna böner, som förmådde hennes far att låta föra den tappre unge krigaren från torneringsbanan till det hus, som judarne för tillfället bebodde i utkanten af Ashby.

Det skulle under alla omständigheter ej ha varit svårt att förmå Isaac till detta steg, ty han var af naturen god och tacksam. Men han hade också sitt förföljda folks fördomar och ängsliga försiktighet, och de måste öfvervinnas.

»Helige Abraham!» utbrast han. »Han är en god ung man,
och mitt hjärta blöder, då jag ser blodet rinna utför hans rikt broderade jacka och hans dyrbara bröstharnesk; men att föra honom till vårt hus! Flicka, har du besinnat, hvad det vill säga? Han är en kristen, och efter vår lag kunna vi icke umgås med främmande och hedningar annat än till vår handels bästa.»

»Tala inte så, käre fader», svarade Rebecka. »Vi kunna
visserligen inte umgås med dem på gästabud och i glädje, men då hedningen är sårad och i nöd, blir han judens broder.»

»Jag önskar, att jag visste, hvad rabbinen Jacob Ben Tudela
tänker därom», svarade Isaac. »Men den gode ynglingen får inte förblöda. Låt Seth och Ruben bära honom till Ashby.»

»Nej, låt dem lägga honom i min bärstol», sade Rebecka. »Jag
skall sätta mig upp på en af gångarne.»

»Det skulle vara att utsätta dig för fräcka blickar af dessa
Ismaels och Edoms hundar», hviskade Isaac och såg misstänksamt bort på de församlade riddarne och svennerna. Men Rebecka höll redan på att sätta sitt människovänliga förehafvande i verket och hörde ej, hvad han sade, förr än Isaac grep henne i armen och utbrast: »Vid Arons skägg! Tänk, om ynglingen uppger andan! Om han dör under vår vård, skola vi inte då bli ansedda skyldiga i hans blod och slitas sönder af mängden?»

»Han skall inte dö, fader», sade Rebecka och gjorde sig lös
från Isaac, »han skall inte dö, så vida vi inte låta honom ligga, och i så fall äro vi för visso inför både Gud och människor ansvariga för hans lif.»

»Ja», sade Isaac, i det han släppte henne, »det bedröfvar mig så mycket att se hans blodsdroppar, som om det vore
guldbyzantiner, som fölle från min egen pung, och jag vet nog, att Mirjam, dotter till rabbi Manasse af Byzantium, hvars själ är i paradiset, genom sin undervisning har gjort dig skicklig i läkekonsten, och att du känner örters kraft och helande dryckers verkan. Gör därför som ditt samvete bjuder dig — du är en snäll flicka, en välsignelse och en glädjesång för mig och för mitt hus och för mina fäders folk.»

Isaacs farhågor voro emellertid icke ogrundade, och hans dotters högsinnade beteende utsatte henne, då hon återvände till Ashby, för Brian de Bois-Guilberts fräcka blickar. Tempelherren red två gånger förbi dem på vägen, i det han fäste sin djärfva och glödande blick på den vackra judinnan, och vi ha redan sett följderna af den beundran, som hennes behag väckte hos honom, då händelsen förde
henne i denne samvetslöse vällustings makt.

Rebecka lät skyndsamt föra den sårade riddaren till deras
tillfälliga bostad och började genast med egna händer undersöka och förbinda hans sår.

Den sköna Rebecka hade blifvit väl inlärd i allt det vetande, som tillhörde hennes folk, och sina insikter i läkekonsten och botemedlen hade hon förvärfvat under vägledning af en gammal judinna, dotter till en af deras berömdaste läkare, hvilken älskade Rebecka som sitt eget barn och antogs ha meddelat henne hemligheter, som hon ärft af sin vise fader.

Då Ivanhoe ankom till Isaacs boning, var han ännu på grund
af den stora blodförlusten i medvetslöst tillstånd. Rebecka
undersökte såret, och efter att på det ha användt sådana läkemedel, som hennes konst föreskref, lät hon sin far veta, att om man kunde undgå feber, som hon på grund af den starka blödningen ej var synnerligt rädd för, och om Mirjams läkande balsam visade sig lika kraftig som vanligt, fanns det ingen anledning att frukta för hans gästs lif; han skulle säkert kunna resa till York med dem följande
dag. Isaac såg litet förlägen ut vid detta meddelande. Hans 
människokärlek ville helst ha stannat vid Ashby eller ville på sin höjd ha låtit den sårade kristne stanna för att vårdas i det hus, där han nu bodde, med ett löfte till den hebré, det tillhörde, att han skulle bestrida alla omkostnader. Häremot anförde Rebecka emellertid många skäl, af hvilka vi endast skola omtala två, som hade särskild
betydelse för Isaac. Det ena var, att hon ej på några villkor ville lämna flaskan med den kostliga balsamen i händerna på någon annan läkare, ens af hennes egen stam, för att ej den värdefulla hemligheten skulle röjas; det andra var, att den sårade riddaren, Wilfred af Ivanhoe, åtnjöt särskild ynnest hos kung Richard Lejonhjärta, och att Isaac, som hade försett hans bror Johan med pengar
till att främja hans upproriska syften, i händelse kungen kom tillbaka, var i stort behof af en mäktig beskyddare, som åtnjöt Richards gunst.

»Du talar sanning, Rebecka», sade Isaac, i det han böjde sig
för dessa starka argument.

Först långt fram på aftonen kom Ivanhoe till medvetande.
Han vaknade ur en orolig slummer med sådana förvirrade intryck, som man vanligen har, då man hämtar sig från ett medvetslöst tillstånd. En stund var han ur stånd att noga erinra sig de omständigheter, som gått före hans fall på torneringsbanan, eller att få något sammanhang i de händelser, hvari han den föregående dagen deltagit. En känsla af sveda och smärta i förening med stor svaghet och mattighet blandades med minnet af utdelade och mottagna
hugg — hästar, som störtade lös på hvarandra, kastande öfver ända och själf omkullvältade — rop och vapenbrak och en förvirrad kamps larmande tumult. En ansträngning att dra sängomhänget åt sidan lyckades, fastän den försvårades af smärtan i hans sår.

Till sin stora öfverraskning befann han sig i ett präktigt
utstyrdt rum, där det emellertid var hyenden att hvila på i stället för stolar; äfven i andra hänseenden hade det så mycket österländskt i hela sin prägel, att han började undra, om han ej under sin sömn blifvit förd tillbaka till Palestina. Detta intryck stegrades, då väggbonaden öppnade sig och en kvinna, klädd i en dyrbar dräkt, hvars snitt var mera österländskt än europeiskt, sakta inträdde genom den dörr, som doldes af bonaden, och åtföljdes af en mörkhyad tjänare.

Då den sårade riddaren ville tilltala den sköna synen, ålade hon honom tystnad genom att lägga ett finger på sina röda läppar, medan tjänaren närmade sig honom och blottade Ivanhoes sida, hvarefter den sköna judinnan förvissade sig om, att förbandet satt kvar på sin plats och att det ej var någon fara med såret. Hon utförde sin syssla med en behagfull och värdig naturlighet och blygsamhet, som till och med i mera civiliserade tider skulle ha fråntagit den
allt hvad som kunde synas anstötligt för kvinnlig finhet och takt. Tanken på, att en så ung och vacker kvinna tog sig för att vara
sjukvårderska och förbinda en mans sår, undanskymdes af tanken på henne som ett välgörande väsen, som ägnade sin verksamma hjälp åt att lindra smärtan och af vända dödens hugg. Rebeckas få och korta befallningar gåfvos på det hebreiska språket till den gamle tjänaren, och denne, som ofta hade varit hennes medhjälpare vid liknande tillfällen, åtlydde dem utan att svara.

<img></img>
Det obekanta tungomålet, som kanske kunde ha låtit hårdt i
en annans mun, hade, då det talades af den sköna Rebecka, den milda, romantiska verkan, som fantasien tillskrifver trollformler uttalade af någon välgörande fé, visserligen obegripliga för örat, men rörande och vederkvickande för hjärtat på grund af sin ljufva klang och den deltagande blick, hvaraf de åtföljas. Utan att göra några frågor, lät Ivanhoe dem tyst vidtaga de åtgärder de ansågo erforderliga för hans tillfrisknande, och först då detta var gjordt och
hans vänliga läkare stod i begrepp att lämna honom, gaf han
uttryck åt sin nyfikenhet. »Vackra flicka», sade han på det arabiska språket, som han lärt sig under sina österländska resor, och som han antog snarast skulle förstås af den turbanklädda damen, som stod framför honom, »jag ber er, vackra flicka, att ni är god och...»

Men här afbröts han af sin vackra läkare, och ett leende gled för ett ögonblick öfver hennes eljes så tankfulla och tungsinta ansikte. »Jag är från England, herr riddare, och talar engelska, fastän min dräkt och min stam tillhöra ett annat klimat.»

»Ädla dam . . .», började riddaren af Ivanhoe ånyo, och åter
skyndade Rebecka sig att afbryta honom.

»Kalla mig inte ädel, herr riddare», sade hon. »Det är bäst,
att ni genast får veta, att er tjänarinna är en stackars judinna, dotter till den Isaac från York, mot hvilken ni för kort tid sedan var en god och vänlig herre. Det tillkommer honom och hans hus att ägna er den sorgfälliga vård, som ert nuvarande tillstånd nödvändigt kräfver.»

Jag vet icke, om den vackra Rowena skulle ha varit så alldeles belåten med den art af rörelse, hvarmed hennes hängifne riddare hittills hade stirrat på den sköna Rebecka. Men Ivanhoe var för god katolik för att kunna länge hysa sådana känslor för en judinna. Det hade Rebecka förutsett, och just af den orsaken hade hon skyndat sig att nämna sin fars namn och härkomst; likväl — ty Isaacs vackra och kloka dotter var ej alldeles fri från kvinnlig svaghet —
kunde hon ej låta bli att sucka i tysthet, då den vördnadsfullt beundrande blick, hvarmed Ivanhoe hittills hade betraktat sin okända välgörarinna, genast aflöstes af en kall, lugn och behärskad min, hvari det ej låg någon djupare känsla än ett tacksamt erkännande af en från oväntadt håll och af en underordnad person visad artighet.

»Och hur snart skall ni sätta mig i stånd att bära mitt
harnesk?» sade Ivanhoe,

»Om åtta dagar, så vida ni vill vara tålig och rätta er efter mina föreskrifter.»

»Vid den heliga jungfrun — i fall det inte är synd att nämna
henne här —, det är icke tid för mig eller någon sann riddare att vara sängliggande, och om ni infriar ert löfte, skall jag betala er med min hjälm full af kronor, hur jag nu än skall komma öfver dem.»
»Jag skall infria mitt löfte, och ni skall bära er rustning på den åttonde dagen från i dag, om ni blott vill uppfylla en annan bön i stället för att ge mig det silfver ni lofvade mig.»

»Om det står i min makt och är något, som en sann kristen
riddare kan göra för en person af ditt folk», svarade Ivanhoe, »skall jag med glädje och tacksamhet uppfylla din begäran.»

»Jag vill blott be dig om att hädanefter tro, att en jude kan bevisa en kristen en tjänst utan att åtrå någon annan lön än den store faderns välsignelse, som har skapat både jude och hedning.»

»Det skulle vara syndigt att tvifla därpå, och utan vidare
betänkande och ytterligare frågor sätter jag mitt förtroende till er duglighet och litar på, att ni skall sätta mig i stånd att bära mitt harnesk om åtta dagar. Men låt mig nu fråga efter litet nytt från den yttre världen. Har man hört något om den ädle anglosaxaren Cedric och hans familj? Hur mår den sköna lady —» han tystnade, som om han ogärna ville nämna Rowenas namn i en judes hus — »jag menar henne, som blef utnämnd till drottning vid torneringen? »

»Och som blef korad af er, herr riddare, till att bekläda denna värdighet, med en urskillning, som beundrades lika mycket som er tapperhet», svarade Rebecka.

Den blodförlust, Ivanhoe hade lidit, hindrade ej, att en rodnad flög öfver hans kind, då han kände, att han oförsiktigt hade röjt sitt lifliga intresse för Rowena genom det tafatta försök han gjort att dölja det.

»Det var mindre om henne jag ville tala», sade han, »än om
prins Johan, och jag ville gärna veta något om min trogne väpnare och hvarför han inte vårdar mig nu.»

»Jag måste bruka min myndighet som läkare och ålägga er att
vara tyst och undvika tankar, som väcka sinnesrörelse, medan jag underrättar er om hvad ni önskar veta. Prins Johan har afbrutit torneringen och i hast begifvit sig till York med sitt partis adelsmän, riddare och klerker, efter att ha skrapat ihop så mycket pengar, som på ärligt eller oärligt sätt kunde pinas ut af dem, som anses för rika. Det påstås, att han ämnar bemäktiga sig sin brors krona.»

»Icke utan att det slås ett slag till hans försvar», sade Ivanhoe och reste sig upp från sitt läger, »om det så blott funnes en trogen undersåte i England. Jag vill kämpa för Richards rätt mot de bästa af dem — ja, en mot två i den rättvisa kampen för honom.»

»Men för att ni skall kunna göra det», sade Rebecka och rörde vid hans axel med sin hand, »måste ni nu följa mina föreskrifter och hålla er lugn.»

»Ni har rätt ... så lugn som dessa oroliga tider tillstädja. Och Cedric och hans närmaste, hur är det med dem?»

»Hans hofmästare kom nyss hit», sade judinnan, »flämtande af
ifver, för att begära pengar af min far, betalningen för ull af Cedrics får, och af honom fick jag veta, att Cedric och Athelstane af Coningsburgh hade lämnat prins Johans hus i stor vrede och stodo i begrepp att bege sig hem.»

»Var det någon dam med dem vid gästabudet?» sade Wilfred.

»Lady Rowena», sade Rebecka, i det hon besvarade frågan
fullständigare än han begärt, »lady Rowena for ej med till prinsens gästabud, och efter hvad hofmästaren berättade oss, är hon nu på väg tillbaka till Rotherswood med sin förmyndare Cedric. Och hvad er trogne väpnare Gurth angår ...»

»Hvad, känner ni hans namn?» utbrast riddaren. »Ja, det gör
ni naturligtvis», tillade han, »och det måste ni ju göra, ty det var af er och, det är jag nu öfvertygad om, genom ert hjärtas ädla ingifvelse han senast i går mottog hundra sekiner.»

»Tala inte därom», sade Rebecka djupt rodnande, »jag ser, hur lätt det är för tungan att röja, hvad hjärtat gärna ville dölja.»

»Men denna summa», sade Ivanhoe allvarligt, »bjuder min ära
mig att betala tillbaka till er far.»

»Som ni vill», sade Rebecka, »då åtta dagar ha gått, men tänk nu inte på och tala inte om något, som kan fördröja ert
tillfrisknande.»

»Må så vara, min goda flicka, det skulle vara otacksamt att
motsätta mig edra befallningar. Men blott ett ord om den stackars Gurths öde, sedan skall jag sluta med mina frågor.»

»Jag måste till min ledsnad säga er, herr riddare, att han
enligt Cedrics befallning är i fängsligt förvar.» Men då hon märkte, hvilken sorg hennes meddelande vållade Wilfred, tillade hon genast: »Men hofmästaren Oswald sade, att om det inte hände något, som åter väckte hans herres vrede mot honom, var han säker på, att Cedric skulle förlåta Gurth, som var en trogen tjänare och stod högt i hans gunst och endast hade begått denna förseelse på grund af den tillgifvenhet han hyste för Cedrics son. Och han sade vidare, att han och hans kamrater, i synnerhet narren Wamba, hade beslutat hjälpa Gurth att rymma under vägen, i fall Cedrics vrede mot honom ej lade sig.»

Ivanhoe lugnade sig nu och åtlydde Rebeckas befallningar. Den medicin, Ruben gaf honom, var af lugnande och sömngifvande art och skänkte patienten en sund och ostörd sömn. Om morgonen fann hans vänliga läkare honom alldeles feberfri och i stånd att underkasta sig en resas ansträngningar.

Han sattes i den bärstol, hvari han förts bort från torneringen, och man gjorde allt, för att han skulle kunna färdas bekvämt. Blott i ett afseende kunde ej ens Rebeckas böner utverka, att man tog tillräcklig hänsyn till den sårade riddarens välbefinnande. Isaac var alltid rädd för att bli öfverfallen af röfvare. Han färdades därför med stor brådska, gjorde endast kort rast och höll ännu kortare
måltider, så att han kom förbi Cedric och Athelstane, hvilka dock hade flera timmars försprång framför honom, men hade blifvit försinkade genom sin långvariga måltid i S:t Witholds kloster. Men så ypperlig var Mirjams balsam, eller så kraftfull var Ivanhoes konstitution, att den hastiga resan ej vållade honom de obehag, som hans läkare befarat.

I ett annat afseende visade sig emellertid judens brådska allt utom fördelaktig. Han öfvergafs af de missnöjda legda tjänare, på hvilkas beskydd han litat.

I detta beklagliga tillstånd påträffades juden, som vi redan
berättat, tillika med sin dotter och hennes sårade patient af Cedric, och strax därefter föllo de i de Bracys och hans medsammansvurnes händer. I början gaf man föga akt på bärstolen, och den kunde ha blifvit kvarstående, om ej de Bracy varit så nyfiken. Ofantligt stor var därför hans förvåning, då han upptäckte, att bärstolen innehöll en sårad man, som öppet erkände, att han var Wilfred af
Ivanhoe.

De ridderliga hedersbegrepp, som trots all de Bracys vildhet
och lättsinne aldrig riktigt öfvergåfvo honom, hindrade honom från att göra riddaren någon skada i hans värnlösa tillstånd och förbjödo honom likaledes att förråda honom för Front-de-Boeuf, som ej skulle ha haft några betänkligheter mot att under alla omständigheter röja
ur vägen den man, som gjorde anspråk på länet Ivanhoe. Han
befallde därför två af sina svenner att hålla sig tätt invid bärstolen och ej tillåta någon att komma den nära. Om de blefvo tillfrågade, hade de order att säga, att lady Rowenas tomma bärstol användes till att transportera en af deras kamrater, som blifvit sårad under striden. Då de kommo till Torquilstone och då tempelherren och borgens ägare hvar och en för sig voro upptagna af sina egna planer, den ene med hänsyn till judens skatter, den andre med tanke på hans dotter, förde de Bracys svenner Ivanhoe, fortfarande under namn af den sårade kamraten, till ett afsides rum. Denna förklaring afgafs också af dessa män till Front-de-Boeuf, då han frågade dem, hvarför de ej begåfvo sig till murarna.

»En sårad kamrat!» svarade han med stor harm och förvåning.
»Intet under att lifegna och bönder äro nog fräcka att våga belägra borgar, då beväpnade män ha blifvit sjukskötare och friknektar passa på döende människors sänggardiner, medan man står i begrepp att storma borgen. Kom hit, Urfried — du anglosaxiska häxa — hör du mig inte? Se till den här sängliggande karlen, efter han nödvändigt skall ses till. Här äro två armborst, kamrater — ut med er till utanverket och laga så, att hvarje pil går genom en anglosaxisk hjärna!»

Männen, hvilka liksom de flesta af deras gelikar gärna voro
med, där något var på färde, och hatade overksamhet, begåfvo sig med glädje till det ställe, där faran hotade, och så blef Ivanhoes
vård öfverlämnad åt Urfried eller Ulrica. Men hon, hvars hjärna 
glödde vid minnet af liden oförrätt och hoppet om hämnd, lät gärna 
förmå sig att åt Rebecka öfverlåta omsorgen om sin patient.

*
</chapter>

<chapter name="Tjuguåttonde kapitlet">
<h2>TJUGUÅTTONDE KAPITLET.</h2>

Farans ögonblick är ofta också ett ögonblick, då hjärtat öppnar sig och välviljan och hängifvenheten få fritt spelrum. Då Rebecka åter befann sig vid Ivanhoes sida, förvånade hon sig öfver den häftiga glädje hon erfor och det i en stund, då allt rundt omkring dem var fara, om icke förtviflan. Då hon kände på hans puls och frågade, hur han mådde, var det en mjukhet både i hennes beröring och hennes ton, som tydde på ett varmare deltagande än hon själf
skulle ha velat frivilligt lägga i dagen. Ivanhoe svarade, att han kände sig starkare än han hade väntat — »tack vare er hjälpsamma skicklighet, kära Rebecka», sade han.

»Han kallar mig kära Rebecka», sade den unga flickan till sig själf, »men det är i en kall och likgiltig ton, som föga
öfverensstämmer med detta ord. Hans stridshäst, hans jakthund äro honom kärare än den föraktade judinnan.»

»Min själ», fortfor Ivanhoe, »lider mera af oro än min kropp
af smärta. Af yttranden från de män, som nyss passat mig upp, erfor jag, att jag är fånge, och i fall jag dömer rätt om den starka, hesa röst, som nyss dref dem härifrån till någon krigstjänst, befinner jag mig i Front-de-Boeufs borg — hur skall i så fall detta sluta, och hur kan jag beskydda Rowena och min far?»

»Han nämner ej juden eller judinnan», tänkte Rebecka, »men
hvad äro vi också för honom, och hur rättvist straffas jag ej af himlen för att jag låter mina tankar dröja hos honom?» Efter denna korta själfförebråelse skyndade hon sig att ge Ivanhoe de upplysningar hon förmådde, men de bestodo endast i, att tempelherren Bois-Guilbert och baron Front-de-Boeuf förde befälet i borgen och att den belägrades, men af hvem visste hon icke. Hon tillade, att det var en kristen präst i borgen, som möjligen visste bättre besked.

»En kristen präst!» sade riddaren glad. »Hämta hit honom,
Rebecka, om ni kan — säg, att en sjuk man åtrår hans andliga
bistånd — säg hvad ni vill, men för honom hit. Någonting måste jag göra eller försöka, men hur kan jag fatta något beslut, innan jag vet, hur det står till utanför?»

Enligt Ivanhoes önskan gjorde Rebecka det försök att föra in
Cedric i den sårade riddarens kammare, hvilket, som vi redan ha
sett, hindrades af Urfried. Rebecka gick tillbaka för att meddela Ivanhoe utgången.

De fingo ej synnerligt lång tid att beklaga, att denna källa till närmare upplysningar hade svikit dem, eller till att grubbla öfver, hur de skulle kunna anskaffas, ty larmet, som åstadkoms af förberedelserna till försvaret, blef nu tiofaldt starkare, och buller och rop hördes öfverallt. Riddarnes röster hördes uppmuntra sina män eller
leda försvaret, men deras befallningar öfverröstades ofta af vapengny eller högljudda rop från dem de talade till.

Men Ivanhoe brann af otålighet öfver sin overksamhet. »Om
jag bara kunde släpa mig bort till fönstret», sade han, »så att jag kunde se, hur det går i denna strid. Om jag bara hade en båge eller en stridsyxa, för att slå om också blott ett enda slag för vår befrielse! Det är förgäfves — förgäfves — jag har hvarken krafter eller vapen.»

»Gräm er inte, ädle riddare», svarade Rebecka. »Larmet har
plötsligt upphört; kanske blir det inte någon strid af.»

»Ni förstår er inte på det», sade Wilfred otåligt. »Denna
tystnad visar blott, att männen nu äro på sin post på murarna och om ett ögonblick vänta ett angrepp. Om jag ändå kunde komma bort till fönstret...»

»Ni skulle endast skada er genom att försöka det, ädle riddare», svarade hans vårdarinna. Men då hon märkte den häftiga oro, som behärskade honom, tillade hon i bestämd ton: »Jag skall själf ställa mig vid fönstret och, så godt jag kan, beskrifva för er, hvad som försiggår där ute.»

»Rebecka, kära Rebecka!» utbrast Ivanhoe. »Det är intet
tidsfördrif för en jungfru — utsätt er icke för att bli sårad eller dödad, ty jag skulle bli olycklig i hela mitt lif, om jag varit anledning därtill; tag åtminstone skydd bakom den gamla skölden där, och visa er så litet som möjligt vid fönstret.»

Med beundransvärd snabbhet åtlydde Rebecka Ivanhoes
föreskrifter, och i det hon skaffade sig värn af en stor gammal sköld, som hon ställde upp för den nedre delen af fönstret, kunde hon med tämlig säkerhet för sin person se en del af hvad som försiggick utanför borgen och omtala för Ivanhoe, hvilka förberedelser de angripande gjorde till stormningen. Den plats, Rebecka sålunda hade fått, var särdeles lämplig för detta ändamål, ty som hon befann sig
i ett hörn af byggnaden, kunde hon icke allenast se, hvad som försiggick utanför borgens område, utan hade också en öfverblick af det utanverk, som sannolikt skulle bli det första målet för det påtänkta angreppet. Det var en icke mycket hög yttre skans, som var bestämd att skydda den bakport, genom hvilken Front-de-Boeuf nyss hade släppt ut Cedric. Borggrafven skilde detta brohufvud från den öfriga fästningen, så att det, i händelse det eröfrades, var lätt att afskära förbindelsen med hufvudbyggnaden genom att afkasta
denna lösa bro. I utanverket var en utfallsport, som motsvarade borgens bakport, och det hela var omgifvet af starka pallisader. Af det antal män, som användes till försvar af denna punkt, kunde Rebecka förstå, att de belägrade voro oroliga för dess säkerhet, och däraf, att angriparne samlade sig nästan strax utanför utanverket,
syntes det ej mindre tydligt, att man valt det som den punkt, hvilken lättast kunde angripas.

Dessa iakttagelser meddelade hon hastigt Ivanhoe och tillade: »Skogsbrynet tycks vara besatt af bågskyttar, fastän ännu endast några få kommit fram ur dess mörka skugga.»

<img></img>

»Under hvilket baner?» frågade Ivanhoe.

»Inte under något krigsbanér, så vidt jag kan se», svarade
Rebecka.

»Det är sällsamt och något alldeles nytt», mumlade riddaren,
»att rycka fram för att storma en sådan borg, utan att det vajar någon flagga eller något baner! Ser ni, hvem det är, som anför dem?»

»En riddare i svart rustning är den, som faller mest i ögonen», sade judinnan; »han är den ende, som är rustad från hufvud till fot, och han tycks utdela sina befallningar till alla dem, som omge honom.»

»Hvilken devis bär han på sin sköld?»
»Något, som liknar en järnlänk och ett hänglås målade i blått på den svarta skölden.»

»Ett hänglås och en järnlänk i blått», sade Ivanhoe; »jag vet inte, hvem som kan föra den devisen, men väl anser jag, att den nu lämpligen kunde vara min. Kan ni inte se valspråket?»

»Jag kan knappt se devisen på detta af stånd, men när solen
skiner rakt på skölden, ser den ut som jag nyss har sagt.»

»Synas inga andra anförare?» utbrast riddaren i spänd väntan.

»Ingen af rang eller betydelse, så vidt jag kan se från denna plats. Men borgen belägras visst också från den andra sidan. Nu synas de bereda sig till att rycka fram. Zions Gud beskydda oss! Hvilket förfärligt skådespel! De, som rycka fram, bära först väldiga sköldar och skärmtak af plankor; de andra följa efter och spänna bågarna under framryckningen. Nu lyfta de dem. Moses' Gud, förlåt dina skapade varelser!»

Hennes beskrifning afbröts här plötsligt af signalen till angrepp, som gafs af ett smattrande horn och genast besvarades med en fanfar af normandiska trumpeter från murtinnarna. Bägge parternas rop ökade det fruktansvärda larmet.

Det var emellertid icke genom rop kampen skulle afgöras, och
angriparnes förtviflade ansträngningar möttes af ett lika kraftigt försvar från de belägrades sida. Bågskyttarne, som under sitt lif i skogarna lärt sig sköta bågen ypperligt, sköto så skickligt, att icke en punkt, där en försvarare visade den ringaste del af sin person, undgick deras alnslånga pilar. Under denna våldsamma beskjutning, som liknade en tät hagelby, medan på samma gång hvarje pil hade
sitt mål och riktades mot hvarje skottglugg, hvarje öppning i bröstvärnet eller hvarje fönster, där en försvarare hade sin post eller kunde antagas befinna sig — under denna ihållande beskjutning blefvo två eller tre af besättningen dödade och flera andra sårade. Men litande på sina starka rustningar och den betäckning deras ställning gaf dem, visade Front-de-Boeufs och hans bundsförvanters män en hårdnackenhet i försvaret, som kunde mäta sig med angreppets raseri, och besvarade fiendens fortsatta, täta pilregn med afskjutande af de stora armborsten och andra bågar, slungor och andra kastvapen, och som angriparne endast voro dåligt betäckta, anställde försvararne betydligt större skada än angriparne tillfogade dem.

»Och jag måste ligga här som en sängliggande munk», utbrast
Ivanhoe, »medan den kamp, som skall ge mig frihet eller död,
utkämpas af andra! Se ännu en gång ut genom fönstret, Rebecka, men akta er väl, att bågskyttarne där nere ej få sikte på er. Se ännu en gång ut och säg mig, om de fortfarande rycka fram till stormning.»

Med ett mod, som stärkts af en tyst bön, tog Rebecka åter plats vid fönstret, men höll sig dock så dold, att hon ej syntes nedifrån.

»Hvad ser ni, Rebecka?» frågade den sårade riddaren åter.
»Ingenting annat än ett moln af pilar, som flyga så tätt, att de blända mina ögon och dölja de bågskyttar, som afskjuta dem.»

»Detta kan inte fortgå», sade Ivanhoe. »Om de inte rycka raskt fram, för att ta borgen med storm, kunna pilar blott uträtta föga mot stenmurar och fästningsverk. Se efter riddaren med hänglåset, vackra Rebecka, och se till, hvad han företar sig, ty sådan anföraren är, sådana skola också hans män vara.»

»Jag ser honom inte.»

»Fege pultron! Lämnar han rodret i sticket, då vinden blåser
starkast?»

»Han viker inte! Nu ser jag honom; han för en skara tätt in
under den yttre pallisaden vid utanverket. De rifva upp pålar och pallisader, de hugga ned förskansningarna med yxor. Hans höga, svarta fjäderbuske sväfvar öfver det täta myllret som en korp öfver den liktäckta valplatsen. De ha gjort en bresch i förskansningen — de storma in — de kastas tillbaka! Front-de-Boeuf anför försvararne, jag ser hans kämpagestalt resa sig öfver mängden. De storma åter
breschen, och de kämpa man mot man. Jakobs Gud! Det är, som
då två brusande strömmar mötas — som en kamp mellan två haf,
framdrifna af motsatta vindar.»

<img></img>

Hon vände bort sitt hufvud från fönstret, som om hon ej längre kunde uthärda en så förfärlig syn.

»Se ut igen, Rebecka», sade Ivanhoe, som missförstod orsaken
till, att hon drog sig tillbaka. »Bågskjutningen måste någorlunda ha upphört, efter de nu kämpa man mot man. Se ut igen, nu är det mindre fara.»

Rebecka såg åter ut, och nästan ögonblickligen utropade hon:
»I lagens heliga profeter! Front-de-Boeuf och den svarte riddaren kämpa med hvarandra i breschen under vilda rop från deras män, som med spänning iakttaga kampens gång. O Gud, kämpa med för de förtryckta och fångna!» Därpå uppgaf hon ett högt rop: »Han är fallen! Han är fallen!»
»Hvem är fallen?» utbrast Ivanhoe. »I den heliga jungfruns
namn, säg mig, hvem som är fallen!»

»Den svarte riddaren», svarade Rebecka med matt röst; men
ett ögonblick därefter ropade hon med glad ifver: »Nej, nej!
Härarnas Gud vare prisad! Han är uppe igen och kämpar, som om det vore tjugu mäns styrka i denne ende mans arm. Hans svärd springer af — nu rycker han en yxa från en af bönderna — han tränger Front-de-Boeuf tillbaka med hugg på hugg. Jätten böjer sig och vacklar som en ek för skogshuggarens yxa — han faller — han faller!»

»Front-de-Boeuf?»

»Front-de-Boeuf! Hans män ila honom till undsättning, anförda af den stolte tempelherren — deras förenade styrka tvingar riddaren att stanna. De släpa Front-de-Boeuf innanför murarna.»

»Angriparne ha intagit den första förskansningen, inte sant?»

»Jo, det ha de!» utbrast Rebecka. »Och de ansätta de
belägrade hårdt på den yttre muren; några sätta till stegar, andra svärma som bin och försöka klättra upp på hvarandras axlar — ned rulla stenar, bjälkar och trädstammar på deras hufvud, och så snart de fört undan de sårade, intaga nya män deras platser vid angreppet. Store Gud! Har du skapat människorna efter ditt beläte, för att
det så grymt skulle skändas af sina bröders händer?»

»Tänk inte på det... det är inte tid till slika tankar. Hvem
viker .. . hvem tränger fram?»

»Stegarna störta», sade Rebecka rysande, »stridsmännen ligga
och kräla under dem som krossade maskar. De belägrade ha
öfverhand.»

»Helige Georg, kämpa för oss!» utbrast riddaren. »Vika de
fega bönderna?»

»Nej, de kämpa som det anstår tappra bönder — den svarte
riddaren närmar sig bakporten med sin väldiga yxa — de åskslag han riktar mot den kan ni säkert höra öfver kampens larm och rop. Stenar och bjälkar störta ner öfver den käcke stridsmannen — han frågar ej mera efter dem än om de vore tisteldun eller fjäder.»

»Vid S:t Johan d'Acre!» sade Ivanhoe och reste sig glad upp
på armbågen, »jag trodde, att det blott fanns en man i England, som kunde utföra en sådan bragd.»

»Porten sviktar», fortfor Rebecka, »den brakar — den splittras af hans slag — de största in — utanverket är taget. O Gud! De störta ner försvararne från murtinnarna — de kasta ner dem i grafven. O människor, om I ären människor, så skona dem, som inte längre kunna göra motstånd!»

»Bron — bron, som står i förbindelse med borgen — ha de
tagit den?»

»Nej», svarade Rebecka, »tempelherren har ryckt bort den planka, som de gingo öfver — några få af försvararne sluppo in i borgen
<img>Den svarte riddarens och Front-de-Boeufs kamp.</img>
med honom — de skrik och rop, ni hör, förkunna, hvad som är
de andras öde. Ack, jag märker, att det är ännu värre att se på segern än på striden.»

»Hvad göra de nu?» sade Ivanhoe. »Se ut igen — det är nu
inte något ögonblick att bli försagd, för att det utgjutes blod.»

»För ögonblicket är det förbi», sade Rebecka. »Våra vänner
samla krafter i utanverket, som de tagit, och det ger dem så god betäckning mot fiendens skott, att besättningen endast då och då sänder några enstaka armborstpilar där öfver, visst mera för att skrämma dem än för att göra dem någon egentlig skada.»

»Våra vänner», sade Wilfred, »skola säkerligen ej uppge ett
företag, som de ha börjat med så mycken heder. Nej, jag sätter min lit till den käcke riddaren, hvars yxa har sönderhuggit ekplankor och järnstänger. Förunderligt», mumlade han för sig själf, »om det skulle finnas två, som kunna utföra ett så förtvifladt tappert dåd! Ett hänglås och en järnlänk på svart fält — hvad kan det betyda? Ser ni ingenting annat, Rebecka, hvarpå man kan känna igen den svarte riddaren?»

»Nej, allt på honom är svart som korpens vinge. Ingenting
kan jag urskilja, hvarpå man ytterligare kan känna igen honom — men då jag nu en gång har sett honom utveckla sin styrka i kampen, tror jag, att jag kunde känna igen honom bland tusen krigare.»

»Rebecka», svarade han, »ni vet inte, hur omöjligt det är för en man, som är uppfostrad till riddare, att hålla sig stilla som en präst eller en kvinna, då ärofulla bedrifter öfvas rundt omkring. Kärlek till strid är den föda vi lefva af — dammet från den blodiga dusten är vår andedräkt. Vi lefva inte, vi vilja ej lefva längre än så länge vi äro segerrika och ha ett hedradt namn. Af denna art äro ridderskapets lagar, som vi besvurit och för hvilka vi offra
allt hvad som är oss kärt.»

»Ack», sade den sköna judinnan, »och hvad annat är det, tappre riddare, än att offra till den tomma ärans dämon och gå genom elden in till Molok? Hvad har ni kvar som lön för allt det blod ni förspillt — för all den möda och pina ni utstått — för alla de tårar, som edra bedrifter ha utpressat, då döden brutit af den starke mannens lans och hejdat hans stridshästs raska lopp?»

»Hvad som blir kvar?» utbrast Ivanhoe. »Äran, flicka, äran,
som förgyller vår grafvård och förevigar vårt namn.»

»Äran», fortfor Rebecka, »ack, den är den rostiga brynja, som hänger som sorgesköld öfver riddarens mörka och förvittade graf.»

En stund därefter såg hon bort till den sårade riddarens läger.

»Han sofver», sade hon, »naturen är utmattad af lidanden och
andlig spänning, och hans trötta kropp passar på första tillfälle att sjunka i slummer. Ack, är det ett brott, att jag ser på honom, då det kanske är sista gången? Kanske ännu blott en kort tid, och dessa drag skola ej längre besjälas af den käcka, lifliga ande, som
ej ens lämnar dem i sömnen. Blott en kort tid, och denna mun
skall kanske stå öppen, ögonen vara stela och blodsprängda, och den stolte och ädle riddaren skall trampas under fötterna af lägste träl i denna fördömda borg och skall icke röra sig, då hälen lyftes mot honom. Och min far! Ack, min far! Illa står det till med hans dotter, då hon ej minns hans gråa hår för ynglingens gyllene lockars skull!
Måste jag inte tro, att dessa olyckor äro varsel om Jehovas vrede mot det onaturliga barnet, som tänker på en främlings fångenskap framför sin fars, som glömmer Judas elände och ser på en hednings och en främmandes skönhet? Men jag vill slita denna dårskap ur mitt hjärta, om så hvarje fiber skall blöda, då jag rycker bort den.»

Hon svepte tätt in sig i sin slöja och satte sig ett stycke ifrån den sårade riddarens läger med ryggen vänd åt det, och hon härdade eller försökte härda sitt hjärta icke allenast mot de hotande olyckorna utifrån, utan också mot de förrädiska känslor, som bestormade henne inifrån.

*
</chapter>

<chapter name="Tjugunionde kapitlet.">
<h2><sc>Tjugunionde kapitlet.</sc></h2>

Under den stillhet, som följde på belägrarnes första framgång, medan den ena parten beredde sig att begagna sin fördel och den andra sökte stärka sina försvarsanstalter, höllo tempelherren och de Bracy ett kort krigsråd i borgens riddarsal.

»Hvar är Front-de-Boeuf ?» sade den senare, som hade ledt
borgens försvar på den andra sidan. »Det sägs, att han har stupat.»

»Han lefver ännu», sade tempelherren kallt, »men om han än
haft det tjurhufvud, hvaraf han har sitt namn, och tiodubbla
järnplåtar att bepansra det med, skulle han ändå ha fallit för den olycksaliga yxan. Ännu blott ett par timmar, så är Front-de-Boeuf hos sina fäder — en väldig lem är afhuggen från prins Johans parti.»

»Och Satans rike har fått en präktig tillökning. Så går det,
då man hånar helgonen och änglarna och befaller, att bilder af heliga ting och heliga män skola störtas ned i hufvudet på de skurkarne till bönder.»

»Bry er inte om det, utan låt oss tänka på att försvara borgen. Hur kämpade bönderna på er sida?»

»Som djäflar», sade de Bracy. »De svärmade tätt in under
muren, anförda, efter hvad jag tror, af den mannen, som vann priset vid bågskjutningen, ty jag kände igen hans horn och bälte. Det är följden af gamle Fitzurses beprisade politik, att dessa fräcka människor uppmuntrats till uppror mot oss! Om jag inte haft en så säker rustning, skulle den nidingen sju gånger ha skjutit ner mig
lika kallblodigt som en råbock. Han träffade hvarje nitnagel i min rustning med en af sina långa pilar, och de hamrade mot mina refben lika samvetslöst, som om mina ben varit af järn. Om jag inte haft en spansk pansarskjorta under mitt bröstharnesk, hade jag snart varit expedierad.»

»Men ni bibehöll er post? Vi förlorade utanverket på vår sida.»

»Det är en svår förlust. Bönderna skola där få betäckning
till att angripa borgen på närmare håll, och om man inte är på sin vakt, kunna de bemäktiga sig något obevakadt hörn af ett torn eller komma in genom något bortglömdt fönster och sålunda storma lös på oss. Vi äro för fåtaliga att kunna försvara hvarje punkt, och folket klagar öfver, att de inte kunna visa sig någonstädes, utan att det skickas lika många pilar mot dem som mot en skottafla i byn på en helgdagsafton. Front-de-Boeuf ligger ju också för döden, så
att vi få ej mera hjälp af hans tjurhufvud och råa styrka. Hvad tycker ni, riddar Brian, vore det inte bättre att göra en dygd af nödvändigheten och sluta förlikning med de banditerna genom att utlämna våra fångar?»

»Hvad?» utbrast tempelherren. Utlämna våra fångar och stå
där med skammen som tappra hjältar, hvilka nog vågade ett
nattligt öfverfall för att fånga värnlösa resande, men inte kunde försvara en starkt befästad borg mot en hoprafsad skara fredlösa, anförd af svinaherdar, narrar och mänsklighetens utskum! Blygs ni inte för ert råd, Maurice de Bracy? Spillrorna af denna borg skola störta samman öfver min kropp och min skam, hellre än att jag går in på en så lumpen och vanärande förlikning.»

»Låt oss då gå upp på murarna», sade de Bracy i likgiltig ton. »Antingen vi skola lefva eller dö, skall ni få se Maurice de Bracy i dag visa sig som en man af ädel börd.»

»Till murarna!» svarade tempelherren, och de gingo bägge två
upp på murtinnarna för att till borgens försvar uträtta allt hvad erfarenheten kunde bjuda och mannamodet utföra. De blefvo lätt ense om, att den punkt, där faran var störst, var den midtför utanverket, som angriparne bemäktigat sig. Borgen var visserligen skild från utanverket af grafven, och det var omöjligt, att belägrarne
kunde angripa bakporten, som låg midt för utanverket, utan att öfvervinna detta hinder, men det var både tempelherrens och de Bracys åsikt, att belägrarne, i fall de leddes med samma klokhet, som deras anförare redan ådagalagt, skulle söka genom ett fruktansvärdt angrepp dra försvararnes hufvudsakliga uppmärksamhet bort till denna punkt och göra förberedelser att begagna sig af hvarje försummelse, hvartill försvararne möjligen kunde göra sig skyldiga
på någon annan punkt.

Emellertid låg den belägrade och hotade borgens herre på sin
säng, marterad af kroppslig smärta och andliga kval. Han hade ej den vanliga tillflykten för bigotta personer i denna vidskepliga
tid, då de flesta voro vana att godtgöra sina brott genom gifmildhet mot kyrkan, i det de på detta sätt döfvade samvetsångesten med föreställningar om försoning och syndaförlåtelse. Men bland den hårde och snikne Front-de-Boeufs laster var girigheten den mest framstående, och han ville hellre trotsa kyrkan och de andliga än af dem tillköpa sig absolution för skatter och ägodelar.

Men det ögonblick var nu kommet, då jorden och alla dess
skatter försvunno för hans ögon och då den vilde baronens hjärta, 

<img>»Jag är din onda ängel, Reginald Front-de-Boeuf», svarade rösten.
</img>

fastän hårdt som den undre kvarnstenen i en kvarn, greps af fasa, då han stirrade ut i framtidens öde mörker.

»Hvar äro nu de där prästhundarna», brummade baronen, »som
sätta så högt pris på sitt gyckelspel? Säg till tempelherren, att han skall komma hit — han är präst och kan måhända göra något. Nej, nej, lika gärna kan jag bikta för djäfvulen som för Brian de Bois-Guilbert, som hvarken frågar efter himmel eller helvete. Jag har hört gammalt folk tala om bön — böner, som de själfva bedja — sådana behöfva inte smickra eller muta de falska prästerna. Men
jag — jag vågar inte!»
»Upplefver Reginald Front-de-Boeuf», sade en bruten och
hväsande stämma tätt invid hans säng, »den stunden, då han måste säga, att det finns något, som han inte vågar?»

Front-de-Boeufs onda samvete och öfverretade nerver gjorde,
att han i detta sällsamma afbrott af hans monolog hörde en röst från en af de dämoner, som enligt den tidens öfvertro omringade döende människors läger för att splittra deras tankar och vända dem bort från de betraktelser, som gällde deras eviga väl. Han ryste till, men hämtade sig snart och utbrast: »Hvem är där? Hvem är du, som vågar upprepa mina ord i en ton som nattugglans? Stig fram, så att jag kan se dig!»

»Jag är din onda ängel, Reginald Front-de-Boeuf», svarade
rösten.

»Låt mig se dig i din lekamliga gestalt, i fall du verkligen är en djäfvul», sade den döende riddaren. »Tro inte, att jag blir rädd för dig. Vid det eviga helvetet, om jag blott kunde kämpa med de fasor, som omge mig, så som jag har gjort med jordiska fasor, skulle hvarken himmel eller helvete någonsin kunna säga, att jag bäfvat för kampen.»

»Tänk på dina synder, Reginald Front-de-Boeuf», sade rösten,
som nästan hade en spöklik klang, »på uppror, på rof, på mord! Hvem eggade den tygellöse Johan till krig mot hans gråhårige fader, mot hans högsinnade broder?»

»Antingen du är troll eller präst eller den onde i egen person», svarade Front-de-Boeuf, »så är det en fördömd lögn! Det var inte jag, som eggade Johan till uppror — inte jag ensam —, det var femtio riddare och baroner, blomman af mellersta Englands grefskap — bättre män ha aldrig burit lans! Och skall jag stå till ansvar för det felsteg, som begåtts af femtio? Falske djäfvul, jag trotsar dig! Gå och hemsök inte mera mitt läger — låt mig dö i fred, om du är en dödlig — om du är en ande, så är din tid ännu icke kommen.»

»I fred skall du <i>icke</i> dö», svarade rösten, »till och med i döden skall du tänka på dina mord — på den jämmer, som har genljudit i denna borg — på det blod, som insugits af dessa golf.»

»Du kan inte skrämma mig med din elakhet», svarade
Front-de-Boeuf med ett hemskt, tvunget skratt. »Den otrogne juden — det var en Gudi behaglig gärning att göra med honom som jag gjorde, liksom man prisar män, som doppa sina händer i saracenernas blod. De anglosaxiska svinen, som jag har slaktat, voro fiender till mitt fädernesland, min släkt och min länsherre. Ha ha! Du ser, att det inte finns någon fläck på mitt harnesk. — Har du flytt, är du bragt till tystnad?»

»Nej, nedrige fadermördare!» svarade rösten. »Tänk på din
far! Tänk på hans död! Tänk på hans gillesal sölad med hans
blod — hans blod gjutet af sonens hand!»
»Ha!» sade baronen efter en lång paus. »Efter du vet det,
så är du för visso det ondas upphof och så allvetande, som
munkarne säga att du är! Den hemligheten trodde jag vara gömd i mitt eget bröst och hos en till — fresterskan, deltagerskan i mitt brott. Gå, lämna mig, djäfvul, och uppsök den anglosaxiska häxan Ulrica, som ensam kan ha berättat för dig hvad blott hon och jag voro vittnen till. Gå, säger jag, till henne, som tvättade såren och sträckte ut liket och gaf den dräpte mannen ett utseende, som om
han dött af ålder och efter naturens ordning. Gå till henne, hon var min förlederska, den, som skamligt eggade mig till detta dåd och ännu skamligare lönade mig därför — låt henne liksom jag pröfva på de kval, som äro en försmak af helvetets pina.»

»Hon känner dem redan», sade Ulrica, i det hon trädde fram
till Front-de-Boeufs läger, »hon har länge druckit af den kalken, och dess bitterhet försötmas nu däraf, att hon ser äfven dig smaka den. Skär inte tänderna, Front-de-Boeuf, rulla inte med ögonen, knyt inte din hand och skaka den inte så hotande mot mig! Din hand, som förr liksom din berömde stamfars med ett slag kunde ha krossat en vild tjurs panna, är nu lika matt och kraftlös som min.»

»Nedriga, mordlystna häxa!» svarade Front-de-Boeuf.
»Afskyvärda nattuggla! Är det du, som har kommit för att skryta öfver de ruiner du själf hjälpt till att störta till marken?»

»Ja, Reginald Front-de-Boeuf, det är Ulrica! Det är den
mördade Torquil Wolfgangers dotter! Det är hans dödade söners syster! Det är hon, som af dig och din fars hus kräfver fader och fränder, namn och ära — allt hvad hon har förlorat genom namnet Front-de-Boeuf! Tänk på den orätt jag lidit, Front-de-Boeuf, och säg, om jag inte talar sanning. Du har varit min onda ängel, och jag skall bli din — jag skall förfölja dig, ända tills förintelsens ögonblick inträder!»

»Afskyvärda furie!» utbrast Front-de-Boeuf. »Det ögonblicket
skall du aldrig få bevittna. Hallo, Giles, Clement och Eustace! Grip denna fördömda häxa och kasta henne på hufvudet ner från murtinnarna! Hon har förrådt oss till anglosaxarne! Hallo, Saint-Maur! Clement! Ni falska nidingar, hvar hålla ni er gömda?»

»Kalla på dem om igen, tappre baron», sade den gamla kvinnan
med ett ondskefullt hånleende, »sammankalla dina vasaller omkring dig; hota dem, som dröja med att komma, med piskan och fängelset. Men du skall veta, mäktige herre», fortfor hon och ändrade plötsligt sin ton, »att du får hvarken svar eller hjälp eller lydnad af dem. Hör på dessa fruktansvärda ljud» — det förnyade angreppets och försvarets stridstumult ljöd med förfärande dån från borgens murar — »för detta krigsrop störtar ditt hus samman. Front-de-Boeufs blodkittade maktbyggnad vacklar i sina grundvalar och det för de fiender han föraktade mest! Anglosaxaren, Reginald — anglosaxaren angriper dina murar! Hvarför ligger du här som en gammal utarbetad träl, medan anglosaxaren stormar din fasta borg?»
»Gudar och djäflar!» utbrast den sårade riddaren. »Blott ett
ögonblicks styrka, så att jag kan släpa mig ut i striden och dö, som det anstår mitt namn!»

»Tänk inte på det, tappre krigare! Du skall inte dö någon
krigaredöd, utan omkomma som räfven i sin lya, då bönderna ha tändt eld rundt omkring den.»

»Nedriga kvinna, du ljuger!» ropade Front-de-Boeuf, »mina män hålla sig tappert — mina murar äro starka och höga — mina vapenbröder frukta ej en hel här af anglosaxare, om de så anfördes af Hengist och Horsa. Tempelherrens och de Bracys stridsrop ljuder högt öfver kampens larm. Och vid min ära, då vi tända den flammande vårdkasen, som skall förkunna vårt framgångsrika försvar, skall den förtära dig med hull och hår, och jag skall upplefva den stunden, då det förkunnas, att du har öfvergått från den jordiska elden till lågorna i helvetet, som aldrig har utsändt en mera
diabolisk satan!»

»Lef i den tron, tills du får bevis på, att den... men nej»,
afbröt hon sig, »du skall redan nu få erfara den dom, som all din makt, all din styrka, allt ditt mod ej kunna afvända, fastän den beredts dig af denna svaga hand. Märker du den täta, kväfvande röken, som redan i svarta moln böljar genom rummet? Trodde du, att det endast var den dimma, som breder sig öfver dina bristande ögon? Nej, Front-de-Boeuf, det är en annan orsak. Kommer du ihåg det upplag af bränsle, som förvaras under dessa rum?»

»Kvinna!» utbrast han i raseri. »Du har väl inte tändt eld
därpå? Vid himlen, det har du, och borgen står i lågor!»

»De höja sig åtminstone hastigt», sade Ulrica med förfärande
lugn, »och snart skall en signal uppmana belägrarne att hårdt ansätta dem, som gärna skulle vilja släcka dem. Farväl, Front-de-Boeuf! Måtte Mista, Skogula och Zernebock, de gamla anglosaxarnes gudar — djäflar, som prästerna nu kalla dem — måtte de stå som tröstare vid ditt dödsläger, som Ulrica nu lämnar. Men vet, om det kan vara dig någon tröst att veta det, att Ulrica vandrar till samma mörka land som du och tar del i ditt straff, liksom hon tagit
del i ditt brott. Och nu, fadermördare, farväl för evigt! Må hvarje sten i detta hvälfda tak få en tunga för att ropa detta namn i ditt öra!»

Med dessa ord lämnade hon rummet, och Front-de-Boeuf hörde
den tunga nyckelns gnisslande, då hon läste dörren efter sig och sålunda afskar den sista svaga möjligheten för honom att undkomma. I den djupaste förtviflan ropade han på sina svenner och vapenbröder: »Stephan och Saint-Maur! - Clement och Giles! Jag brinner hjälplöst inne. Hjälp, hjälp, käcke Bois-Guilbert, tappre de Bracy! Det är Front-de-Boeuf, som ropar. Det är er herre, ni förrädiska svenner! Er bundsförvant, er vapenbroder, ni menediga och trolösa riddare! — Må alla de förbannelser, som måste drabba förrädarne,
komma öfver ert hufvud, om ni låta mig förgås så ynkligt! De
höra mig inte — de kunna inte höra mig — min stämma öfverröstas af kampens tummel. Röken rullar tätare och tätare genom rummet — elden har fattat i golfvet. O, bara ett drag af Vår herres luft, om det så skall köpas med ögonblicklig tillintetgörelse!» Och i sin förtviflans vanvettiga raseri skrek den eländige än i kapp med de kämpande, än mumlade han förbannelser öfver sig själf, öfver

<img></img>
människosläktet, ja, till och med öfver Gud. »Den röda lågan
glimtar genom den täta röken!» utbrast han. »Djäfvulen rycker lös på mig under sitt eget elements baner. Onde ande, försvinn! Jag går inte med dig utan mina kamrater — alla, alla, som hålla dessa murar besatta, äro dina. Tror du, att Front-de-Boeuf vill skiljas från de andra och följa dig ensam? Nej, den otrogne tempelherren — den tygellöse de Bracy — Ulrica, den ondskefulla, mordlystna skökan — männen, som hjälpte mig vid mina företag — de anglosaxiska
hundarna och de förbannade judarne, som äro mina fångar — alla, alla skola de följa mig — det stoltaste sällskap, som någonsin dragit fram på vägen till helvetet! Ha ha ha!» och han skrattade i sitt vanvett, så att det genljöd från det hvälfda taket. »Hvem var det, som skrattade?» utbrast Front-de-Boeuf i förändrad ton, ty stridslarmet hindrade ej, att ekot af hans eget skratt trängde till hans öron — »hvem var det, som skrattade? Ulrica, var det du? Tala, häxa, och jag förlåter dig — ty endast du och djäfvulen i helvetet kunde ha skrattat i ett sådant ögonblick. Bort — bort! — —»

Men det skulle vara syndigt att ytterligare utmåla bilden af
gudsbespottarens och fadermördarens dödsbädd.

*
</chapter>

<chapter name="Trettionde kapitlet.">
<h2><sc>Trettionde kapitlet.</sc></h2>

Fastän Cedric ej satte stor lit till Ulricas löfte, underlät han dock ej att meddela det till den svarte riddaren och Locksley. De gladde sig åt att erfara, att de hade en vän i borgen, som, om så behöfdes, kunde göra det lättare för dem att tränga in i den, och de voro ense med anglosaxaren om, att man, huru ogynnsamma omständigheterna än voro, borde försöka en stormning som den enda utvägen att befria de fångar, som nu befunno sig i den grymme
Front-de-Boeufs händer.

»Alfreds kungliga blod sväfvar i fara», sade Cedric.

»En ädel dams ära står på spel», svarade den svarte riddaren.

»Och vid S:t Christopher på mitt bälte», sade mästerskytten,
»om det så inte vore någon annan orsak än räddningen af den trogne trälen Wamba, skulle jag dock våga lif och lem, hellre än att ett hår skulle krökas på hans hufvud.»

»Det vill jag också», sade eremiten. »Vet ni hvad, mina herrar riddare? Jag är af den åsikten, att en narr — jag menar, en narr, som är mästare i sin handtering och kan vara en lika god krydda för en bägare vin som en skinka —, jag säger, mina bröder, att en sådan narr skall aldrig behöfva sakna en klerk, som ber för sig 
eller kämpar för sig, om så behöfs, så länge jag kan läsa en mässa eller svänga en yxa.»

Och därmed lät han sin tunga hillebard snurra omkring sitt
hufvud, liksom en vallgosse svänger sin lilla herdestaf.

»Det är sant, fromme klerk», sade den svarte riddaren, »så
sant, som om S:t Dunstan själf hade sagt det. Vore det nu inte bäst, min gode Locksley, om den ädle Cedric öfvertog ledningen vid detta angrepp?»

»Nej, för ingen del», svarade Cedric, »jag har aldrig haft något tillfälle att sätta mig in i, hur man skall vare sig eröfra eller försvara dessa tyranniets boningar, dem normanderna ha uppfört i det land, som suckar under deras välde. Jag skall kämpa bland de främsta, men mina grannar veta nog, att jag ej är utbildad i krigskonsten och ej förstår mig på att angripa fasta borgar.»

»Efter det förhåller sig så med den ädle Cedric», sade Locksley, »är jag ofantlig villig att åtaga mig anföra bågskyttarne, och ni ska få hänga mig i det träd, hvarunder mitt folk samlas, om försvararne få visa sig på murarna utan att bli genomborrade af lika många pilar, som det är nejlikor i en julskinka.»

»Väl taladt, käcke skytt», sade den svarte riddaren, »och i fall jag anses värdig att ha ett befäl i denna strid och bland dessa tappra män kan finna så många, som äro villiga att följa en äkta engelsk riddare, ty det kan jag med sanning kalla mig, så är jag redo att med all den duglighet, som erfarenheten har gifvit mig, föra dem till stormning mot dessa murar.»

Sedan rollerna sålunda voro fördelade mellan anförarne, började det första angreppet, hvars utgång läsaren redan har erfarit.

Då utanverket var taget, skickade den svarte riddaren
underrättelse om den lyckliga händelsen till Locksley och bad honom tilllika hålla så skarp utkik på borgen, att försvararne ej kunde samla stridskrafterna till ett plötsligt utfall och sålunda återeröfra det utanverk de förlorat. Detta var riddaren mycket angelägen om att förekomma, emedan han visste, att de män, han hade under sitt befäl och som voro oöfvade frivilliga, ofullkomligt beväpnade och ovana vid manstukt, vid ett plötsligt utfall måste få en mycket ojämn strid att utkämpa med de normandiska riddarnes stridsvana män, som voro väl försedda med både försvars- och anfallsvapen och som till ersättning för belägrarnes stridsifver och upphöjda mod ägde all den själftillit, som fulländad manstukt och vapenöfning gifva.

Riddaren använde mellantiden till att låta bygga ett slags
flottbro, med hvars tillhjälp han hoppades, trots fiendens motstånd, kunna komma öfver borggrafven. Detta tog någon tid, hvilket anförarne hade så mycket mindre emot som det gaf Ulrica tillfälle att utföra den plan hon uppgjort till deras förmån, hvari den nu bestod.

Då flottbron var färdig, tilltalade den svarte riddaren belägrarne sålunda: »Det tjänar till ingenting att vänta längre här, mina vänner;
solen sänker sig ner mot väster, och jag måste sköta mina egna angelägenheter och kan ej stanna hos er en dag till. Dessutom är det högst antagligt; att ryttareskaran från York kommer öfver oss, om vi ej i hast fullborda vårt företag. Därför skall en af er gå till Locksley och be honom börja beskjuta den andra sidan af borgen och rycka fram, som om han ville storma den; och ni, tappre engelsmän, stanna hos mig och bered er att kasta flottbron öfver grafven, så snart vi öppna porten här på vår sida. Följ mig dristigt öfver och hjälp mig att spränga utfallsporten i borgens mur.

<img></img>

De af er, som ej vilja deltaga i detta eller äro för dåligt beväpnade till att vara med, skola postera sig uppe på utanverket, spänna sina bågar och med sina pilar träffa hvar man, som visar sig för att besätta muren. Ädle Cedric, vill ni ta kommandot öfver dem, som stanna kvar här?»

»Nej, vid Herewards själ!» sade anglosaxaren. »Anföra kan
jag inte, men må mina efterkommande förbanna mig i min graf, om jag inte följer med de främsta, hvar helst du visar vägen. Kampen är min, och det anstår mig att vara i främsta ledet.»
»I Guds namn då», sade riddaren, »öppna porten och sätt ut
flottbron.»

Porten, som förde från utanverkets inre mur till grafven och
som befann sig midtför en utfallsport i borgens mur, öppnades hastigt, den provisoriska bron sköts fram och plaskade snart i vattnet; den förenade borgen och utanverket och bildade en hal och osäker väg, på hvilken två män i bredd kunde gå öfver grafven. Väl vetande, hur viktigt det var, att de kunde öfverrumpla fienden, ilade
den svarte riddaren, följd i hack och häl af Cedric, ut på bron och kom öfver till den motsatta sidan. Här började han med sin yxa hamra på borgporten, delvis skyddad mot de pilar och stenar, som försvararne skickade ner öfver honom, genom lämningarna af den forna vindbryggan, som tempelherren hade förstört vid sitt tillbakatåg från utanverket, medan dess landfäste ännu satt kvar på den
öfversta delen af porten. De, som följde efter riddaren, hade ingen sådan betäckning; två blefvo ögonblickligen nedskjutna af armborstpilar, och två ramlade ner i grafven; de andra drogo sig tillbaka till utanverket.

Cedrics och den svarte riddarens ställning var nu verkligen
farlig och skulle ha varit det ännu mera, om ej bågskyttarne i utanverket hade varit så uthålliga. De sände oafbrutet ett regn af pilar upp mot murtinnarna, ledde sålunda besättningens uppmärksamhet på sig och skaffade de bägge anförarne litet andrum för den hagelskur af kastvapen, som annars skulle ha öfverväldigat dem. Men
deras ställning var, som sagdt, i hög grad vansklig och blef det allt mera för hvarje ögonblick.

»Blygs, allesammans!» ropade de Bracy till de stridsmän, som
omgåfvo honom. »Kalla ni er armborstskyttar och låta ändå dessa två hundar behålla sin plats under borgens murar? Hämta yxor och bräckjärn och ned med de där väldiga stenmassorna!» Därmed pekade han på en klumpig gesims, som sprang fram från balustraden.

I detta ögonblick fingo belägrarne sikte på den röda flaggan
uppe på det torn, som Ulrica hade beskrifvit för Cedric. Den käcke fribonden Locksley var den förste, som upptäckte den, då han kom ilande bort till utanverket, ifrig att se, hur det gick med stormningen.

»S:t Georg!» ropade han. »Käcke S:t Georg för England!
Framåt, modige bönder! Hvarför låta ni riddaren och den ädle
Cedric vara ensamma om att storma porten? Upp, galne präst,
visa nu, att du kan kämpa för din rosenkrans! Framåt, tappra
bönder! Borgen är vår, vi ha vänner där inne. Se flaggan där, den är den öfverenskomna signalen. Torquilstone är vårt! Tänk på äran, tänk på bytet! Blott en ansträngning, och borgen är vår!»

Därmed spände han sin goda båge och sände en pil midt igenom
bröstet på en af knektarne, som på de Bracys befallning höll på att lossa ett stycke af murtinnarna för att störta det ner i hufvudet på
Cedric och den svarte riddaren. En annan kämpe tog ur den
döende mannens hand bräckjärnet, hvarmed han arbetade på att lossa stengesimsen, men han fick en pil genom stormhufvan och föll död från murtinnarna ner i grafven. De belägrade blefvo häpna, ty ingen rustning tycktes säker mot denne förfärlige bågskytts pilar.

»Bli ni rädda, eländiga stackare?» sade de Bracy. »Ge mig
spettet!»

Han ryckte det till sig och grep sig an med gesimsen, som
var så tung, att om den fallit ner, skulle den icke allenast ha splittrat resten af vindbryggan, som skyddade de båda främsta angriparne, utan också ha krossat den provisoriska bron, hvarpå de gått öfver. Alla sågo faran, och till och med de modigaste, ja, själfva den käcke eremiten, vågade ej sätta foten på flottbron. Tre gånger spände Locksley sin båge mot de Bracy, och tre gånger studsade hans pil tillbaka mot riddarens ogenomträngliga rustning.

»Må den onde anamma ditt spanska stålpansar!» sade Locksley.
»Hade en engelsk smed smidt det, skulle dessa pilar ha gått igenom det, som om det varit af siden.» Därpå började han ropa: »Kamrater! Vänner! Ädle Cedric! Kom tillbaka och låt stenblocket störta ner!»

Hans varnande rost hördes ej, ty det larm, som riddaren själf åstadkom med sina slag på porten, skulle ha öfverröstat ett dussin krigstrumpeter. Den trofaste Gurth sprang visserligen fram på flottbron för att varna Cedric för det öde, som väntade honom, eller dela det med honom, men hans varning skulle ha kommit för sent; det väldiga stenblocket vacklade redan, och de Bracy, som ännu bände lös på det af alla sina krafter, skulle ha vunnit sitt syfte, om ej tempelherrens röst ljudit tätt vid hans öra:

»Allt är förloradt, de Bracy, borgen brinner.»

»Är ni galen —!» utbrast riddaren.

»Den står i ljusan låga på västra sidan. Jag har förgäfves
sökt släcka elden.»

Med det kallblodiga lugn, som var så utmärkande för honom,
meddelade Brian de Bois-Guilbert denna förfärliga nyhet, som ej mottogs lika lugnt af hans öfverraskade kamrat.

»Paradisets helgon!» sade de Bracy. »Hvad skola vi göra?
Jag lofvar S:t Nicolas en ljusstake af rent guld...»

»Spara edra löften», sade tempelherren, »och hör på mig. För
ned edra män, som om ni ville göra ett utfall; öppna bakporten. Det finns blott två män på flottbron, kasta dem i grafven och storma öfver till utanverket. Jag skall göra ett utfall genom hufvudporten och angripa utanverket utifrån, och kunna vi vinna tillbaka den punkten, så var förvissad om, att vi skola försvara oss, tills vi få undsättning eller tills de åtminstone bevilja oss antagliga villkor.»

»Det är väl betänkt. Jag skall spela min roll. Ni sviker mig
väl inte, tempelherre?»
»Jag ger er min hand och min handske på, att jag inte skall
svika er», sade Bois-Guilbert. »Men skynda er i Guds namn.»

De Bracy samlade i hast sitt folk och ilade ner till bakporten, som han genast lät öppna. Men knappt hade detta skett, förr än den svarte riddaren med sina jättekrafter trängde in genom den trots de Bracy och hans män. Två af de främsta föllo ögonblickligen, och de andra veko tillbaka, fastän deras anförare gjorde sig all möjlig möda för att hejda dem.

»Ni hundar!» sade de Bracy. »Vill ni låta två män spärra den
enda utväg vi ha till räddning?»

»Han är den lede Satan själf», sade en gammal kämpe, i det
han vek tillbaka för deras svarte motståndares hugg.

»Och om han än är Satan själf», sade de Bracy, »vill ni fly
för honom direkt in i helvetets gap? Borgen brinner bakom oss, uslingar. Låt förtviflan ge er mod eller låt mig komma fram, så skall jag själf utkämpa en dust med denne riddare.»

Och tappert häfdade de Bracy på denna dag det rykte han
vunnit under denna förfärliga tids borgerliga krig. Det porthvalf, hvartill bakporten ledde, och där dessa bägge fruktade hjältar nu utkämpade ett envig med hvarandra, genljöd af de ursinniga hugg de växlade, de Bracy med sitt svärd, den svarte riddaren med sin tunga yxa. Slutligen fick normanden ett hugg, som, fastän det till en del parerades med skölden, ty annars skulle de Bracy aldrig mera ha rört en lem, likväl träffade med sådan kraft på hans hjälm, att han föll, så lång han var, omkull på stenläggningen.

»Ge dig, de Bracy», sade den svarte riddaren, i det han böjde sig ner öfver honom och höll mot hans hjälmgaller den ödesdigra dolk, hvarmed riddarne affärdade sina fiender (och som kallades nådedolken), »ge dig, Maurice de Bracy, på nåd och onåd, eller du är dödens.»

»Jag ger mig inte till en okänd segrare», svarade de Bracy med matt röst. »Säg mig ditt namn eller gör med mig hvad dig lyster — aldrig skall det sägas, att Maurice de Bracy var en namnlös bondes fånge.»

Den svarte riddaren hviskade något i örat på den öfvervunne.

»Jag ger mig som fånge på nåd och onåd», svarade normanden,
och hans hårda, bestämda och oböjliga ton var nu visserligen mörk, men likväl präglad af en djup underdånighet.

»Gå ut i utanverket», sade segraren i myndig ton, »och af vakta där mina vidare befallningar.»

»Men låt mig först säga något», sade de Bracy, »som det är
af vikt för er att veta. Wilfred af Ivanhoe är sårad och fången och skall omkomma i denna brinnande borg, om man ej genast bringar honom hjälp.»

»Wilfred af Ivanhoe», utbrast den svarte riddaren, »fången och nära att omkomma! Hvarje man i borgen skall stå till ansvar
därför, om ett hår svedes på hans hufvud. Visa mig hans
kammare.»

»Gå uppför vindeltrappan där borta», sade de Bracy, »den
leder till hans rum. Vill ni inte låta mig visa vägen?» tillade han i ödmjuk ton.

»Nej. Gå ut i utanverket och vänta där på mina befallningar.
Jag litar inte på dig, de Bracy.»

Under kampen och det korta samtal, som följde därpå, hade
Cedric i spetsen för en skara män, bland hvilka man särskildt lade märke till munken, stormat öfver bron, så snart de sågo borgporten öppen, och hade drifvit de Bracys modfällda och förtviflade män tillbaka. Några af dem bådo om nåd, några gjorde ett svagt motstånd, men de flesta flydde inåt borggården. De Bracy själf reste sig upp från marken och såg efter sin besegrare med en bekymrad blick. »Han litar inte på mig», sade han, »men har jag också
förtjänat hans tillit?» Därpå tog han upp sitt svärd från marken, tog af sig hjälmen som tecken på, att han gaf sig, och gick öfver till utanverket, där han räckte sitt svärd till Locksley, hvilken han mötte på vägen.

Då elden spred sig, trängde röken också in i det rum, där
Ivanhoe sköttes af Rebecka. Han hade blifvit väckt ur sin korta slummer af striden, och hans sjukvårderska, som på hans enträgna begäran åter tagit plats vid fönstret för att iakttaga och förkunna kampens gång, var en stund oförmögen att se något på grund af den allt mera tilltagande, täta och kväfvande röken. Tack vare de rökmoln, som trängde in i rummet, och ropen på vatten, som till och med hördes öfver kampens dån, fingo de slutligen klart för sig, hvilken ny fara som hotade dem.

»Borgen brinner», sade Rebecka, »den brinner! Hvad skola vi
göra för att rädda oss?»

»Fly, Rebecka, och rädda ert lif», sade Ivanhoe, »ty ingen
mänsklig hjälp kan frälsa mig.»

»Jag vill inte fly», svarade Rebecka, »vi skola räddas eller dö tillsammans. Men, store Gud, min fader — min fader! Hvad skall väl bli hans öde?»

I detta ögonblick sprängdes dörren till rummet, och tempelherren visade sig — en ohygglig syn, ty hans förgyllda rustning var sönderbruten och blodig, och fjäderbusken var dels af huggen, dels bortbränd från hans hjälm. »Ändtligen har jag funnit dig», sade han till Rebecka, »du skall få se, att jag håller mitt ord att dela ljuft och ledt med dig. Det finns blott en väg till räddning, jag har huggit mig igenom mångfaldiga faror för att visa dig den — stig upp och följ mig genast!»

»Ensam vill jag inte följa er», svarade Rebecka. »Om ni
är född af en kvinna — om det finns blott en gnista af mänsklig barmhärtighet hos er — om ert hjärta inte är lika hårdt som ert
bröstharnesk — så rädda min gamle far, rädda denne sårade
riddare!»

»En riddare», svarade tempelherren med det för honom
egendomliga lugnet, »en riddare, Rebecka, måste finna sig i sitt öde, antingen det möter honom i skepnad af svärdet eller lågorna — och hvem bryr sig om, hur eller hvar en jude drabbas af <i>sitt</i> öde?»

»Grymme krigare», sade Rebecka, »hellre vill jag omkomma i
lågorna än mottaga räddning af er.»

»Du har intet val, Rebecka — en gång har du gäckat mig, men
aldrig har någon dödlig gjort det två gånger.»

Med dessa ord grep han den förfärade flickan, som fyllde luften med sina rop, och bar henne, trots hennes skrik och utan att fråga efter de hotelser Ivanhoe slungade efter honom, ut ur rummet. »Du templets hund», ropade Ivanhoe, »skamfläck för din orden, släpp denna kvinna! Du lömske förrädare Bois-Guilbert, det är Ivanhoe, som befaller dig det! Du eländige niding, jag skall se ditt
hjärteblod!»

»Jag skulle knappast ha funnit dig, Wilfred», sade den svarte riddaren, som i detta ögonblick inträdde i rummet, »om du inte hade ropat så högt.»

»Om ni är en sann riddare», sade Wilfred, »så tänk inte på
mig — förfölj den där röfvaren — rädda lady Rowena — sök upp
den ädle Cedric!»

»Ja, när deras tur kommer», sade riddaren med hänglåset i
skölden, »men du är först i tur.»

Därmed slog han armarna om Ivanhoe och bar bort honom lika
lätt, som tempelherren hade burit Rebecka. Han ilade med honom öfver till bakporten, och efter att där ha öfverlämnat sin börda till två bågskyttar, gick han åter in i borgen för att hjälpa till med de andra fångarnes befrielse.

Ett torn stod nu i ljusan låga, och flammorna slogo ut genom
fönster och skottgluggar. Men i andra delar af borgen hindrade de tjocka murarna och hvälfda taken ännu eldens utbredning, och där rasade människorna lika vildt som elden på andra håll. Belägrarne förföljde borgens försvarare från rum till rum och släckte i deras blod den hämndtörst, som länge hade besjälat dem gentemot tyrannen Front-de-Boeufs män. De fleste af besättningen gjorde motstånd till det yttersta — några få begärde pardon — ingen fick den. Luften
fylldes af jämmer och vapengny — golfven voro hala af döende
människors blod.

I denna förvirring ilade Cedric omkring för att söka efter
Rowena, medan den trofaste Gurth följde honom genom de kämpande skarorna och ej tänkte på sin egen säkerhet, utan endast bemödade sig att afvärja de hugg, som riktades mot hans herre. Den ädle anglosaxaren lyckades verkligen komma till det rum, där hans myndling befann sig, just som hon hade uppgifvit allt hopp om räddning
och med ett krucifix i dödsångest tryckt mot sin barm satt och väntade på döden. Han anförtrodde henne till Gurth, hvilken han befallde att föra henne till utanverket, dit lågorna ännu ej hade trängt. Då detta var uträttadt, skyndade Cedric att uppsöka sin vän Athelstane, ty hvilken fara han än själf skulle utsätta sig för, hade han föresatt sig att befria denna sista ättling af den anglosaxiskakungafamiljen. Men innan Cedric kom så långt som till salen, där han själf varit fånge, hade den sluge Wamba redan skaffat sig och sin olyckskamrat friheten.

Då stridslarmet förkunnade, att kampen rasade som vildast,
började narren ropa med sina lungors hela kraft: »S:t Georg och draken! Helige s:t Georg för det glada England! Borgen är intagen!» Och han stegrade dessa rops skräckinjagande verkan genom att slå några delar af ett rostigt harnesk, som lågo spridda i salen, mot hvarandra.

En vakt, som var posterad i det yttre rummet och redan var
alldeles förskrämd, blef förfärad vid Wambas rop, och i det han lät dörren stå öppen efter sig, ilade han ut, för att förkunna för tempelherren, att fienden redan trängt in i salen. Det var alltså ingen svårighet för fångarna att komma ut i det yttre rummet och därifrån ut på borggården, där nu den sista kampen utkämpades. Här satt den bistre tempelherren till häst, omgifven af flera af borgens besättning både till häst och fots. De hade samlat sig omkring denne anförare för att begagna den sista möjlighet, som stod dem till buds, att slippa ut från borgen och rädda lifvet. Vindbryggan hade på hans befallning firats ner, men vägen till den var besatt; ty så snart bågskyttarne, som hittills endast hade angripit borgen på denna sida med sina pilar, sågo lågorna slå ut och vindbryggan fällas ner, samlade de sig vid ingången både för att hindra besättningen från att slippa ut och för att tillförsäkra sig en del af bytet, innan borgen brann ner. På den andra sidan kom nu en afdelning af belägrarne, som trängt in genom bakporten, ut på gården och angrep med ursinnig förbittring de återstående af försvararne, hvilka således ansattes från två sidor på en gång.

Drifna af förtviflan och uppmuntrade af den obetvinglige
anförarens exempel kämpade emellertid de af borgens stridsmän, som ännu voro kvar, med den största tapperhet, och som de voro väl beväpnade, lyckades det dem mer än en gång, fastän de voro mycket underlägsna i antal, att drifva angriparne tillbaka. Sittande på en häst framför en af tempelherrens slafvar satt Rebecka midt i den lilla skaran, och trots tumultet under den blodiga striden vakade Bois-Guilbert sorgfälligt öfver hennes säkerhet. Upprepade gånger
var han vid hennes sida, och försummande sitt eget försvar, höll han sin trekantiga, stålbelagda sköld framför henne, men ögonblicket därefter flög han bort från henne, uppgaf sitt krigsrop, sprängde fram och slog den främste af angriparne till marken, hvarpå han åter i ett nu befann sig vid hennes hästs hufvud.

Athelstane, hvilken, som läsaren vet, var lat, men icke feg, fick sikte på den kvinnogestalt, som tempelherren så omsorgsfullt beskyddade, och tviflade ej på, att det var Rowena, som riddaren bortförde, trots allt motstånd.

»Vid S:t Edvards själ», sade han, »jag skall befria henne från den högmodige riddaren, och han skall dö för min hand.»

»Besinna, hvad ni gör», sade Wamba. »Den, som drar upp
refven för tidigt, fångar grodor i stället för fisk — vid mitt träsvärd, den där kvinnan är inte lady Rowena — se bara på hennes långa, svarta lockar! Ja, om ni inte kan skilja svart från hvitt, må ni gärna gå på, men jag följer inte med, jag låter inte slå mina benknotor i stycken, då jag inte vet för hvem. Och ni har inte ens någon rustning. Betänk er väl, en sidenhufva har ännu aldrig skyddat mot stål. Nåja, om den envisingen nödvändigt vill i vattnet,
så må han drunkna. <i>Deus vobiscum</i>, ädle Athelstane!» och med dessa ord släppte han det tag han hittills haft i anglosaxarens kjortel.

Att rycka till sig en klubba, där den låg på stenläggningen
bredvid en man, som nyss släppt den i döden — att störta bort till tempelherrens skara och låta dristiga slag regna ner till höger och vänster, sträckande en kämpe till marken för hvarje slag, det var blott ett ögonblicks verk för den jättestarke Athelstane, som nu var eggad till ovanligt raseri; snart befann han sig några få alnar från Bois-Guilbert, hvilken han med sin dånande röst utmanade till strid.

»Vänd om, falske tempelherre! Släpp henne, som du är ovärdig att vidröra - vänd om, du medlem af ett band mordlystna röfvare!

»Hund», skrek tempelherren, gnisslande med tänderna, »jag
skall lära dig att försmäda Zions tempels heliga orden!» Med dessa ord svängde han sin häst hälft om, lät honom göra ett kort språng mot anglosaxaren, och i det han reste sig i sadeln, för att kunna låta slaget falla med så mycket större kraft, riktade han ett fruktansvärdt hugg mot Athelstanes hufvud.

Narren hade haft rätt i hvad han sagt, att en sidenmössa ej
skyddar mot stål. Så skarpt var tempelherrens vapen, att det skar af den hårdt snodda skinnremmen på klubban, som den olycklige anglosaxaren höjt för att afvärja slaget, och i nästa ögonblick dignade han till marken med ett fruktansvärdt sår i hufvudet.

»Ha! <i>Beauséant!</i>» ropade Bois-Guilbert. »Gånge det så hvar och en, som talar illa om tempelherrarne!» Begagnande sig af den förvirring, som uppstod vid Athelstanes fall och ropande högt: »De, som vilja rädda sig, må följa mig!» sprängde han öfver vindbryggan och skingrade de bågskyttar, som ville hejda honom. Han följdes
af sina saracener och fem, sex legoknektar, som kastat sig upp på sina hästar. Tempelherrens reträtt var förenad med ej ringa fara, ty en oändlig mängd pilar sändes efter honom, men icke desto mindre
<img>Tempelherren och hans svenner bortföra den sköna Rebecka från den brinnande borgen.</img>
galopperade han bort till utanverket, som han antog att de Bracy, efter den förut uppgjorda planen, bemäktigat sig.

»De Bracy! De Bracy!» ropade han. »Är du där?»

»Ja, jag är här», svarade de Bracy, »men jag är fånge.»

»Kan jag befria er?»

»Nej, jag har gifvit mig på nåd och onåd, jag är fånge på
hedersord. Rädda er själf — det är örnar ute på jakt — lägg
hafvet mellan er och England. Jag vågar ej säga mera.»

»Nåväl», svarade tempelherren, »om ni vill stanna här, så kom ihåg, att jag har infriat mitt ord och mitt handslag. Låt örnarna vara hvar de vilja, jag tänker, att borgen Tempelstowes murar skola vara tillräckligt beskydd, och dit vill jag draga som hägern till sitt bo.»

Därmed galopperade han bort åtföljd af sitt folk.

De af borgens besättning, som ännu ej kunnat komma till häst, fortsatte, då tempelherren ridit bort, att kämpa ursinnigt mot belägrarne, dock mera emedan de tviflade om att få pardon, än emedan de hyste något hopp om räddning. Elden utbredde sig hastigt till alla delar af borgen, och Ulrica, som först hade tändt på, visade sig nu uppe på ett litet torn som en af forntidens furier, i det hon med
skallande röst sjöng en af de krigssånger, som i hednatiden
uppstämdes af anglosaxarnes skalder på valplatsen. Hennes långa, upplösta gråa lockar fladdrade om det blottade hufvudet, den tillfredsställda hämndtörstens berusande fröjd kämpade i hennes ögon med vansinnets eld, och hon svängde den slända hon höll i handen, som om hon varit en af nornorna, som spinna och afklippa människolifvets tråd.

De högt uppblossande lågorna hade nu besegrat hvarje hinder
och slogo upp mot himlen som ett enda väldigt bål, som syntes vida omkring. Torn efter torn föll brakande samman med högt flammande tak och sparrar, och de kämpande drefvos bort från borggården. De öfvervunna, af hvilka endast få funnos kvar, skingrade sig och togo sin tillflykt till den närliggande skogen. Segrarne samlade sig i stora skaror och stirrade med förvåning, blandad med fruktan, på lågorna, i hvilkas sken deras vapen blänkte med rödaktig glans. Anglosaxiskan Ulricas gestalt syntes länge på den höga
plats hon hade valt och där hon slog vildt omkring sig med armarna, som om hon vore härskarinna öfver den brand hon hade framkallat. Slutligen störtade hela tornet samman med ett förfärligt brak, och hon omkom i de lågor, som hade förtärt hennes tyrann. Fasan bragte ett ögonblick de väpnade åskådarne till tystnad, och i flera minuter rörde de ej ett finger till annat än att göra korstecknet. Då hördes Locksley's röst: »Stäm upp ett glädjerop, tappra bönder! Tyrannernas näste finns ej mera! Må hvar och en bringa sitt byte till vår mötesplats vid domareträdet i Harthill-Walk, ty där skola vi vid daggryningen dela det jämnt mellan våra egna män och våra tappra bundsförvanter i detta stora hämndetåg.»

*
</chapter>
<chapter name="Trettioförsta kapitlet.">
<h2><sc>Trettioförsta kapitlet.</sc></h2>

Det första dagsljuset bredde sig öfver gläntorna i ekskogen,
på de gröna grenarna blänkte alla nattens daggpärlor. Hinden förde sin kalf från ormbunksnåret ut på de bredare vägarna i skogen, och ingen jägare fanns där, som lurade på den ståtliga hjorten, där han gick i spetsen för sin behornade skara.

De fredlösa voro alla församlade omkring domareträdet i
Harthill-Walk, där de tillbragt natten med att stärka sig efter belägringens ansträngningar, några med vin, andra med sömn, många också med att höra och berätta dagens händelser och beräkna värdet af de högar af byte, som segern bragt i deras höfdings händer.

Mötesplatsen var vid en gammal ek ungefär en fjärdingsväg
från den ödelagda borgen Torquilstone. Här intog Locksley sitt af torf uppbyggda säte, och hans folk, skogens käcka jägare, samlades omkring honom. Han anvisade den svarte riddaren en plats på sin högra sida och Cedric en på sin vänstra.

»Förlåt mig den frihet jag tar mig, ädle riddare», sade han,
»men här i skogen är jag kung; den är mitt kungarike, och dessa mina vilda undersåtar skulle akta min makt ringa, om jag här på mitt eget område stode tillbaka för någon dödlig. Nåväl, godt folk, hvem har sett vår präst? Hvar är vår munk? En mässa är den bästa begynnelsen af en bråd dag.» Ingen hade sett klerken från Copmanhurst. »Gud förbjude, att det händt honom något!» sade de fredlöses höfding. »Jag hoppas att den glade prästen endast suttit litet för länge vid vinkruset. Hvem har sett honom, sedan
borgen var intagen?»

»Jag såg, att han krånglade med dörren till en källare», sade mjölnaren, »han svor vid alla helgon i almanackan, att han ville pröfva på, hur Front-de-Boeufs Gascognevin smakade.»

»Alla helgon förbjude, att han tittat litet för djupt i vinfaten och omkommit vid borgens sammanstörtande! Ge dig af, mjölnare, tag tillräckligt med folk med dig och undersök det ställe, där du sist såg honom — ös vatten från grafven på de rykande ruinerna — jag vill låta röja undan dem sten för sten, hellre än att förlora min klosterbroder.»

Att så många skyndade bort, för att fullgöra denna plikt,
fastän bytesdelningen, som var så viktig för dem alla, skulle äga rum, visade, hur maktpåliggande munkens säkerhet var för hela bandet.

»Låt oss emellertid sköta våra angelägenheter», sade Locksley, »ty då det djärfva dådet blir kändt, skola de Bracys, Malvoisins och andra af Front-de-Boeufs bundsförvanters skaror sätta sig i rörelse mot oss, och det är bäst för vår säkerhet, att vi draga oss undan från denna trakt. Ädle Cedric», sade han och vände sig till anglosaxaren, »bytet här är deladt i två delar; välj du först den del, som
tycks dig bäst, för att därmed belöna dina män, som deltogo i vår kamp.»

»Käcke jägare», sade Cedric, »mitt hjärta är tungt af sorg. Den ädle Athelstane af Coningsburg är ej mer — den sista telningen af den helige konungens stam. Med honom äro förhoppningar tillintetgjorda, som aldrig kunna lefva upp igen. Med hans blod är en gnista släckt, som ingen mänsklig andedräkt åter kan tända. Mina män, utom de få, som nu äro med mig, vänta på mig, för att jag skall föra hans jordiska kvarlefvor till det sista hvilorummet. Lady Rowena längtar efter att återvända till Rotherwood och måste ledsagas af en tillräcklig styrka. Jag skulle därför redan ha lämnat detta ställe, men jag väntade — icke för att dela bytet, ty så sant mig Gud och St. Withold hjälpe, hvarken jag eller någon af de mina skola röra det ringaste däraf — jag väntade endast, för att få betyga dig och dina käcka skyttar min tacksamhet för det lif och den ära ni ha räddat.»

»Nej», sade de fredlöses anförare, »vi gjorde på sin höjd blott halfva arbetet; tag af bytet belöningen för edra grannar och ert folk.»

»Jag är rik nog att löna dem af mina egna ägodelar», svarade Cedric.

»Och några», sade Wamba, »ha varit nog kloka att belöna sig
själfva, de draga inte så alldeles tomhändta härifrån. Vi gå inte alla i narrkåpa.»

»Gärna för mig», sade Locksley »våra lagar äro icke bindande
för andra än oss själfva.»

»Men du, min stackars narr», sade Cedric, i det han vände sig om och omfamnade narren, »hur skall jag belöna dig, som inte var rädd för att offra dig åt fängelse och död i mitt ställe? Då alla sveko mig, var den stackars narren mig trogen.»

Det var tårar i den barske thanens ögon, då han sade detta
— ett tecken till sinnesrörelse, som ej ens Athelstanes död hade framkallat; men det var i hans narrs hälft instinktmässiga hängifvenhet någonting, som rörde hans hjärta djupare än själfva sorgen.

»Nej», sade narren i det han lösgjorde sig från sin herres
omfamning, »om ni betalar min tjänst med vatten i edra ögon, måste narren gråta med för sällskaps skull, och hur går det då med hans yrke? Men om ni vill göra mig en glädje, onkel, så ber jag er förlåta min lekkamrat Gurth, som stal en vecka från er tjänst för att offra den åt er son.»

»Förlåta honom!» utbrast Cedric. »Jag vill både förlåta och
belöna honom. Fall på knä, Gurth!» Svinaherden låg ögonblickligen vid sin herres fötter. »<i>Theow</i> och <i>Esne</i> (träl och lifegen) är du ej längre», sade Cedric, i det han vidrörde honom med en staf; »<i>Folkfree</i> och <i>Sacless</i> (fri man enligt lagen) är du i staden och på landet, i
skog och mark. Ett plogland jord ger jag dig på mitt gods
Walburgham, från mig och mina till dig och dina som arf och eget, och Guds förbannelse komme öfver dens hufvnd, som säger något mot det.»

Då Gurth alltså ej längre var lifegen, utan en fri man och
jordägare, reste han sig och gjorde två luftsprång från marken nästan lika höga som han var själf.

»En smed och en fil», ropade han, »till att ta bort halsbandet från en fri mans hals! Ädle herre, fördubblad är min styrka genom er gåfva, och dubbelt skall jag kämpa för er. Det är en fri ande i mitt bröst — en ny människa är jag för mig själf och för alla omkring mig. Snappopp!» sade han — ty då den trogna hunden såg sin herre så hänryckt, började han hoppa upp på honom, för att uttrycka sin sympati — »känner du ännu igen din herre?»

»Ja», sade Wamba, »Snappopp och jag känna ännu igen dig,
Gurth, fastän vi nödvändigt måste behålla vårt halsband; det är bara du, som antagligen kommer att glömma både oss och dig själf.»

»Jag kommer för visso snarare att glömma mig själf än att
jag glömmer dig, trogne kamrat», sade Gurth, »och om frihet passade för dig, Wamba, skulle husbonden ej låta dig sakna den.»

»Tro för alla del icke, att jag afundas dig, broder Gurth», sade Wamba, »den lifegne sitter vid brasan i hallen, då den frie mannen måste ut på valplatsen. Och hvad säger Oldhelm af Malmsbury — bättre en narr vid ett gästabud än en klok man i kamp.»

Nu hördes hästtramp, och lady Rowena visade sig omgifven af
flera ryttare och en mycket talrikare skara fotfolk, som muntert svängde spjuten och slogo hillebarderna emot hvarandra af glädje öfver hennes befrielse. Präktigt klädd och sittande på en mörk, kastanjebrun gångare, hade hon återfått hela sin värdiga hållning, och blott en ovanlig blekhet antydde de lidanden hon utstått. Hennes vackra ansikte var visserligen vemodigt, men det fanns dock
däri ett uttryck af nytt hopp för framtiden liksom af innerlig tacksamhet för den återvunna friheten. Hon visste, att Ivanhoe var räddad, och hon visste, att Athelstane var död. Den första vissheten fyllde henne med den uppriktigaste glädje, och om hon än ej rent af gladde sig åt Athelstanes död, så var det dock ursäktligt, att hon
till fullo insåg fördelen af, att hon var fri från obehag i denna enda fråga, hvarom hon och hennes förmyndare Cedric någonsin varit oense.

Då Rowena styrde sin gångare mot Locksley's plats, reste
denne och alla hans män sig liksom af en gemensam ingifvelse, för att mottaga henne. Blodet sköt upp på hennes kinder, då hon, vänligt vinkande med handen, böjde sig så djupt, att hennes böljande lockar för ett ögonblick blandade sig med hästens fladdrande man, och i få, men välvalda ord tolkade sin erkänsla för Locksley och sina andra befriare. »Gud välsigne er, tappra män», sade hon, »Gud
och den heliga jungfrun välsigne och belöne er, för att ni satt ert lif på spel för de förtryckta. Skulle någon af er hungra, så kom ihåg, att Rowena har föda — skulle ni törsta, så har hon månget fat vin och godt öl — och om normanderna drifva er från dessa skogar, så har Rowena själf skogar, där hennes tappra befriare kunna ströfva fritt omkring, och aldrig skall någon fogde fråga, hvems pil som har fällt rådjuret.»

»Tack, ädla dam», sade Locksley. »Tack för mina vänner och
för mig själf. Men att ha fått rädda er är nog. Vi, som ströfva omkring i den gröna skogen, göra oss skyldiga till mången vild gärning, och lady Rowenas befrielse må gälla som en godtgörelse därför.»

Åter böjde Rowena på hufvudet och vände sedan om för att
rida bort, men då hon dröjde ett ögonblick, medan Cedric, som skulle följa med henne, likaledes tog afsked, befann hon sig oväntadt framför fången de Bracy. Han stod under ett träd försjunken i djupa tankar med armarna korslagda öfver bröstet, och Rowena hoppades kunna komma obemärkt förbi honom. Han såg emellertid upp, och då han blef henne varse, bredde sig en djup blygselns rodnad öfver hans vackra ansikte. Ett ögonblick stod han tveksam, sedan trädde han fram, fattade hennes gångare i tygeln och böjde
knä för henne.

»Vill lady Rowena värdigas kasta en blick på en fången riddare, en vanärad krigare?»

»Herr riddare», svarade Rowena, »vid företag sådana som edra
ligger ej skammen i att de misslyckas, utan i att de lyckas.»

Skamfull trädde de Bracy två steg tillbaka och lät damen rida förbi.

Innan de drogo bort, uttalade Cedric sin särskilda tacksamhet till den svarte riddaren och bad honom enträget följa med till Rotherwood.

»Cedric har redan gjort mig rik», sade riddaren, »han har lärt mig uppskatta värdet af anglosaxsisk tapperhet. Till Rotherwood skall jag komma, tappra anglosaxare, och det snart, men för närvarande hålla viktiga angelägenheter mig borta från edra salar. Då jag kommer dit, skall jag kanske be om en sådan gåfva, att till och med er gifmildhet skall bli satt på ett hårdt prof.»

»Den är beviljad, innan ni sagt ett ord», sade Cedric i det han gaf den svarte riddaren ett handslag, »den är redan beviljad, om det så gällde halfva min förmögenhet.»

»Sätt icke så lättsinnigt ert löfte i pant», sade riddaren med hänglåset i sin sköld; »jag vill emellertid hoppas, att jag får den gåfva jag kommer att be er om. Farväl emellertid.»

»Ja, låt oss nu komma i väg», sade Cedric. Rowena vinkade
behagfullt ett farväl till riddaren af hänglåset, anglosaxaren bad Gud vara med honom, och därefter redo de bort genom en bred uthuggning i skogen.

Knappt voro de borta, förr än en procession plötsligt visade
sig under skogens gröna grenar, skred långsamt öfver den öppna platsen och drog bort i samma riktning som Rowena och hennes följeslagare. I förväntan på den rika gåfva eller »själaskatt», som Cedric hade utlofvat, följde munkarne från ett närliggande kloster med den bår, hvarpå Athelstanes lik låg, och sjöngo psalmer, medan det i långsam sorgetakt bars på hans vasallers skuldror till
hans borg Coningsburgh, för att nedläggas i samma graf som
Hengist, från hvilken den aflidne härstammade. Många af hans vasaller hade samlat sig vid underrättelsen om hans död och följde båren med alla yttre tecken till sorg och bedröfvelse. Åter reste de fredlöse sig och ägnade döden samma enkla och frivilliga hyllning, som de nyss ägnat skönheten; munkarnes långsamma sång och tunga steg väckte hos dem minnet af deras kamrater, som fallit under gårdagens strid. Men sådana minnen stanna ej länge hos dem, som lefva ett lif rikt på faror och dristiga företag, och innan dödssångens toner dött bort för vinden, sysslade de fredlöse med att dela bytet.

»Tappre riddare», sade Locksley till den svarte riddaren, »utan hvars käcka mod och kraftiga arm vårt företag alldeles skulle ha strandat, jag ber er af detta byte taga hvad som behagar er och kan påminna er om detta vårt mötesträd.»

»Jag mottar anbudet», sade riddaren, »lika ärligt som det
framställts, och jag ber om tillåtelse att få förfoga öfver riddaren Maurice de Bracys person efter mitt godtfinnande».

»Han är redan er tillhörighet», sade Locksley, »och det är
lyckligt för honom; annars skulle tyrannen ha dinglat från den högsta grenen på denna ek med så många af hans friknektar, som vi kunnat få tag i, hängande tätt som ekollon omkring honom. Men han är din fånge, och då är han säker, om han så hade dödat min far.»

»De Bracy», sade riddaren, »du är fri — gå. Den, hvars fånge
du är, försmår att utkräfva en låg hämnd för hvad som tillhör det 
förflutna. Men akta dig för framtiden, att det inte händer dig något 
värre. Maurice de Bracy, jag säger dig: <i>tag dig i akt!</i>»

De Bracy bugade sig djupt och fattade en häst i tygeln, ty
flera hästar, som tagits i Front-de-Boeufs stall, stodo där sadlade och utgjorde en värdefull del af bytet. Han svingade sig i sadeln och galopperade bort genom skogen.

Då det uppseende, som denna tilldragelse hade framkallat, något hade lagt sig, tog höfdingen från sin hals det rikt utstyrda hornet med tillhörande bälte, som han nyligen vunnit vid bågskjutningen i närheten af Ashby.

»Ädle riddare», sade han till mannen med hänglåset, »om ni inte försmår att mottaga ett horn, som en engelsk bonde en gång har burit, så vill jag be er behålla detta som ett minne af ert tappra dåd — och ifall ni har något att göra och, som det ofta händer en tapper
riddare, händelsevis skulle vara stadd i betryck i någon skog mellan Trent och Tees, så blås tre toner i hornet, så här — så kan det nog hända, att ni finner hjälpare och undsättning.»

Han satte hornet för munnen och blåste om och om igen en
signal, tills riddaren hade lärt sig den.

»Tack för gåfvan, käcke bonde», sade riddaren, »och bättre hjälp än din och dina skyttars skulle jag aldrig söka, om jag så vore i den yttersta nöd.» Därpå blåste han signalen så att det klingade i skogen.

»Bra och tydligt blåst», sade höfdingen; »ni förstår er
sannerligen lika bra på jakt som på krig, ni har varit van att jaga hjort, det kan jag svärja på. Kamrater, lägg märke till denna signal; det är riddaren af hänglåset, som kallar, då den ljuder, och den, som hör den och inte skyndar för att hjälpa honom i hans nöd, honom skall jag låta piska ut ur vårt band med hans egen bågsträng.»

»Länge lefve vår anförare!» ropade skyttarne, »och länge lefve den svarte riddaren af hänglåset! Måtte han snart komma i behof af vår tjänst, så att han måtte se, hur villigt den erbjudes honom!»

Locksley grep sig nu an med att dela bytet, hvilket han utförde med den berömvärdaste opartiskhet. En tiondel af det hela lades åt sidan till kyrkan och fromma ändamål, därefter lades en del till en slags gemensam fond, en del afsattes åt änkorna och barnen efter de stupade eller till själamässor för dem, som ej hade lämnat efter sig några anhöriga. Resten delades mellan de fredlöse efter deras
rang och duglighet, och i alla förefallande tvifvelsmål afkunnades anförarens dom med stor skarpsinnighet och mottogs med obetingad lydnad. Den svarte riddaren var helt öfverraskad att se, att män, som lefde i ett laglöst tillstånd, icke desto mindre styrdes på ett så lagbundet och rättvist sätt, och allt hvad han såg styrkte hans
åsikt om anförarens rättskaffenshet och skarpa omdöme.

Då hvar och en tagit sin andel af bytet och medan
skattmästaren, ledsagad af fyra skyttar, förde den del, som tillhörde den gemensamma fonden, till något säkert gömställe, låg den kyrkan tillfallande delen ännu orörd.

»Jag ville önska», sade anföraren, »att vi kunde få
underrättelser om vår muntre kaplan; han har aldrig brukat vara borta, då välsignelse skulle läsas öfver maten eller då bytet skulle delas, och det är hans plikt att ta vara på denna tionde af vårt heliga företag. Det är en befattning, som kanske nog har hjälpt honom att öfverskyla några af de förseelser mot klosterreglerna han gjort sig skyldig till. Ett litet stycke härifrån har jag också som fånge en annan
from klosterbroder, och jag vill gärna ha munkens hjälp till att behandla honom på rätta sättet. Jag är rädd, att det gått illa för vår tappre präst.»

»Det skulle sannerligen vara mycket ledsamt, om så vore», sade riddaren af hänglåset, »ty jag står i tacksamhetsskuld till honom för
en munter natts gästfrihet i hans cell. Låt oss gå bort till borgens ruiner; det är möjligt, att vi där få höra något om honom.»

Medan de talade så, förkunnade ett högt rop af skyttarne, att han, för hvars öde de voro så oroliga, närmade sig, hvilket de hörde af själfve munkens stentorsröst, långt innan de sågo hans kraftfulla gestalt.

»Ge rum, ni glada gossar!» ropade han. »Ge rum för er
biktfar och hans fånge! Ropa ännu en gång välkommen. Jag kommer, ädle höfding, som en örn med mitt byte i mina klor.» Och i det han under alla de omkringståendes skratt banade sig väg genom kretsen, skred han fram i majestätisk triumf med sin väldiga hillebard i den ena handen och i den andra ett rep, hvars ena ända var slagen om halsen på den olycklige Isaac från York, som, böjd af sorg och ångest, släpades fram af prästen.

<img></img>

»Min gode munk», sade anföraren, »du tycks ha bevistat en
fuktig morgonmässa. I S:t Nicolais namn, hvem är det du där har fått tag i?»

»En fånge genom mitt svärd och min lans,» svarade klerken
från Copmanhurst; »genom min båge och min hillebard, skulle jag väl snarare säga, och dock har jag i kraft af mitt prästerliga 
vetande befriat honom från en värre fångenskap. Tala, jude — har jag inte befriat dig från Satan? Har jag inte lärt dig ditt <i>Credo</i>, ditt <i>Pater</i> och ditt <i>Ave Maria?</i> Tillbragte jag inte hela natten med att dricka dig till och förklara mysterier?»

»För Guds skull», utbrast den stackars juden, »vill ingen befria mig ur denne galne — jag menar denne helige mans händer?»

»Hvad är det, jude?» sade munken med hotande min. »Tar
du tillbaka? Besinna, om du återfaller i din vantro, att om du också inte är så mör som en spädgris — jag önskar jag hade en sådan att stilla min hunger med —, så är du ändå inte för seg till att stekas. Var beskedlig nu, Isaac, och säg efter mig: <i>Ave Maria</i> ...»

»Nej, vi vilja inte höra några gudsbespottelser, galne präst», sade Locksley. »Låt oss hellre höra, hvar du fann din fånge.»

»Vid S:t Dunstan», sade munken, »jag fann honom där jag sökte efter bättre varor! Jag gick ner i källaren för att se, hvad som kunde räddas där, ty fastän en bägare glödgadt vin med kryddor är en aftondryck för en kejsare, tycktes det mig dock vara slöseri att glödga så många goda dricksvaror på en gång. Jag fick tag i ett litet fat sekt och ämnade just ropa till hjälp någon af de här latmaskarne, som man alltid måste leta efter, då det gäller en god gärning; då fick jag sikte på en dörr. Aha, tänkte jag, i den där källaren ligga de allra utsöktaste drickesvarorna, och munskänken, den skälmen, har låtit nyckeln sitta i dörren, då han blef störd i sina göromål. Jag gick alltså in, men hittade ingenting annat än en hop
rostiga kedjor och denne judehund, som genast gaf sig fången på nåd och onåd. Jag vederkvickte mig efter kampens ansträngningar med en enda skummande bägare sekt och ämnade just släpa ut min fånge, då ett yttertorn — den lede må ta den, som inte byggde det starkare — med ett brak, som om åskan slagit ner, kom nerstörtande och spärrade gången. Braket af det ena rasande tornet följde på det andra — jag uppgaf hoppet att slippa därifrån med lifvet, och då jag tyckte det var en skam för en man af mitt stånd att gå hädan i sällskap med en jude, höjde jag min hillebard för att slå hans hjärnskål sönder och samman, men jag fick ömkan med hans gråa hår och tyckte det var bättre att lägga ner hillebarden och ta till mina andliga vapen och omvända honom. Och i sanning, säden föll i god jord, men efter att ha talat med honom om mysterier hela natten och nästan fastat (ty de klunkar sekt, hvarmed jag skärpte mitt förstånd, voro ingenting att tala om) har jag nästan
blifvit yr i hufvudet. Jag var alldeles utmattad. Gilbert och Witbald veta, i hvilket tillstånd de funno mig — alldeles förstörd och utmattad.»

»Det kunna vi intyga», sade Gilbert, »ty då vi hade röjt undan gruset och med S:t Dunstans hjälp kommit ner i trappan till fängelserna, funno vi ett litet fat sekt halftömdt, juden halfdöd och munken mer än halft — utmattad, som han kallar det.»
»Ni ljuger, slynglar!» svarade den förnärmade klosterbrodern. »Det var ni och edra fyllbultar till kamrater, som drucko ur sekten och kallade den er morgondryck. Jag vill vara en hedning, om jag inte gömde den åt höfdingen själf! Men hvad gör det till saken? Juden är omvänd och förstår allt, hvad jag har berättat honom,
nästan, om inte alldeles lika bra som jag själf.»

»Jude», sade höfdingen, »är det sant? Har du afsvurit din
otro?»

»Så sant jag hoppas finna nåd för edra ögon», sade juden,
»förstår jag inte ett ord af, hvad den fromme klosterbrodern har sagt till mig under hela denna förfärliga natt. Ack, jag var så förbi af smärta och ångest och sorg, att om än vår helige fader Abraham kommit för att predika för mig, skulle han i mig ha haft en döf åhörare.»

»Du ljuger, jude, det vet du mycket väl», sade munken. »Jag
vill påminna dig om ett ord under vårt samtal — du lofvade att skänka allt, hvad du ägde, till vår heliga orden.»

»Så sant mig Herrens löfte hjälpe, har aldrig ett sådant ord
gått öfver mina läppar!» utbrast juden ännu ängsligare än förut. »Ack, jag är en mycket fattig gammal man — jag är rädd, att jag också är barnlös — haf medlidande med mig och låt mig gå!»

»Nej», sade munken, »om du tar tillbaka de löften du gjort till den heliga kyrkan, måste du göra bot.»

Han lyfte sin hillebard och skulle ha låtit dess skaft dansa på judens rygg, om ej den svarte riddaren hade hejdat slaget och därigenom vändt den fromme klerkens harm mot sig.

»Vid St. Thomas af Kent», sade han, »så sant jag är karl för
min hatt, skall jag lära dig, din latmask, att inte blanda dig i andras angelägenheter, trots det järnfodral du går klädd i.»

»Nej, bli inte ond på mig», sade riddaren, »du vet, att jag är din vän och kamrat.»

»Det vet jag ingenting om, och jag säger rent ut, att du är en oförskämd glop.»

»Hvad», sade riddaren, som tycktes finna nöje i att retas med sin forne värd, »har du glömt, att du för min skull (ty jag säger ingenting om den frestelse, som låg i kruset och pastejen) bröt ditt löfte att fasta och bedja.»

»I sanning, min vän», sade munken och knöt sin väldiga näfve, »jag skall ge dig en minnesbeta med den här.»

»Jag tar inte emot sådana presenter», sade riddaren, »jag tar gärna emot ditt knytnäfslag som lån, och jag skall ge dig det tillbaka med räntor så dryga, som någonsin din fånge har kräft i sitt yrke.»

»Det ska vi genast pröfva på!»

»Hallå», utropade Locksley, »hvad är det du har för dig, din
galne munk? Ställer du till klammeri här under vårt domarträd?»

»Det är intet klammeri», sade riddaren, »det är bara ett 
vänskapligt utbyte af artigheter. Slå till, om du vågar, broder — jag skall stå för ditt slag, om du står för mitt»

»Du är i vinsten, efter du har den där järnskopan på
hufvudet», sade munken, »men akta dig, du skall bita i gräset, om du också vore själfve Goliath från Gath, du med din kopparhjälm.»

Munken blottade sin muskulösa arm upp till armbågen, och med
hela sin kraft gaf han riddaren ett knytnäfslag, som kunde ha fällt en oxe till marken. Men hans motståndare stod fast som en klippa. Ett högt rop uppgafs af alla de omkringstående, ty klerkens näfslag voro väl kända bland dem alla, och det var högst få, som ej vare sig på skämt eller allvar haft tillfälle att pröfva deras styrka.

»Välan, munk», sade riddaren, i det han drog af sig sin handske, »hade jag skydd på hufvudet, så vill jag inte ha något på handen. Stå nu stadigt, som det anstår en man.»

»Jag vänder min kind till den, som slår», sade klerken. »Om
du kan röra mig ur fläcken, kamrat, ger jag dig den lösepenning juden skall betala.»

Så talade den starke prästen och intog en trotsig ställning. Men hvem kan motstå sitt öde? Riddarens näfslag gafs med sådan kraft och god vilja, att munken stöp på hufvudet i gräset till stor förvåning för alla åskådarne. Men han reste sig igen, hvarken ond eller modfälld.

»Broder», sade han till riddaren, »du borde ha användt din
styrka med större varsamhet. Det skulle ha blifvit en dålig mässa jag kunnat sjunga, om du krossat mitt käkben, ty den pipare, som saknar underkäk, blåser illa. Här har du i alla fall min hand till ett vänskapligt bevis på, att jag inte vill byta flera knytnäfslag med dig, efter som jag tappade på den byteshandeln. Låt det nu vara slut med all ovänskap, och må juden betala lösepenning, efter leoparden inte kan bli af med sina fläckar och han väl lär fortfara att vara jude.»

»Prästen», sade Clement, »är inte hälften så säker på judens
omvändelse, sedan han fick den där upptuktelsen.»

»Hvad, du slyngel, hvad pratar du om omvändelse? Finns det
ingen respekt längre? äro alla herrar och ingen menig man? Jag skall tala om för dig, din slyngel, att jag var litet yr i hufvudet, då jag fick riddarens slag, annars hade jag nog stått för det, men om du kommer med flera stickord, skall du få se, att jag kan ge lika väl som ta emot.»

»Stilla nu, alle man!» sade anföraren. »Och du, jude, tänk på din lösepenning; jag behöfver inte säga dig, att din ras är förbannad i alla kristna samhällen, och var säker på, att vi inte skola tåla din närvaro ibland oss. Tänk därför på ett anbud, medan jag ser till en fånge af annat skrot och korn.»

»Blefvo många af Front-de-Boeufs män tagna till fånga?»
frågade den svarte riddaren.

»Ingen af sådan betydenhet, att man kan kräfva lösepenning
för dem», svarade anföraren. »Det var en handfull legoknektar, som vi genast läto löpa för att söka sig en ny herre — vi hade gjort tillräckligt för hämnd och vinning, och hela följet var inte värdt en örtug. Den fånge, jag talar om, är ett bättre byte — en lefnadsglad munk, som var ute på ridt för att besöka sin käresta, om man får döma af hans dräkt och ridtyg. Där kommer han, den värdige prelaten, grann som en påfågeltupp.»

Och mellan två fredlöse fördes nu vår vän prior Aymer af
Jorvaulx fram till anförarens torftron.

*
</chapter>

<chapter name="Trettioandra kapitlet.">
<h2><sc>Trettioandra kapitlet.</sc></h2>

Den fågne abbotens utseende och hållning förrådde en märkvärdig blandning af kränkt stolthet, illa tilltygad sprättaktighet och strykrädsla.

»Hvad vill det säga, godt folk?» sade han i en ton, som
uttryckte allt detta. »Hvad är här för ordning? Ä' ni turkar eller kristna, efter ni behandla en kyrkans tjänare så? Ni ha plundrat mina respåsar — rifvit sönder min korkåpa af dyrbara spetsar, som kunde ha passat för en kardinal!»

»Helige fader», sade anföraren för de fredlöse, »det bedröfvar mig att tänka på, att ni har undergätt sådan behandling af någon af mitt folk, att den kan ge anledning till er faderliga tillrättavisning.»

»Behandling», upprepade prästen, uppmuntrad af anförarens
milda ton; »det var en behandling, som inte passade för någon hund af god ras — ännu mindre för en kristen — ännu mindre för en präst — och allra minst för priorn i det heliga klostret i Jorvaulx.»

»Ärevördige herre», svarade den fredlöse, »ni måste betala en ansenlig lösesumma, herr prior, annars blir ert kloster sannolikt nödsakadt att företaga ett nytt val, ty ni kommer ej att längre få bibehålla er plats.»

»Ä' ni kristna», sade priorn, »och föra ett sådant språk till en kyrkans tjänare?»

»Kristna? Ja, så min själ äro vi det, och vi ha till och med
präster ibland oss», svarade den fredlöse. »Låt vår muntre kaplan träda fram och utlägga för denne ärevördige fader de texter, som angå denna sak.»

Hälft drucken, hälft nykter hade munken dragit en munkkåpa
öfver sin gröna jägaredräkt, och i det han skrapade ihop alla de
lärdomssmulor han i forna dagar lärt sig iitantill, sade han: »Helige fader, <i>Deus faciat salvam benignitatem vestram</i>. Ni är välkommen i skogen.»

»Hvad är detta för en hädisk komedi?» sade priorn. »Min vän,
i fall du verkligen är en kyrkans man, vore det bättre af dig att visa mig, hur jag skall slippa ur dessa mäns våld, än att stå där och anfäkta dig och grina som en narr.»

»I sanning, ärevördige fader», sade munken, »jag vet blott ett sätt för dig att komma undan. Det är sankt Andreas' dag hos oss, vi ta upp vår tionde.»

»Men väl inte af kyrkan, min gode broder?» sade priorn.
»Af kyrkans män och af lekmän», sade munken.
»Jag värderar högt en glad jägare», sade priorn i mildare ton. »Ni får inte fara för hårdt fram mot mig — jag förstår mig mycket väl på jägarehandtverket, jag kan blåsa i horn klart och muntert och ropa hallo, så att det ekar i skogen.»

<img></img>

»Ge honom ett horn,» sade den fredlöse,» vi ska pröfva den
färdighet han berömmer sig af.»

Prior Aymer blåste en melodi. Anföraren skakade på hufvudet,

»Herr prior», sade han, »du blåser ganska muntert, men
därmed lär du knappast kunna köpa dig fri — vi ha inte råd att släppa dig lös för litet munväder. Dessutom har jag nu ertappat dig — du är en af dem, som fördärfva de gamla engelska hornmelodierna genom nymodiga franska snirklar och drillar. Denna sista krumilur på melodien har ökat på din lösepenning med femtio kronor, emedan du förstör de gamla käcka jaktsignalerna.»

»Min vän», sade abboten förargad, »du är inte lätt att göra till lags i dina fordringar på jakten. Jag ber dig vara resonlig med hänsyn till lösepenningen. Med ett ord — efter jag nu nödvändigt för en gångs skull måste ge djäfvulen en handräckning — hvilken lösepenning skall jag betala för att få färdas på Watling-vägen utan att ha femtio man i ryggen?»

»Vore det inte bäst», sade bandets andre man till anföraren.
»att vi läte priorn bestämma judens lösepenning, och juden
priorns?»

»Du är en tok», sade anföraren, »men din plan är bra. Hallå,
jude, kom hit. Se på denne helige fader Aymer, prior i det rika klostret Jorvaulx, och säg oss, hvilken lösepenning vi skola kräfva af honom. Jag är säker på, att du vet, hvilka inkomster hans kloster har.»

»Ja visst,», sade Isaac, »jag har handlat med de fromma
fäderna och köpt hvete och korn och jordens frukter och äfvenså mycket ull. Ja, det är ett rikt kloster, och de lefva af jordens fetma och dricka söta viner därtill, de goda fäderna i Jorvaulx. Ack, om en biltog varelse som jag hade ett sådant hem att gå till och sådana inkomster om året och i månaden, då skulle jag betala ut mycket guld och silfver för att friköpa mig ur min fångenskap.»

»Judehund!» utbrast priorn. »Ingen vet bättre än du själf,
att vårt heliga Guds hus ännu häftar i skuld för färdigbyggandet af vårt kor ...»

»Och för gascogne-vinet, hvarmed ni fyllde era källare i höstas», af bröt juden honom. »Men det — det är småsaker.»

»Hör på den vantrogne hunden!» sade prelaten. »Den omskurne nidingen hånar den heliga kyrkan, och kristna män höra på
utan att ställa honom till rätta!»

»Allt detta tjänar till ingenting», sade anföraren. »Säg du, Isaac, hvad han kan betala utan att vi därför flå både hud och hår af honom.»

»En sex hundra kronor», sade Isaac, »kan nog den gode priorn
betala er och ändå inte sitta mindre mjukt i sin stol.»

»Sex hundra kronor», sade anföraren allvarligt, »jag är nöjd
— du har talat bra, Isaac — sex hundra kronor. Domen är fälld, herr prior.»

»Domen är fälld!» ropade bandet. »Salomo kunde inte ha gjort
sin sak bättre.»

»Du hör din dom, prior», sade anföraren.

»Ni ä' galna, godt folk», sade priorn. »Hvarifrån skall jag få en sådan summa?»

»Om ni så tycker», sade Isaac, som gärna ville stå väl hos de fredlöse, »kan jag skicka bud in till York efter de sex hundra kronorna af vissa pengar, som jag har om hand, i fall så är, att den ärevördige priorn här vill ge mig kvitto därpå.»

»Han skall ge dig hvad du vill ha, Isaac», sade anföraren, »och du skall utbetala lösepenning både för prior Aymer och för dig själf.»

»För mig? Ack, mina ädla herrar», sade juden, »jag är en
bruten och fattig man; en tiggarstaf blefve min lott i lifvet, om jag skulle betala er femtio kronor.»

»Priorn skall döma om den saken», svarade anföraren. »Hvad
säger ni, fader Aymer? Har juden råd att betala en ordentlig
lösepenning?»

»Om <i>han</i> har råd att betala lösepenning?» svarade priorn. »Är
han inte Isaac från York, som är rik nog att friköpa ur
fångenskapen de tio Israels stammar, som fördes i träldom till Assyrien? Efter ni begära, att jag skall sätta ett pris på denne niding, så säger jag er öppet, att ni göra orätt mot er själfva, om ni ta af honom en vitten mindre än tusen kronor.»

»Domen är fäld», sade de fredlöses anförare.

»Domen är fälld!», upprepade hans bisittare. »Den kristne har visat sin goda uppfostran och varit mera frikostig mot oss än juden.»

»Mina fäders Gud stå mig bi!» sade juden. »Vill ni trycka en
fattig stackare som mig till jorden? Jag är nu barnlös, och vill ni nu också beröfva mig alla möjligheter att lefva?»

»Då har du så mycket färre att försörja, jude, om du är
barnlös», sade Aymer.

»Ack, herre», sade Isaac, »er lag tillåter er icke att veta, hur vårt hjärtas barn är sammanknutet med vårt hjärtas strängar. O, Rebecka, min älskade Rachels dotter! Om hvarje blad på detta träd vore en sekin och hvarje sekin min egen, skulle jag offra all denna oändliga rikedom för att veta, om du är vid lif och räddad ur nazarenernas våld!»

»Var inte din dotter svarthårig?» sade en af de  fredlöse. »Och hade hon inte på hufvudet en silkesslöja broderad med silfver?»

»Jo, det hade hon — det hade hon!» sade den gamle mannen,
skälfvande af spänning liksom förut af ångest. »Jakobs välsignelse vare öfver dig! Kan du säga mig något om, att hon är räddad?»

»Då var det hon», sade den fredlöse, »som blef bortförd af den stolte tempelherren, då han bröt igenom våra led i går aftse. Jag hade spänt min båge för att sända en pil efter honom, men skonade honom just för jungfruns skull, emedan jag fruktade, att hon kunde ta skada af pilen.»

»Ack», svarade juden, »gifve Gud, att du hade skjutit, om så
pilen hade genomborrat hennes barm! Hellre hennes fäders graf än den vilde, tygellöse tempelherrens vanärande läger.»

»I vänner», sade anföraren och såg sig omkring, »den gamle
mannen är endast en jude, men icke desto mindre rör hans sorg mig. Var uppriktig mot oss, Isaac. .. om du betalar dessa tusen kronor i lösepenning, skulle det göra dig alldeles utarmad?»

Då Isaac sålunda nödgades tänka på sitt jordiska gods —
kärleken till detta låg af ingrodd vana till och med i fejd med hans faderskärlek —, bleknade han, stammade och kunde ej neka för, att det kanske nog blef litet öfver.

»Nå, må så vara, hur mycket du än må ha», sade den fredlöse, »skola vi inte gå dig för nära. Vi skola nöja oss med samma lösepenning för dig som för prior Aymer eller rättare hundra 
kronor mindre, hvilka hundra kronor skola bli min särskilda förlust ch icke skola drabba detta hedervärda samfund; på det sättet skola vi undgå den af sky värda synden att sätta en judisk köpman lika högt som en kristen prelat, och du får fem hundra kronor kvar att använda till lösepenning för din dotter. Tempelherrar sätta lika stort värde på silfvermynts glitter som på svarta ögons glans. Skynda
dig att låta dina kronor klinga i Bois-Guilberts öron, innan en olycka händer. Du träffar honom, enligt hvad våra spejare ha meddelat, i hans ordens nästa praeceptorium-hus. Har jag talat riktigt, mina muntra kamrater?»

De fredlöse uttryckte som vanligt sitt gillande af anförarens åsikt, och Isaac, som befriats från halfva sin oro, då han erfor, att hans dotter lefde och möjligen kunde friköpas, kastade sig för den högsinnade fredlöses fötter, gned sitt skägg mot hans strumpor och försökte kyssa en flik af hans gröna jacka. Anföraren trädde ett steg tillbaka och undandrog sig med en min af förakt judens
vidrörande.

»Nej, upp med dig, fördömda människa! Jag är född engelsman och tycker inte om sådan österländsk underdånighet. Fall på
knä för Gud, men inte för en fattig syndare som mig!»

»Ja, jude», sade prior Aymer, »knäböj för Gud, representerad
af hans altares tjänare, och hvem vet hvilken nåd du kan vinna för dig och din dotter Rebecka genom din uppriktiga ånger och genom rikliga gåfvor till den helige Roberts altare! Det gör mig ondt om flickan, ty hon är fager och täckelig att skåda — jag såg henne på torneringsplatsen vid Ashby. Brian de Bois-Guilbert är också en man, hos hvilken jag kanske kan uträtta något — tänk dig för, hur du skall kunna göra dig förtjänt af, att jag lägger mig ut för dig hos honom.»

De fredlöses anförare tog Isaac afsides.

»Tänk dig noga för, Isaac», sade Locksley, »hvad du gör i
denna sak; mitt råd till dig är, att du håller dig väl med denne präst. Du kan lätt tillfredsställa hans snikenhet; ty tro inte, att jag låter föra mig bakom ljuset af ditt föregifna armod. Jag känner mycket väl till den järnkista, hvari du gömmer dina penningpåsar. Hvad? Känner jag inte till den stora stenen under äppleträdet, som för till den hvälfda kammaren under din trädgård i York?» Juden vardt likblek. »Men du har ingenting att befara af mig», fortfor anföraren, »ty vi äro bekanta sedan gammalt. Kommer du inte ihåg den sjuke bonden, som din sköna dotter Rebecka lösköpte från fotbojorna i York och behöll kvar i sitt hus, tills han hade återvunnit sin hälsa, hvarefter du lät honom dra sina färde med en penninggåfva ? Fastän du är ockrare, har du aldrig fått högre ränta på några pengar än på den silfvermarken, ty den har i dag räddat fem hundra kronor åt dig.»
»Du är alltså den vi kallade Diccon bågspännare?» sade Isaac. »Jag tyckte nog hela tiden, att jag kände igen din röst.»

»Jag är bågspännaren», sade anföraren, »äfven kallad Locksley, och har dessutom ett annat godt namn.»

»För Guds skull, Diccon, om du kan, så hjälp mig att få mitt
hjärtas barn tillbaka.»

»Stör mig inte med din olämpliga girighet», sade den fredlöse, »så skall jag underhandla med honom å dina vägnar.»

Därpå vände han sig bort från juden, och efter ett förtroligt samtal med priorn förmådde han denne att mot kontant erkänsla skrifva ett lejdebref för juden till proeceptoriet Tempelstowe.

Men innan priorn och Isaac drogo bort åt hvar sitt håll, gaf de fredlöses anförare den senare följande råd med på vägen: »Var frikostig med dina anbud, Isaac, och skona inte din pung för din dotters räddning. Tro mig, det guld du sparar, då det gäller att rädda henne, skall i framtiden vålla dig lika stora kval, som om det hälldes smält ner i din hals.»

Isaac drog en djup suck och begaf sig ut på sin färd, ledsagad af två långa, groflemmade jägare, hvilka skulle vara hans beskyddare och hans vägvisare genom skogen.

Den svarte riddaren, som med icke ringa intresse hade varit
vittne till dessa olika scener, tog nu också afsked af den fredlöse, och han kunde ej underlåta att uttala sin förvåning öfver, att han funnit så mycken ordning och lydnad bland människor, som voro utstötta från lagarnas skydd och inflytande.

»Goda frukter, herr riddare», sade anföraren, »kunna stundom
växa på ett förkrympt träd, och onda tider frambringa ej alltid idel ondt. Bland dem, som tvingats in i detta laglösa tillstånd, finns det säkert många, som vilja med måtta utöfva den frihet, som den ger, och några, som kanske beklaga, att de öfver hufvud taget äro nödsakade att utöfva en sådan handtering.»

»Och med en af dem talar jag förmodligen nu?» sade riddaren.

»Herr riddare», sade den fredlöse, »hvar och en af oss har sin hemlighet. Men då jag inte begär att bli invigd i er hemlighet, får ni inte ta illa upp, att jag behåller min för mig själf.»

»Jag ber om förlåtelse», sade riddaren, »ni gör rätt i att
tillrättavisa mig. Men det kan hända, att vi mötas längre fram, då vi bägge skola vara mera oförbehållsamma i våra uttalanden. Vi skiljas emellertid som vänner, inte sant?»

»Där har ni min hand på det», sade Locksley, »och jag kallar den en äkta engelsmans hand, fast den ännu så länge tillhör en fredlös.»

»Och här är min till gengäld», sade riddaren, »och jag anser
det som en heder för den att få trycka er. Ty den, som gör godt, då han har obegränsad makt alt göra ondt, förtjänar beröm icke
allenast för det goda han gör, utan också för det onda, som han 
underlåter att göra. Farväl då, tappre fredlöse.»

Så skildes de redliga kamraterna; riddaren af hänglåset besteg 
sin kraftiga stridshäst och red bort genom skogen.

*
</chapter>

<chapter name="Trettiotredje kapitlet.">
<h2><sc>Trettiotredje kapitlet.</sc></h2>

Det var storartade gästabud på Yorks slott, dit prins Johan
hade inbjudit de adelsmän, prelater och riddare, med hvilkas tillhjälp han hoppades genomföra sina äregiriga planer på sin broders tron. Valdemar Fitzurse, hans skicklige politiske rådgifvare, verkade i hemlighet bland dem och ansträngde sig att egga upp dem till det dristiga mod, som var nödvändigt för att afgifva en öppen förklaring
angående deras syften. Men deras förehafvande fördröjdes
därigenom, att mer än en viktig medlem af förbundet var frånvarande.

Morgonen efter Torquilstones intagande började det i staden
York utbreda sig förvirrade rykten om, att de Bracy och
Bois-Guil-bert jämte deras medsammansvurne Front-de-Boeuf blifvit tillfångatagna eller dödade. Valdemar förde fram ryktet till prins Johan och tillade, att han var rädd för, att det var sant, så mycket mera som de dragit ut med ett litet följe i afsikt att företaga ett öfverfall på anglosaxaren Cedric och hans följeslagare. Vid hvilket annat
tillfälle som helst skulle prinsen ha betraktat denna våldshandling som ett godt skämt; men nu, då den drog ett streck öfver hans egna planer, for han häftigt ut mot dess upphofsmän.

»De nidingarne», sade han, »de lumpna, förrädiska nidingarne, att svika mig i denna vånda.»

»Nej, säg hellre de förryckta narrarne», sade Valdemar, »som ta sig för slika galenskaper, då allvarliga angelägenheter äro för handen.»

»Hvad skola vi göra?» sade prinsen och stannade plötsligt
framför Valdemar.

»Jag vet ingenting annat att göra», svarade hans rådgifvare,
»än hvad jag redan har förberedt. Jag kom inte för att klaga
öfver denna olycka inför ers nåd, innan jag hade gjort mitt bästa för att godtgöra den.»

»Du är alltid min goda ängel, Valdemar», sade prinsen, »och
då jag har en sådan kansler till att råda mig i allting, skall Johans regering bli berömd i våra årsböcker. — Men hvem kommer där? De Bracy själf, vid det heliga korset! Och i sällsam förklädnad kommer han till oss.»
Det var mycket riktigt de Bracy — »blodig af sporrande, eld
röd af hastig ridt.» Hans rustning bar talrika spår af den nyligen utkämpade hårdnackade kampen, den var sönderbruten, fläckad med blod på många ställen och betäckt med lera och damm från hjälmbusken till sporren. Han tog af sig hjälmen och satte den på bordet, hvarefter han stod ett ögonblick liksom för att samla sina tankar, innan han meddelade sina underrättelser.

<img></img>

»De Bracy», sade prins Johan, »hvad betyder detta? Tala, jag
befaller dig det! Ha anglosaxarne gjort uppror?»

»Tala, de Bracy», sade Fitzurse nästan i samma ögonblick som
hans herre. »Du har ju annars varit en man. Hvar är
tempelherren? Hvar är Front-de-Boeuf?»

»Tempelherren har flytt», sade de Bracy, »Front-de-Boeuf får
ni aldrig se mera. Han har funnit en röd graf mellan sin egen borgs flammande taksparrar, och jag har ensam kommit undan för att föra fram denna underrättelse till er.»

»Det är kalla tidender för oss», sade Valdemar, »änskönt ni
talar om eld och brand.»

»Den värsta nyheten är ännu inte omtalad», svarade de Bracy,
och i det han gick fram till prins Johan, sade han i dämpad, men betydelsefull ton: »Richard är i England — jag har sett honom och talat med honom.»
Prins Johan bleknade, vacklade och grep tag i ryggen på en
ekbänk för att hålla sig uppe — ungefär som en man, som får en pil i bröstet.

»Du talar i yrsel, de Bracy», sade Fitzurse, »det kan inte vara möjligt.»

»Det är rena sanningen», sade de Bracy, »jag var hans fånge
och talade med honom.»

»Med Richard, säger du», fortfor Fitzurse.

»Med Richard», svarade de Bracy, »med Richard Lejonhjärta
— med Richard af England.»

»Och du var hans fånge?» sade Valdemar. »Han står alltså i
spetsen för en truppstyrka?»

»Nej, omkring honom var det endast några fredlösa bönder,
och de veta inte, hvem han är. Jag hörde honom säga, att han
nu skulle draga ifrån dem. Han gick endast med dem för att hjälpa dem att eröfra Torquilstone.»

»Ja», sade Fitzurse, »sådant är verkligen Richards sätt att vara — en äkta vandrande riddare är han, och han kommer fortfarande att flacka omkring på galna äfventyr, litande på sin egen arms styrka, medan hans rikes viktiga angelägenheter hvila och hans egen säkerhet är, i fara. Hvad ämnar du göra, de Bracy?»

»Jag? Jag erbjöd Richard mina friknektars tjänst, och han
afslog den. Jag ämnar föra dem till Hull, bemäktiga mig ett fartyg och inskeppa mig till Flandern. Under dessa oroliga tider kan en man, som det är ruter i, lyckligtvis alltid finna sysselsättning. Och du, Valdemar, vill du fatta lans och sköld och uppge din politik och draga med mig och dela det öde, som Gud sänder oss?»

»Jag är för gammal, Maurice, och jag har en dotter», svarade
Valdemar.

»Ge mig henne, Fitzurse, och jag skall dra försorg om henne,
som det anstår hennes rang, med tillhjälp af lans och stigbygel», sade de Bracy.

»Nej, nej», svarade Fitzurse, »jag skall söka tillflykt i Sankt Peters kyrka — ärkebiskopen är min fosterbror.»

Under detta samtal hade prins Johan så småningom vaknat ur
det slöhetstillstånd, hvari den oväntade underrättelsen hade försatt honom, och hade med uppmärksamhet lyssnat till det samtal, som ägde rum mellan hans anhängare. »De affalla från mig», sade han till sig själf, »de hålla inte mera fast vid mig än ett vissnadt blad vid grenen, då en vindpust blåser på den. — Vid alla helvetets djäflar! Kan jag inte själf hitta på råd, då jag öfverges af dessa
fega uslingar?» Han teg, och det var ett uttryck af diabolisk lidelse i det tvungna skratt, hvarmed han till sist afbröt deras samtal.

»Ha ha ha! I gode herrar, vid glorian kring den heliga
jungfruns panna, jag anser er för kloka män, käcka män, snarrådiga män, och ändå afstå ni ifrån rikedom, ära, glädje och gamman, allt
hvad vårt ädla spel lofvade er i detta ögonblicket, då det kunde vinnas genom ett dristigt kast!»

»Jag förstår er inte!» sade de Bracy. »Så snart Richards
hemkomst blir känd, skall han vara i spetsen för en här, och då är det förbi med oss. Jag vill råda er, herre, att antingen fly till Frankrike eller söka beskydd hos änkedrottningen.»

»Jag söker inte säkerhet för mig själf», sade prins Johan stolt, »den kunde jag vinna genom ett enda ord till min bror. Men fastän ni, de Bracy, och ni, Valdemar Fritzurse, äro så villiga att lämna mig, skulle det ändå inte glädja mig synnerligen att se edra hufvud svartna för väder och vind öfver Cliffords port.» Valdemar Fitzurse och de Bracy sågo på hvarandra med förvirrade och försagda miner. »Det finns blott en väg till räddning», fortfor prinsen, och
hans ansikte blef så mörkt som den svarta natten. »Föremålet för vår skräck färdas ensam. Man måste ta rätt på honom.»

»Inte jag», sade de Bracy hastigt, »jag var hans fånge, och han bevisade mig nåd. Jag vill inte göra en fjäder i hans hjälmbuske något för när.»

»Hvem talar om att göra honom något för när?» sade prins
Johan med ett hårdt skratt. »Den där karlen säger väl snart, att jag ville öfvertala honom att slå ihjäl honom! Nej, ett fängelse skulle vara bättre; vår farbroder Robert lefde och dog i borgen Cardiffe.»

»Ja», sade Valdemar, »men er fader Henrik satt fastare i sitt säte än ers nåd kan göra. Jag säger, att det bästa fängelse är det, som bygges af dödgräfvaren — intet fängelsehål går upp mot ett grafhvalf. Jag har sagt min mening.»

»Antingen det är fråga om fängelse eller graf», sade de Bracy, »tvår jag mina händer.»

»Niding!» sade prins Johan. »Du ämnar väl inte förråda vår plan?»

»Det är inte min afsikt», sade de Bracy, »jag vill stå er bi i allt hvad som anstår en riddare, vare sig på torneringsplatsen eller i lägret; men detta röfvaretåg ingår inte i hvad jag har lofvat.»

»Kom hit, Valdemar», sade prins Johan. »En olycklig furste
är jag. Min fader konung Henrik hade trogna tjänare, och fastän Reginald Fitzurse har efterlämnat en son, har han inte ärft sin fars trohet och mod.»

»Han har ärft bägge delarna», sade Valdemar Fitzurse, »och
efter det inte kan undvikas, vill jag åtaga mig ledningen af detta farliga företag. Dyrt köpte emellertid min far det berömmet, att han var en nitisk vän, och ändå var det trohetsbevis han gaf Henrik långt mindre än det jag står i begrepp att ge; ty hellre skulle jag angripa alla de helgon, som stå i almanackan, än fälla lans mot Richard Lejonhjärta. De Bracy, dig måste jag ge i uppdrag att hålla
modet uppe hos de tveksamma, och att beskydda prins Johans
person. I fall du får sådant budskap, som jag kan hoppas att jag kan sända dig, skall vårt företag ej längre synas tvifvelaktigt. — 
Småsven», sade han, »skynda till min bostad och säg till min
vapensmed, att han skall hålla sig redo där, och befall Stephen Wetheral, Broad Thoresby och de tre lansdragarne från Spyinghow att oförtöfvadt komma till mig, och låt äfven förste kunskaparen Hugh Bardon infinna sig. Farväl, min prins, till bättre tider.» Med dessa ord lämnade han rummet.

»Han drar ut för att ta min bror till fånga», sade prins Johan till de Bracy, »med så föga betänkande, som om det gällde en anglosaxisk frigårdsmans frihet. Jag litar på, att han skall åtlyda våra befallningar och visa all skyldig aktning för vår käre Richards person.»

De Bracy svarade endast med ett småleende.

»Vid glorian omkring den heliga jungfruns panna», sade prins
Johan, »vår befallning till honom var ofantligt bestämd — fastän du kanske inte hörde den, då vi stodo tillsammans i karnapfönstret. Tydlig och bestämd var vår föreskrift, att det skulle sörjas för Richards säkerhet, och ve Valdemars hufvud, om han ej lyder vårt bud!»

»Det är bäst, att jag går till hans bostad», sade de Bracy, »och gör klart för honom, hvad som är ers nåds vilja, ty då det alldeles undslapp mitt öra, har det kanske ej heller nått Valdemars.»

»Nej, nej», sade prins Johan otåligt, »jag bedyrar, att han
hörde mig.»

Knappt hade de Bracy lämnat rummet, förrän prins Johan
tillkallade en tjänare.

»Befall Hugh Bardon, vår förste kunskapare, att komma hit, så snart han har talat med Valdemar Fitzurse.»

Förste kunskaparen kom efter en kort stund, hvarunder Johan
gick af och an i rummet med osäkra och oroliga steg.

»Bardon», sade han, »hvad har Valdemar begärt af dig?»

»Två tilltagsna män, som väl känna till de villsamma trakterna här i norden och äro skickliga att följa spåret af man och häst.»

»Och det har du skaffat honom?»

»Ja, annars må ers nåde aldrig mera lita på mig», svarade förste kunskaparen. »Den ene är från Hexhamshire; han är van att spåra upp Tynedale- och Teviotdaleröfvare, som en blodhund följer spåret af ett skadskjutet djur. Den andre är född och uppfostrad i Yorkshire och har mången gång spänt sin båge i Shervood; han känner till hvarje glänta och uthuggning, hvarje snår och hvarje skog mellan York och Richmond.»

»Det är bra», sade prinsen. Efter ett ögonblicks paus tillade han därpå: »Bardon, det är af vikt, att du håller skarp utkik på Maurice de Bracy — likväl så, att han inte märker det, och låt oss veta då och då, hvad han tar sig för — hvem han talar med, hvad han ämnar göra. Försumma inte detta, ty det skall du stå mig till ansvar för.»

Hugh Bardon bugade sig och gick.
»I fall Maurice förråder mig», sade prins Johan, fall han 
förråder mig, som hans beteende kommer mig att frukta, skall jag 
ta hans hufvud, om så Richard än dundrade lös på Yorks portar.»

*
</chapter>

<chapter name="Trettiofjärde kapitlet.">
<h2><sc>Trettiofjärde kapitlet.</sc></h2>

Vi skola nu återvända till Isaac från York. Ridande på en
mulåsna, en gåfva från den fredlöse, med två resliga bönder till vägvisare och betäckning, hade juden begifvit sig af till proeceptoriet Tempelstowe för att underhandla om sin dotters frigifning. Proeceptoriet låg blott en dagsresa från den förstörda borgen Torquilstone, och juden hade hoppats komma fram dit före nattens inbrott. Efter att ha affärdat sina ledsagare vid skogsbrynet och belönat dem
med ett silfvermynt, började han därför öka farten så mycket hans trötthet medgaf. Men hans krafter sveko honom alldeles, innan han var en mil från tempelherrens borg; häftiga smärtor flögo genom hans rygg och lemmar, och då den stora hjärteångest han utstod nu ökades med kroppsliga lidanden, var det honom alldeles omöjligt att fara längre än till en liten köping, där det bodde en judisk rabbin,
som hade ett stort namn som läkare, och som Isaac var bekant med. Nathan Ben Israel mottog sin sjuke landsman med den godhet, som lagen föreskref, och som judarne voro vana att visa hvarandra. Han tvingade honom att bege sig till hvila och använda sådana läkemedel, som på den tiden bäst ansågos kunna hejda den feber, som ångest, utmattning, misshandel och sorg hade ådragit den stackars gamle juden.

Om morgonen, då Isaac ville stiga upp och fortsätta sin resa, gjorde Nathan invändningar mot hans uppsåt, både som hans värd och läkare. Det kunde kosta honom lifvet, sade han. Men Isaac svarade, att mer än lif och död berodde på, att han samma morgon begaf sig till Tempelstowe.

»Men vet du», sade Nathan, »att Lucas de Beaumanoir,
öfverhufvudet för deras orden, han, som de kalla stormästare, nu själf är på Tempelstowe?»

»Det vet jag inte», sade Isaac.

»Han har kommit till England utan att vara väntad af sina
bröder», sade Ben Israel, »och han kommer till dem med stark och utsträckt arm för att tillrättavisa och tukta. Hans ansikte är upptändt af vrede mot dem, som ha svikit det löfte de gifvit, och stor är dessa Belials söners fruktan. Du måste ha hört hans namn nämnas?»
»Det är mig väl bekant», sade Isaac. Hedningarne omtala denne Lucas Beaumanoir som en man, den där är nitisk till att kämpa för hvarje punkt af den nazarenska lagen; och våra bröder ha skildrat honom som ett fruktansvärdt gissel för saracenerna och en grym tyrann mot oss, löftets barn.»

»Och sanningsenligt ha de skildrat honom så», sade läkaren
Nathan. »Andra tempelherrar kunna dragas ifrån sina hjärtans mål genom köttsliga lustar eller mutas med löften om guld och silfver; men Beaumanoir är af ett annat slag; han hatar sinnlig lusta, föraktar mammon och eftersträfvar hvad de kalla martyrskapets krona. Måtte Jakobs Gud snart sända den till honom och dem alla! Särskildt har denne stolte man utsträckt sin handske öfver Judas barn. Onda och lögnaktiga ord har han talat till och med om våra läkemedels kraft, som om de vore satans påfund. Måtte Herren tukta honom!»

»Icke desto mindre», sade Isaac, »måste jag infinna mig på
Tempelstowe, om än hans ansikte är likt en sju gånger upphettad, glödande ugn.»

Han förklarade därefter för Nathan den tvingande anledningen
till resan. Rabbinen hörde på honom med intresse och uttryckte sitt deltagande på sitt folks vis, i det han ref sönder sina kläder och sade: »Ack, min dotter! Ack, min dotter! Ve, Zions skönhet! Ve Israels fångenskap!»

»Du ser hur det står till med mig», sade Isaac, »och att jag
inte kan dröja. Kanhända, att denne Lucas Beaumanoir, då han
är deras styresman, genom sin närvaro kan afvända Brian de
Bois-Guilbert från det onda han rufvar på, så att han utlämnar till mig min älskade dotter Rebecka!»

»Gå du», sade Nathan Ben Israel, »och var vis, ty visdom hjälpte Daniel i lejonkulan; och måtte det gå dig väl, så som ditt hjärta önskar. Men om du kan, så håll dig undan för stormästaren, ty att öfva försmädelse mot vårt folk är hans fröjd både morgon och afton.»

Isaac sade sin vän farväl, och efter ungefär en timmes ridt var han vid Tempelstowes portar.

Denna tempelherrarnes borg låg mellan fruktbara åkrar och ängar, som den förre præceptorns fromhet hade skänkt deras orden. Den var stark och väl befästad, någonting som aldrig försummades af dessa riddare och som det laglösa tillståndet i England gjorde alldeles nödvändigt. Två med hillebarder beväpnade män i svart dräkt höllo vakt på vindbryggan, och andra i samma mörka dräkt gingo med ljudlösa, afmätta steg fram och tillbaka på murarna, mera lika spöken än stridsmän. Ordens lägre tjänare voro så klädda, sedan deras användande af hvita dräkter liksom riddarnes och väpnarnes hade gifvit upphof till ett samfund af vissa falska bröder i Palästinas berg, som kallade sig tempelherrar och bragte stor skam öfver
orden. Då och då sågs en riddare gå öfver gården i sin långa, hvita kappa med hufvudet nedböjdt mot bröstet och armarna korslagda. Möttes de händelsevis, gingo de förbi hvarandra med en långsam, högtidlig och stum hälsning; ty detta bjödo deras ordensregler med stöd af bibelns ord: »Genom många ord skall du icke undgå synd», och: »Lif och död är i din tungas makt.» Med ett ord, tempeltuktens asketiska stränghet, som så länge utbytts mot tygellös frihet och vällefnad, tycktes plötsligt ha vaknat till lif igen under Lucas Beaumanoirs stränga tillsyn.

Isaac stannade vid porten för att öfverväga, hur han skulle
skaffa sig inträde på det sätt, som snarast kunde väntas leda till ett godt resultat.

Emellertid vandrade Lucas Beaumanoir i en liten trädgård, som hörde till præceptoriet och låg innanför dess inre fästningsverk, och förde ett förtroligt samtal med en broder af hans orden, som kommit från Palästina tillsammans med honom.

Stormästaren var en äldre man, det syntes på hans långa grå
skägg och hans buskiga grå ögonbryn, som öfverskuggade ögonen, hvilkas eld åldern dock ej förmått släcka. En fruktansvärd stridsman var han, och hans magra, stränga ansikte var prägladt af krigarens vildhet; hans infallna drag buro ej mindre tydliga spår af fasta och återhållsamhet än af den själfbelåtna fromhetens andliga
högmod. Han var reslig till växten, och hans hållning, som ej var kufvad af ålderdom och vedermödor, var rak och stolt. Hans hvita kappa var tillskuren noggrant efter den helige Bernhards regel. I handen bar han den egendomliga <i>abacus</i> eller ämbetsstaf, hvarmed tempelherrar vanligen framställas och som på sin öfversta spets hade en rund plåt, hvarpå ordens kors var ingraveradt, omgifvet af en rundel eller list. Hans ordensbroder, som följde med denna upphöjda person, hade nästan alldeles samma dräkt, men hans ofantliga underdånighet gentemot sin förman utvisade, att det inte fanns någon annan likhet mellan dem.

»Conrad», sade stormästaren, »käre kamrat i mina strider och
vedermödor, endast till ditt trofasta hjärta kan jag anförtro min sorg öfver att vara vittne till vår heliga ordens förfall.»

»Det är tyvärr sant», svarade Conrad Mont-Fitchet, »det är
tyvärr sant, och våra bröders öfverträdelser af ordensreglerna i England äro ännu gröfre än i Frankrike.»

»Det är därför de äro rikare», svarade stormästaren. »Öfverse med mig, broder, om jag måste berömma mig själf litet. Du känner till det lif jag har fört, hur jag har åtlydt hvar och en af min ordens föreskrifter, kämpat med djäflar både i lekamlig gestalt och
utan. Men vid det heliga templet svär jag dig, att med undantag af dig själf och några få andra, som ännu iakttaga vår ordens gamla stränghet, ser jag inga bröder, som jag kan förmå mig att ge detta heliga namn. Hvad säga våra stadgar, och hur iakttagas de
af våra bröder? Det är dem ålagdt att utrota trolldom och kätteri, men de beskyllas för att studera judarnes fördömda kabbalistiska hemligheter och de hedniska saracenernas trolldom. Tarflighet i lefnadssättet är dem föreskrifven; rötter och soppa skola de äta, men endast kött tre gånger i veckan, emedan vanan att äta kött är ett skamligt fördärf för kroppen; men deras bord digna af läckra rätter. Deras dryck skulle vara vatten, och nu sätter hvarje narr en
ära i att kunna dricka som en tempelherre. Väl vore det, Conrad, om förslappningen i kyrkotukten ej ginge vidare. Korsets stridsmän, hvilka borde sky en kvinnas blick som en basilisks öga, lefva i uppenbar synd, icke allenast med kvinnor af sin egen ras, utan äfven med döttrarna af de förbannade hedningarne och de ännu mer förbannade judarne. Men jag <i>skall</i> rensa templets byggnad, och de orena stenar, som äro besmittade, skall jag aflägsna och kasta ut ur byggnaden.»

»Men betänk väl, ärevördige fader», sade Mont-Fitchet, »smittan har blifvit ingrodd på grund af tid och vana; låt din omdaning bli lika varsam som den är rättfärdig och vis.»

»Nej, Mont-Fitchet», svarade den stränge gamle mannen, »den
måste vara skarp och plötslig, annars kommer tempelherrarnes orden att gå under och dess plats skall ej längre kännas bland folken.»

»Gud förbjude en sådan olycka!» sade præceptorn.

»Amen», sade stormästaren högtidligt; »men vi måste förtjäna
hans bistånd. Jag säger dig, Conrad, att hvarken himlens eller jordens makter längre skola tåla detta släktes ogudaktighet.»

I detta ögonblick inträdde en riddaresven, iklädd en luggsliten dräkt (ty aspiranterna till denna heliga orden buro, så länge de voro noviser, riddarnes aflagda kläder) i trädgården, och sedan han bugat sig djupt för stormästaren, stod han tyst och väntade på hans tillåtelse, innan han dristade sig att framföra sitt ärende.

»Utanför porten står en jude, ärevördige fader», sade
riddare-svennen, »som ber att få tala med broder Brian de Bois-Guilbert.»

»För in juden, Damian.»

Svennen gick med en djup bugning och kom några minuter därefter tillbaka åtföljd af Isaac från York. En naken slaf, som förts fram till någon mäktig furste, kunde ej närma sig hans domarestol med djupare vördnad och ångest än den, hvarmed juden trädde inför stormästaren. Då han kommit på fyra, fem stegs afstånd, gaf Beauma-noir honom med sin staf en vink att han ej fick komma närmare. Juden knäföll på marken, som han kysste till bevis på ödmjukhet; därefter reste han sig och stod inför tempelherren med armarna korslagda öfver bröstet och hufvudet nedböjdt mot det med en
österländsk slafs hela underdånighet.

»Damian», sade stormästaren till svennen, »gå, säg till en vakt att hålla sig beredd att komma genast, då vi kalla, och låt ingen komma in i trädgården, förrän vi gått härifrån.» Svennen bugade
sig och gick. »Jude», fortfor den stolte gamle mannen, »hör på hvad jag säger dig. Det anstår ej oss i vår ställning att föra ett långt samtal med dig, och vi spilla hvarken ord eller tid på <i>någon</i>. Var därför kort i dina svar på de frågor jag vill göra dig, och må dina ord vara sanningens ord; ty ifall din tunga är falsk mot mig, skall jag låta rycka ut den ur din vantrogna hals.»

Juden ämnade svara, men stormästaren fortfor:

»Tyst, vantrogne! Icke ett ord i vår närvaro annat än som
svar på våra frågor. Hvad har du att göra med vår broder Brian de Bois-Guilbert?»

Isaac stönade af ångest och villrådighet. Om han aflade sin
redogörelse, kunde den tydas, som om han förtalade orden; men om han ej redogjorde för hvad som händt, hur kunde han då hoppas på sin dotters befrielse? Beaumanoir såg hans dödliga ångest och nedlät sig till att lugna honom litet.

»Du har ingenting att frukta för din eländiga person, jude»,
sade han, »om du blott handlar ärligt i denna sak. Ännu en gång fordrar jag att få veta, hvad du har att skaffa med Brian de Bois-Guilbert.»

»Jag har åtagit mig att föra fram ett bref», stammade juden,
»med ers högvördighets tillåtelse, till denne gode riddare från prior Aymer i Jorvaulx.»

»Sade jag inte att det var onda tidender, Conrad?» sade
stormästaren. »En cistercienser-prior sänder ett bref till en Templets stridsman och kan ej finna någon lämpligare budbärare än en otrogen jude. Gif mig brefvet.»

Med darrande händer tog juden fram brefvet ur sin
armeniska mössa, där han för säkerhetens skull stoppat det, och ämnade med krökt rygg och utsträckt arm närma sig för att räcka det till den barske mannen.

»Tillbaka, hund!» sade stormästaren. »Jag rör ej vid en
otrogen annat än med svärdet. Conrad, tag du brefvet från juden och gif mig det.»

Då Beaumanoir sålunda kommit i besittning af brefvet,
betraktade han det först noga utanpå och började därefter lösa det snöre, som sammanhöll det. »Ärevördige fader», sade Conrad, ehuru med den största ödmjukhet, »ämnar du bryta brefvet?»

»Ja, hvarför skulle jag inte göra det?» sade Beaumanoir med
rynkad panna. »Står det inte skrifvet, att en tempelherre ej får mottaga något bref, ej ens från sin far, utan att meddela det till stormästaren och läsa det i hans närvaro?»

Han genomläste därpå brefvet i hast med ett uttryck af
öfverraskning och förfäran, läste om det långsammare, räckte det sedan till Conrad med den ena handen, i det han slog på det med den andra, och utbrast: »Det är minsann underliga saker att skrifva om för den ene kristne mannen till den andre, och det bägge två
medlemmar, ja till och med ej obetydliga medlemmar af andliga ordnar! När, o Herre», sade han högtidligt och med upplyftade ögon, »vill du komma med din kastoskofvel för att rensa din loge?»

Mont-Fitchet tog brefvet från sin förman och ämnade läsa
igenom det. »Läs det högt, Conrad», sade stormästaren. »Och du» — han vände sig till Isaac — »hör du på, hvad som står däri, ty vi vilja göra dig frågor därom.»

Conrad läste upp brefvet, som lydde sålunda: »Aymer, af Guds
nå de prior för S. Marias cistercienserkloster Jorvaulx, önskar riddar Brian de Bois-Guilbert, riddare af Templets heliga orden, en god hälsa samt konung Bacchus' och fru Venus' rika gåfvor. Hvad vår nuvarande ställning angår, käre broder, äro vi en fånge hos vissa laglösa och ogudaktiga män, hvilka ej dragit i betänkande att bemäktiga sig vår person och affordra oss lösepenning, hvarvid vi
äfven erfarit Front-de-Boeufs olycka och att du sluppit undan med den sköna judiska trollkvinnan, hvars svarta ögon ha förhäxat dig. Vi glädja oss hjärtligt öfver din räddning; icke desto mindre bedja vi dig vara på din vakt gentemot denna nya häxa från Endor; ty vi ha privat erfarit, att er stormästare, som ej frågar ett grand efter
röda kinder och svarta ögon, kommer öfver från Normandie för att störa er glädje och straffa er för edra öfverträdelser. Därför bedja vi dig enständigt att vara på din vakt. Och då den rike juden, hennes far, Isaac från York, har bedt mig om ett rekommendations-bref, ger jag honom detta och råder, ja, ber dig enträget, att du låter honom få jungfrun tillbaka mot lösepenning, alldenstund han ur sina penningpåsar kan betala dig så mycket, att du därför under tryggare villkor kan skaffa dig femtio jungfrur, hvaraf jag hoppas få min andel, då vi sammanträffa i fröjd och gamman som sanna bröder, icke glömmande vinbägaren.

»Till detta glada sammanträffande bjuda vi dig farväl. Gifvet i denna röfvarehåla tidigt på morgonen.

<tab><tab><tab><tab><tab><tab> <i>Aymer Pr. S. M. Jorvolciensis.</i>

»<i>Post scriptum.</i>  Din guldkedja stannade ej länge hos mig, den skall nu hänga om halsen på en fredlös villebrådstjuf, hvilken kallar på sina hundar med pipan, som hänger därpå.»

»Hvad säger du om detta, Conrad?» sade stormästaren.
»Röfvarhåla! Ja, för en sådan prior är sannerligen en röfvarhåla en passande bostad! Denna Rebecka från York var en lärling till den Mirjam, som du nog har hört talas om. Du skall genast få höra juden erkänna det.» Han vände sig därpå till Isaac och sade: »Din dotter är alltså fången hos Brian de Bois-Guilbert?»

»Ja, ärevördige och tappre herre», stammade den stackars Isaac, »och hvilken lösepenning en fattig man kan betala för hennes befrielse...»

»Var tyst!» sade stormästaren. »Denna din dotter har öfvat
läkarekonster, inte sant?»
»Jo, nådig herre», svarade juden med mera säkerhet, »och
riddare och bönder, svenner och länsmän ha orsak att välsigna den goda gåfva himlen har skänkt henne.»

»Din dotter utför förmodligen sina kurer genom ord och
besvärjelser och amuletter och andra kabbalistiska mysterier?»

»Nej, ärevördige och tappre riddare, förnämligast genom en
balsam af underbar kraft.»

»Hvarifrån har hon fått denna hemlighet?» sade Beaumanoir.

»Den öfverlämnades till henne», svarade Isaac tveksamt, »af
Mirjam, en vis gammal kvinna af vår stam.»

»Ha, falske jude!» sade stormästaren. »Är det inte denna häxa Mirjam, hvars trollkonsters vederstygglighet är beryktad i alla kristna länder?» Han korsade sig. »Hennes kropp blef bränd på bålet och hennes aska spridd för alla vindar, och så går det med mig och min orden, om jag inte gör likaså med hennes lärjunge, ja, ännu mera! Jag skall lära henne att öfva trolldom mot det heliga Templets stridsmän! Sparka ut denne jude genom porten — skjut ned honom, om han gör motstånd eller vänder om. Med hans dotter skola vi handla som den kristna lagen och vårt eget höga ämbete ålägger oss »

Den stackars Isaac knuffades alltså bort och drefs ut från
præceptoriet; alla hans böner, ja äfven hans anbud, lämnades utan afseende. Han kunde ej göra något bättre än återvända till rabbinens hus och med hans tillhjälp söka få veta, hvad man tog sig till med hans dotter. Hittills hade han varit orolig för hennes ära, nu måste han bäfva för hennes lif. Stormästaren lät emellertid kalla till sig
præceptorn på Tempelstowe.
</chapter>

<chapter name="Trettiofemte kapitlet.">
<h2><sc>Trettiofemte kapitlet.</sc></h2>

Albert Malvoisin, föreståndare eller på ordens språk præceptor för anstalten Tempelstowe, var bror till den Philip Malvoisin, som redan i förbgiående omtalats i denna berättelse, och stod liksom denne baron i nära förhållande till Brian de Bois-Guilbert.

Det var dock den skillnaden mellan honom och den dumdristige Bois-Guilbert, att han förstod att breda hyckleriets slöja öfver sina laster och sin äregirighet och till det yttre påtaga sig ett sken af fanatism, som han i själ och hjärta föraktade. Om ej stormästarens ankomst varit så oväntadt plötslig, skulle han ej på Tempelstowe ha sett något, som kunde ha tydt på en förslappning i
ordenstukten. Och till och med nu, då Albert Malvoisin blifvit öfverraskad och till en viss grad ertappad, hörde han med djup vördnad
och skenbar ruelse på sin förmans tillrättavisningar och skyndade sig att ändra de förhållanden denne klandrade.

Men den gynnsamma stämningen hos stormästaren blef i hög
grad grumlad af den underrättelsen, att Albert i ett åt religionen helgadt hus hade mottagit den judiska fången, och då Albert framträdde inför honom, betraktade han honom med en ovanligt sträng blick.

»I detta åt den heliga tempelordens syften invigda hus», sade stormästaren i sträf ton, »finns det en judisk kvinna, som är hitförd af en ordensbroder med ert tysta samtycke, herr præceptor.»

Albert Malvoisin blef i högsta grad förvirrad, ty den olyckliga Rebecka hade blifvit inspärrad i en afsides liggande hemlig del af huset, och man hade vidtagit alla försiktighetsmått för att förebygga, att hennes vistelse där blef känd.

»Hvaraf kommer det sig, frågar jag dig åter, att du har tillåtit en broder att föra in en judisk trollkvinna på detta heliga ställe till dess vanhelgelse och besmittelse?»

»En judisk trollkvinna?» upprepade Albert Malvoisin. »Alla goda änglar bevare oss!»

»Ja, broder, en judisk trollkvinna», sade stormästaren strängt.

»Ärevördige fader», sade Albert, »om jag har felat genom att
mottaga henne här, så var det i den villfarelsen, att jag sålunda kunde göra slut på vår broders lidelse för denna judinna; den tycktes mig så förryckt och onaturlig, att jag nödvändigt måste betrakta den som ett anfall af vanvett, hvilket snarare kunde botas genom medlidande än genom tillrättavisningar. Men eftersom er högvördighets visdom har upptäckt, att denna judeflicka är en trollkvinna, kan det kanske till fullo förklara hans oförnuftiga kärlek.»

»Ja, så är det, så är det!» sade Beaumanoir. »Hvad beträffar
denna skändliga kvinna, som har gjort en af det heliga Templets bröder till föremål för sin trolldom, så skall hon för visso döden dö.»

»Men Englands lagar . ..», &ade praeceptorn, som, fastän han var glad öfver, att stormästarens harm lyckligtvis vändt sig från honom och Bois-Guilbert och tagit en annan riktning, nu började bli rädd för, att han skulle gå för långt.

»Englands lagar», afbröt Beaumanoir honom, »tillstädja och
ålägga hvarje domare att öfva rättvisa inom sitt eget
domareområde. Den obetydligaste lille baron kan fängsla, förhöra och döma en trollkvinna, som finnes på hans gods. Skall då denna myndighet förnekas tempelherrarnes stormästare i ett af hans ordens præceptorier? Nej — vi vilja döma och fördöma. Häxan skall aflägsnas ur landet, och då skall dess ogudaktighet tillgifvas. Ställ borghallen i ordning till processen mot trollkvinnan.»

Albert Malvoisin bugade sig och gick — icke för att ge
befallning om salens ordnande, utan för att uppsöka Brian de
Bois-Guil-bert och meddela honom, hur det antagligen skulle komma att gå.
Men då Malvoisin hade meddelat honom, hur sakerna stodo, att
Rebeckas närvaro blifvit röjd för den stränge stormästaren, men att dennes vrede lyckligtvis blifvit vänd mot judinnan, hvilken han ville straffa som en trollkvinna, den där hade förhäxat Bois-Guilbert, så gjorde detta en helt annan verkan än Albert hade väntat.

Den stolte tempelherren blef ursinnig öfver denna dåraktiga
beskyllning mot den kvinna han älskade och for ut i uppstudsiga och häftiga ord mot stormästaren trots den försiktige Alberts enträgna förmaningar att ej sätta sin höga ställning på spel för en kvinnas och därtill en judinnas skull.

»Rebecka», sade Bois-Guilbert, då han åter blef ensam, »du
kommer visst att stå mig dyrt. Hvarför kan jag ej öfverlämna dig åt ditt öde, som denne kallblodige hycklare råder mig till? Ett försök vill jag göra att rädda dig — men akta dig för att visa dig otacksam! Ty blir jag åter af visad, skall min hämnd bli lik min kärlek. Bois-Guilberts lif och ära får ej sättas på spel, då förakt och förebråelser äro hans enda lön.»

Då Tempelstowes præceptor lämnat Bois-Guilbert för att göra
förberedelser till häxprocessen, träffade han Conrad Mont-Fitchet, som frågade honom om Guilberts ställning till anklagelsen mot Rebecka.

»Jag har alldeles nyss bemödat mig att få honom till att lämna henne i sticket», sade Malvoisin, »men säg mig, har man tillräckliga grunder för att domfälla denna Rebecka för trolldom? Skall ej stormästaren ändra tankar, då han ser, att bevisen äro så svaga?»

»De måste göras starkare, Albert», svarade Mont-Fitchet, »de
måste göras starkare. Förstår du mig?»

»Ja, det gör jag», svarade praeceptorn, »och jag drar ej i
betänkande att göra något för att främja ordens väl. Men tiden är knapp att finna passande utvägar.»

»De <i>måste</i> finnas, Malvoisin», sade Conrad; »det skall vara både dig och orden till båtnad. Detta Tempelstowe är ett fattigt præceptorium — Maison-Dieu är dubbelt så mycket värdt —; du känner mitt inflytande hos vår gamle stormästare; skaffa någon, som kan drifva igenom denna sak, och du är præceptor öfver Maison-Dieu i det fruktbara Kent. Hvad säger du om det?»

»Det finns», svarade Malvoisin, »bland dem, som kommo hit
med Bois-Guilbert, två karlar som jag mycket väl känner; de ha tjänat min broder Philip de Malvoisin och öfvergingo från hans tjänst till Front-de-Boeufs. Det är möjligt, att de veta något om denna kvinnas trollkonster.»

»Gå då genast ut och sök upp dem — och om en dukat eller
två kan skärpa deras minne, så spara inte därpå.»

»De skulle för en sekin svärja på, att deras egen mor vore en trollpacka», sade praeceptorn.

Den väldiga borgklockan hade ringt till middag, då Rebecka
hörde tramp af fötter i den lönntrappa, som ledde till det ställe, där hon hölls fången. Bullret antydde, att det kom flera personer, och detta nästan gladde henne, ty hon var mera rädd för den vilde och lidelsefulle Bois-Guilberts besök i enrum än för något annat ondt, som kunde drabba henne, dörren till kammaren öppnades, och Conrad och prseceptorn Malvoisin inträdde, ledsagade af fyra svartklädda, med hillebarder beväpnade drabanter.

»Dotter af en förbannad ras», sade præceptorn, »stig upp och
följ oss!»

»Hvarthän», sade Rebecka, »och i hvad afsikt?»

»Kvinna», sade Conrad, »det tillkommer icke dig att fråga, utan att lyda. Icke desto mindre må du veta, att du skall föras inför vår heliga ordens stormästares domstol för att där stå till räkenskap för dina brott.»

»Abrahams Gud vare prisad!» sade Rebecka och knäppte
andäktigt sina händer. »En domares namn, äfven om han är fiende till mitt folk, är för mig som namnet på en beskyddare. Högeligen beredvilligt följer jag dig — tillåt mig blott insvepa mitt hufvud i en slöja.»

De gingo utför trappan med långsamma och högtidliga steg,
gingo igenom ett långt galleri och inträdde genom en dubbeldörr vid ändan däraf i en stor hall, där stormästaren för tillfället presiderade som domare.

Den nedersta delen af detta rymliga rum var full af
riddare-svenner och drabanter, hvilka ej utan möda gjorde rum för Rebecka, som ledsagades af præceptorn och Mont-Fitchet och följdes af vakten med hillebarderna, så att hon kunde gå fram till den för henne bestämda platsen. Medan hon med korslagda armar och nedböjdt hufvud gick genom skaran, stack någon i hennes hand ett stycke pergament, som hon nästan omedvetet mottog och fortfor att hålla i, utan att se på dess innehåll. Vissheten, att hon hade en vän i
denna fruktansvärda församling, gaf henne mod att se sig omkring. Hon lät alltså blicken glida ut öfver den scen, som vi skola försöka beskrifva i nästa kapitel.

*
</chapter>

<chapter name="Trettiosjätte kapitlet.">
<h2><sc>Trettiosjätte kapitlet.</sc></h2>

Den domstol, som var nedsatt för att förhöra och döma den
oskyldiga och olyckliga Rebecka, hade tagit plats på tribunen eller den upphöjning, som fanns i den stora hallens öfre ända — en plattform, hvilken vi redan besjcrifvit som den hedersplats man anvisade de mest
framstående invånarne eller gästerna i ett medeltidshus.
<img>Rebecka inför sina domare i rättssalen.</img>
I en hög stol midt för den anklagade satt tempelherreordens
stormästare i sin bländande hvita böljande mantel, hållande i sin hand den mystiska stafven, som upptill bar ordens symbol. Vid hans fötter stod ett bord, hvarvid sutto två skrifvare, ordens kaplan, hvars uppgift det var att föra protokoll öfver dagens förhandlingar. Dessa prästers svarta dräkter, skalliga hjässor och ödmjuka miner utgjorde en skarp kontrast till det krigiska utseendet hos de
närvarande riddarne, hvilka antingen bodde i præceptoriet eller hade kommit dit för att göra stormästaren sin uppvaktning. Præceptorerna, af hvilka fyra voro närvarande, sutto på lägre bänkar, något bakom sin förman, och de riddare, som ej innehade någon sådan rang inom orden, hade sin plats på ännu lägre bänkar, hvilka stodo på samma afstånd från præceptorernas som dessa från stormästarens. Bakom dem, men äfven på upphöjningen, stodo ordens
riddaresvenner i hvita dräkter af gröfre tyg.

Hela församlingen hade en prägel af det djupaste allvar, och i riddarnes ansikten var ett uttryck af krigisk käckhet parad med den högtidlighet i hållningen, som anstod män af en andlig riddareorden och som de ej försummade att iakttaga i stormästarens närvaro.

Den öfriga, lägre delen af hallen, som var full af vakter med hillebarder samt af åskådare, som lockats dit af nyfikenhet för att på en gång se en stormästare och en judisk trollkvinna. De allra flesta af dessa mera underordnade personer voro i en eller annan egenskap samhöriga med orden, och de kändes lätt igen på sina svarta
dräkter. Men man nekade ej traktens bönder tillträde, ty det var Beaumanoirs stolthet att göra den uppbyggliga synen af den rättvisa han skipade så offentlig som möjligt. Hans stora, blå ögon tycktes vidga sig, då han lät blicken glida ut öfver församlingen, och hans ansikte fick ett uttryck af stolthet i medvetande af hans värdighet och det förment förtjänstfulla i den roll han stod i begrepp att spela. En psalm, hvarvid han själf anförde med en mjuk basröst, som ålderdomen ej beröfvat något af dess kraft, öppnade dagens förhandlingar, och den högtidliga sången <i>Venite exultemus
Domino,</i> som så ofta sjöngs af tempelherrarne, innan de inläto sig i kamp med jordiska motståndare, ansågs af Lucas som den mest passande inledningen till den förestående triumfen — ty så betraktade han den — öfver mörkrets makter. De djupa, långdragna tonerna, som uppstämdes af hundratals vid koralsång vana manliga röster, höjde sig mot hallens hvälfda tak och rullade mellan dess bågar med ett vackert, högtidligt ljud liksom af ett väldigt brusande
vatten.

Då tonerna upphörde, lät stormästaren sin blick glida ut öfver kretsen och märkte, att en af præceptorernas platser stod tom. Brian de Bois-Guilbert hade nämligen rest sig och stod nu vid ändan af en af de bänkar, som intogos af tempelriddarne. Med den ena handen höll han sin långa kåpa så, att den delvis dolde hans ansikte,
medan den andra hvilade på det korsformiga fästet af hans svärd, med hvars blottade klinga han ritade streck på ekgolfvet.

»Olycklige man!» sade stormästaren efter att ha betraktat honom med en deltagande blick. »Du ser, Conrad, hur denna heliga rättshandling smärtar honom. Därhän kan en kvinnas lättfärdiga blick, i förening med mörkrets furste, föra en ärlig och tapper riddare! Ser du, han kan inte möta vår blick; han kan inte se på henne; och hvem vet, hvad det är för en ingifvelse af den onde, som tvingar honom att rita dessa kabbalistiska streck på golfvet? Det är kanske ett anslag mot vårt lif och vår säkerhet; men vi förakta och
trotsa den lede Satan. <i>Semper Leo percutiatur!</i>»

Dessa ord yttrades afsides till hans förtrogne vän Conrad
Mont-Fitchet. Därpå upphof stormästaren sin röst och talade till församlingen.

»Ärevördiga och tappra män, riddare, prseceptorer och
medlemmar af denna heliga orden, mina bröder och mina barn! — Äfven I, välborna och fromma svenner, som eftertrakten att bära detta heliga kors! — Likaledes I, kristna bröder af hvad rang det vara månde! Vi ha stämt till rätta inför oss en judisk kvinna vid namn Rebecka, dotter till Isaac från York — en kvinna beryktad för signeri och trollkonster, hvarmed hon hetsat blodet och förhäxat
hjärnan icke på en bonde, utan på en riddare — icke på en värdslig riddare, utan på en riddare, som är invigd till det heliga Templets tjänst — icke på en tempelriddare rätt och slätt, utan på en præceptor i vår orden, högst i rang och värdighet. Vår broder Brian de Bois-Guilbert är väl känd för oss och för alla, som nu höra oss, såsom en trogen och nitisk korsets stridsman. Då det berättades oss, att en sådan man, så hedrad och så hedervärd, plötsligt åsidosättande all hänsyn till sitt goda namn, sina löften, sina bröder och sina framtidsutsikter, hade trädt i förhållande till en judisk kvinna, hade vandrat i detta skändliga sällskap genom öde trakter, försvarat hennes person framför sin egen och till sist varit så till ytterlighet förblindad af sin dårskap, att han till och med fört henne till ett af våra egna præceptorier, hvad annat kunna vi då säga än att den ädle riddaren var besatt af någon ond ande eller under inflytande af trolldom? Då Satan sålunda med tillhjälp af signerier och andra trollmedel vunnit herravälde öfver riddaren, kanske emedan han för
lättsinnigt riktat sina blickar på en kvinnas skönhet, måste vi snarare beklaga än straffa hans förseelse, och i det vi endast ålägga honom sådan penitens, som kan rena honom från hans synd, böra vi vända vår harm i all dess kraft mot det fördömda redskap, som varit så nära att vålla hans fullständiga af fall. Träden alltså fram och afläggen vittnesbörd, I, som varit vittnen till detta hans beklagliga
beteende, så att vi kunna bedöma dess innebörd och besluta, om vår rättskänsla kan tillfredsställas genom denna kätterska kvinnas straff, eller om vi med blödande hjärta måste tillgripa ytterligare åtgärder mot vår broder.»
Flera vittnen framkallades för att aflägga vittnesbörd om,
hvilken fara Bois-Guilbert utsatt sig för i sina sträfvanden att rädda Rebecka ut från den brinnande borgen, och huru han försummat sitt eget försvar för att sörja för hennes säkerhet. Riddarens ansträngningar att försvara Rebecka skildrades som långt öfverskridande icke allenast klokhetens, utan också det mest fanatiska ridderliga nits
gränser, och hans vördnad för hvad hon sade — oaktadt hennes tal ofta var hårdt och förebrående — framställdes som drifven till sådan ytterlighet, att den föreföll nästan öfvernaturlig hos en man med hans stolta karaktär.

»Skulle det inte vara riktigt, mina bröder», sade stormästaren, »om vi anställde några undersökningar angående denna kvinnas förflutna lif och vandel, i synnerhet för att upptäcka, om hon är en person, som kan antagas använda magiska trollformler och konster, eftersom de sanningar vi hört för visso kunna göra oss böjda att antaga, att vår vilseförde broder i denna olyckliga tilldragelse blifvit påverkad af djäfvulsk lockelse och bedrägeri?»

Herman af Goodalricke var den fjärde närvarande præceptorn;
de andra tre voro Conrad, Malvoisin och Bois-Guilbert själf.
Herman var en gammal kämpe, hvars ansikte var fullt af ärr efter sabelhugg af museimän och som hade hög rang och stort anseende bland sina bröder. Han reste sig och bugade sig för stormästaren, som genast gaf honom tillåtelse att tala. »Jag önskade veta, högärevördige fader, af vår tappre broder Brian de Bois-Guilbert, hvad han säger om dessa underliga beskyllningar och med hvilken blick han nu själf betraktar sitt förhållande till denna judiska flicka.»

»Brian de Bois-Guilbert», sade stormästaren, »du hör den fråga, som vår broder Goodalricke önskar att du skall besvara. Jag befaller dig att svara honom.»

Bois Guilbert vände sitt hufvud mot stormästaren, då han
tilltalades så, men teg fortfarande.

»Han är besatt af en stum djäfvul», sade stormästaren. »Tala, Brian de Bois-Guilbert, jag besvär dig vid denna vår heliga ordens symbol.»

Bois-Guilbert gjorde en ansträngning för att bekämpa sin
vaknande föraktfulla harm, hvilken det ej — det visste han mycket väl — skulle vara honom till båtnad att ge luft. »Brian de Bois-Guil-bert», sade han, »svarar inte på slika dåraktiga och obestämda beskyllningar. Om hans ära kränkes, skall han försvara den med detta svärd, som ofta har kämpat för kristendomen.»

»Vi förlåta dig, broder Brian», sade stormästaren, »fastän det, att du i vår närvaro berömt dig af dina krigiska bedrifter, är ett skryt och förskrifver sig från den onde, som frestar oss till själfberöm. Men du har vår tillgift, alldenstund vi förstå, att du talar mindre af egen drift än efter ingifvelse af honom, som vi, om Gud vill, skola betvinga och drifva ut ur denna församling.» En hånfull
blick ljungade ur Bois-Guilberts svarta, vilda ögon, men han svarade icke. »Och nu», fortfor stormästaren, »sedan vår broder Goodalrickes fråga blifvit så ofullständigt besvarad, så låt oss fortsätta vår undersökning, mina bröder, och med vår skyddspatrons bistånd skola vi tränga till bottnen i detta syndens mysterium. Må de, som ha
något att vittna om denna judiska kvinnas lif och vandel, träda fram för oss.» Det uppstod en viss oro i den nedre delen af hallen, och då stormästaren frågade om orsaken därtill, svarades det, att det bland mängden fanns en man, som hade varit sjuk och sängliggande, men hvilken fången genom en underbar balsam hade återgifvit hans lemmars fulla bruk.

Den stackars bonden, anglosaxare till börden, släpades inför
skranket, bäfvande för det straff han möjligen kunde ha ådragit sig genom det brottet, att han låtit en judisk kvinna bota honom för hans lamhet. Fullständigt botad var han visserligen icke, ty han stödde sig på ett par kryckor, då han gick fram för att aflägga sitt vittnesbörd. Mycket ogärna och under många tårar aflade han detta; men han medgaf, att han för två år sedan, då han bodde i York,
plötsligt angripits af en smärtsam sjukdom, medan han, som var snickare, arbetade åt den rike juden Isaac, och att han hade varit ur stånd att lämna sängen förrän de efter Rebeckas anvisning begagnade läkemedlen och i synnerhet en värmande, kryddluktande balsam till en viss grad återgifvit honom hans lemmars bruk. Dessutom, sade han, hade hon gifvit honom en ask med denna kostliga salfva och yttermera skänkt honom pengar, så att han skulle kunna bege sig hem till sin fars hus i närheten af Tempelstowe. »Och med ers nådiga ärevördighets tillåtelse», sade mannen, »kan jag inte
tro, att jungfrun menade något ondt därmed, fastän hon har den olyckan att vara judinna; ty medan jag använde hennes läkemedel, läste jag mitt pater och mitt credo, och det verkade inte ett grand mindre bra för det.»

»Tig, träl», sade stormästaren, »och gå din väg! Det är så
likt sådana okunniga kräk som du att syssla med djäfvulska kurer och offra syndens söner ert arbete. Jag säger dig, den onde kan pålägga en sjukdomar blott för att aflägsna dem och sålunda bringa någon djäfvulsk läkedom i anseende. Har du den salfvan, som du talade om?»

Bonden famlade med darrande hand på sitt bröst och tog fram
en liten ask med några hebreiska bokstäfver på locket, hvilket för de flesta af de närvarande var ett säkert bevis på, att djäfvulen hade tjänstgjort som apotekare. Efter att ha korsat sig tog Beaumanoir asken i sin hand, och väl förfaren som han var i de flesta österländska tungomål, läste han med lätthet hvad som stod skrifvet på locket: <i>Lejonet af Juda stam har segrat.</i>» »Förunderliga Satans makt», sade han, »som kan förvandla Skriftens ord till gudsbespottelse och blanda gift i vår nödvändiga föda! Finns det ingen
läkare här, som kan säga oss, af hvilka ämnen denna
hemlighetsfulla salfva består?»

Två medicinmän, som de kallade sig, den ene en munk, den
andre en barberare, trädde fram och erkände att de ej kunde säga något om ämnena, utom att de luktade myrrha och kamfer, hvilka de antogo vara österländska örter. Men med äkta yrkesafund antydde de, att efter läkemedlet öfversteg deras kunskaper, måste det nödvändigt vara tiliredt efter en olaglig och magisk apotekarebok, efter som de själfva, fastän de ej voro besvärjare, voro fullt hemmastadda i hvarje gren af läkekonsten, för så vidt den kunde utöfvas af en troende kristen. Då denna vetenskapliga undersökning var slut, bad den anglosaxiske bonden i all ödmjukhet att få tillbaka det läkemedel, som han funnit så verksamt; men stormästaren gaf honom vid denna begäran en barsk blick. »Hvad är ditt namn, karl?» sade han till krymplingen.

»Higg, Snells son», svarade bonden.

»Då vill jag säga dig, Higg, Snells son», sade stormästaren,
»att det är bättre att vara sängliggande än att mottaga hjälp af en vantrogens medicin, så att du kan stiga upp och gå; bättre är det att röfva de vantrognas skatter med våld än att mottaga af dem välvilliga gåfvor eller göra dem tjänster för lön. Gå och gör som jag har sagt.»

»Ack», sade bonden, »med ers ärevördighets tillåtelse, den
lärdomen kommer för sent för mig, ty jag är endast en stackars värkbruten man; men jag skall säga till mina två bröder, som tjäna hos den rike rabbi Nathan Ben Samuel, att ers stormäktighet säger, att det är rättare att plundra honom än att tjäna honom troget.»

»Bort med den pratsjuke lymmeln!» sade Beaumanoir, som ej
kunde gendrifva denna praktiska tillämpning af hans ovanliga
grundsats.

Higg, Snells son, drog sig tillbaka bland mängden, men som
hans välgörarinnas öde intresserade honom, stannade han kvar i hallen, tills han skulle få veta hennes dom, äfven om han därigenom utsatte sig för att åter möta den stränge domarens barska min, för hvilken han hyste en skräck, som nästan kom blodet att stelna i hans ådror.

Vid detta skede af rättsförhandlingarna befallde stormästaren Rebecka att dra undan slöjan. För första gången öppnade hon sina läppar och svarade tåligt men med mycken värdighet, att det ej brukades bland hennes folks döttrar att blotta sina ansikten, då de voro ensamma i en samling af främlingar. Hennes rösts blida tonfall väckte en känsla af deltagande hos de närvarande. Men Beaumanoir, för hvilken bekämpandet af hvarje mänsklig känsla, som kunde hindra honom att fullgöra hvad han ansåg för sin plikt, i
och för sig vara en dygd, upprepade sin befallning, att slöjan skulle dragas från hans offers ansikte. Drabanterna ämnade just rycka
bort hennes slöja, då hon trädde fram till stormästaren och sade: »Ack nej, så visst ni håller edra egna döttrar kära — nej, det är sant», afbröt hon sig, »ni har ju inga döttrar! Men vid er mors minne, vid kärleken till edra systrar, vid er aktning för kvinnlig ärbarhet besvär jag er, låt ej våld öfvas mot mig i er åsyn; det passar sig icke för en jungfru, att sådana råa drängar slita kläderna af henne. Jag vill lyda er», tillade hon med ett uttryck af tålig
sorg i sin röst, som så när hade smält själfve Beaumanoirs hjärta. »Ni är ert folks äldste, och på er befallning skall jag blotta en olycklig flickas ansikte.»

Hon vek upp slöjan och såg på dem med ett ansikte, hvari
blygsel blandades med värdighet. Hennes utomordentliga skönhet framkallade ett sorl af öfverraskning, och de yngre riddarne sade hvarandra med tyst växlande blickar, att Brians bästa ursäkt snarare låg i hennes verkliga behags än i hennes inbillade trolldoms makt. Men Higg, Snells son, blef djupt gripen vid åsynen af sin välgörarinnas drag. »Låt mig komma ut», sade han till vakterna vid hallens dörr, »låt mig komma ut! Om jag ser på henne ännu en gång, blir det min död, ty jag har varit med om att mörda
henne.»

»Tyst, arme man», sade Rebecka, då hon hörde hans utrop. »Du
har inte gjort mig någon skada genom att säga sanningen — du kan inte hjälpa mig genom din klagan och din jämmer. Jag ber dig, var tyst — gå hem och rädda dig själf.»

Vakterna ville af medlidande föra ut Higg, emedan de voro
rädda för, att det larmande sätt, hvarpå han gaf luft åt sin sorg, skulle ådraga dem en tillrättavisning och honom ett straff. Men han lofvade att tiga och fick nu tillåtelse att stanna. De bägge legoknektarne, med hvilka Albert Malvoisin ej underlåtit att tala om vikten af deras vittnesbörd, kallades nu fram. Fastän de bägge voro förhärdade skurkar, tycktes åsynen af den fångna flickan och hennes utomordentliga skönhet genast komma dem att vackla i sitt beslut; men en betydelsefull blick från Tempelstowes praeceptor gaf dem genast tillbaka fattningen, och de berättade med en omständlighet, som skulle ha förefallit mera opartiska domare misstänkt, om förhållanden, som antingen voro uppdiktade eller också obetydliga och helt förklarliga, men som blefvo tvetydiga genom det öfverdrifna sätt, hvarpå de berättades, och den illvilliga förklaring vittnena gåfvo dessa fakta. Vittnesmålen skulle i våra dagar ha delats i två klasser
— de oväsentliga och de faktiskt och fysiskt omöjliga. Men under dessa okunniga och vidskepliga tider blefvo de lätt trodda som bevisande. Till det första slaget hörde berättelserna om, att man hade hört Rebecka mumla för sig själf på ett okändt tungomål — att de sånger hon då och då sjöng hade en sällsamt liflig klang, så att åhörarnes hjärtan klappade med raskare fart — att hon stundom talade för sig själf och tycktes se upp mot himlen för att få ett
svar därifrån — att hennes kläder voro af ett främmande snitt, olikt anständiga kvinnors — att hon hade ringar med
hemlighetsfulla inskriptioner, och att underliga skriftecken voro broderade på hennes slöja.

Alla dessa så naturliga och så obetydliga omständigheter åhördes allvarligt som bevis för eller åtminstone starka anledningar till att misstänka, att Rebecka stod i oloflig förbindelse med hemlighetsfulla makter. Mindre än hälften af detta vittnesbörd skulle ha varit tillräckligt att fälla en gammal, fattig och ful käring, äfven om hon ej varit judinna.

Stormästaren frågade nu i högtidlig ton Rebecka, hvad hon
hade att anföra mot den dödsdom han nu stod i begrepp att
afkunna.

»Att vädja till ert medlidande», sade judinnan med af sinnesrörelse darrande röst, »skulle, det vet jag, vara lika gagnlöst som det enligt min åsikt skulle vara uselt. Att uttala den satsen, att det att hjälpa de sjuka och sårade af en annan religion ej kan väcka vrede hos Honom,
som erkännes ha grundlagt både er och vår tro, skulle också vara fruktlöst; att till mitt rättfärdigande anföra, att många saker, som dessa män (Gud förlåte dem!) ha vittnat mot mig, äro omöjliga, skulle föga gagna mig, eftersom ni tror på möjligheten.» Därpå vände hon sig mot Guilbert och utbrast: »Till dig vänder jag mig, Brian de Bois-Guilbert, du, som tillhör mina anklagares tro och hvars ord skall höras bättre än en stackars judinnas. Till dig riktar jag den frågan, om ej dessa beskyllningar äro falska och
lögnaktiga.»

Det uppstod en paus. Alla vände sig mot Guilbert. Han teg.

»Tala», sade hon, »om du är en man, så tala! Jag besvär dig
vid den dräkt du bär — vid det namn du har ärft — vid den
riddarvärdighet du berömmer dig af — vid din moders ära — vid din faders graf — jag besvär dig, säg, är detta sant?»

»Svara henne, broder», sade stormästaren.

Bois-Guilbert tycktes vara ett rof för kämpande lidelser, hvilka förvredo hans ansikte, och det var med halfkväfd stämma han slutligen, stirrande på Rebecka, svarade: Papperet! — Papperet!»

»Nåväl», sade Beaumanoir, »detta är för visso ett bevis! Offret för hennes trollkonster kan endast nänma det olycksbringande papper, hvarpå trollformeln, som är orsak till hans tystnad, står uppskrifven.»

Men Rebecka gaf en annan förklaring åt de ord, hvilka liksom
aftvingades Bois-Guilbert, och i det hon riktade sin blick på det papper hon fortfarande höll i handen, läste hon därpå, skrifvet med arabiska bokstäfver: <i>Begär en kämpe!</i> De mumlande anmärkningar, som de närvarande gjorde till hvarandra, om Bois-Guilberts sällsamma svar, gåfvo Rebecka tillfälle att granska och därpå genast förstöra pergamentlappen.
»Rebecka», sade stormästaren, »du kan ej ha någon nytta af
denne olycklige riddares vittnesbörd, ty djäfvulen tycks ännu ha för stor makt öfver honom. Har du något annat att säga?»

»Dei finnes ännu en möjlighet, att jag kan rädda mitt lif», sade Rebecka, »till och med efter edra hårda lagar. Lif vet har varit olyckligt — åtminstone under den sista tiden —, men jag vill inte kasta bort Guds gåfva, så länge han förunnar mig medel att försvara den. Jag af visar denna beskyllning — jag häfdar min oskuld — och jag förklarar denna anklagelse för falsk — jag kräfver min rätt till ett
stridsprof, och min kämpe skall förfäkta min sak.»

»Och hvem, Rebecka», svarade stormästaren, »skall fälla sin lans för en trollkvinna? Hvem vill vara en judinnas kämpe?»

»Gud skall mana fram en kämpe för mig», sade Rebecka. »Det
kan ej vara möjligt, att det ej finns en, som är villig att strida för rättvisan. Nog af, jag fordrar ett stridsprof — där är min pant.»

Hon drog af sig sin broderade handske och kastade den för
stormästarens fötter med en på en gång naturlig och värdig hållning, som väckte allmän beundran.

*
</chapter>

<chapter name="Trettiosjunde kapitlet.">
<h2><sc>Trettiosjunde kapitlet.</sc></h2>

Till och med på Lucas Beaumanoir gjorde Rebeckas min och
hållning intryck. Den vanliga strängheten mildrades något i hans ansikte, då hans blick hvilade på den sköna varelse, som stod värnlös inför honom och försvarade sig med så stort mod. Han korsade sig två gånger, som om han ej rätt kunde förstå, hvaraf det kom sig, att ett hjärta, som vid sådana tillfällen brukade i hårdhet likna stålet i hans svärd, nu veknade på ett så ovanligt sätt. Slutligen tog
han till ordet:

»Flicka», sade han, »i fall det medlidande jag känner för dig härleder sig af någon inverkan, som dina onda konster ha öfvat på mig, är ditt brott stort. Men jag antar snarare, att det är naturens vekare känslor, som gripas af sorg öfver, att en så härlig varelse är ett förtappelsens käril. Ångra din synd, min dotter — bekänn dina trollkonster — vänd dig bort från din skefva tro — omfatta
detta heliga tecken, och allt skall ännu bli bra för dig både i detta lifvet och det tillkommande. I något systerskap af den strängaste orden skall du få tid till bön och lämplig bot och ånger. Gör det och lef — hvad har Moses' lag gjort för dig, att du skulle dö för den?»

»Den var mina fäders lag», sade Rebecka, »den öfverlämnades
till dem i storm och tordön, i moln och eldslågor på Sinai berg. Om
I ären kristna, tron I också detta — den är, sägen I, återkallad; men det ha ej mina lärare lärt mig.»

»Låt vår kaplan träda fram», sade Beaumanoir, »och säga denna halsstarriga van trogna ...»

»Förlåt, att jag af bryter er», sade Rebecka ödmjukt, »jag är flicka och ovan att kämpa med ord för min religion, men jag kan dö för den, i fall det är Guds vilja. Jag ber er svara på min begäran om en stridsman.»

»Gif mig hennes handske», sade Beaumanoir. »Detta är för
visso», fortfor han, då han såg på den fina väfven och de smala fingrarna, »en ringa och skröplig pant för en så lifsviktig sak. Ser du, Rebecka, att liksom denna din tunna och lätta handske är emot en af våra tunga stålhandskar, så är din sak emot Templets, ty det är vår orden du har utmanat.»

<img></img>

»Kasta min oskuld i vågskålen», svarade Rebecka, »och
silkeshandsken skall väga upp järnhandsken.»

»Du vidhåller alltså din vägran att bekänna ditt brott och den djärfva utmaning du utslungat?»

»Jag vidhåller dem, ädle herre», svarade Rebecka.

»Må så vara då i Guds namn», sade stormästaren, »och må
Gud visa, hvem som har rätt.»

»Amen», svarade præceptorerna omkring honom, och
ordet upprepades som ett eko af hela församlingen.

»Mina bröder», sade Beaumanoir, »I veten, att vi kunde ha
vägrat denna kvinna den ynnesten, att få sin sak afgjord genom tvekamp — men är hon en judinna och vantrogen, så är hon också främmande och värnlös, och Gud förbjuda, att hon skulle vädja till våra milda lagars ynnest och att den skulle förvägras henne. Dessutom äro vi icke allenast andliga, utan också riddare och krigare, och det vore en skam för oss att under hvad förevändning som helst undandraga oss en erbjuden kamp. Så står alltså saken. Rebecka, dotter till Isaac från York, är på grund af många och misstänkta omständigheter tilltalad för trolldom öfvad mot en af vår heliga
ordens riddare, och har utmanat till kamp för att bevisa sin oskuld. Till hvem, ärevördige bröder, är det er åsikt att vi böra öfverlämna stridspanten, i det vi därigenom utnämna honom till att vara vår kämpe?»

»Till Brian de Bois-Guilbert, hvilken saken närmast angår», sade præceptorn af Goodalricke, »och som ytterligare bäst vet, hvad som är sanning i denna sak.»

»Men om nu», svarade stormästaren, »vår broder Brian är under inflytande af en förtrollning? Vi nämna endast detta af försiktighet, ty icke till någon riddares arm i vår heliga orden skulle vi eljest villigare anförtro denna eller en ännu viktigare sak.»

»Ärevördige fader», svarade præceptorn af Goodalricke, ingen trolldom kan påverka den stridsman, som träder fram för att kämpa för Guds dom.»

»Du har rätt, broder», sade stormästaren. »Albert Malvoisin,
lämna denna stridspant till Brian de Bois-Guilbert. Det är vår befallning till dig, broder», fortfor han, i det han vände sig till Bois-Guilbert, »att du kämpar manligen, ej tviflande om, att den goda saken skall segra. Och du, Rebecka, kom ihåg, att vi för dig bestämma den tredje dagen från i dag till att finna dig en stridsman.»

»Detta är blott en kort frist», sade Rebecka, »för en
främmande, som också tillhör en annan tro, att finna en man, som vill kämpa och våga lif och ära för hennes skull mot en riddare, som har namn om sig att vara en framstående krigare.»

»Vi kunna ej förlänga den», svarade stormästaren. »Kampen
måste utkämpas i vår närvaro, och vi måste härifrån om fyra
dagar.»

»Ske Guds vilja!» sade Rebecka. »Jag sätter min lit till honom, för hvilken ett ögonblick är som ett århundrade, till min räddning.»

»Du har talat väl, flicka», sade stormästaren, »men fullväl veta vi, hvem som kan påtaga sig skepnad af en ljusets ängel. Det återstår nu endast att nämna ett lämpligt ställe för kampen och, om det så fogar sig, också för afrättningen. Hvar är præceptorn för detta hus? »

Albert Malvoisin, som ännu höll Rebeckas handske i handen,
talade mycket ifrigt, men med dämpad röst, till Bois-Guilbert.

»Hvad?» sade stormästaren. »Vill han ej mottaga panten?»

»Jo, han mottager den, ärevördige fader», sade Malvoisin, i det han i hast lät handsken glida in under sin kappa. »Och hvad stridsplatsen angår, håller jag på, att den bästa är S:t Georgs rännarebana, som hör till detta præceptorium och användes af oss till krigiska öfningar.»

»Det är bra», sade stormästaren. »Rebecka, på denna stridsplats skall du ställa din kämpe; och om du underlåter att göra det, eller
om din kämpe öfvervinnes enligt Guds dom, så skall du enligt
domen döden dö som trollpacka. Må detta vårt utslag föras till boks och uppläsas högt, så att ingen må föregifva, att han är okunnig därom.»

En af de kaplaner, hvilka tjänstgjorde som sekreterare, införde genast befallningen i en väldig bok, som innehöll redogörelse för tempelherrarnes förhandlingar, då de voro högtidligen församlade vid dylika tillfällen; och då han slutat skrifva, uppläste en annan stormästarens dom.

Rebecka talade ej, men hon såg upp mot himlen, och i det hon
lade sina armar i kors, stod hon så en minut utan att ändra
ställning. Därefter påminde hon vördsamt stormästaren om, att hon måste få tillfälle att meddela sig med sina närmaste för att för dem klargöra sin ställning och om möjligt skaffa en stridsman, som ville kämpa för henne.

»Det är rättvist och lagligt,» sade stormästaren. »Välj det
sändebud du vill förtro dig till, och han skall ha fritt tillträde till dig i ditt fängelse.»

»Finns någon här», sade Rebecka, »som vill antingen för en god saks skull eller för rundlig betalning uträtta ett ärende åt en olycklig kvinna?»

Alla tego, ty ingen ansåg det rådligt att i stormästarens
närvaro röja något intresse för den baktalade fången, för att han ej skulle misstänkas för att luta åt judendomen. Icke ens utsikten till riklig betalning, ännu mindre blotta medlidandet, förmådde öfvervinna denna fruktan.

Några ögonblick stod Rebecka i obeskriflig ångest och utbrast sedan: »Är det verkligen så? Skall jag i England gå miste om den ringa möjlighet till räddning jag ännu har kvar, därför att ingen vill mot mig öfva en kärleksgärning, som ej skulle förvägras den värste brottsling?»

Higg, Snells son, svarade slutligen: »Jag är endast en
värkbruten man, men att jag öfver hufvud taget kan röra mina lemmar, därför har jag hennes kärleksfulla hjälp att tacka. Jag skall uträtta ditt ärende», fortfor han till Rebecka, »så godt en krympling kan det, och lycklig skulle jag vara, om mina ben vore nog raska att kunna godtgöra den olycka min tunga har vållat. Ack, då jag prisade din godhet emot mig, anade jag icke, att jag bragte dig i fara.»

»Gud styr allt», sade Rebecka. »Han kan lösa Juda ur
fångenskapen till och med genom det svagaste redskap. Till att utföra hans bud är snigeln ett lika säkert sändebud som falken. Uppsök Isaac från York — här har du till att betala häst och karl med — och låt honom få detta blad. Jag vet inte, om den anda, som fyller mig, är af himlen, men fullt och fast tror jag, att jag nu inte
skall ljuta döden, utan att en stridsman för mig skall anmäla sig. Farväl! På din skyndsamhet beror lif och död.»

Bonden tog bladet, som endast innehöll några rader hebreiska.

»Jag skall låna min granne Buthans goda häst», sade han, »och vara i York så hastigt som en ryttare kan det.»

Men det fogade sig så, att han ej behöfde färdas så långt, ty ett litet stycke från præceptoriets port mötte han två ryttare, på hvilkas dräkt och höga gula mössor han kunde se, att de voro judar; och då han kom närmare, upptäckte han, att den ene af dem var hans gamle arbetsgifvare Isaac från York. Den andre var rabbi Ben Samuel, och bägge hade närmat sig præceptoriet så mycket de vågade, då de hade hört, att stormästaren sammankallat ett kapitel för att döma
en trollkvinna.

»Broder Ben Samuel», sade Isaac, »min själ är betagen af ångest, och jag vet inte hvarför. Denna beskyllning för trolldom användes ofta i ondskefullt syfte mot vårt folk.»

»Var vid godt mod, broder», sade läkaren, »du kan underhandla med nazarenerna som en rik man och kan därför köpa friheten af dem; Mammon behärskar dessa ogudaktiga mäns vilda sinne, liksom Salomos insegel sades behärska de onda andarne. Men hvad är det för en eländig stackare, som kommer hit på kryckor och, efter hvad jag förmodar, önskar ett samtal med mig? Min vän», fortfor läkaren och vände sig om till Higg, Snells son, »jag nekar dig inte min konsts hjälp, men jag hjälper inte med en vitten den, som tigger
almosor på landsvägen. — Hvad är det, broder?» afbröt han sig och såg bort på Isaac, som endast hade kastat en blick på det blad Higg räckte honom och därpå med ett anskri föll af sin mulåsna och låg där medvetslös på marken.

Rabbinen steg bekymrad af sin häst och tillgrep i hast de medel hans konst föreskref, för att återkalla sin följeslagare till sans. Han hade nyss tagit upp en lancett ur fickan och ämnade just åderlåta honom, då föremålet för hans oro plötsligt kom till medvetande.

»Min smärtas barn», sade Isaac, »hvarför skall din död bringa mina grå hår i grafven, så att jag i mitt hjärtas bitterhet förbannar Gud och dör?»

»Broder», sade rabbinen högeligen öfverraskad, »Är du en
fader i Israel och säger sådana ord? Jag hoppas, att ditt barn ännu lefver?»

»Hon lefver», svarade Isaac, »men det är liksom Daniel, då han var i lejonkulan. Min kärleks barn! Min ålderdoms barn! O, Rebecka, Rakels dotter! Dödens skuggas mörker har omsvept dig!»

»Så läs då bladet», sade rabbinen, »kanhända vi ännu kunna
finna en utväg till hennes frälsning.»

»Läs du, broder», svarade Isaac, »ty mina ögon är o som en
vattukälla.»
Läkaren läste på sitt folks tungomål följande ord:
»Min fader, jag är dömd till döden för något, som min själ
ej ens känner, nämligen för trolldom. Min fader, i fall det kan finnas en kraftig man, som vill kämpa för min sak med svärd och lans efter nazarenernas skick och bruk på stridsplatsen vid Tempelstowe på den tredje dagen från i dag, så skall våra fäders Gud kanske ge honom styrka att försvara den oskyldiga, som ingen har

<img></img>
till att hjäJpa sig. En krigare kunde visserligen vara hågad att träda inom skrankorna för mig, nämligen Wilfred, Cedrics son, som hedningarna kalla Ivanhoe. Men han förmår kanske icke ännu bära sin rustnings tyngd. Sänd icke desto mindre bud till honom, min fader, ty han har ett godt namn bland sitt folks starka män, och eftersom han var i träldomens hus med oss, kan han måhända finna någon, som vill kämpa för min skull. Och säg till honom, ja till honom, till Wilfred, Cedrics son, att antingen Rebecka lefver eller dör, lefver eller dör hon alldeles oskyldig till det brott, för hvilket hon är anklagad.»

Isaac hörde tämligen behärskadt på, medan Ben Samuel läste
brefvet, och gaf därefter åter luft åt sin sorg på österländskt sätt genom åtbörder och utrop, ref sönder sina kläder, strödde mull på sin hjässa och utropade: »Min dotter! Min dotter! Kött af mitt kött och ben af mina ben!»

»Fatta mod», sade rabbinen, »ty denna sorg är till intet gagn. Omgjorda dina länder och uppsök denne Wilfred, Cedrics son. Han skall kanske hjälpa dig med råd och dåd, ty ynglingen står i gunst hos Richard, af nazarenerna kallad Lejonhjärta, och det budskapet, att han kommit tillbaka, går genom landet.»

»Jag skall uppsöka honom», sade Isaac, »ty han är en god ung
man. Men han kan ej bära sin rustning, och hvilken annan kristen vill väl kämpa för Zions misshandlade dotter?»

»Du talar likt en man, som ej känner hedningarna», sade
rabbinen. »Med guld skall du köpa deras tapperhet, liksom du med guld köper din egen säkerhet. Var vid godt mod och drag ut för att finna denne Wilfred af Ivanhoe. Jag söker också göra hvad jag förmår, ty stor synd skulle det vara att öfverge dig i din nöd.»

»Ja, för visso, broder», sade Isaac, »och Herren vare prisad, som gaf mig en tröstare i mitt elände.»

»Farväl», sade läkaren, »måtte det gå dig som ditt hjärta
önskar.»

De omfamnade hvarandra och drogo åt hvar sitt håll. Den
värkbrutne bonden stod en stund och såg efter dem.

*
</chapter>
<img></img>

<chapter name="Trettioåttonde kapitlet.">
<h2><sc>Trettioåttonde kapitlet.</sc></h2>

I skymningen den dag, då rättegången mot Rebecka — i fall
den kunde kallas så — hade ägt rum, hördes en svag knackning
på dörren till hennes fängelserum. Den störde ej rummets
invånarinna, som nu var upptagen af den i hennes religion föreskrifna aftonbönen, hvilken slutade med en psalm.

Då tonerna af Rebeckas fromma hymn dött bort, upprepades
den svaga knackningen på dörren. »Stig in», sade hon, »om du
är en vän, och är du en fiende, har jag ej makt att förbjuda dig inträde.»

»Jag är vän eller fiende, Rebecka», sade Brian de Bois-Guil-bert, i det han inträdde i rummet, »allt efter som utgången af detta samtal gör mig till det ena eller det andra.»

Skrämd vid åsynen af denne man vek Rebecka tillbaka till den
aflägsnaste vrån af rummet, som om hon ville draga sig så långt undan hon kunde och försvara sig, då det ej var möjligt att komma längre bort.

»Ni har ingen anledning att vara rädd för mig, Rebecka», sade tempelherren, »eller, om jag skall tala mera bestämdt, ni har åtminstone nu ingen anledning att vara rädd för mig.»

»Hvad är då er afsikt, herr riddare?» sade judinnan. »Säg det kort och godt. I fall ni har något annat att göra än att vara vittne till det elände ni vållat, så låt mig veta det, och låt mig sedan vara ensam; steget mellan tiden och evigheten är kort, men förfärligt och jag har endast få ögonblick att bereda mig därpå.»

»Jag ser, Rebecka», sade Bois-Guilbert, »att du fortfar att
tilldela mig ansvaret för olyckor, som jag mycket gärna skulle ha velat förhindra.»

»Herr riddare», sade Rebecka, »jag vill gärna undvika förebråelser. Men hvad är säkrare än att er tygellösa lidelse är orsaken till min död?»
»Ni misstar er — ni misstar er», sade tempelherren hastigt,
»om ni gör mig ansvarig för något, som jag hvarken kunde förutse eller hindra. Kunde jag ana den fjollige gubbens oväntade ankomst?»

»Icke desto mindre», sade Rebecka, »satt ni till doms öfver mig, fastän ni visste, att jag var alldeles oskyldig, och ni gjorde inga invändningar mot min dom, ja, om jag förstod er rätt, skall ni själf infinna er rustad på stridsplatsen för att bekräfta mitt brott och stadfästa mitt straff.»

»Det är fullkomligt sant», svarade tempelherren. »Men ingen
folkstam förstår så väl som din att rätta sig efter förhållandena och att styra sin skuta så, att den drar fördel till och med af motvinden.»

»Osäll den stund», sade ReUecka, »då Israels hus har lärt sig slika konster! Men ni — ni, som skryta med er frihet och er förstfödslorätt, hur mycket större är inte er skam, då ni nedlåta er till att understödja andras fördomar och det mot er egen öfvertygelse? »

»Edra ord äro bittra, Rebecka», sade Bois-Guilbert, »men det
papper, som uppmanade dig att kräfva en stridsman, från hvilken annan trodde du väl att den kom än från Bois-Guilbert? Hos hvem kunde du eljest ha väckt ett sådant deltagande?»

»Ett kort uppskof med den hotande döden», sade Rebecka, »som
föga kunde gagna mig. Var <i>det</i> allt hvad du kunde göra för en kvinna, öfver hvars hufvud du har bragt sorg och som du till och med har fört till grafvens rand?»

»Nej, det var icke <i>allt</i> hvad jag ämnade göra», sade
Bois-Guilbert. »Hade ej den fanatiske gamle narren och den enfaldige præceptorn Goodalricke kommit med sin fördömda inblandning, så skulle det värfvet att uppträda som ordens stridsman ej ha tilldelats en præceptor, utan en vanlig medlem af orden. Då skulle jag själf — det var min afsikt —, då trumpeten ljöd, ha trädt inom skrankorna som din kämpe, förklädd till vandrande riddare, som söker äfventyr för att häfda sin skicklighet i att föra lans och sköld; och om så Beaumanoir hade valt icke en, utan två eller tre af de här församlade bröderna, tviflar jag ej på, att jag med min lans skulle ha kastat dem ur sadeln. Sålunda, Rebecka, skulle din oskuld ha blifvit bevisad, och till din egen tacksamhet skulle jag ha öfverlämnat att tilldela mig lön för min seger.»

»Detta, herr riddare», sade Rebecka, »är endast tomt skryt med hvad ni skulle ha gjort, om ni ej funnit ändamålsenligt att handla annorlunda. Ni mottog min handske, och min kämpe — om en så olycklig varelse som jag kan finna någon — måste möta er lans på stridsplatsen; och ändå vill ni ge er min af att vara min vän och beskyddare.»

»Din vän och beskyddare», sade tempelherren allvarligt, »skall jag ändå vara — och märk väl, med hvilken fara eller, rättare sagdt.
hvilken säkerhet för att bli utsatt för hån och skam. Klandra mig därför inte, om jag uppställer mina villkor, innan jag uppoffrar allt hvad jag hittills haft kärt, för att rädda en judeflickas lif.»

»Tala», sade Rebecka, »jag förstår dig inte.»

»Nåväl då», sade Bois-Guilbert, »jag skall tala så öppet som
någonsin ett skriftebarn talat till sin skriftefader i biktstolen. Om jag ej infinner mig på stridsplatsen, Rebecka, förlorar jag rang och anseende. Förbannad vare præceptorn af Goodalricke, som lade ut denna snara för mig, och dubbelt förbannad vare Albert de Malvoisin, som afhöll mig från att utföra det beslut jag hade fattat: att kasta handsken tillbaka i ansiktet på den vidskeplige gamle narren, som hörde på en så enfaldig anklagelse mot en kvinna så ädel till sinne och så skön till skapnad som du.»

»Hvartill tjänar nu munväder eller smicker?» svarade Rebecka. »Du har gjort ditt val, antingen att vara orsak till, att en oskyldig kvinnas blod utgjutes, eller att sätta din egen jordiska ställning och dina jordiska förhoppningar på spel. Hvartill tjänar det att rabbla upp allt detta? Du har gjort ditt val.»

»Nej, Rebecka», sade riddaren i mjukare ton och trädde
närmare, »jag har <i>icke</i> gjort mitt val — märk mina ord, det är du, som nu skall göra ditt val. Om jag träder inom skrankorna, måste jag häfda mitt krigarenamn; och gör jag det, antingen du har någon kämpe eller ej, så dör du på bålet, ty den riddare är ännu icke född, som kan mäta sig med mig, antingen på lika villkor eller med en honom förut tillerkänd fördel, undantagandes Richard Lejonhjärta och hans gunstling Ivanhoe. Ivanhoe är, som du vet, ur stånd att
bära sitt harnesk, och Richard är i fångenskap i utlandet. Kämpar jag, så dör du, äfven om dina behag skulle sporra någon varmblodig yngling till att träda inom skrankorna för dig.»

»Hvartill tjänar det att upprepa det så ofta?» sade Rebecka.

»I fall jag infinner mig på stridsplatsen», sade Bois-Guilbert, »dör du en långsam och grym död i sådana kval, som sägas vänta syndarne på andra sidan grafven. Men infinner jag mig icke, så är jag en förnedrad och vanhedrad riddare, beskylld för trolldom och för umgänge med vantrogna — det berömda namn, som har blifvit ännu berömdare, medan jag burit det, blir till spott och spe
— och ändå, Rebecka», tillade han, i det han kastade sig för
hennes fötter, »vill jag afstå från denna berömmelse, om du vill säga: Bois-Guilbert, jag tager dig till min älskare.»

»Tänk ej på slik dårskap, herr riddare», svarade Rebecka, »utan skynda till regenten, änkedrottningen och prins Johan — de kunna ej för den engelska kronans ära tillstädja en stormästares handlingssätt. Så skall ni skaffa mig beskydd utan att själf bringa något offer och utan att få någon förevändning till att kräfva lön af mig.»

»Med dem har jag intet att skaffa», fortfor han och höll fast i hennes klädnings släp, »det är bara dig jag talar till, och hvad kan uppväga den lyckan att bli vald af dig?»

»Så vare Gud mig nådig», sade Rebecka, »ty det val du nu har
gifvit mig är intet val. Farväl! Jag afundas dig icke din med blod köpta ära — jag afundas dig icke din barbariska härkomst från nordiska hedningar — jag afundas dig icke din tro, som du alltid för på tungan, men som aldrig är i ditt hjärta eller i dina handlingar.»

»Vid himlen, det är en förtrollning öfver mig,» sade
Bois-Guil-bert. »Jag tror nästan, att den där fjollige mumien talade sanning och att den motvilja, hvarmed jag skiljes från dig, har något öfvernaturligt. Fagra kvinna!» sade han, i det han trädde henne helt nära, ehuru med stor vördnad, »så ung, så skön, så modig gentemot döden och ändå dömd till att dö och det i vanära och kval! Förlåt mig och låt oss i alla händelser skiljas som vänner. Jag har förgäfves sökt rubba ditt beslut, och mitt är fast som ödets
orubbliga bud.»

»Så skylla männen sina egna vilda lidelsers följder på ödet», sade Rebecka. »Men jag förlåter er, Bois-Guilbert, fastän ni är orsak till min för tidiga död.»

»Farväl då», sade tempelherren och lämnade rummet.

*
</chapter>

<chapter name="Trettoionionde kapitlet.">
<h2><sc>Trettoionionde kapitlet.</sc></h2>

Då den svarte riddaren — ty vi måste nu se hur det gått för
honom — lämnade den ädle fredlöses domareträd, begaf han sig till ett närliggande kloster af ringa omfång och med små inkomster, kalladt sankt Botolphs priorat, dit den sårade Ivanhoe, då borgen var intagen, förts under tillsyn af den trogne Gurth och den högsinnade Wamba. Det är onödigt att nu omtala, hvad som föreföll mellan Wilfred och hans befriare; det må vara tillräckligt att berätta, att
efter ett långt och allvarligt samtal skickade priorn ut bud i olika riktningar, och följande morgon stod den svarte riddaren i begrepp att draga vidare med narren Wamba till vägvisare.

»Vi mötas på Coningsburgh, den fallne Athelstanes borg», sade han till Ivanhoe, »eftersom din far där håller graföl öfver sin ädle frände. Jag vill gärna se dina anglosaxiska fränder samlade, riddar Wilfred, och lära känna dera bättre än hittills. Du möter mig alltså där, och det skall bli min uppgift att försona dig med din far.»

Med dessa ord tog han ett vänskapligt afsked af Ivanhoe, som
uttalade en liflig önskan att få följa med sin befriare. Men därom ville ej den svarte riddaren höra talas.

»Stanna här och hvila dig i dag; du får ändå knappt tillräckliga krafter att kunna fara vidare i morgon. Jag vill ej ha någon annan vägvisare med mig än den hederlige Wamba, som kan spela präst eller narr, allt efter som jag är i humör till.»

Med dessa ord räckte han sin hand till Ivanhoe, som tryckte
den till sina läppar, tog afsked af priorn, besteg sin gångare och drog bort med Wamba som ledsagare. Ivanhoe följde dem med ögonen, tills de försvunno i den omgifvande skogens skuggor, och vände sedan tillbaka till klostret.

Men strax efter morgonsången bad han att få tala med
priorn. Den gamle mannen infann sig genast och frågade efter hans befinnande.

Ivanhoe förklarade, att han nu kände sig så kry, att han ville lämna klostret med allra första, och då priorn uttryckte sin oro för, att hans gäst ännu ej var tillräckligt stark därtill, föreställde Ivanhoe honom, att han nödvändigt måste bege sig till sin frändes graföl på
Coningsburgh. Han var rädd, att anglosaxarne skulle komma i strid med normanderna.

Priorn måste samtycka och ställde till och med sitt sediga sto till den sårade riddarens förfogande. Gurth fick i stället bestiga sin herres stridshingst.

Emellertid redo den svarte riddaren och hans följeslagare i sakta mak framåt skogens undangömda stigar, och den gode riddaren gnolade på en af trubadurernas kärlekssånger eller uppmuntrade genom frågor sin ledsagares lust att låta munnen löpa, så att samtalet mellan dem var en underlig blandning af sång och skämt.

Narren bar sin vanliga fantastiska dräkt, men den sista tidens händelser hade föranledt honom att omgjorda sig med ett skarpslipadt svärd i stället för träsvärdet och därtill en lädersköld, och i användning af bägge dessa vapen hade han under stormningen på Torquilstone visat sig vara en mästare, trots sitt yrke. Svagheten i Wambas hjärna bestod i ett slags otålig nervositet, som ej tillät honom att förbli lugn i någon ställning eller hålla fast någon bestämd
tankeföljd. Då han satt till häst, flyttade han sig därför fram och tillbaka, satt än vid hästens hals, än vid hans svans, än lät han bägge benen hänga ned vid den ena sidan, än satte han sig baklänges, gjorde grimaser och hade så många upptåg för sig, att hästen slutligen ledsnade och kastade af honom, så att han blef liggande i gräset, så lång han var — en tilldragelse, som högeligen roade riddaren, men tvingade hans ledsagare att hädanefter rida
lugnare.

Vid det skede af resan, då vi sammanträffa med dem, var det
muntra paret sysselsatt med att sjunga en växelsång, hvari narren dock ej kunde mäta sig med riddaren af hänglåset.
Sedan föredrog Wamba en komisk aria, i hvars omkväde
riddaren instämde, och som handlade om en ung, skön änka, som gaf korgen till många ridderliga friare och slutligen skänkte hand och hjärta till en käck fribonde.

»Jag ville önska, Wamba», sade riddaren, »att vår värd från
domareträdet eller den lefnadsglade munken, hans kaplan, hade hört denna sång till vår käcke fribondes pris.»

»Det ville just inte jag», sade Wamba, »om inte för det där
hornet, som hänger vid ert bälte.»

»Ja», sade riddaren, »det är en pant på Locksleys välvilja,
fastän det icke är antagligt, att jag kommer att behöfva det. Tre signaler på detta horn skulle, det är jag säker på, samla omkring oss en käck skara af de hedervärda jägarne, om vi vore i trångmål.»

»Gud förbjude det, skulle jag säga», inföll narren, »om ej denna gåfva vore en pant på, att de läte oss draga bort i fred.»

»Hvad menar du?» sade riddaren. »Tror du, att de skulle
öfverfalla oss, om vi ej hade denna vänskapspant?»

»Ja, jag säger ingenting», sade Wamba, »ty gröna träd ha öron lika väl som stenmurar. Men kan ni gissa den gåtan, herr riddare: när är det bättre, att ert vinkrus och er pung äro tomma, än att de skulle vara fulla?»

»Aldrig, tänker jag.»

»Ni förtjänar aldrig att ha ett fylldt krus eller en fylld pung, då ni svarar så enfaldigt. Ni gör bäst i att tömma ert krus, innan ni lämnar det till anglosaxaren, och att låta edra pengar stanna hemma, då ni går i skogen. Och ändå, »tillade han, i det han red fram till riddaren, »finns det kamrater, som äro ännu farligare för resande att möta än dessa fredlöse.»

»Och hvilka kan det vara? Ni ha ju, så vidt jag vet, hvarken
vargar eller björnar.»

»Nej, det är sant, herre, men vi ha Malvoisins svenner», sade Wamba, »och det vill jag säga er, att då det är inbördes krig, är ett halftjog af dem lika farliga som en skara vargar. De vänta väl nu att göra en rik skörd och äro förstärkta med de stridsmän, som kommit undan från Torquilstone. Om vi möta en flock af dem, händer det nog, att vi få umgälla våra bedrifter. Säg mig, herr riddare,
hvad skulle ni göra, om vi mötte två af dem?»

»Jag skulle nagla fast de slynglarne vid marken med min lans, om de lade något hinder i vägen för oss.»

»Men om de vore fyra?»

»Så skulle de få tömma samma kalk.»

»Men om de vore sex och vi endast två liksom nu — skulle ni
inte då erinra er Locksleys horn?»

»Hvad? Blåsa efter hjälp?» utbrast riddaren. »Mot ett dussin
af det där packet, som en god riddare kunde jaga framför sig, som vinden jagar det vissna löfvet?»
»Får jag be att få se litet närmare på det där hornet, som har så kraftiga toner?»

Riddaren spände af sig bältet och räckte hornet till
reskamraten, som genast hängde det om sin hals.

»Tra la la» — han hvisslade melodien — »jo, jag kan min skala så bra som någon annan.»

»Hvad menar du?» sade riddaren. »Ge mig tillbaka hornet.»

»Ge er till freds, herr riddare, det är i säkert förvar. Då
tapperhet och narraktighet färdas samman, bör narraktigheten ha hornet, ty den kan blåsa bäst.»

»Hör du, din slyngel», sade den svarte riddaren, »du tar dig
väl stora friheter. Akta dig bara, att du inte sätter mitt tålamod på för hårdt prof.»

»Far inte för hårdt fram mot mig, herr riddare», sade narren
och höll sig på tillbörligt af stånd från den hetsige krigaren, »annars lägger narren benen på ryggen och öfverlämnar åt den tappre herrn att leta sig fram genom skogen bäst han kan »

»Ja, där träffade du mig på rätta stället», sade riddaren, »och sanningen att säga har jag blott föga tid att gräla med dig. Behåll hornet, om du vill, men låtom oss nu fortsätta vår färd.»

»Ni gör mig alltså ingen skada?»

»Nej, har jag sagt, din krabat.»

»Ja, men ge mig ert ridderliga ord därpå», fortfor Wamba, i
det han närmade sig med stor försiktighet.

»Jag sätter mitt ridderliga ord i pant; kom hit bara!»

»Ja, då äro tapperheten och narraktigheten åter goda
reskamrater», sade narren och kom helt frimodigt fram till riddaren, »men sanningen att säga tycker jag inte om sådana knytnäfsslag som dem ni tilldelade den långe munken, då hans helighet tumlade om i gräset som kungen i ett kägelspel. Och nu, då narraktigheten bär hornet, må tapperheten resa sig och rista sin man, ty om jag inte
misstar mig, så finns det i det där snåret folk, som lurar på oss.»

»Hvaraf drar du den slutsatsen?»

»Däraf, att jag två eller tre gånger har sett en hjälm blänka fram mellan de gröna löfven. Hade det varit ärligt folk, så hade de hållit sig på vägen. Men det där snåret är ett utmärkt kapell för S:t Nikolais klerker och annat röfvarepack.»

»Få min ära», sade riddaren och fällde ned sitt visir, »jag tror att du har rätt.»

Och det var i sista ögonblicket han fällde ned det, ty i samma nu flögo tre pilar från det misstänkta stället mot hans hufvud och bröst, och en af dem skulle ha trängt in i hjärnan, om den ej studsat tillbaka mot stålvisiret. De bägge andra studsade mot ringkragen på rustningen och mot skölden, som hängde omkring hans hals.

»Tack, min skicklige vapensmed», sade riddaren. »Låt oss nu
angripa dem, Wamba.» Han red rakt emot snåret. Han möttes af
sex eller sju pansarklädda män, hvilka i fullt galopp sprängde emot honom med sina lansar. Tre af dessa träffade honom och splittrades utan att göra större verkan än om de törnat emot ett torn af stål. Den svarte riddarens ögon tycktes skjuta blixtar genom öppningarna i visiret. Han reste sig med obeskrifligt värdig min i stigbyglarna och ropade: »Hvad betyder detta?» Men männen svarade endast genom att dra sina svärd och ansätta honom från alla håll under ropet: »Dö, tyrann!»

»Ha, sankt Edvard! Ha, sankt Georg!» sade den svarte riddaren och fällde en man vid hvarje utrop. »Ha vi förrädare här?»

Hur hänsynslöst modiga hans motståndare än voro, veko de
dock tillbaka för en arm, som gaf döden i hvarje hugg, och det såg ut, som om den ensamme mannens skräckinjagande styrka var nära att segra i kampen mot den betydliga öfvermakten, då en riddare i blått harnesk, som hittills hållit sig bakom de andra angriparne, sprängde fram med sin lans, siktade, ej på ryttaren, utan på hästen, och sårade det ädla djuret dödligt.

»Det var en nidingsstöt!» utbrast den svarte riddaren, då
hästen störtade till marken och ryckte sin ryttare med i fallet.

I detta ögonblick blåste Wamba i hornet, ty det hela hade
försiggått så hastigt, att han ej fått tid att göra det förr. Den plötsliga klangen kom åter lönnmördarne att vika tillbaka, och ehuru dåligt beväpnad drog Wamba ej i betänkande att störta fram och hjälpa upp den svarte riddaren.

»Blygens, falska uslingar!» ropade riddaren i det blå harnesket, som tycktes vara angriparnes anförare; »fly ni för det tomma ljudet af ett horn, som blåses af en narr?»

Uppmuntrade af hans ord angrepo de åter den svarte riddaren,
som nu ej hade annan utväg än att ställa sig med ryggen mot en ek och försvara sig med sitt svärd. Den svekfulle riddaren, som ryckt till sig en annan lans, passade på tillfället, då hans fruktansvärde motståndare var hårdast ansatt, och galopperade emot honom i hopp att kunna fastnagla honom vid trädet med sin lans, men hans plan omintetgjordes åter af Wamba. Narren, hvars vighet var
en ersättning för hans brist på styrka, och hvilken de stridande, som voro upptagna af viktigare ting, ej ägnade någon synnerlig uppmärksamhet, sprang bakom de kämpande och hejdade tvärt den blå riddarens anlopp genom att med sitt svärd ge hans häst ett hugg öfver hasorna. Häst och ryttare tumlade till marken, men riddaren af hänglåset befann sig dock fortfarande i en mycket farlig ställning, då han hårdt ansattes af flera fullt rustade män och började bli trött af den våldsamma ansträngningen att nästan i samma ögonblick värja sig åt så många håll. Då sträckte en vildgåspil plötsligt en af de fruktansvärdaste af hans angripare till marken, och en skara jägare bröt fram ur skogen, anförd af Locksley och den
gladlynte eremiten, som nu tog rask och kraftfull del i kampen och snart gjorde af med stigmännen, så att de alla lågo där döda eller dödligt sårade. Den svarte riddaren tackade sina räddare med en värdighet, som de ej förut iakttagit i hans hållning; den hade hittills snarare varit en djärf gammal kämpes än en förnäm rangpersons.

»Innan jag uttalar mitt tack till mina raska vänner», sade han, »är jag angelägen att, om jag kan, upptäcka, hvem det är, som sålunda har anfallit mig på röfvares vis. Slå upp den blå riddarens visir, Wamba, ty han tycks vara anförare för dessa stigmän.»

Wamba gick genast fram till lönnmördarnes anförare, som låg
under den sårade hästen och hvarken kunde fly eller göra motstånd.

»Tappre riddare», sade Wamba, »jag måste vara både er
vapensmed och er stallmästare. Jag har hjälpt er af hästen, och nu skall jag ta af er hjälmen.»

Med dessa ord tog han — just ej så varsamt — hjälmen af
den blå riddaren, och då den rullade i gräset, såg riddaren af hänglåset gråa lockar och ett ansikte, som han ej väntat sig att få se under dylika omständigheter.

»Valdemar Fitzurse!» sade han öfverraskad. »Hvad har kunnat
förmå en man af din rang och en skenbart så hederlig man till slik ärelös gärning?»

»Richard», sade den fångne riddaren och såg upp på honom, »du känner föga mänskligheten, om du ej vet, hvartill äregirighet och hämndlust kunna föra hvarje Adams barn.»

»Hämndlust!» svarade den svarte riddaren. »Jag har aldrig gjort dig någon oförrätt. På mig har du intet att hämnas.»

»Min dotter, Richard, med hvilken du försmådde att ingå
äktenskap, — var det inte en förolämpning för en normand, hvars blod är lika ädelt som ditt?»

»Din dotter», svarade den svarte riddaren, »förvisso en
lämplig orsak till fiendskap, och det en fiendskap, som slutar med slikt blodigt dåd! Träden tillbaka, god' vänner, jag vill tala ensam med honom. Säg mig nu sanningen, Valdemar Fitzurse — tillstå, hvem det är, som har eggat dig till denna förrädiska handling.»

»Din fars son», svarade Valdemar, »som genom att göra det
endast hämnandes din olydnad mot din far.»

Richards ögon lågade af harm, men hans bättre natur segrade.
Han tryckte handen mot sin panna och stod så ett ögonblick och stirrade på den förödmjukade baronen, i hvars anletsdrag stoltheten kämpade med blygseln.

»Du ber inte om lifvet, Valdemar», sade kungen.

»Den, som är i lejonets klor, vet, att det skulle vara
gagnlöst.»

»Behåll det då utan att du ber om det», sade Richard. »Lejonet söker inte sitt byte bland döda kroppar. Behåll ditt lif, men på det
<img>Den svarte riddaren får undsättning.</img>
villkor, att du inom tre dagar lämnar England och döljer din skam i din normandiska borg, och att du aldrig nämner Johan af Anjous namn i någon förbindelse med ditt lumpna beteende. Låt denne riddare få en häst, Locksley, ty jag ser, att dina jägare ha fångat dem, som rände lösa omkring, och låt honom draga oskadd härifrån.»

»Om det inte vore för att jag förstår, att den röst jag hör är en sådan, hvars befallningar måste åtlydas», svarade fribonden, »skulle jag sända en pil efter denne lömske niding och bespara honom besväret att företaga en lång resa.»

»Du har ett engelskt hjärta i ditt bröst, Locksley», sade den svarte riddaren, »och du har rätt, då du säger, att det är din plikt att åtlyda min befallning. Jag är Richard af England!»

Vid dessa ord, som uttalades i en majestätisk ton, som
öfverensstämde med Richard Lejonhjärtas höga rang och ej mindre upphöjda karaktär, knäföllo de fredlösa för honom och bragte honom sin hyllning, hvarefter de bådo honom om tillgift för sina lagöfverträdelser.

»Stig upp, mina vänner», sade Richard nådigt, i det han såg
på dem med en min, hvari hans vanliga godmodighet redan besegrat den hastigt uppblossade vreden, och utan annat spår i sitt ansikte af den nyss öfverståndna förtviflade kampen än den starka rodnad, som förskref sig från den fysiska ansträngningen. »Stig upp, mina vänner!» sade han. Hvad ni förbrutit, vare sig i skogen eller på slätten, ha ni försonat genom de tjänster ni gjort mina hårdt ansatta undersåtar utanför Torquilstones murar och den hjälp ni i dag bragt er konung. Stig upp och var för framtiden goda
undersåtar. Och du, tappre Locksley...»

»Kalla mig ej längre Locksley, herre konung, utan känn mig
under det namn, som jag är rädd för att ryktet redan burit för vida omkring, att det ej skulle ha trängt äfven till edra kungliga öron. Jag är Robin Hood af Sherwood skog.»

»Kung för fredlösa och furste för tappra män!» sade kungen.
»Ja, hvem har icke hört ett namn, som trängt ända till Palästina? Men var förvissad om, att ingen gärning, som utförts under vår frånvaro och under de oroliga tider, som framkallat den, skall dragas fram i ljuset till din nackdel.»

»Ordspråket har rätt», inföll Wamba, men med litet mindre näsvis ton än vanligt, »då det säger, att när katten är borta, dansa råttorna på bordet.»

»Hvad, är du där, Wamba?» sade kungen. »Jag har inte hört
din röst på så länge, att jag trodde du hade tagit till flykten.»

»Jag tagit till flykten!» sade Wamba. »När har du någonsin
sett, att narraktigheten skilde sig från tapperheten? Men om jag än inte kämpade med svärdet, så måste ni medge, att jag blåste till angrepp.»

»Och bra blåste du, hederlige Wamba», svarade kungen. »Dina
goda tjänster skola inte bli glömda.»

»<i>Confiteor! Confiteor!</i>» utbrast i underdånig ton en röst i närheten af kungen — »längre kommer jag ej med mitt latin, men jag bekänner mitt majestätsbrott och ber om absolution, innan jag föres till afrättsplatsen.»

Richard vände sig om och såg den gladlynte eremiten ligga på
knä och tumma sitt radband, medan hans pikstaf, som ej varit
sysslolös under kampen, låg på gräset bredvid honom. Han hade antagit en min, som skulle uttrycka den djupaste ånger, hans ansikte var vändt mot himlen, och hans mungipor voro neddragna. Men detta försök att hyckla en allvarlig ånger motsades på ett egendomligt sätt af ett skämtsamt uttryck, som glimtade fram i hans fylliga ansikte och antydde, att både hans rädsla och hans ånger voro spelade.

»Hvarför är du så försagd, tokige präst?» sade Richard. »Är
du rädd för, att din biskop skall få veta, hur troget du tjänar den heliga jungfrun och sankt Dunstan? Säg ut, karl! Du skall inte vara rädd, Richard af England förråder inga hemligheter, som röjts vid vinkruset.»

»Nej, nådigaste konung», svarade eremiten, »det är inte
biskopsstafven jag är rädd för, utan kungaspiran. Ack, att min oheliga näfve någonsin kommit i beröring med Herrans smordes öra!»

»Ha, ha! Blåser vinden från det hållet? Jag hade sannerligen
glömt den örfilen, fastän det ringde i mitt öra en hel dag efter den. Men gaf du mig ett duktigt slag, så vill jag fråga de goda män, som stå här omkring oss, om det inte blef betaldt igen fullt så hederligt — eller om du tror, att jag ännu är skyldig dig något, är jag villig till ännu en dust...»

»Nej, för ingen del», svarade broder Tuck, »jag fick tillbaka allt, och det med ränta — måtte ers majestät alltid kunna betala sina skulder lika rikligt!»

»Kunde jag göra det med knytnäfslag», sade kungen, »så skulle mina kreditorer ha föga orsak att klaga öfver, att min skattkammare vore tom.»

I detsamma infunno sig två nya personer.

*
</chapter>
<chapter name="Fyrtionde kapitlet.">
<h2><sc>Fyrtionde kapitlet.</sc></h2>

De nykomna voro Wilfred af Ivanhoe på priorns sto och Gurth,
som följde med honom på riddarens egen stridshäst. Ivanhoes
öfverraskning var ofantligt stor, då han såg sin herre bestänkt med blod och sex, sju lik liggande rundt omkring honom på den lilla öppna plats, där kungen hade stått. Icke mindre förvånad blef han öfver att se Richard omgifven af så många jägare, hvilka sågo ut att vara fredlösa och följaktligen ett farligt följe för en furste. Han undrade,
om han skulle tilltala kungen som den irrande svarte riddaren, eller på hvad annat sätt han skulle uppträda gentemot honom. Richard såg hans förlägenhet.

»Du skall inte vara rädd, Wilfred», sade han, »för att tilltala Richard Plantagenet som den han är, eftersom du ser honom i följe med äkta engelsmän, om än det heta engelska blodet måhända har fört dem litet på af vägar.»

»Riddar Wilfred af Ivanhoe», sade den tappre fredlöse, i det
han trädde fram, »mina försäkringar kunna ej lägga något till vår kungs, men tillåt mig dock att säga med en viss stolthet, att bland män, som pröfvat på mycket, har han ej trofastare undersåtar än dem, som nu stå omkring honom.»

»Det tviflar jag inte på, eftersom du är bland dem», sade
Wilfred. »Men hvad betyda dessa vittnesbörd om död och fara, dessa döda män och min furstes blodiga rustning?»

»Förräderi har hemsökt oss, Ivanhoe», sade kungen, »men tack
vare dessa tappra män har förräderiet fått sin välförtjänta lön. Men då jag tänker närmare på saken, är du också en förrädare, ty hade vi inte gifvit bestämd befallning om, att du skulle hvila ut i sankt Botolphs kloster, tills ditt sår var läkt?»

»Det är läkt», sade Ivanhoe, »det har inte mer att betyda än
ett sylstick. Men hvarför, ädle furste, hvarför vill ni sålunda ängsla edra trogna tjänares hjärtan och våga ert lif genom ensamma resor och lättsinniga äfventyr, som om det ej hade större värde än en vandrande riddares?»

»Richard Plantagenet», sade kungen, »eftertraktar ej större
berömmelse än den hans goda lans och svärd kunna förvärfva honom — och Richard Plantagenet är stoltare öfver att utföra en bedrift utan annan hjälp än sitt goda svärd och sin starka arm än om han förde en här af hundra tusen pansarklädda män till strid.»

»Men ert rike, herre konung», sade Ivanhoe, »ert rike hotas
med upplösning och borgerligt krig — edra undersåtar äro utsatta för allehanda olyckor, om de förlora sin kung i en af de farliga sammandrabbningar, som det är er dagliga glädje att utsätta er för och som ni nyss med knapp nöd undgått.»
»Mitt rike och mina undersåtar!» svarade Richard otåligt. »Jag säger dig, riddar Wilfred, att de bästa af dem äro högst villiga att apa efter mina dårskaper. Min ofantligt trogne tjänare Wilfred af Ivanhoe till exempel vill ej lyda mina bestämda befallningar och håller ändå en predikan för sin kung, emedan han ej rättar sig helt och hållet efter hans råd. Hvem af oss har mest orsak att ställa
den andre till rätta? Men förlåt mig, min trogne Wilfred! Den tid jag hållit mig dold och fortfarande måste göra det, är, som jag förklarade för dig i S:t Botolphs kloster, nödvändig för att ge vänner och trogna adelsmän tid att samla sina stridskrafter, så att Richard, då hans hemkomst blir bekant, kan stå i spetsen för en sådan stridsmakt, att hans fiender skola rädas för att trotsa den och han sålunda kan splittra de förrädiska planerna utan att behöfva draga
svärdet.»

Den unge riddaren suckade och teg, medan Richard, glad öfver
att ha bragt sin riddare till tystnad, fastän han i sitt hjärta erkände berättigandet af det klander han riktat emot honom, vände sig till Robin Hood och sade: »Du kung för de fredlöse, har du inga förfriskningar att bjuda din gäst? De här döda krabaterna ha skaffat mig både motion och aptit.»

»Sanningen att säga», svarade den fredlöse, »ty jag vill inte ljuga inför ers nåd, är vår förrådskammare hufvudsakligen försedd med» — han tystnade litet förlägen.

»Med vildt, tänker jag?» sade Richard muntert. »Bättre föda,
då man behöfver det, kan man inte få — och för visso, då en kung inte vill stanna hemma och själf fälla sitt villebråd, tycker jag inte han skall ta för hårdt vid sig, i fall han upptäcker, att andra ha fällt det åt honom.»

»I fall ers nåd alltså ännu en gång vill hedra en af Robin
Hoods mötesplatser med sin närvaro, skall det inte saknas vildt och ett stop öl, kanske ej heller en bägare godt vin att skölja ned det med.»

Den fredlöse gick i spetsen, följd af kungen, som sannolikt var lyckligare öfver detta tillfälliga möte med Robin Hood och hans jägare, än han skulle ha varit öfver att återtaga sin kungliga pomp och ståt och presidera i en lysande krets af adelsmän. Nytt umgänge och nya äfventyr voro Richard Lejonhjärtas största glädje och den ökades ännu mera, då den kryddades af lyckligt utståndna faror.

Under en väldig ek tillreddes i hast jaktmåltiden för Englands kung, som omgafs af män, hvilka voro fredlösa för hans regering, men nu utgjorde hans hof och hans lifvakt. Medan kruset gick laget rundt, glömde jägarne snart den djupa vördnad, hvarmed kungens närvaro fyllt dem. Det växlades sånger och skämt — historier om forna bedrifter berättades oaflåtligt, och medan de skröto af sina framgångsrika lagbrott, erinrade sig slutligen ingen, att de talade i sin laglige härskares närvaro. Den upprymde kungen, som var
lika litet noga med sin värdighet som med sitt sällskap, skrattade, drack och skämtade med den muntra skaran. Robin Hoods sunda förstånd ingaf honom dock en önskan, att denna scen måtte taga slut, innan det hände något, som störde den goda sämjan, så mycket mera som han märkte, att Ivanhoes ansikte fått ett ängsligt uttryck. »Vår tappre kungs närvaro är oss en ära», sade han afsides till Ivanhoe, »men jag vill ogärna, att han förspiller en tid, som förhållandena i hans rike kunna göra dyrbar.»

Ivanhoe gaf fribonden rätt däri och gillade det sluga påfund, som Robin Hood nu framlade för honom. Han ville i största hemlighet låta en af sina män gå in i skogen och blåsa en normandisk signal. Det plötsliga uppbrottet skulle hastigt afbryta dryckeslaget, och sedan gällde det blott att käckt tillstå det hela för kung Richard och hoppas på, att hans vrede snart skulle lägga sig.

Knappast hade den föregifne fienden låtit sitt horn ljuda, förrän alla voro på benen. Kungen själf slängde ifrån sig kruset och iförde sig i hast de delar af rustningen, som fattades, medan Robin Hood på skrymt skickade ut spejare åt alla håll.

Då slutligen planen och dess bevekelsegrunder röjdes för kungen, steg visserligen en harmens rodnad ett ögonblick upp på hans kinder, men han lugnade sig snart.

»Kungen af Shervood», sade han, »unnar icke kungen af
England sitt villebråd och sitt vinkrus. Godt och väl, käcke Robin! Men då du kommer för att besöka mig i det glada London, hoppas jag, att jag skall vara en mindre snål värd. Du har emellertid rätt, kamrat. Låt oss därför stiga till häst och bege oss bort — Wilfred har länge varit otålig.»

Efter ett hastigt afsked drog kungen vidare till Coningsburgh, ledsagad af Ivanhoe, Gurth och Wamba, och de fingo borgen i sikte, innan solen ännu försvunnit bakom synkretsen.

Då Lejonhjärta och hans följe närmade sig den gamla stolta
borgen, var den icke som nu omgifven af yttre befästningsverk. Den anglosaxiske byggmästaren hade uttömt sin konst på att sätta hufvudtornet i försvarstillstånd, och det fanns ingen annan förskansning omkring det än en enkel pallisad.

Ett väldigt svart baner, som vajade från tornets tinnar,
förkunnade, att man ännu höll på med att fira den forne ägarens likbegängelse. Det hade intet tecken till den aflidnes rang och härkomst, ty vapenmärken voro då något nytt, som endast funnos hos det normandiska ridderskapet, men var alldeles okändt för
anglosaxarne.

Rundt omkring borgen rådde stor brådska, ty vid sådana
begrafningshögtidligheter utvecklades en allmän och storartad gästfrihet, som icke allenast gällde enhvar, som stått i något slags förhållande till den döde, utan också alla, som kommo förbi. Den aflidne 
Athelstanes rikedom och anseende gjorde, att denna sed tillämpades i den vidaste utsträckning.

Man såg därför en massa människor gå upp- och nedför den
backe, hvarpå borgen låg, och då kungen och hans ledsagare redo in genom den öppna och obevakade porten i den yttre
förskansningen, erbjöd platsen där innanför en tafla, som föga stämde med anledningen till att man samlats. På ett ställe voro kockar i fullt arbete med att steka väldiga oxar och feta får; på ett annat ställe slogos stora ölfat upp för att iskänka sitt innehåll åt alla, som kommo.
Gäster af alla slag åto och drucko efter godtfinnande. Den
halfnakne anglosaxiske trälen dränkte känslan af ett hälft års svält och törst i en dags fråsseri och dryckenskap; den mera välfödde borgaren åt sitt kött med välbehag eller kritiserade missnöjd det kvantum malt, som var i ölet, och bryggarens duglighet.

Några få af den fattigare och lägre normandiska adeln syntes
också; de kändes igen på de rakade hakorna och de korta kapporna äfvensom därpå, att de höllo sig tillsammans och med stor ringaktning åsågo hela högtidligheten, fastän de nedläto sig till att ta för sig af den goda kosten, som så rikligt bjöds.

Så såg det ut på Coningsburghs borggård, då Richard och hans
följeslagare redo in där. Hofmästaren värdigades ej ägna någon uppmärksamhet åt de lägre gäster, som alltjämt kommo och gingo, utom för så vidt det var nödvändigt för att upprätthålla ordningen, han blef emellertid imponerad af kungens och Ivanhoes ädla hållning, i synnerhet som han tyckte, att han kände igen den senares drag. Dessutom var ankomsten af två riddare — ty att de voro det, syntes af dräkten — en sällsynt händelse vid en anglosaxisk fest och kunde ej annat än betraktas som ett slags ära för den
hädangångne och hans familj. Och i sin svarta dräkt och med sin hvita ämbetsstaf i handen gjorde denna viktiga person plats i den brokiga församlingen af gäster och förde Richard och Ivanhoe till tornets ingång. Gurth och Wamba träffade snart bekanta på borggården och dristade sig ej att tränga sig längre fram, förrän deras närvaro påfordrades.

*
</chapter>

<chapter name="Fyrtioförsta kapitlet.">
<h2><sc>Fyrtioförsta kapitlet.</sc></h2>

Det sätt, hvarpå man kommer in i Coningsburghs stora torn,
är mycket egendomligt och vittnar om den råa enkelheten under den gamla tiden, då det uppfördes. Några trappsteg, så smala och branta, att det nästan är halsbrytande att stiga uppför dem, leda upp till en låg portal på tornets södra sida, genom hvilken den dristige 
forn-forskaren ännu kan, eller åtminstone för få år sedan kunde komma in i en smal trappa i själfva tornets hufvudmur, som leder upp till byggnadens tredje våning — de två nedre våningarna äro nämligen fängelsehålor eller hvälfda rum, som hvarken få luft eller ljus annat än genom ett fyrkantigt hål från tredje våningen, med hvilken de synas ha stått i förbindelse medels en stege. Tillträdet till de öfre gemaken i tornet, som inalles består af fyra våningar, förmedlas af trappor, som äro anbragta i de yttre sträfpelarna.

På denna svåra och invecklade väg blef den gode kung Richard, ledsagad af sin trofaste vän Ivanhoe, införd i det runda gemak, som upptar hela tredje våningen. Under denna besvärliga klättring fick Wilfred tid att dölja sitt ansikte med sin kappa, ty det ansågs rättast, att han ej visade sig för sin far, förrän kungen gaf honom en vink att göra det.

I detta gemak sutto omkring ett stort ekbord ungefär ett dussin af de förnämsta representanterna för de anglosaxiska familjerna i de närmaste grefskapen. Det var idel gamla eller åtminstone äldre män, ty den yngre generationen hade liksom Ivanhoe, till stor grämelse för de äldre, nedbrutit många af de skrankor, som i ett hälft århundrade hade skilt de normandiska segrarne från de öfvervunna anglosaxarne. Dessa ärevördiga mäns nedslagna och sorgsna blickar, deras tystnad och bedröfvade hållning utgjorde en stark motsats till den sorglösa munterheten hos dem, som svirade utanför
borgtornet.

Då Richard, hvilken endast var känd som den tappre riddaren
af hänglåset, inträdde, reste Cedric sig allvarligt och bjöd honom välkommen med den sedvanliga hälsningen, i det han samtidigt lyfte en bägare upp till sitt hufvud. Samma artighet visades Ivanhoe, som under tystnad drack sin far till och ersatte de sedvanliga hälsningsorden med en böjning på hufvudet, för att hans röst ej skulle kännas igen.

Då denna mottagningsceremoni var slut, reste Cedric sig, och i det han räckte Richard handen, förde han honom in i ett litet och mycket enkelt kapell, hvilket liksom var urhålkadt i en af de yttre sträfpelarna. Två facklor kastade ett rödaktigt rökböljande skimmer på det hvälfda taket och de nakna murarna, det enkla stenaltaret och
krucifixet, som äfven var af sten.

Framför detta altare stod en bår, och på hvardera sidan om
denna bår knäböjde tre präster, som tummade rosenkransarna och frammumlade böner, som det tycktes med den djupaste andakt. För denna tjänst betalades en ansenlig »själaskatt» till Sankt Edmunds kloster af den aflidnes mor, och för att den till fullo skulle förtjänas, hade alla bröderna med undantag af den halte sakristanen begifvit sig till Coningsburgh, där sex af dem alltjämt höllo vakt vid
Athelstanes bår, för att utföra de kyrkliga ceremonierna, medan de 
andra ej underläto att njuta af de förfriskningar och förströelser, som erbjödos i borgen.

Richard och Wilfred följde med anglosaxaren Cedric in i
likrummet, där deras följeslagare med en högtidlig min pekade på Athelstanes bår, hvarefter de följde hans exempel, i det de andäktigt korsade sig och frammumlade en kort bön för den hädangångnes själ.

Då denna fromma handling var utförd, gaf Cedric dem åter en
vink, att de skulle följa med honom, och gick med ljudlösa steg öfver stengolfvet. Han öppnade mycket varsamt dörren till en liten bönkammare, som stötte intill kapellet. Det var ungefär åtta fot i kvadrat och var liksom själfva kapellet urhålkadt i muren, och då skottgluggen, hvarifrån den upplystes, vette åt öster och vidgade sig betydligt utåt, föll en stråle af den nedgående solen in i dess mörka
inre och lyste på en kvinna med värdig hållning, i hvars ansikte man såg tydliga spår af majestätisk skönhet. Hennes långa sorgdräkt och böljande slöja af svart sorgflor framhöllo hennes hvita hy och de vackra, ljusa lockarna, som tiden hvarken tunnat ut eller blekt. Hennes ansikte uttryckte den djupaste sorg, som låter förena sig med undergifvenhet. På stenbordet framför henne stod ett krucifix af elfenben, bredvid hvilket låg en mässbok, hvars blad voro rikt sirade med bilder och hvars band var smyckadt med spännen och beslag af guld.

»Ädla Edith», sade Cedric efter att ett ögonblick ha stått tyst, liksom för att ge Richard och Wilfred tid att betrakta husets fru, »dessa män äro hedervärda främlinger, som ha kommit för att ta del i din sorg. Detta är den tappre riddare, som kämpade så käckt för att befria honom, hvilken vi i dag sörja.»

»Hans tapperhet har gjort sig förtjänt af mitt tack», svarade fru Edith, »fastän det var himlens vilja att ingenting skulle uträttas därmed. Jag tackar också för hans och hans följeslagares artighet att komma hit och se Adelings änka, Athelstanes moder, i hennes djupa sorg och bedröfvelse. Åt er omsorg, frände, anförtror jag dem, förvissad om, att de ej skola komma att sakna den gästfrihet, som detta sorgens hus ännu kan erbjuda.»

Gästerna bugade sig djupt för den sörjande modern och gingo
sedan vidare med sin ledsagare.

Uppför en annan trappa kommo de upp i ett gemak af samma
storlek som det de först kommit in i och som upptog våningen
omedelbart ofvanpå. Innan dörren till detta rum ännu öppnats, ljöd en dämpad sorgesång därifrån. Då de inträdde, befunno de sig inför omkring tjugu matronor och jungfrur af förnäm anglosaxisk börd. Fyra jungfrur uppstämde under anförande af Rowena en hymn för den aflidnes själ.

Rowena hälsade med behagfull värdighet på sin befriare.
Hennes väsen var allvarligt, men icke nedslaget, och det är tvifvel 
underkastadt, om ej tanken på Ivanhoe och hans ovissa öde hade lika stor del i hennes allvar som hennes frändes död.

Cedric, hvilken, som vi redan ha anmärkt, ej var synnerligt
klarsynt i dylika fall, fann emellertid sin myndlings sorg så mycket djupare än någon af de andra unga flickornas, att han ansåg riktigast att till förklaring hviska: »Hon var den ädle Athelstanes trolofvade.»

Efter att sålunda ha presenterat gästerna i de rum, där man
under olika former gjorde förberedelser till Athelstanes jordafärd, förde Cedric dem in i en liten kammare. Han försäkrade dem, att det på allt sätt skulle bli sörjt för dem, och ämnade aflägfsna sig; då fattade den svarte riddaren hans hand.

»Jag vill påminna er, ädle than», sade han, »att då vi sist
skildes, lofvade ni att bevilja mig en bön för den tjänst jag var nog lycklig att kunna visa er.»

»Den är på förhand beviljad, innan ni har nämnt den, ädle
riddare», sade Cedric, »men i detta sorgliga ögonblick ...»

»Därpå har jag också tänkt», sade kungen, »men min tid är
knapp, och ej heller synes det mig opassande, att vi, då vi tillsluta den ädle Athelstanes graf, i den nedlägga vissa fördomar och förhastade åsikter.»

»Herr riddare af hänglåset», sade Cedric, som vardt blossande röd och nu afbröt kungen: »Jag hoppas, att er bön gäller er själf och ej någon annan; ty i det, som står i samband med min familjs ära, passar det sig icke att en främling inblandar sig ...»

»Ej heller vill jag blanda mig däri», sade kungen mildt, »utan för så vidt ni vill <i>tillåta</i> mig att ta del däri. Hittills har ni endast känt mig som den svarte riddaren af hänglåset. Känn mig nu som Richard Plantagenet.»

»Richard af Anjou!» utbrast Cedric och trädde ytterst förvånad ett steg tillbaka.

»Nej, ädle Cedric, Richard af England! Hvars djupaste intresse, hvars käraste önskan det är att se dess söner förenade med hvarandra. Men... böjer du icke ditt knä för din furste?»

»För normandiskt blod har det aldrig böjt sig.»

»Så göm din hyllning, tills jag bevisar min rätt till den genom att ge normander och engelsmän samma beskydd.»

»Furste», sade Cedric, »jag har alltid låtit din tapperhet och ditt värde låtit vederfaras rättvisa. Ej heller är jag okunnig om det kraf på tronen, som du stöder på, att du härstammar från Mathilda, Edgar Adelings systerdotter. Men ehuru Mathilda var af kungligt anglosaxiskt blod, var hon icke arfvinge till riket.»

»Jag vill ej dryfta min rätt med dig, ädle than», sade Richard lugnt, »men jag begär af dig som en man, den där står vid sitt ord — så framt du ej vill hållas för trolös, menedig och niding —,
att du skall förlåta och åter skänka din innerliga kärlek till den gode riddaren Wilfred af Ivanhoe. Du erkänner förmodligen, att jag har orsak att fästa vikt vid denna försoning — vid min väns lycka och utjämnandet af oenighet mellan mina trogna undersåtar.»

»Detta är alltså Wilfred!» sade Cedric och pekade på sin son.

»Min far! Min far!» sade Ivanhoe och kastade sig för Cedrics
fötter, »Skänk mig din tillgift!»

»Den har du, min son», sade Cedric och lyfte upp honom.
»Herewards son håller ord, till och med då det gifvits till en normand. Men låt mig se dig bruka dina engelska förfäders dräkt — inga korta kappor, inga brokiga mössor, inga vajande fjäderbuskar i mitt enkla hus. Den, som vill vara Cedrics son, måste visa, att han är af engelsk ätt. Du vill tala», tillade han strängt, »och jag kan tänka mig, hvad du vill tala om. Lady Rowena måste sörja sin trolofvade i två år; alla våra anglosaxiska förfäder skulle förneka oss, om vi förhandlade om en ny förbindelse för henne, innan den man, som hon skulle ha äktat, ännu kommit i jorden. Athelstane själf skulle spränga sin blodiga likskrud och som vålnad träda fram för oss och förbjuda oss att på sådant sätt vanära hans minne.»

Det var, som om Cedrics ord frammanat ett spöke, ty knappast
hade han uttalat dem, förrän dörren gick upp, och Athelstane stod framför dem, klädd i sin likdräkt, blek och infallen; han såg ut, som om han uppstått från de döda.

Denna syns verkan på de närvarande var i hög grad öfverväldigande. Cedric for tillbaka så långt som rummets vägg tillät, och i det han stödde sig mot den, som om han var ur stånd att hålla sig uppe, stirrade han på sin vän med förstenade ögon och med en mun, som han ej tycktes kunna sluta till. Ivanhoe korsade sig och frammumlade böner på anglosaxiska, latin eller normandfranska.

Emellertid hördes där nere ett förskräckligt larm. Några
ropade: »Håll ögonen på de förrädiska munkarne!» Andra: »Ned med dem i fångkällaren!» Andra: »Störta ned dem från tornets öfversta tinnar!»

»I Guds namn!» sade Cedric, i det han vände sig till den aflidne vännens vålnad. »Om du är en dödlig, så tala! Men är du en hänsofven ande, så säg, af hvad orsak du åter besöker oss och om jag kan göra något för att skaffa dig ro. Antingen du är lefvande eller död, så tala till Cedric!»

»Det skall jag», sade spöket mycket lugnt, »så snart jag har
hämtat andan, och då du ger mig tid. Lefvande, säger du? Ja, jag är så lefvande som den kan vara, som har lefvat på vatten och bröd i tre dagar... de föreföllo mig som tre århundraden. Ja, vatten och bröd, fader Cedric! Vid himlen och alla dess helgon, bättre föda har ej kommit genom mitt svalg på tre evigt långa dagar, och jag har Guds nådiga försyn att tacka för, att jag nu är här och kan berätta det.
»Men, ädle Athelstane», sade den svarte riddaren, »jag såg själf, hur ni blef fälld af den rasande tempelherren mot slutet af stormningen på Torquilstone, och Wamba berättade, att er hjärnskål var klufven ända ned till tänderna.»

<img></img>

»Ni tog miste, herr riddare», sade Athelstane, »och Wamba ljög. Mina tänder är det intet fel med, och det skall min kvällsmat snart få erfara. Det är inte tempelherrens fel, men hans svärd vred sig i handen, så att klingan träffade mig med flatan; hade jag haft min stålhufva på mig, skulle jag ej ha tagit mig det ringaste nära, utan
gifvit honom ett sådant hugg till gengäld, att han nog ej skulle ha sluppit därifrån. Men nu föll jag omkull och bedöfvad var jag, men icke sårad. Andra af bägge partierna blefvo fällda till marken och dödade ofvanpå mig, så att jag ej kom till sans, förrän jag låg i en likkista — till all lycka en öppen kista —, som stod framför altaret i S:t Edmunds kyrka. Jag nös flera gånger — stönade — vaknade och ämnade stiga upp, men då kommo sakristanen och abboten springande helt förfärade; de voro ingalunda belåtna öfver att finna den man lefvande, hvars arfvingar de hoppats bli. Jag bad om vin — de gåfvo mig litet, men det måtte ha varit tillsatt med något starkt, ty jag sof ännu hårdare än förut och vaknade ej på flera timmar. Då fann jag mina armar och ben så hårdt ombundna, att det värker i mina hand- och fotleder, bara jag tänker därpå —; det var alldeles mörkt, förmodligen var det arresten i deras förbannade kloster, och af den kvafva, instängda luften drar jag den slutsatsen, att den också begagnades till grafkällare. Sällsamma tankar om hvad som vederfarits mig gingo genom mitt hufvud, då dörren till mitt fängelse knakade på sina gångjärn, och två munkar inträdde. De ville inbilla mig, att jag var i skärselden, men jag kände alltför väl igen abbotens hesa, andfådda röst. Helige Jeremias, hur annorlunda talade han inte nu än då han brukade be mig om en skifva till af steken! Den hunden har gästat hos mig från jul till trettondedagen !»

»Ge er till tåls, ädle Athelstane», sade kungen, »pusta litet — berätta er historia i lugn och ro. På min ära, en sådan historia är lika rolig att höra på som en roman.»

»Ja, men det var sannerligen inte någon roman», sade
Athelstane. »Ett rågbröd och ett krus vatten, det gåfvo de mig, de snåla nidingarne, som min far och jag hade öfveröst med gåfvor, då de ej hade annat att lefva af än de fläsksidor och sädeskappar, som de genom inställsamma ord lockade af de fattiga lifegna och bönderna till gengäld för sina böner — det otacksamma ynglet — rågbröd och dikesvatten till en sådan herre, som jag varit för dem! Jag skall röka ut dem ur deras nästen, om jag så skall bli bannlyst därför !»

»Men i den heliga jungfruns namn, Athelstane», sade Cedric och fattade sin väns hand, »hur undslapp du denna öfverhängande fara? Bevektes deras hjärtan?»

»Deras hjärtan bevekas?» upprepade Athelstane. »Smältas
klipporna af solen? Jag skulle ha varit där ännu, om ej en
uppståndelse i klostret — jag förstår nu, att det var deras procession hit, för att fråssa på mitt graföl, fastän de mycket väl visste, hur och hvar jag var lefvande begrafven — hade drifvit svärmen ur kupan. Jag hörde dem brumma likpsalmerna och tänkte föga på, att de sjöngos för min själ af dem, som sålunda svälte min kropp. De gingo emellertid, och jag fick länge vänta på föda, och det var inte underligt,
ty den giktbrutne sakristanen hade alldeles för brådtom att sörja för sig själf, för att han skulle kunna tänka på mig. Ändtligen kom han ner med vacklande steg och luktade starkt vin och kryddor. Den goda måltiden hade gjort hans hjärta vekt, ty han gaf mig en bit pastej och ett krus vin i stället för min vanliga kost. Jag åt, drack och blef stärkt, och till all lycka raglade sakristanen så, att han ej kunde sköta sin syssla som fångvaktare. Han vred om nyckeln utanför låset, så att dörren blef stående på glänt. Ljuset, maten och vinet gjorde mig uppfinningsrik. Den järnkrampa, hvarvid min boja var fastgjord, var mera rostig än jag och den nedrige abboten hade trott. Till och med järn måste slutligen förtäras i den sataniska fängelsehålans fuktiga luft.»

»Hvila er litet, ädle Athelstane», sade Richard, »och ät litet, innan ni går vidare i er fasansfulla berättelse.»

»Äta!» sade Athelstane. »Jag har ätit fem gånger i dag — men
en bit af den saftiga skinkan skulle för resten ej vara ur vägen, och jag ber er, ädle herre, dricka mig till i en bägare vin.»

Fastän gästerna ännu voro utom sig af häpnad, tömde de en
bägare med sin återuppståndne värd, som därefter fortsatte sin skildring af, hur han hade öfverraskat sakristanen och en annan munk, slagit dem till golfvet och löst sina bojor. I stallet hade han sedan funnit en häst och ridit hem till sin egen borg, där man endast låtit honom slippa in — i likdräkt och med hätta öfver ansiktet —, emedan man trodde, att han hörde till ett gycklareband.

Då Athelstane hade slutat denna osammanhängande skildring,
for han ut i vilda förbannelser och löften om hämnd öfver de
förrädiska munkarne. Han ville inte alls höra på Cedrics flammande ord om att glömma dessa småsaker för att inviga sitt återvunna lif åt anglosaxarnes heliga sak, och han förtörnade högeligen sin gamle frände genom att icke allenast ägna Richard en uppriktig och underdånig hyllning, utan också öppet uttala, att han gärna afstod från lady Rowenas hand.

»Fader Cedric», sade Athelstane, »var förnuftig. Lady Rowena
bryr sig inte om mig —, hon älskar lillfingret i min frände
Wilfreds handske högre än hela min person. Där står hon och kan själf intyga det. Välan, Wilfred af Ivanhoe, till din förmån af säger jag mig henne — ah, vid S:t Dunstan, Wilfred är försvunnen! Men ändå, om inte mina ögon se dubbelt, tack vare den fasta jag måst utstå, såg jag honom stå där nyss.»

Alla sågo sig nu omkring och frågade efter Ivanhoe, men han
var försvunnen. Slutligen fick man veta, att där hade varit en jude, som ville tala med honom, och att han efter ett helt kort samtal med honom hade ropat på Gurth, låtit hämta sin rustning och därefter lämnat borgen.

»Vackra fränka», sade Athelstane till Rowena, »om jag kunde
tro, att Ivanhoes plötsliga försvinnande föranledts af något annat än de viktigaste orsaker, så skulle jag själf åter...»

Då han upptäckte, att Ivanhoe var försvunnen, hade han släppt hennes hand. Rowena, som befann sig i ett pinsamt bryderi, passade på och smög sig ut ur rummet.

»Kvinnor», sade Athelstane, »äro sannerligen bland alla skapade varelser de man minst kan lita på, undantagandes munkar och abboter. Det är säkert någon trolldom med dessa likläder: alla fly för mig. Till dig, ädle kung Richard, vänder jag mig med det löfte om trohet och lydnad jag som trogen undersåte...»

Men kung Richard hade gått, och ingen visste hvart. Slutligen fick man veta, att han skyndat ned på borggården, låtit kalla juden, som hade talat med Ivanhoe, och efter ett ögonblicks samtal med honom häftigt ropat på sin gångare, kastat sig på en häst, tvingat juden att sätta sig upp på en annan och därefter ridit bort i sådan fart, att judens hals enligt Wambas försäkran ej var värd en skilling.
</chapter>

<chapter name="Fyrtioandra kapitlet.">
<h2><sc>Fyrtioandra kapitlet.</sc></h2>

Vi återvända nu till platsen utanför borgen eller præceptoriet Tempelstowe, ungefär vid den tid, då den blodiga tärningen skulle kastas om Rebeckas lif eller död. Det var en liflig tafla, som om hela grannskapet sändt sina inbyggare till en kyrkinvigning eller en landtlig fest. Men det ifriga begäret att se på blodiga och dödsbringande uppträden är ej egendomligt för denna mörka tid allenast,
om man än vid den gladiatorsmässiga tvekampen och de vanliga
torneringarna var van vid den blodiga synen af tappra män, som föllo för hvarandras hand.

En talrik folkmassas blickar voro alltså riktade på
præceptoriet Tempelstowes port för att se tåget komma ut därigenom, medan ett ännu större antal redan hade omringat torneringsplatsen; denna upptog en flack terräng, som stötte intill præceptoriet och var sorgfälligt jämnad till utöfvande af krigiska och ridderliga lekar. Den låg på
toppen af en låg backe, som rundt omkring var omgifven med
pallisader och, då tempelherrarne beredvilligt läto folket vara vittne till deras färdighet i ridderliga idrotter, var rikligt försedd med gallerier och bänkar.

Vid detta tillfälle hade man vid platsens östra ända rest en
tron för stormästaren jämte upphöjda säten för ordens præceptorer och riddare. Öfver dem vajade det heliga baneret, som kallades <i>Beau-séant</i>, hvilket namn också var tempelherrarnes krigsrop.
Vid den motsatta ändan af stridsplatsen låg en vedtrafve, så
uppstaplad omkring en djupt i jorden neddrifven påle, att offret, som var dömdt att lefvande brännas, kunde träda in och bindas vid pålen med rep, som hängde där för detta ändamål. Bredvid detta dödens redskap stodo fyra svarta slafvar, hvilkas hudfärg och i England föga kända afrikanska anletsdrag förfärade mängden, som stirrade på dem liksom på djäflar i färd med att utföra en helvetets gärning.

»Har ni hört, fader Dennet», sade en broder till en annan, äldre,»att djäfvulen har tagit den store anglosaxiske thanen Athelstane af Coningsburgh med hull och hår?»

»Ja, men han har genom Guds och S:t Dunstans nåd fört honom
tillbaka igen.»

»På hvad sätt?» frågade en yngling klädd i guldbroderad grön jacka och bakom hvilken det stod en kraftigt byggd ung man med en harpa på ryggen, utvisande, att hans yrke var minnesångarens.

<img></img>

»Det är visst och sant», sade den äldre bonden, »att sedan
Athelstane af Coningsburgh varit död i fyra veckor ...»

»Det är omöjligt», sade minnesångaren, »jag såg honom lifs
lefvande vid torneringen i Ashby-de-la-Zouche.»

»Död var han ändå eller på annat sätt bortförd», sade den
yngre bonden, »ty jag hörde munkarne i S:t Edmunds kloster
sjunga dödspsalmer öfver honom, och dessutom var det stort graföl på Coningsburgh.»

»Ja, död var Athelstane», sade den gamle mannen och skakade
på hufvudet, »och det var bedröfligt, ty det gamla anglosaxiska blodet...»

Men minnesångaren envisades, tills en närvarande pratsam munk stillade trätan genom att förklara, att bägge parterna hade rätt. Ty den ädle Athelstane hade verkligen varit ansedd för död och halfvägs begrafven och hade genom ett Guds under blifvit lefvande igen till stor bestörtning för munkarne i den helige Edmunds kloster, som skulle ärfva honom.
Medan de sålunda talades vid, afbröts deras tvist af klangen
från den stora klockan i S:t Mikaels kyrka i Tempelstowe, en
ärevördig gammal byggnad, som låg i en by ett stycke ifrån
præceptoriet. De dofva slagen kommo ett i sänder, och mellan dem var det nätt och jämt så lång tid, att hvart och ett kunde dö bort i fjärran eko, innan järnkläppens slag åter dånade. Dessa ljud, signaler till den förestående ceremonien, fyllde den församlade mängdens hjärtan med helig rysning, och dess ögon voro nu riktade mot præceptoriet under förväntan, att stormästaren, ordens stridsman och förbryterskan skulle komma ut därifrån.

Slutligen fälldes vindbryggan ned, portarna öppnades, och en
riddare, som bar ordens stora banér, red ut från borgen med sex trumpetare framför sig och följd af præceptorerna, två och två, medan stormästaren kom sist, ridande på en ståtlig häst, hvars utrustning var i hög grad tarflig. Efter kom Brian de Bois-Guilbert, väpnad från topp till tå, i blänkande rustning, men utan lans, sköld och svärd; de buros af hans bägge väpnare efter honom. Hans ansikte, som delvis doldes af en lång, från baretten vajande fjäder,
uttryckte stolthet, men äfven tvekan. Han var gulblek, som om han ej sofvit på flera nätter, men han tumlade likväl sin eldige gångare med en lätthet och värdighet, som anstodo tempelherreordens bäste krigare. Hans hållning var stolt och befallande, men då man betraktade honom uppmärksamt, läste man i hans mörka drag någonting, hvarifrån man gärna vände bort sina ögon.

På ömse sidor om honom redo Conrad de Mont-Fitchet och
Albert de Malvoisin, hvilka utgjorde stridsmannens vittnen. De voro bägge klädda i fredskjorteln, ordens hvita dräkt. Efter dem följde andra medlemmar af tempelherreorden med ett långt följe af svartklädda väpnare och pager, aspiranter till den äran att en gång bli ordensriddare. Efter dessa ynglingar kom en vakt af drabanter till fots i samma svarta uniform. Mellan deras hillebarder såg man den
anklagades bleka ansikte; med långsamma men fasta steg gick hon sitt öde till mötes. Man hade tagit ifrån henne alla hennes smycken, för att det ej bland dem skulle finnas några af de amuletter, som Satan antogs skänka sina offer, för att betaga dem förmågan att aflägga bekännelse, äfven om de lades på pinbänken. En grof, hvit dräkt af det enklaste snitt hade aflöst hennes österländska kläder,
men det var en sådan sällsam blandning af mod och gudshängifvenhet i hennes hållning och blick, att det, trots den tarfliga dräkten och fastän hon ej hade någon annan prydnad än sina långa, svarta lockar, kom tårar i hvarje öga, som betraktade henne, och till och med den mest hårdhjärtade fanatiker beklagade det öde, som hade förvandlat en så skön varelse till ett förtappeisens käril och en djäfvulens tjänarinna.

En mängd mera underordnade personer, som hörde till 
præceptoriet, följde efter offret. De gingo alla i den strängaste ordning, med korslagda armar och blicken riktad på marken.

Detta tåg skred långsamt uppför den sakta sluttande backen,
hvars öfversta del upptogs af torneringsplatsen, gick ett hvarf rundt omkring den från vänster till höger och gjorde sedan halt, då den gått hela kretsen rundt. Det uppstod nu en viss rörelse, medan stormästaren och alla hans följeslagare med undantag af ordens stridsman och hans vittnen stego af hästarna, hvilka genast fördes ut från
torneringsplatsen af väpnare, som voro med för detta ändamål.

Den olyckliga Rebecka fördes bort till den svarta stolen, som stod nära bålet. Då hon kastade sin första blick på detta, såg man henne rysa och sluta ögonen; hon bad förmodligen i tysthet, ty hennes läppar rörde sig, fastän man ej hörde några ord. Efter en minuts förlopp öppnade hon sina ögon, såg stelt på bålet liksom för att göra sin tanke förtrogen med detta föremål, och vände sedan långsamt bort sitt hufvud.

Stormästaren hade emellertid intagit sin plats, och då hans ordens ridderskap var uppställdt rundt omkring och bakom honom, hvar och en efter den honom tillkommande rangen, förkunnade en långdragen trumpetfanfar, att rätten var samlad för att fälla dom. Mal voisin, hvilken fungerade som vittne åt tempelherrarnes stridsman, trädde fram och lade judinnans handske, som var stridspanten, vid stormästarens fötter.

»Tappre herre och ärevördige fader», sade han, »här står den
gode riddaren, Brian de Bois-Guilbert, præceptor i
Tempelherreorden, som genom att mottaga den stridspant jag nu lägger vid er högvördighets fötter, har förpliktat sig att göra sitt bästa under striden i dag för att häfda, att denna judiska flicka vid namn Rebecka med rätta har förtjänat den dom, som är fälld öfver henne i ett kapitel af denna Zionstemplets heliga orden och enligt hvilken hon
är dömd att dö som häxa — här, säger jag, står han för att utkämpa denna kamp ridderligt och hederligt, om det öfverensstämmer med er ädla och heliga vilja.»

»Har han», sade stormästaren, »aflagt ed på, att hans kamp
är rättvis och hederlig? Bär fram krucifixet och formuläret.»

»Herr riddare och ärevördige fader», svarade Malvoisin hastigt, »vår här, närvarande broder har redan besvurit sanningen af sin anklagelse inför den gode riddar Conrad de Mont-Pitchet, och på annat sätt bör han ej svärja, emedan hans motståndare är en vantrogen och ej kan aflägga någon ed.»

Denna förklaring godkändes till Alberts stora glädje, ty den
sluge riddaren hade förutsett, hur svårt eller rättare sagdt omöjligt det skulle vara att förmå Brian de Bois-Guilbert till att aflägga en sådan ed inför församlingen, och hade hittat på denna undanflykt, för att han skulle kunna slippa göra det.

Stormästaren godkände Albert de Malvoisins undskyllan och 
befallde härolden att framträda och göra sin skyldighet. Trumpeterna skallade åter, och en härold framträdde och ropade högt: »<i>oyez, oyez, oyez!</i> Här står den gode riddaren, herr Brian de Bois Guilbert, redo att kämpa med hvarje friboren riddare, som vill inlåta sig i den kamp det tillstadts judinnan Rebecka att pröfva genom en stridsman, eftersom hon ej personligen kan kämpa; och en sådan stridsman tillerkänner den här närvarande ärevördige och tappre stormästaren en god plats, lika delning af sol och vind och hvad annat, som hör till en ärlig kamp.» Trumpeterna ljödo åter, och det uppstod en dödstystnad, som räckte i flera minuter.

<img></img>

»Ingen riddare anmäler sig för den anklagade», sade stormästaren. »Gå, härold, och säg henne, att till dess skuggorna breda sig från väster till öster, skola vi vänta för att se, om det infinner sig någon kämpe för denna olyckliga kvinna. Då dagen är så långt framskriden, måste hon bereda sig till döden.»

Härolden meddelade Rebecka stormästarens ord, och hon böjde
ödmjukt hufvudet, lade sina armar i kors, och i det hon såg upp mot himlen, tycktes hon vänta den hjälp från höjden, som hon knappast kunde hoppas från någon människa. Under denna förfärliga tystnad trängde Bois-Guilberts röst till hennes öron — det var endast en hviskning, men den skrämde henne ännu mera än häroldens ord tycktes göra.
»Rebecka», sade tempelherren, »hör du mig?»

»Jag har intet med dig att göra, grymme, hårdhjärtade man»,
sade den olyckliga flickan. »Gå! Ej ens i denna yttersta vånda kan du draga mig en hårsmån från min tillflykt; omgifven som jag är af fiender, anser jag dig som min värste dödsfiende — lämna mig i Guds namn!»

Ängslig och otålig öfver deras samtal närmade Albert
Malvoisin sig nu för att afbryta det.

»Har flickan bekänt sitt brott?» frågade han Bois-Guilbert
»Eller framhärdar hon i sitt förnekande?»

»Ja, hon <i>framhärdar</i> för visso», sade Bois-Guilbert.

»Då måste du, ädle broder, åter intaga din plats, och afvakta utgången. Skuggorna på solskifvan växla. Kom, tappre
Bois-Guilbert, kom, du vår heliga ordens hopp, som snart skall vara dess öfverhufvud.»

Medan han talade i denna inställsamma ton, lade han sin hand
på riddarens tygel, liksom för att föra honom tillbaka till hans plats.

»Falske niding, hvad är din mening med att lägga handen på
min tygel?» sade Brian vred. Och i det han ryckte sig lös från sin ledsagares tag, red han tillbaka till den öfversta ändan af stridsplatsen.

»Det finnes ännu lifskraft hos honom», sade Malvoisin afsides till Mont-Fitchet, »om den blott ledes riktigt — men liksom den grekiska elden förtär den allt hvad som kommer den nära.»

Domarne hade nu varit på stridsplatsen i två timmar och hade
förgäfves väntat på, att en stridsman skulle infinna sig.

I detta ögonblick syntes en riddare, sporrande sin gångare, på slätten rida fram mot torneringsplatsen. Hundra röster ropade: »En stridsman! En stridsman!» Och trots mängdens fördomar och förutfattade meningar utbröt den i ett enstämmigt rop, då riddaren red in på arenan. En ny blick på honom tillintetgjorde dock det hopp, som hans ankomst väckt. Hans häst, som tillryggalagt lång väg med yrande fart, tycktes vackla af utmattning, och hur käck ryttaren än infann sig på stridsplatsen, tycktes han antingen af
svaghet eller trötthet eller af bägge dessa orsaker knappast kunna hålla sig i sadeln.

Då härolden äskade förklaring af honom angående hans rang,
hans namn och hans syfte, svarade den främmande riddaren
beredvilligt och käckt: »Jag är en god riddare och adelsman, som har kommit hit för att med lans och svärd kämpa en ärlig dust för denna jungfru, Rebecka, dotter till Isaac från York, för att häfda, att den öfver henne afkunnade domen är falsk och osannfärdig och för att utmana riddar Brian de Bois-Guilbert som en förrädare, mördare och
lögnare, hvilket jag vill bevisa på denna stridsplats med min person mot hans med Guds, madonnans och sankt Georgs bistånd!»
»Främlingen», sade Malvoisin, »måste först visa, att han är en god riddare och af hederlig börd. Templet sänder ej ut sina stridsmän mot namnlösa personer.»

»Mitt namn», sade riddaren och slog upp sitt hjälm visir, »är bättre kändt än ditt, min börd mycket renare, Malvoisin, än din. Jag är Wilfred af Ivanhoe.»

»Jag vill icke nu kämpa med dig», sade tempelherren med ihålig och förändrad röst. »Låt dina sår läkas och skaffa dig en bättre häst, så kan det hända, att jag anser det mödan värdt att piska ur dig ditt pojkaktiga öfvermod.»

»Ha, stolte tempelherre», sade Ivanhoe, »har du glömt, att du två gånger fallit för denna lans? Kom ihåg stridsplatsen vid Acre ... kom ihåg torneringen vid Ashby . . . kom ihåg ditt skräfvel i Rotherwoods gillesal och den guldkedja du satte i pant mot min relikgömmare på att du skulle kämpa med Wilfred af Ivanhoe och återvinna den ära du hade förlorat! Vid denna relikgömmare och den heliga relik den innehåller skall jag förklara dig, tempelherre, för en feg
pultron vid hvarje hof i Europa — i hvart och ett af din ordens prseceptorier — om du ej genast kämpar med mig.»

Bois-Guilbert såg tveksamt på Rebecka, och med en ursinnig
blick på Ivanhoe utbrast han sedan: »Anglosaxiske hund! Tag din lans och bered dig på den död du har nedkallat öfver dig!»

»Tillåter stormästaren mig att kämpa?» sade Ivanhoe.

»Jag kan ej förvägra hvad du begärt», sade stormästaren, »så
vida flickan antar dig som sin stridsman. Jag ville dock önska, att du vore bättre i stånd att kämpa. En fiende till vår orden har du alltid varit, men gärna hade jag ändå sett, att du kommit att kämpa på hederligare villkor.»

»Sådan jag är och icke annorlunda!» sade Ivanhoe. »Det är
Guds dom. Jag anbefaller mig åt hans beskydd, Rebecka», sade han, i det han red bort till henne. »Antar du mig som din stridsman ?»

»Ja, det gör jag», sade hon, gripen af en rörelse, som ej ens dödsskräcken förmått framkalla. »Jag antar dig som min af himlen sände kämpe. Men nej... nej... dina sår äro ej läkta. Strid ej med denne stolte man — hvarför skulle du också dö?»

Men Ivanhoe var redan på sin post, hade tillslutit sitt visir och tog sin lans. Bois-Guilbert gjorde likaså, och då han slog ned sitt visir, märkte hans väpnare, att hans ansikte, som trots de olika sinnesrörelser han utstått hela förmiddagen fortfarande varit askgrått, nu plötsligt blifvit mycket rödt.

Då härolden såg kämparne hvar och en på sin plats, höjde
han sin röst och upprepade tre gånger: »<i>Faites vos devoirs, preux chevaliers!</i>» (»Gören er plikt, tappra riddare!») Efter det tredje ropet drog han sig tillbaka till den ena sidan af stridsplatsen och tillkännagaf sedan, att ingen vid straff af ögonblicklig död fick 
understå sig att genom ord, rop eller handlingar blanda sig i eller störa denna ärliga tvekamp. Stormästaren, som i sin hand höll stridspanten, Rebeckas handske, slungade nu ut den på arenan och ropade de ödesdigra signalorden: <i>Laissez aller!</i>» (Framåt!)

Trumpeterna smattrade, och riddarne galopperade mot hvarandra. Ivanhoes trötta häst och dess ej mindre utmattade ryttare tumlade, som alla hade väntat, omkull för tempelherrens väl riktade lans och kraftiga gångare. Denna utgång af kampen hade alla förutsett, men fast Ivanhoes lans endast berörde Bois-Guilberts sköld, vacklade denne
i sadeln, till stor förvåning för alla åskådarne, och störtade till marken.

Ivanhoe kom snart lös från den stupade hästen och reste sig
hastigt, hvarefter han ilade fram för att med svärdet godtgöra sitt nederlag, men hans motståndare reste sig icke. Wilfred satte sin fot på hans bröst och svärdspetsen på hans strupe och gaf honom att välja mellan att ge sig eller dö på stället. Bois-Guilbert svarade icke.

»Döda honom icke, herr riddare», ropade stormästaren, »utan
bikt och absolution — dräp ej både kropp och själ! Vi erkänna, att han är öfvervunnen.»

Han steg ned på stridsplatsen och befallde, att man skulle taga hjälmen af den besegrade kämpen. Hans ögon voro tillslutna — hans kind hade ännu den mörka, blossande rodnaden. Då de förvånade betraktade honom, öppnade ögonen sig, men de voro stela och glasartade. Rodnaden vek från hans ansikte och efterträddes af dödens blekhet. Utan att vara sårad af sin fiendes lans hade han dött som ett offer för sina egna våldsamma, inbördes stridiga lidelser.

»Detta är för visso Guds dom», sade stormästaren och såg upp
mot himlen. »<i>Fiat voluntas tua!</i>» (Herre, ske din vilje!»)

*
</chapter>

<chapter name="Fyrtiotredje kapitlet.">
<h2><sc>Fyrtiotredje kapitlet.</sc></h2>

Då det första ögonblickets häpnad var öfver, frågade Wilfred
af Ivanhoe stormästaren som stridsdomare, om han hade gjort sin plikt manligt och ärligt i kampen.

»Manligt och ärligt har det kämpats», sade stormästaren. »Jag förklarar jungfrun för fri och utan skuld. Den aflidnes vapen och lik stå till segrarens förfogande.»

»Jag vill inte beröfva honom hans vapen», sade riddaren af
Ivanhoe, »ej heller döma hans lik till neslig behandling. Han har
kämpat för kristendomen; Guds arm och ingen mänsklig hand har i dag fällt honom. Men låt hans jordafärd försiggå i stillhet, som det anstår en man fallen i orättfärdig strid. Och hvad den unga kvinnan angår ...»

Han afbröts af hofslag, som närmade sig i sådant antal och med sådan fart, att marken skalf därvid, och den svarte riddaren galopperade in på stridsplatsen. Han ledsagades af en talrik skara beväpnade män och flera riddare i full rustning.

<img><i><small>Ill. Riou<tab><tab><tab>Huyot, s.c.</small></i></img>

»Jag kommer för sent», sade han och såg sig omkring. »Jag
hade utsett Bois-Guilbert för min egen räkning. Ivanhoe, var det rätt af dig att inlåta dig i ett sådant vågspel, då du knappt kunde hålla dig uppe i sadeln?»

»Himlen har kårat denne stolte man till sitt offer», svarade
Ivanhoe. »Han skulle ej hedras genom att dö så, som ni hade
bestämt, herre konung.»

»Frid vare med honom», sade Richard och betraktade liket. »Han var emellertid en tapper riddare och har dött i sitt stålharnesk, som det anstår en riddare. Men vi få ej förspilla tiden — Bohun, gör din plikt!»

En riddare trädde fram ur konungens följe, lade sin hand på
Albert de Malvoisins axel och sade: »Jag fängslar dig för
högförräderi!»

Stormästaren hade hittills stått häpen öfver ankomsten af så många krigare. Nu talade han.

»Hvem djärfs fängsla en af Zions tempels riddare inom hans eget præceptoriums område och i stormästarens närvaro? Och på hvems befallning utföres denna öfvermodiga handling?»

»Jag fängslar honom», svarade riddaren, »jag, Henry Bohun,
jarl af Essex, riksmarsk af England.»

»Och han fängslar Malvoisin», sade kungen och slog upp sitt
visir, »på befallning af Richard Plantagenet, här närvarande. Conrad Mont-Fitchet, det är lyckligt för dig, att du ej är född som min

<img><i><small>Ill. Ad. Marie<tab><tab><tab>Huyot, s.c.</small></i>
Tempelherrarne draga bort i Richard Lejonhjärtas närvaro.</img>
undersåte. Men hvad dig angår, Malvoisin, så skall du dö tillika med din broder Philip, innan världen har blifvit en vecka äldre.»

»Jag bestrider din dom», sade stormästaren.

»Stolte tempelherre», sade kungen, »det kan du icke. Se dit
upp ... Englands kungliga banér vajar öfver ditt torn i stället för ditt tempelbanér. Var klok, Beaumanoir, och gör intet gagnlöst motstånd. Din hand är i lejonets gap.»

»Jag skall anklaga dig i Rom», sade stormästaren, »för
öfvergrepp mot vår ordens friheter och rättigheter. — Kapellaner! Uppstämmen psalmen: <i>Quare fremuerunt gentes!</i> Riddare, väpnare och tjänare af det heliga templet! Varen redo att följa banéret <i>Beau-séant!</i>»

Med dessa ord gaf stormästaren tecken till afmarsch utan att
invänta något svar. Deras trumpetare blåste en vild marsch af österländsk karaktär; det var tempelherrarnes vanliga signal till framryckning. De ändrade sin uppställning från en linje till en marschkolonn och drogo bort så långsamt som deras hästar kunde gå, liksom för att visa, att det endast var deras stormästares vilja och icke fruktan för fiendens öfverlägsna styrka, som kom dem att draga sig tillbaka.

Under det tumult, som uppstod vid tempelherrarnes bortdragande, såg och hörde Rebecka ingenting — hon hade sjunkit i sin åldrige fars armar, nästan medvetslös tack vare händelsernas snabba växling. Men ett ord från Isaac väckte henne slutligen ur denna bedöfning.

»Låt oss gå», sade han, »min kära dotter, min återvunna
skatt, låt oss gå och kasta oss för den ädle unge mannens fötter.»

»Ack nej», sade Rebecka, »nej — nej — jag vågar ej tala till
honom i detta ögonblick. Ack ... jag skulle då säga mera än ... nej, fader, låt oss genast lämna detta olycksaliga ställe.»

Då judinnan, som varit föremål för det hufvudsakliga intresset på denna dag, nu obemärkt försvunnit, riktades folkets uppmärksamhet på den svarte riddaren. Det fyllde nu luften med ropen: »Länge lefve Richard Lejonhjärta, och ned med de fräcka tempelherrarne!»

»Hvad nytt från York, käcke jarl?» sade Ivanhoe till jarlen af Essex. »Skola upprorsmännen vänta på oss där?»

»Lika litet som decembersnön väntar på julisolen», sade jarlen. »De skingras, och hvem kom väl jagande för att bringa oss denna underrättelse om ej Johan själf?»

»Den förrädaren! Den otacksamme, fräcke förrädaren!» sade
Ivanhoe. »Lät ej Richard kasta honom i fängelse?»

»Jo visst!» svarade jarlen. »Nej, han mottog honom, som
om de sammanträffat efter en jakt, och i det han pekade på mig och våra ryttare, sade han: »Du ser, broder, att jag har några barska män med mig; du gör bäst i att draga bort till vår mor,
bringa henne min sonliga hälsning och stanna hos henne, tills folkets upphetsning har lagt sig.»

»Och det var allt hvad han sade?» frågade Ivanhoe. »Måste
då inte hvar och en säga, att denne furste uppmuntrar till förräderi genom sin mildhet?»

»Jo, mycket rätt», svarade jarlen, »liksom den man kan sägas
bjuda döden till gäst, som inlåter sig i en strid, fastän han har ett farligt sår, som ännu ej är läkt.»

»Jag förlåter dig det skämtet, herre jarl», sade Ivanhoe, »men kom ihåg, att jag vågade blott mitt eget lif — Richard satte sitt rikes väl på spel.»

»De, som fråga så föga efter sitt eget väl», svarade Essex, »ta sig sällan synnerligen varmt af andras. Men låt oss nu skynda oss till borgen, ty Richard tänkte straffa några af de underordnade deltagarne i sammansvärjningen fastän han har förlåtit dess ledare.»

Af de rättsliga undersökningar, som anställdes af den anledningen och som äro utförligt skildrade i den handskrift, hvarifrån vi ha hämtat vår berättelse, tycks framgå, att Maurice de Bracy kom undan öfver Kanalen och tog tjänst hos Philip af Frankrike, medan Philip de Malvoisin och hans broder Albert, præceptorn på Tempelstowe, blefvo afrättade, hvaremot Valdemar Fitzurse, själen i sammansvärjningen, slapp undan med landsförvisning, och prins Johan, till hvars förmån den var anstiftad, ej ens blef ställd till rätta af sin godmodige bror. Ingen ömkade emellertid de bägge bröderna Malvoisins öde, de ledo endast den död de gjort sig väl förtjänta af
genom den falskhet och grymhet de på mångahanda sätt lagt i
dagen.

Kort tid efter den tvekamp, som ägt rum till afgörande af
Rebeckas sak, kallades Cedric anglosaxaren till kung Richards hof, som denne höll i York, för att återupprätta lugnet i de grefskap, där hans brors äregirighet framkallat jäsning. Cedric blef mycket missnöjd öfver denna kallelse, men han vägrade ej att efterkomma den. Richards hemkomst hade i själfva verket kväft alla förhoppningar han hyst att kunna återupprätta en anglosaxisk härskareätt i England; ty hvad anglosaxarne än kunde ha vunnit i händelse af ett inbördes krig, var det tydligt, att det ej kunde uträttas något under Richards oomtvistade herravälde, så afhållen som han var af folket tack vare sina goda personliga egenskaper och sin krigiska berömmelse, fastän hans styrelse var godtycklig och efterlåten, än för mild och än nästan despotisk.

Vidare kunde det ej undgå Cedrics uppmärksamhet, hur ogärna
han än ville erkänna det, att hans plan angående full sammanslutning mellan anglosaxarne genom Rowenas och Athelstanes giftermål nu måste betraktas som alldeles omintetgjord, eftersom bägge kontrahenterna voro emot det. Det var ett förhållande, som han i sin
ifver för den anglosaxiska saken ej kunde ha förutsett, och till och med då bägges obenägenhet tydligt lades i dagen, kunde han knappast tro på, att två anglosaxare af kunglig härkomst af personliga skäl kunde motsätta sig en förbindelse, som var så nödvändig för folkets väl. Men det var i alla fall ett faktum. Rowena hade alltid öppet visat sin ovilja för Athelstane, och nu tillkännagaf Athelstane ej mindre tydligt sitt bestämda beslut att ej vidare fortsätta med sitt giljande till lady Rowena. Till och med Cedrics naturliga hårdnackenhet gaf tappt inför dessa hinder, då han, stående på sammanknytningspunkten, måste släpa ett motsträfvigt par dit, en med hvardera handen. Han gjorde emellertid ett sista kraftigt angrepp på Athelstane, och han fann denne återuppståndne ättling af den anglosaxiska konungastammen upptagen af ett förbittradt krig mot prästerskapet.

Efter alla hotelser om död och fördärf Athelstane utstött mot abboten i S:t Edmunds kloster, hade, som det tycktes, hans hämndtörst, dels på grund af hans naturliga tröghet och godmodighet, dels efter enträgna böner af hans moder Edith, hvilken som de flesta damer på den tiden stod på de andligas sida, låtit nöja sig med att hålla abboten och hans munkar i tre dagar på knapp kost i Coningsburghs 
fängelsehålor. För denna hårda behandling hotade abboten
honom med bannlysning och uppsatte en förfärlig lista öfver
magsjukdomar, som han och hans munkar hade måst utstå i följd af den orättvisa fångenskap de undergått. Med denna strid och med de åtgärder han vidtagit för att försvara sig mot prästernas fiendskap fann Cedric sin vän Athelstanes sinne så upptaget, att där ej fanns någon plats för andra tankar. Och då Rovenas namn nämndes, bad Athelstane att få tömma en full bägare för hennes välgång och för att hon snart skulle bli hans frände Wilfreds brud. Det var alltså
hopplöst. Det fanns tydligen ingenting vidare att göra med Athelstane, eller, som Wamba uttryckte det, han var en tupp, som ej ville fäkta.

Mellan Cedric och det beslut, som de älskande ville att han skulle komma till, var det blott två hinder — hans egen styfsinthet och hans ovilja mot den normandiska dynastien. Den första känslan förlorade sig efter hand tack vare hans myndlings smekningar och den stolthet han ej kunde undgå att känna öfver sin sons berömmelse. Dessutom var han ej okänslig för den äran att knyta sin familj till kung Alfreds, då Edvard Bekännarens ättlingar för alltid hade afstått från sina rättigheter. Cedrics ovilja mot den normandiska kungasläkten  var äfven betydligt minskad tack vare den personliga uppmärksamhet, som visades honom af kung Richard, som fann behag i Cedrics rättframma, kärfva väsen, och han bemötte den ädle anglosaxaren så, att innan han varit gäst vid hofvet i en vecka, hade han gifvit sitt samtycke till sin myndling Rowenas och sin son Wilfreds giftermål.
Vår hjältes bröllop firades sålunda med hans fars uttryckliga samtycke i det ärevördigaste af kristna tempel, den präktiga domkyrkan i York. Kungen var själf närvarande, och den bevågenhet han vid detta och andra tillfällen visade de kufvade och hittills föraktade anglosaxare gaf dem bättre och säkrare utsikter till att återvinna förlorade rättigheter än de med någon sannolikhet kunde
hoppas af ett medborgerligt krigs tvifvelaktiga möjligheter. Kyrkan gaf sin välsignelse med all den pomp och ståt, som den romerska kyrkan med så lysande verkan förstår att utveckla.

Gurth tjänstgjorde i präktig dräkt som väpnare åt sin unge
herre, hvilken han hade tjänat så trofast, och den högsinnade Wamba var äfven med, prydd med en ny mössa och praktfulla silfverbjällror. De hade delat Wilfreds faror och motgång, och som de hade rätt att vänta fingo de fortfarande dela hans lyckligare öden.

Morgonen efter bröllopet underrättades lady Rowena af sin
kammartärna om, att en ung kvinna bad att få tala med henne utan vittnen. Rowena blef förvånad öfver denna begäran, besinnade sig, blef nyfiken och befallde slutligen, att den främmande skulle insläppas och att tärnorna skulle draga sig tillbaka.

Hon inträdde — en ädel och värdig gestalt, hvars behagfulla
och majestätiska former snarare framhöllos än doldes af den långa, hvita slöja, hvari hon var insvept. Hennes hållning var vördnadsfull, men det fanns ej däri den minsta skymt af fruktan eller inställsamhet. Rowena var alltid redo att erkänna andras kraf och taga hänsyn till andras känslor. Hon reste sig och ämnade bjuda sin sköna gäst att sitta ned, men den främmande såg på Elgitha och uttalade åter en önskan om ett samtal med lady Rowena mellan fyra ögon.
Knappast hade Elgitha gått, förrän den sköna främmande kvinnan till Rowenas förvåning böjde ett knä, tryckte sina händer mot sin panna och kysste hennes broderade klädningsfåll, fastän Rowena försökte hindra det.

»Hvad betyder detta?» frågade den öfverraskade unga frun,
»hvarför visar ni mig en sådan vördnad?»

»Emedan jag», sade Rebecka, i det hon reste sig upp och åter
antog sin vanliga lugna värdighet, »med full rätt och utan att öfverträda det passandes bud kan betala er, lady af Ivanhoe, den tacksamhetsskuld, hvari jag står till Wilfred af Ivanhoe. Jag är — förlåt den djärfhet, hvarmed jag bragt er mitt folks hyllning — jag är den olyckliga judinnan, för hvilken er make vågade sitt lif under så ojämna villkor på torneringsplatsen vid Tempelstowe.»

»Wilfred af Ivanhoe», sade Rowena, »vedergällde den dagen endast i ringa mått ert outtröttliga deltagande för honom, då han var sårad och i nöd. Tala! Är det något mera, hvarmed han eller jag kan hjälpa er?»

»Nej, ingenting», svarade Rebecka lugnt, »utom att bringa honom min tacksamma afskedshälsning.»
»Ni lämnar alltså England?» frågade Rowena, som knappt kunde
komma ifrån sin öfverraskning öfver detta ovanliga besök.

»Jag lämnar det, innan månen åter skiftat. Min far har en bror, som står i hög gunst hos Mohammed Boabdil, konung af Granada — dit draga vi, säkra på fred och beskydd mot erläggande af den tribut, som muselmännen fordra af vårt folk.»

»Ha ni då inte lika säkert skydd i England?» frågade Rowena.
»Min make står i ynnest hos kungen — kungen själf är rättvis och hög sinnad.»

»Jag tviflar ej därpå, men det engelska folket är ett oroligt släkte, som alltid ligger i strid med sina grannar eller inbördes och alltid är redo att stöta svärdet i bröstet på hvarandra. En sådan vistelseort är ej säker för mitt folks barn. Ephraim är en försagd dufva, Isaskar ett öfverlastadt lastdjur, som dignar under dubbla bördor. I ett krigets och blodets land, omgifvet af fientliga grannar
och sönderslitet af inre partistrider, kan Israel ej hoppas att finna hvila på sin vandring.»

»Men ni, Rebecka, kan förvisso ej ha något att frukta. Hon,
som vårdade Ivanhoe på sjuksängen», fortfor Rowena i hänförd ton, i det hon reste sig, »hon kan intet ha att frukta i England, där anglosaxare och normander skola täfla om att visa henne sin vördnad.»

»Ditt tal är vackert», sade Rebecka, »och din afsikt är ännu
vackrare, men — det är ett svalg befästadt mellan oss. Vår
uppfostran och vår tro förbjuda oss bägge i lika hög grad att öfverskrida den. Farväl — men innan jag går, så förunna mig uppfyllandet af en bön. Brudslöjan hänger öfver ditt ansikte: visa mig den ynnesten att lyfta på den och låta mig se de drag, om hvilkas skönhet det talas så mycket.»

»De äro knappast värda att betraktas», sade Rowena, »men i
det jag väntar detsamma af min gäst, vill jag slå upp slöjan.»

Hon drog imdan den, och dels i medvetande af sin skönhet,
dels af blyghet rodnade hon så djupt, att kinder, panna, hals och barm blossade som purpur. Rebecka rodnade äfven, men det var blott ett ögonblick, och i det djupare känslor togo öfverhand hos henne, försvann rodnaden långsamt från hennes ansikte, liksom purpurskyn bleknar, då solen sjunker under horisonten.

»Lady Rowena», sade hon, »det ansikte ni visat mig skall länge stå inprägladt i mitt minne, mildhet och godhet stråla därur, och skulle än en liten skymt af världens stolthet och fåfänglighet kunna upptäckas i ett ansikte, hvars uttryck är så älskligt, hur skulle vi då kunna klandra, att det, som är af jord, har någon prägel af
sitt ursprung? Länge, länge skall jag minnas edra drag och tacka Gud, att min ädle räddare är förenad i äktenskap med...»

Hon hejdade sig plötsligt; hennes ögon fylldes med tårar.
Hastigt aftorkade hon dem och svarade på Rowenas ängsliga fråga: »Mig fattas intet. Men mitt hjärta sväller, då jag tänker på 
Torquilstone och torneringen vid Tempelstowe. Ännu litet — blott den minsta delen af min plikt återstår för mig att uppfylla. Mottag detta skrin — försmå icke dess innehåll.»

Rowena öppnade det lilla skrinet af drifvet silfver och såg däri ett halsband och örringar af diamanter, som tydligen voro af utomordentligt värde.

»Det är omöjligt», sade hon och lämnade tillbaka skrinet. »Jag vågar ej mottaga en så dyrbar gåfva.»

»Jo, behåll den, lady Rowena! Ni har makt, rang, myndighet
och inflytande; vi ha rikedom, på en gång källan till vår styrka och vår svaghet; värdet af dessa småsaker, om det än vore tio gånger så stort, skulle ej förmå hälften så mycket som er ringaste önskan. För er är därför gåfvan af föga värde, och för mig är det jag afstår ännu mindre värdt. Låt mig ej tro, att ni dömer så hårdt om mitt folk, som edra landsmän bruka göra. Tror ni, att jag sätter större värde på dessa gnistrande stenar än på min frihet eller att min far tillägger dem något värde i jämförelse med sitt enda barns ära? Mottag dem — för mig äro de värdelösa. Jag vill aldrig mera bära smycken.»

»Ni är alltså olycklig?» sade Rowena, som blef förvånad öfver det sätt, hvarpå Rebecka uttalade dessa ord. »O, stanna hos oss, heliga mäns råd skola bringa er bort från er villfarande tro, och jag skall vara som en syster för er.»

»Nej, milady», svarade Rebecka, och i hennes mjuka röst och
sköna ansikte var det samma stilla vemod, »det kan inte ske. Jag kan ej byta bort mina fäders tro likt ett klädesplagg, som ej passar för det klimat, där jag lefver, och olycklig kommer jag ej att bli. Han, som jag ägnar mitt lif för framtiden, skall bli min tröstare, i fall jag gör hans vilja.»

»Ha ni då kloster, och ämnar ni söka tillflykt i ett af dem?»

»Nej, men allt sedan Abrahams dagar har det bland vårt folk
funnits kvinnor, som ägnat sina tankar åt himlen, och sina
barmhärtighetsgärningar åt människorna, som ha vårdat de sjuka, bespisat de hungriga och tröstat de bedröfvade. Bland dessa kvinnor vill Rebecka räknas. Säg detta till din make, om han händelsevis skulle fråga efter den kvinna, hvars lif han räddat.»

Rebeckas röst skälfde ofrivilligt, och det var en ömhet i tonen, som kanske röjde mer än hon ville. Hon skyndade sig att ta afsked af Rowena.

»Farväl», sade hon. »Måtte han, som skapat både judar och
kristna, låta sina rikaste välsignelser strömma ut öfver er! Det fartyg, som skall föra oss härifrån, har kanske lyft ankar, innan vi hinna till hamnen.»

Hon lämnade tyst rummet, och Rowena satt där öfverraskad,
som om hon sett en drömsyn. Den sköna anglosaxiskan berättade detta egendomliga samtal för sin make, på hvars sinne det gjorde
ett djupt intryck. Han lefde länge och lyckligt tillsammans med Rowena, ty de voro förenade af ungdomskärlekens band, och de älskade hvarandra dubbelt vid minnet af de hinder, som stått i vägen för deras förening. Men det skulle kanske vara för närgånget att fråga, om ej minnet af Rebeckas skönhet och ädla sinne dök upp för hans tanke litet oftare än Alfreds sköna ättling kanske på det hela taget skulle ha tyckt om.

Ivanhoe utmärkte sig i Richards tjänst och mottog allt flera
bevis på den kungliga nåden. Han kunde ha stigit till ännu högre hedersposter, om ej den hjältemodige Lejonhjärta alltför tidigt bortryckts af döden vid borgen Chaluz i närheten af Limoges i Frankrike. Genom den ädle men obetänksamme och romantiske kungens död förföllo alla de planer, som hans äregirighet och högsinthet hade uppgjort. Han var en kung, på hvilken man med en obetydlig förändring kan tillämpa de rader, som Johnson skref om Karl den tolfte af Sverige:

<poem>	På okänd strand han lyktade sin ban’
	Vid ringa borg, för okändt svärd;
	Hans namn, som slog med skräck en värld,
	Ger nu blott stoff till en roman.</poem>

<img><i><small>Ill. Riou<tab><tab><tab>Huyot, s.c.</small></i></img>
</chapter>
