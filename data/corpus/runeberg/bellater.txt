BERÖMDA BÖCKER II.
En Återblick
af
EDWARD BELLAMY
STOCKHOLMBJÖRCK & BÖRJESSON.

EN ÅTERBLICK.


SOCIALA IAKTTAGELSER
EFTER ETT UPPVAKNANDE
ÅR 2000
af
EDWARD BELLAMY.
———
öfversättning från engelskan.

SVENSK BILLIGHETSUPPLAGA.

stockholmbjörk & börjesson.



NORRKÖPING 1906johan jönssons boktryckeriaktiebolag.


Företal.

Historiska fakulteten vid Shawmutuniversitetet, Boston den
28 december år 2000.

*

För dem bland oss, som icke ägnat sig åt djupare
historiska studier men som nu lefva under tjugonde
århundradets sista år och åtnjuta en både enkel och
logisk samhällsordning, som rent af tyckes vara det sunda
förnuftets triumf, är det utan tvifvel svårt att förstå, att
de nuvarande sociala förhållandena i sin helhet äro
mindre än ett århundrade gamla. Emellertid är intet
historiskt faktum mera grundadt än detta, att man ända till
slutet af nittonde århundradet trodde allmänt, att det
gamla industriella systemet, med alla dess förfärliga
sociala följder, var bestämdt att fortvara till tidens slut, om
än möjligen något litet förbättradt. Huru besynnerligt
och nästan otroligt förefaller det icke, att en så oerhördt
stor moralisk och materiell ombildning, som den, hvilken
ägt rum, kunnat försiggå under denna korta tidrymd!
Knappt kunna vi tänka oss ett mer slående exempel på
huru lätt vi människor vänja oss vid förbättringar i våra
lefnadsförhållanden och erkänna dem såsom ”naturliga”,
ehuru våra lefnadsförhållanden först synts oss sådana,
att de icke lämnade något öfrigt att önska. Hvilken
betraktelse kan väl vara lämpligare att afkyla sådana
reformifrare, som räkna på kommande åldrars lifliga
tacksamhet som sin belöning!

Ändamålet med denna bok är att hjälpa sådana, som
åstunda få en klarare uppfattning af de sociala
motsatserna mellan det nittonde och det tjugonde århundradet,
men som afskräckas af den lärda framställningen i den
litteratur, som afhandlar ämnet. Då författaren genom
sin erfarenhet på lärareområdet känner till att lärdom
anses vara tröttande för kroppen, så har han sökt att
dölja bokens undervisande karaktär genom att framställa
den i novellform, och vågar han hoppas, att denna form
skall påräkna intresse för sin egen skull.

Läsare, för hvilka nutidens samhällsinstitutioner och
deras principer äro hvardagliga, torde finna D:r Leetes
förklaringar tämligen nötta — men vi måste komma
ihåg, att för D:r Leetes gäst voro de icke hvardagliga,
samt att denna bok är skrifven i den uttryckliga afsikten, 
att låta läsaren för tillfället glömma, att de äro så
för honom.

Ännu en sak. Det ämne, som nästan uteslutande
sysselsatt de skriftställare och talare, som behandlat
denna öfvergång mellan tvenne årtusenden, har snarare
rört sig om den kommande än den förflutna tiden, icke
om de framsteg, som gjorts, utan om den utveckling, som
skall äga rum, framåt och uppåt utan afbrott, till dess
vårt släkte når sitt outransakliga mål. Detta är bra,
mycket bra; men för mig ser det ut, som om vi icke
någonstädes kunna finna fastare mark för djärfva
förhoppningar om mänsklighetens framåtskridande under det
kommande årtusendet, än genom ”en återblick” på det
sist förflutna århundradets utveckling.

Under förhoppning att denna bok skall blifva lycklig 
nog att finna läsare, som af intresse för ämnet skola
hafva öfverseende med bokens brister, stiger författaren
åt sidan och lämnar ordet åt herr Julian West.


Första kapitlet.

Jag skådade dagsljuset första gången år 1857, i Boston.
”Hvad”, säger läsaren, ”adertonhundrafemtiosju? Detta
var ett löjligt misstag. Han menar naturligtvis
nittonhundrafemtiosju”. Ber om ursäkt, här är intet misstag.
Det var vid fyratiden på eftermiddagen, den 26
december, annandag jul 1857 — icke 1957 — som jag första
gången andades Bostons östanvind, hvilken, jag kan
försäkra läsaren, redan då hade samma bitande kyla, som
nu utmärker den i detta nådens år 2000.

Dessa uppgifter se ut att vara så orimliga, i
synnerhet om jag tillägger, att jag är en ung man af skenbart
trettio års ålder, att ingen kan klandra läsaren, om han
vägrar att vidare sysselsätta sig med ett arbete, som
blott lofvar att ockra på hans godtrogenhet. Icke desto
mindre försäkrar jag läsaren på det allvarligaste, att jag
ingalunda ämnar berätta någon historia, och jag vill åtaga
mig att helt och hållet öfverbevisa honom härom, ifall
han vill följa mig ett par sidor. Om jag därföre får
tillsvidare påstå — under skyldighet att längre fram bevisa
detta — att jag bättre än läsaren känner till, när jag
föddes, vill jag fortgå med min berättelse. Som hvarje
skolpojke känner till, fanns icke vår tids civilisation eller
någonting liknande under senare delen af nittonde
århundradet, ehuru dess grundelement redan voro i jäsning.
Emellertid hade intet händt, som kunde förmildra den
uråldriga sönderdelningen af samhället i de fyra klasserna
eller nationerna, som de snarare borde kallas, enär
åtskillnaden mellan dem var mycket större än mellan
folkslagen nu för tiden, skillnaden mellan rika och fattiga,
bildade och obildade. Jag själf var rik och äfven bildad
och var därför i besittning af alla villkor för den lycka,
som de bäst lottade då för tiden åtnjöto. Jag lefde i
lyx och sysselsatte mig endast med nöjen och lifvets
njutningar samt fick mitt uppehälle ur andras arbete,
utan att göra någon slags återtjänst. Mina föräldrar och
farföräldrar hade lefvat på samma sätt, och jag väntade
att mina efterkommande, om jag fick några, skulle få
njuta af ett lika bekvämt lif.

Men läsaren frågar, huru jag kunde lefva utan att
vara till någon nytta i världen. Hvarför skulle världen
underhålla en sysslolös lätting, som var i stånd att göra
nytta för sig? Svaret är, att min farfars far hade
samlat en summa pengar, på hvilka hans efterkommande allt
sedan lefvat. Man drager naturligtvis den slutsatsen, att
denna summa måste hafva varit mycket stor, då den
icke uttömts efter att hafva underhållit tre generationer
i sysslolöshet. Men detta var icke förhållandet.
Summan hade från början ingalunda varit stor. I själfva
verket var den mycket större nu, sedan tre generationer
uppehållits genom den i sysslolöshet, än den varit först.
Denna konst att bruka utan att förbruka, att värma utan
att förbränna, förefaller som trolleri men var endast en
snillrik användning af ett knep, som nu lyckligtvis är
försvunnet, men som våra förfäder begagnade i stor
utsträckning, det nämligen att öfverflytta bördan af den
enes underhåll på den andres skuldror. Den som
lyckats göra detta — därefter sträfvade alla — sades lefva
på inkomsten af sitt kapital. Det skulle taga för
mycket tid att här förklara, huru forntidens näringsmetoder
gjorde detta möjligt. Jag skall för närvarande blott
nämna, att inkomsten af kapital var ett slags ständig
skatt, som en kapitalist kunde lyfta af dem, som
arbetade i yrkenas tjänst. Man må icke tro, att en
anordning, som efter våra begrepp är så onaturlig och
fördömlig, aldrig kritiserades af våra förfäder. Från äldsta
tider hade det varit lagstiftares och profeters sträfvan
att afskaffa räntesystemet eller att åtminstone inskränka
det så mycket som möjligt. Men alla dessa bemödanden
hade misslyckats, såsom de nödvändigtvis måste göra, så
länge forntidens samhällsinrättning ägde bestånd. Vid
den tid, om hvilken jag skrifver, d. v. s. slutet af
nittonde århundradet, hade regeringarna i allmänhet
uppgifvit försöken att reglera frågan.

Då jag önskar gifva läsaren ett begrepp om den
allmänna sammanlefnaden på den tiden och särskildt om
förhållandet mellan de rika och de fattiga, tror jag att
jag gör det bäst genom att jämföra det dåvarande
samhället med en oerhörd omnibus, vid hvilken de stora
massorna voro fastselade, och hvilken de med stor möda
släpade fram på en mycket backig och sandig väg.
Kusken hette hungern, och han tillät icke att någon blef
efter, ehuru farten naturligtvis var mycket långsam. Fastän
det erbjöd stor svårighet att öfver hufvud draga
omnibusen fram på en så backig väg, voro sätena på taket
fyllda med passagerare, som aldrig stego af, icke ens i
de brantaste backarne. Dessa säten på taket voro svala
och bekväma. De som väl kommit dit upp, ut ur
dammet, kunde njuta af landskapet eller kritiskt afhandla de
stretande dragarnes meriter. Helt naturligt voro sådana
platser mycket efterfrågade, och täflan om dem var stark,
då en hvar sökte som sitt lifs mål att skaffa sig en plats
på taket samt lämna den efter sig åt sina barn. Enligt
omnibusens reglemente kunde man testamentera sin plats
åt hvem man ville, men å andra sidan förekommo många
olycksfall, genom hvilka man kunde när som helst gå
miste om den. Men huru bekväma än dessa platser
voro, voro de mycket osäkra, och så snart omnibusen
gjorde häftiga slingringar, ramlade en eller annan ned
på vägen, där de genast blefvo tvungna att taga fatt i
linorna och hjälpa till att draga omnibusen, på hvilken
de förut åkt helt bekvämt. Det ansågs naturligtvis som
en stor olycka att förlora sin plats, och tanken på att
detta möjligen kunde hända dem själfva eller deras
vänner, var ett ständigt moln på de åkandes himmel.

Men, frågar läsaren, tänkte de blott på sig själfva?
Blef icke deras egen lyx dem odräglig, då de jämförde
den med deras bröders och systrars lott i selen och
genom medvetandet, att deras egen tyngd förökade de
andras börda? Hade de intet medlidande med sina likar,
från hvilka de endast voro skilda genom sina
förmögenhetsvillkor? Jo visserligen; de åkande uttryckte ofta sitt
deltagande för dem som måste draga vagnen, i
synnerhet då åkdonet kom till ett dåligt ställe på vägen,
såsom den ständigt gjorde, eller till en särskildt brant
backe. Vid sådana tillfällen var det ömkligt att se
dragarnes förtviflade ansträngningar, deras ängsliga språng
och bemödanden under hungerpiskans obarmhärtiga slag,
därvid många stupade vid draglinorna och nedtrampades
i smutsen; och detta framkallade ofta högst lofvärda
känsloutbrott från dem som sutto på taket af omnibusen.
Vid dessa tillfällen kunde passagerarne höja
uppmuntrande rop till arbetarne vid linorna, därvid de
uppmanade dem till tålamod och förespeglade dem belöningar
i en annan värld för det lidande, som de här utstått,
medan andra lämnade bidrag till inköp af salfva och
plåster åt de lemlästade och skadade. Man kom
öfverens om att det var ett beklagligt förhållande, att vagnen
skulle vara så tung att draga, och man erfor en allmän
känsla af lättnad, då man kommit förbi någon del af
vägen, som var särskildt besvärlig. Dock berodde denna
känsla af lättnad icke uteslutande därpå, att man hade
medlidande med dragarne, utan på att dessa svåra
ställen alltid erbjödo en fara för att stjälpa, då alla
passagerarne kunde förlora sina platser.

Man måste medgifva att den hufvudsakliga verkan,
som åsynen af dragarnes elände utöfvade på
passagerarne, var att de satte så mycket mera värde på sina
platser på omnibusen och gjorde sitt yttersta för att
bibehålla dem. Om passagerarne endast kännt sig
öfvertygade om att hvarken de eller deras vänner någonsin
skulle falla ned från taket, är det troligt att de skulle
föga hafva bekymrat sig om dem som drogo omnibusen,
om de än måhända lämnat bidrag till insamlingarne för
inköp af salfva och plåster.

Jag inser nog, att detta skall för människorna i det
tjugonde århundradet se ut som en otrolig omänsklighet,
men tvenne omständigheter, som båda äro mycket
egendomliga, förklara detta. För det första trodde man
bestämdt och uppriktigt, att samhället icke kunde äga
bestånd på något annat sätt, än därigenom att mängden
drog vagnen och några få åkte, och icke allenast detta,
utan att icke heller någon genomgripande förbättring
kunde genomföras hvarken i fråga om seldon, åkdon,
väglag eller fördelning af arbete. Det hade alltid varit
sådant som det var och skulle alltid förblifva så. Det var
stor skada, men det kunde icke hjälpas, och enligt den
filosofiska världsåskådningen var det lönlöst att ödsla
medlidande på det som dock icke kunde hjälpas.

Den andra omständigheten är ännu mera
egendomlig. En besynnerlig synvilla hade bemäktigat sig dem
som sutto på taket af omnibusen, hvilken gjorde, att de
tyckte att de icke voro alldeles lika sina bröder och
systrar vid draglinorna, utan att de voro skapade af en
finare substans och därför utgjorde en högre klass af
varelser, som hade rätt att vänta att få åka. Detta tyckes
ofattligt, men eftersom jag fordom själf åkt på just denna
omnibus och varit fattad af synvillan, så bör jag blifva
trodd. Det märkvärdigaste med synvillan var, att de
som nätt och jämt lyckats klifva upp från marken,
började komma under dess inflytande, innan ännu deras
händer blifvit befriade från märkena efter dragningen i
linorna. Hvad sådana beträffar, hvilkas fäder och
förfäder före dem varit nog lyckliga att behålla sina platser
på taket, så närde dessa en absolut orubblig öfvertygelse
om, att det var en väsentlig skillnad på deras slags
mänsklighet och den vanliga varelsen. Det är klart, att en
sådan villfarelse skulle förvandla medlidandet för
mänsklighetens nöd till en abstrakt och filosofisk medömkan.
Detta är den enda förklaring jag kan erbjuda öfver den
likgiltighet, som vid den tidpunkt, hvarom jag skrifver,
utmärkte min egen ställning gent emot mina bröders
elände.

År 1887 inträdde jag i mitt trettionde år. Ehuru
ännu ogift, var jag förlofvad med Edith Bartlett.
Likasom jag, åkte äfven hon på taket af omnibusen. Det
vill säga med andra ord för att jag nu icke längre
skall trötta läsaren med en liknelse som jag hoppas
tjänat sitt ändamål att lämna en allmän föreställning om
huru vi lefde på den tiden — hennes familj var
förmögen. På den tiden, då penningen ensam förmådde
anskaffa allt, som var angenämt och förfinadt i lifvet, var
rikedom tillräcklig att skaffa en flicka friare; men Edith
Bartlett var äfven vacker och behaglig.

Mina kvinnliga läsare skola naturligtvis motsäga
detta. "Hon kan väl ha varit vacker", hör jag dem säga,
"men aldrig behaglig, i den tidens klädesätt, då
hufvudbonaden var en fotshög svindlande byggnad och en
nästan otrolig utvidgning af kläderna baktill genom
mekaniska hjälpmedel mera bidrog att göra gestalten
omänsklig än någon annan sömmerskornas uppfinning. Hur kan
man tänka sig att någon skulle vara behagfull i en
sådan dräkt!" Denna invändning äger nog sin riktighet,
och jag kan icke svara annat än att det tjugonde
århundradets damer visserligen ådagalägga, att en lämplig
klädedräkt framhåller det kvinnliga behaget, men att mitt
minne af deras mormödrars mödrar kommer mig att
påstå, att icke någon modets oformlighet kan helt och
hållet dölja det.

Vårt bröllop skulle äga rum, så snart det hus blefve
färdigt, hvilket jag byggde för vår räkning i en af
stadens förnämsta delar, d. v. s. en stadsdel, som
hufvudsakligen var bebodd af rika personer. Ty vi måste
betänka, att det större eller mindre behaget af att bo i de
olika stadsdelarne af Boston då för tiden icke berodde
på de olika naturförhållandena utan på karaktären af ens
omgifning. Hvarje klass eller nation bodde för sig själf,
i sina egna kvarter. Om en rik man bodde bland de
fattiga eller en bildad bland de obildade, föreföll detta,
som om man lefde som en enstöring bland en afundsjuk
och främmande stam. Då huset begynte att byggas,
hoppades vi att få det färdigt vintern år 1886. Men på
våren följande år var det ännu ofullbordadt, och mitt
giftermål var alltså ännu en framtidsfråga. Orsaken till
uppskofvet, hvilket naturligtvis var ägnadt att särskildt
förtreta en hängifven älskare, var en rad af strejker, d.
v. s. arbetsinställelser af tegelläggare, murare,
timmermän, målare, smeder och andra yrken, som bitträdde vid
byggnadsarbeten. Hvad den särskilda anledningen till
dessa strejker var, kan jag icke minnas. Strejker hade
vid denna tid blifvit så allmänna, att folk upphört att
fråga efter orsaken vid hvarje tillfälle. I flere
näringsgrenar hade de ägt rum nästan oafbrutet allt sedan den
stora affärskrisen 1873. Ja, det hade t. o. m. blifvit
ovanligt att en arbetareklass dref sitt yrke utan afbrott
längre än några få månader.

De läsare, som gifva akt på de nämnda årtalen,
förstå naturligtvis, att i dessa oroligheter inom
industrivärlden framträda de första planlösa yttringarna af den stora
rörelse, som slutade med upprättandet af det moderna
industriella systemet, med alla dess sociala konsekvenser.
Detta är allt så tydligt, då man ser tillbaka därpå, att
ett barn kan fatta det; men då vi icke äro profeter, hade
vi på den tiden ingen klar uppfattning, af hvad som
tilldrog sig omkring oss. Vi sågo emellertid, att landets
industriella förhållanden voro mycket besynnerliga.
Förhållandet emellan arbetstagare och arbetsgifvare, mellan
arbete och kapital tycktes på något oförklarligt sätt hafva
kommit på sned. De arbetande klasserna hade helt
plötsligt öfverallt blifvit smittade af ett djupt missnöje med
sin ställning samt en föreställning att den skulle kunna
betydligt förbättras, om de endast visste, huru de skulle
gå tillväga. Från alla håll framställde de samtidigt
anspråk på högre betalning, kortare arbetstid, bättre
bostäder, större undervisningsförmåner och delaktighet i
lifvets förfiningar och lyx — kraf, som omöjligen kunde
tillfredsställas, om icke världen blefve en hel del rikare
än den då var. Ehuru de delvis kände, hvad de
behöfde, förstodo de icke huru de skulle komma i
besittning däraf, och den brinnande entusiasm, hvarmed de
flockade sig omkring enhvar, som tycktes vara istånd att
gifva dem något ljus härutinnan, skänkte plötsligt
ryktbarhet åt många föregifna ledare, af hvilka åtskilliga
hade föga ljus att sprida öfver ämnet. Huru fantastiska
man än må anse de arbetande klassernas sträfvanden,
finns det intet tvifvel om, att de icke menade fullt
allvar, ty därom vittna både den hängifvenhet, hvarmed de
understödde hvarandra under strejkerna, deras främsta
vapen, och de offer, som de underkastade sig för att
genomföra dem.

Hvad beträffar det slutliga resultatet af
arbetareoroligheterna, såsom man gemenligen kallade den rörelse,
som jag nyss beskrifvit, så voro meningarna bland folk
i min samhällsställning delade, allt efter individens olika
temperament. De sangviniska framhöllo med stor kraft,
att det enligt själfva tingens natur vore omöjligt att
arbetarnes nya förhoppningar skulle kunna realiseras, och
detta helt enkelt emedan världen icke ägde medel att
tillfredsställa dem. Det var endast på grund däraf, att
massorna arbetade mycket hårdt och lefde tarfligt, som
mänskligheten räddades från att svälta ihjäl, och det var
ej möjligt att kunna genomföra en förbättring i deras
ställning, så länge världen i sin helhet vore så fattig.
Det var icke med kapitalisterna, som arbetarne tvistade,
påstodo dessa, utan med mänsklighetens oomkullkastliga
villkor, och det var blott deras trångsinthet som gjorde,
att de ännu icke insett detta och beslutat sig för att
uthärda, hvad som icke kunde ändras.

De mindre sangviniska gingo in på allt detta.
Naturligtvis kunde arbetarebefolkningens sträfvanden aldrig
nå sitt mål, och detta af naturliga orsaker, men det
funnes anledningar till farhågor att de icke skulle upptäcka
denna omständighet, förr än de bragt förskräcklig oreda
in i samhället. De hade rösträtt och makt att handla
såsom de ville, och deras ledare önskade att det skulle
komma därhän. Några af dessa dystra profeter gingo så
långt, att de förutsade en förestående social krasch. De
menade, att mänskligheten redan kraflat sig upp till
högsta pinnen på civilisationens stege och nu stode i
begrepp att taga ett språng ut i kaos, hvarefter den utan
tvifvel skulle komma till besinning och vända om för
att ånyo begynna klättra. Upprepandet af dylika
tillvägagångssätt under historiska och förhistoriska tider kunde
måhända hafva förorsakat en del besynnerligheter, som
finnas på det mänskliga kraniet. I likhet med alla stora
rörelsefenomen, var mänsklighetens historia kretsformig
och återvände till sin utgångspunkt. Föreställningen om
ett fortsatt framåtskridande i rät linie vore ett
fantasifoster, som icke äger någon motsvarighet i naturen. En
komets bana framställde måhända en bättre bild af
mänsklighetens historia. Då släktet rörde sig uppåt och
motsols, från barbariets aphelium, nådde det civilisationens
perihelium endast för att ännu en gång störta sig ned
till utgångspunkten i kaos.

Detta var naturligtvis en ytterligt långt drifven
åskådning, men jag kommer ihåg allvarliga män bland
mina bekanta, som i samtal om tidernas tecken anslogo
en mycket liknande ton. Det var utan tvifvel den
allmänna meningen bland tänkande män, att samhället
nalkades en kritisk period, som kunde leda till stora
förändringar. Arbetareoroligheterna, deras orsaker, förlopp
och botemedel utträngde alla andra ämnen ur pressen
och allvarliga samkväm.

Allmänhetens nervösa spänning kunde icke gifva sig
ett tydligare uttryck än i den oro, som förorsakades af
en agitation, hvilken bedrefs af en liten skara män, som
kallade sig anarkister, och hvilka framställde det
förslaget att med hotelser och skrämsel tvinga folket i
Amerika att genomföra deras system; likasom om en mäktig
nation, som just undertryckt ett uppror af halfva sin
folkmängd, för att kunna bibehålla sin samhällsordning,
skulle låta skrämma sig till att antaga en ny sådan.

Då jag tillhörde de rike och var med stora intressen
fästad vid tingens bestående ordning, delade jag helt
naturligt de känslor, som min klass hyste. Den särskilda
orsak, som jag hade att harmas på arbetareklasserna vid
denna tid, då deras strejker försenade min äktenskapliga
lycka, bidrog säkerligen att ingifva mig en ökad
motvilja mot dem.



Andra kapitlet.

Den trettionde maj 1887 inföll på en måndag. Detta
var en af nationens årliga festdagar under senare
tredjedelen af nittonde århundradet, och den firades under
namn af "dekorationsdagen", för att hedra minnet af de
soldater från norra staterna, som deltogo i kriget för att
hindra upplösningen af föreningen med de södra. De
som öfverlefvat kriget brukade vid detta tillfälle att
under eskort af militära och civila processioner och
musikkårer, besöka kyrkogårdarne och lägga blomsterkransar
på sina döda kamraters grafvar — en mycket högtidlig
och rörande ceremoni. Edith Bartletts äldste bror hade
fallit i kriget, och på dekorationsdagen brukade familjen
göra ett besök till Mount-Auburn, där han låg begrafven.

Jag hade begärt tillåtelse att få vara med, och då
vi om aftonen återvände till staden, stannade jag hos
min fästmös familj. Då vi efter måltiden kommit in i
salongen, tog jag fatt på en aftontidning och läste om en
nyligen utbruten strejk inom byggnadsverksamheten,
hvilken sannolikt skulle ännu mera fördröja fullbordandet af
mitt stackars hus. Jag kommer tydligt ihåg, huru
förargad jag blef häröfver, och huru jag slösade med så starka
vedermälen, som damernas närvaro medgaf, öfver
arbetare i allmänhet och dessa strejkare i synnerhet. Jag
fick stora sympatier från min omgifning, och de
anmärkningar, som fälldes under den konversation, som följde
öfver arbetareuppviglarnes samvetslösa uppförande, skulle
ha förmått dessa herrar att spetsa sina öron. Man kom
öfverens om att ställningen snabbt försämrades, och att
ingen skulle kunna säga, hvar vi snart skulle komma att
hamna. Jag minnes, huru fru Bartlett sade: "Det värsta
är, att arbetareklasserna öfver hela världen tyckas på
en gång ha blifvit galna. I Europa är det ännu värre
till och med än här. Jag skulle sannerligen alls icke
våga bo där. Jag frågade min man häromdagen, hvart
vi skulle emigrera, om alla de förskräckliga saker inträffa,
hvarmed de där socialisterna hota. Han svarade att han
icke kände något ställe nu, där samhället hvilar på säkra
grundvalar, utom Grönland, Patagonien och Kina."

"De där kineserna", tillade någon, "visste hvad de
gjorde, då de vägrade att släppa in vesterlandets kultur.
De förstodo bättre än vi, hvart det skulle bära hän. De
sågo, att det icke var annat än förklädd dynamit."

Jag minnes, huru jag därpå tog Edith afsides och
försökte öfvertyga henne, att det vore mycket bättre att
gifta sig genast än att vänta på att huset skulle bli
färdigbyggdt, då vi ju kunde tillbringa tiden på resor, till
dess vårt hem blefve i ordning. Hon var märkvärdigt
vacker den aftonen, isynnerhet som sorgdräkten, som
hon bar till firandet af dagen, framhäfde renheten i
hennes hy på ett mycket fördelaktigt sätt. Till och med
nu kan jag se henne med själens öga just så som hon
såg ut den aftonen. Då jag tog farväl, följde hon mig
som vanligt ut i tamburen, och jag kysste henne till
afsked. Ingenting ovanligt tilldrog sig, som gjorde detta
afsked olika mot många föregående, då vi tagit ett kort
farväl af hvarandra. Det fanns hvarken i hennes eller
mitt eget sinne någon som helst aning om att detta var
en mer än vanlig skiljsmässa.

Det var väl tidigt för en ung fästman att så dags
lämna sin fästmö. Men förhållandet var, att jag länge
lidit af sömnlöshet, och ehuru jag för öfrigt var vid
bästa hälsa, var jag den dagen alldeles förbi af trötthet,
då jag knappt sofvit en blund under de två sista
nätterna. Edith kände till detta och hade yrkat på att jag
skulle gå hem klockan nio samt hade gifvit mig sträng
befallning att genast gå till sängs.

Det hus, där jag bodde, hade innehafts af tre
generationer af en familj, hvars enda lefvande representant
i rätt nedstigande linje jag var. Det var en stor,
gammal träbyggnad, mycket elegant till det inre, i
gammalmodig stil, men belägen i en statsdel, som för länge
sedan förlorat sitt tilldragande behag, sedan man där byggt
en massa hyreskaserner och fabriker. Det var icke ett
hus, till hvilket jag kunde tänka att föra en brud, allra
minst en så täck brud som Edith Bartlett. Jag hade
annonserat det till salu och begagnade det endast för
att sofva, samt intog mina måltider på min klubb. En
tjänare, en tillgifven svart man vid namn Sawyer, bodde
hos mig och passade upp mig. Det fanns en inredning
i huset, som jag trodde mig storligen komma att sakna,
då jag lämnade det, och detta var en sängkammare, som
jag byggt under grundvalarne. Jag skulle alldeles icke
kunna hafva sofvit i staden, med dess oafbrutna väsen
under nätterna om jag varit tvungen att nyttja en
sängkammare ofvan jord. Men aldrig trängde något buller
från den öfre världen ned till detta underjordiska rum.
Då jag stigit in i detsamma och stängt dörren, var jag
omgifven af grafvens tystnad. För att hindra markens
fuktighet att tränga in i rummet, hade väggar och golf
blifvit byggda af hydrauliskt pressad cement och voro
mycket tjocka. För att rummet skulle samtidigt kunna
tjäna som ett hvalf, som skulle kunna motstå både yttre
våld och lågor, och sålunda tjäna som förvaringsrum för
dyrbarheter, hade jag täckt det med hermetiskt slutna
stenskifvor. Den yttre dörren var af järn med ett tjockt
lager af asbest. Ett litet rör, som satte rummet i
förbindelse med en fläkt vid hustaket, sörjde för mitt
behof af frisk luft.

Det tycks som skulle den, hvilken har en sådan
sängkammare, vara i stånd att påkalla sömnen efter
behag, men sällan hände det, att jag ens där kunde sofva
två nätter å rad. Så van var jag vid att vaka, att jag
föga brydde mig om att jag gick miste om en natts hvila.
Men om jag tillbragte två nätter i min studerstol i
stället för i min säng, så blef jag uttröttad, och jag tog mig
till vara för att låta sömnlösheten fortfara ännu längre,
då jag fruktade för en nervös öfverretning. Af denna
uppgift kan man förstå, att jag hade till mitt förfogande
artificiella medel att framkalla sömn, om det var
nödvändigt. Om jag efter två sömnlösa nätter icke vid den
tredje nattens annalkande hade någon känsla af
sömnighet, så lät jag hämta Dr Pillsbury.

Han var endast en titulär doktor, eller som man då
för tiden sade, en "själfgjord" eller en kvacksalfvare.
Han kallade sig själf "Professor i animal magnetism".
Jag hade gjort hans bekantskap, då jag för nöjes skull
forskade i den animala magnetismens mysterier. Jag tror
icke, att han kände till medicin, men säkert är, att han
var en framstående magnetisör. Då jag märkte, att en
tredje sömnlös natt förestod, brukade jag sända efter
denne man, för att han genom sina strykningar skulle
skaffa mig sömn. Huru mycket än mina nerver voro
öfverretade, så hände det aldrig att icke Dr Pillsbury inom
kort lämnade mig i djup sömn, hvilken varade, till dess
jag väcktes genom motsatta strykningar. Processen för
att väcka den slumrande var mycket enklare än
söfningsprocessen, och för bekvämlighetens skull bad jag Dr
Pillsbury lära Sawyer att väcka mig.

Endast min trogne tjänare visste, hvarför Dr
Pillsbury besökte mig, eller att han öfverhufvud taget gjorde
detta. Då Edith blef min hustru, skulle jag naturligtvis
tala om mina hemligheter för henne. Jag hade hitintills
icke nämnt någonting för henne, ty tvifvelsutan var den
magnetiska sömnen i någon mån förbunden med risk,
och jag visste, att hon skulle på det bestämdaste sätta
sig emot mitt förehafvande. Risken var naturligtvis den,
att den magnetiska sömnen skulle trotsa magnetisörens
förmåga att bryta den och sålunda öfvergå till en dvala,
som slutade med döden. Upprepade experiment hade
emellertid ingifvit mig den öfvertygelsen, att risken var
nästan lika med noll, ifall man företog nödiga
försiktigtighetsmått, och denna min öfvertygelse hoppades jag
kunna bibringa Edith, ehuru jag tviflade därpå i själfva
verket. Jag gick rakt hem, sedan jag lämnat henne, och
sände strax Sawyer efter Dr Pillsbury. Under tiden
begaf jag mig till min underjordiska sängkammare, där jag
tog på mig en bekväm morgonrock och satte mig att läsa
bref, som kommit med aftonens post, hvilken Sawyer
lagt på mitt studerbord.

Ett af dessa var från byggmästarn, som skulle
uppföra mitt nya hus, och stadfästade de slutsatser, som jag
dragit från tidningarnes innehåll. De nya strejkarne,
skref han, hade på obestämd tid uppskjutit kontraktets
uppfyllande, då hvarken arbetsgifvarne eller arbetarne
skulle ena sig om den föreliggande tvistefrågan utan lång
kamp. Caligula önskade, att romerska folket hade en
enda hals, så att han skulle kunna afhugga den, och
då jag läste detta bref, fruktar jag, att jag var i stånd
för ögonblicket att önska detsamma angående de
arbetande klasserna i Amerika. Då Sawyer återvände med
doktorn, blef jag afbruten i mina dystra reflektioner.

Dr Pillsbury hade endast med svårighet kunnat följa
med till mig, då han samma afton skulle lämna staden.
Han sade, att sedan han träffat mig senast, hade han
hört talas om en utmärkt verkningskrets i en aflägset
belägen stad, och han hade beslutit att genast draga
fördel däraf. Då jag förskräckt frågade, hvad jag skulle
göra för att få någon att skaffa mig sömn, gaf han mig
anvisning på åtskilliga magnetisörer i Boston, hvilka
enligt hans utsago hade samma förmåga som han själf.

Då jag blifvit någorlunda lugnad i detta hänseende,
gaf jag Sawyer befallning att väcka mig klockan nio
följande morgon, hvarpå jag lade mig i min morgonrock på
min säng i en bekväm ställning samt öfverlämnade mig
åt magnetisörens behandling. Kanhända att det till följd
af min ovanliga öfverretning dröjde längre än annars,
innan jag förlorade medvetandet, men slutligen föll jag i
en behaglig sömn.



Tredje kapitlet.

"Han håller på att öppna ögonen. Det är bäst att
han endast ser en af oss till en början."

"Lofva mig då att ej berätta det för honom."

Den första rösten tillhörde en man, den senare en
kvinna, och båda talade hviskande.

"Jag måste se, hur det är med honom", svarade
mannen.

"Nej, nej, lofva mig", fortfor den andra.

"Låt henne få som hon vill", hviskade en tredje röst,
som också var en kvinnas.

"Nåväl då, jag lofvar", svarade mannen. "Gån er
väg genast, nu vaknar han."

Jag hörde fraset af klädningar och öppnade mina
ögon. En ståtlig man, omkring sextio år gammal, lutade
sig öfver mig med ett uttryck af välvilja blandad med
stor nyfikenhet. Han var fullkomligt främmande för mig.
Jag reste mig på armbågen och tittade mig omkring.
Rummet var tomt. Jag hade aldrig förut varit inne i
det eller i något, som varit möbleradt på samma sätt.

"Hur känner ni er?" frågade han.

"Hvar är jag?" genmälde jag.

"Ni är i mitt hus", blef svaret.

"Huru kom jag hit?"

"Vi skola tala därom, då ni blir starkare.
Emellertid ber jag er att ni ej måtte oroa er för något. Ni är
bland vänner och i goda händer. Hur känner ni er?"

"Litet underlig", svarade jag, "men jag antager, att
jag är frisk. Vill ni tala om på hvad sätt jag kommit
att åtnjuta er gästfrihet? Hvad har händt mig? Hur kom
jag hit? Jag somnade ju i mitt eget hus."

"Vi få tid nog till förklaringar sedermera", svarade
min okände värd med ett lugnande småleende. "Det är
nog bäst att undvika uppskakande samtal, till dess ni
blir er själf igen. Vill ni göra mig det nöjet att taga
några klunkar af den här mixturen. Den skall göra er
godt. Jag är läkare."

Jag stötte bort glaset med handen och satte mig
upp på kudden, ehuru med svårighet, ty mitt hufvud
kändes så besynnerligt lätt,

"Jag begär att genast få veta, hvar jag är, och hvad
ni har gjort med mig", sade jag.

"Min bäste herre", svarade läkaren, "tillåt mig bedja,
att ni icke uppskakar er själf. Jag skulle hellre se, att
ni inte så snart begärde att få några förklaringar; men
om ni önskar det, skall jag försöka att villfara er önskan,
förutsatt att ni först tager denna dryck, som i någon
mån skall stärka er."

Därpå drack jag, hvad han erbjöd mig. Sedan sade
han: "Det är icke så lätt, som ni tydligen föreställer
er, att säga, huru ni kom hit. Ni kan tala om lika
mycket för mig härom, som jag för er. Ni har just blifvit
väckt från en djup sömn, eller rättare dvala. Så mycket
kan jag säga er. Ni säger, att ni var i ert eget hus, då
ni föll i den där sömnen. Får jag lof att fråga, när detta
skedde?"

"När?" svarade jag, "när? Naturligtvis i går afton,
vid klockan tio. Jag gaf befallning åt min tjänare Sawyer
att väcka mig klockan nio. Hvad har blifvit af Sawyer?"

"Jag kan icke så noga säga", svarade läkaren,
medan han tittade på mig med ett egendomligt uttryck,
"men jag är viss på att det är ursäktligt att han icke
är här. Men jag önskar att ni ville ge mig litet
noggrannare besked om när det var, som ni föll i den där
sömnen, jag menar hvilket datum?"

"I går afton, naturligtvis. Jag har ju redan sagt er
detta, eller hur? Det vill säga, för så vidt jag icke har
sofvit öfver en hel dag. Men i all världen, detta kan
väl icke vara möjligt; och dock har jag en besynnerlig
känsla af att hafva sofvit mycket länge. Det var på
dekorationsdagen jag somnade."

"Dekorationsdagen?"

"Ja, måndagen den 30:de."

"Förlåt, den 30:de i hvilken månad?"

"Denna månaden naturligtvis, såvida jag icke har
sofvit in i juni, men det kan icke vara fallet."

"Vi ha nu september månad."

"September! Ni vill väl inte påstå, att jag har
sofvit sedan maj! Gud i himmelen! Detta är otroligt."

"Vi skola se", svarade han. "Ni säger att det var
den 30:de maj ni föll i sömn?"

"Ja."

"Får jag fråga hvilket år?"

Jag tittade honom rakt i ansiktet, ur stånd att tala,
under några ögonblick.

"Hvilket år?" upprepade jag slutligen med svag röst.

"Ja, hvilket år, om jag får be. Då ni sagt mig detta,
skall jag kunna tala om för er, huru länge ni har sofvit."

"Det var år 1887", sade jag.

Läkaren yrkade på att jag skulle taga ännu en
dryck ur glaset, hvarefter han kände på min puls.

"Min bäste herre", sade han, "ert sätt visar, att ni
är en bildad man, hvilket, som jag vet, ingalunda var
så vanligt på er tid, som det är nu. Därför har ni också
tvifvelsutan iakttagit, att intet i denna världen kan i
sanning sägas vara mera underbart än något annat.
Orsakerna till alla företeelser äro lika betydelsefulla och
resultaten lika naturliga. Det är att vänta, att ni skall
blifva förbluffad öfver hvad jag kommer att berätta er;
men jag känner mig öfvertygad om, att ni icke skall
låta er bringas ur jämnvikten. Ni ser ut som en ung
man af knappt trettio år, och ert kroppsliga tillstånd
synes icke mycket olika en persons, som just blifvit väckt
ur en något allt för lång och alltför djup sömn, och dock
ha vi i dag den 10 september år 2000, och ni har
sofvit precis ett hundra tretton år, tre månader och elfva
dagar."

Jag kände mig alldeles tillintetgjord, hvarföre jag på
läkarens uppmaning drack en kopp af något slags soppa,
och då jag strax efteråt blef mycket sömnig, föll jag i
djup slummer.

Då jag vaknade, var det fullt dagsljus i rummet, som
var artificiellt upplyst vid mitt första uppvaknande. Min
hemlighetsfulle värd satt i närheten. Han såg icke på
mig, då jag öppnade ögonen, och jag hade ett godt
tillfälle att betrakta honom och att reflektera öfver min
besynnerliga ställning, innan han märkte, att jag var vaken.
Yrseln hade alldeles försvunnit, och mina tankar voro
alldeles klara. Historien om att jag skulle ha sofvit ett
hundra tretton år, hvilken jag under mitt förra svaga
och förvirrade tillstånd hade tagit för god utan
invändning, kom nu tillbaka i mina tankar, men endast för att
förkastas såsom ett löjligt försök att lura mig, ehuru jag
omöjligen kunde fatta bevekelsegrunderna därför.

Något sällsamt hade dock händt, eftersom jag
vaknade upp i detta främmande hus hos denne okände värd,
men min fantasi var absolut ur stånd att göra något
annat än framkasta de vildaste gissningar, ifråga om hvad
detta sällsamma kunde vara. Kunde jag möjligen vara
offer för någon slags sammansvärjning? Det såg i
sanning så ut; och likväl, om mänskliga drag någonsin
vittnade sannt, så var det säkert, att denne man vid min
sida, med det fina och intelligenta ansiktet, ingalunda
skulle göra sig delaktig i några brottsliga eller onda
planer. Därefter kom jag att fundera öfver, om jag ej vore
föremål för något skämt från mina vänners sida, som på
något sätt funnit ut hemligheten af min underjordiska
sängkammare och tagit denna utväg att lära mig inse
faran af magnetiska experiment. Det fanns mycket att
invända emot denna förklaring. Sawyer skulle aldrig
hafva förrådt mig, och icke heller hade jag några vänner,
som gärna skulle inlåtit sig på ett sådant företag. Icke
desto mindre tycktes det mig på det hela sannolikast,
att jag var utsatt för något slags skämt. Till hälften
under förväntan att få se något bekant ansikte titta fram
bakom en gardin eller en stol, såg jag mig noga omkring i
rummet. Då mina ögon nästa gång träffade min värd,
såg han på mig.

"Ni har tagit er en god lur på tolf timmar", sade
han lifligt, "och jag ser, att det gjort er godt. Ni ser
mycket bättre ut. Er färg är god och edra ögon äro
klara. Hur känner ni er?"

"Jag har aldrig mått bättre", sade jag, i det jag
satte mig upp.

"Ni minnes nog ert första uppvaknande", fortsatte
han, "och er förvåning, då jag talade om för er, huru
länge ni sofvit."

"Jag tror ni sade, att jag sofvit ett hundra tretton
år."

"Just så."

"Ni erkänner nog", sade jag med ett ironiskt
småleende, "att den historien förekommer tämligen otrolig."

"Utomordentligt, det medger jag", svarade han, "men
under tillbörliga förutsättningar är den ingalunda
osannolik ej heller oförenlig med hvad vi känna om den
magnetiska sömnen. Då den är fullständig, såsom det varit
fallet med er, äro lifsfunktionerna absolut upphäfda, och
väfnaderna förbrukas icke. Ingen gräns kan sättas för
den möjliga varaktigheten af en magnetisk sömn, då de
yttre villkoren skydda kroppen mot fysisk åverkan.
Denna er sömn är visserligen den längsta, som man
känner till, men man känner icke till någon grund,
hvarföre ni icke, om ni icke blifvit upptäckt, men rummet,
där ni sof, varit orördt, skulle förblifvit i ett tillstånd af
upphäfd lifsverksamhet, tills efter oändliga årtusenden,
jordens gradvisa afkylning förstört kroppens väfnader och
försatt anden i frihet."

Jag måste medgifva, att om jag verkligen var offer
för ett skämt, så hade dess upphofsmän valt en utmärkt
person att utföra deras påhitt. Denne mans imponerande
och t. o. m. vältaliga sätt skulle hafva förlänat värdighet
åt påståendet, att månen vore gjord af en grön ost. Det
leende, hvarmed jag betraktade honom, då han
framställde sin teori om den magnetiska sömnen, tycktes ej
i ringaste mån förvirra honom.

"Kanhända", sade jag, "vill ni göra mig det nöjet
att lämna mig några närmare uppgifter om de
omständigheter, under hvilka ni fann denna kammare, om
hvilken ni talar, och om dess innehåll. Jag tycker om en
god dikt."

"I detta fall", gaf han allvarsamt till svar, "kunde
ingen dikt vara så underbar, som verkligheten. Ni
måste veta, att jag under många år närt den tanken att
bygga ett laboratorium i den stora trädgården invid detta
hus, för att företaga kemiska experiment, af hvilka jag
är mycket intresserad. I torsdags börjades
utgräfningen för källaren. Den fullbordades samma dag, och i
fredags skulle murarne begynna. Torsdag natt fingo vi
ett häftigt regnväder, och på fredagen såg min källare
ut som en grodpöl, och väggarne voro bortspolade. Min
dotter, som gått ut med mig för att se på ödeläggelsen,
fäste min uppmärksamhet på ett hörn af en tegelmur,
som blottats, då en af väggarna fallit. Jag skrapade
undan en del jord, och då jag fann, att det såg ut som en
del af en stor byggnadsmassa, beslöt jag att undersöka
det. Mina arbetare blottade ett aflångt hvalf ungefär
åtta fot under ytan, och inbyggdt i hörnet af något, som
tydligen utgjort grundvalen för ett gammalt hus. Ett
lager af aska och kol ofvanpå hvalf vet visade, att huset
förstörts genom eld. Själfva hvalfvet var alldeles oskadt
och dess cement så god som då den var ny. Det fanns
en dörr, men denna kunde vi icke öppna med våld, och
därföre beredde vi oss inträde genom att taga bort en
af de flata stenarne ofvanpå hvalfvets tak. Den luft,
som mötte oss, var instängd, men ren, torr och icke kall.
Då jag steg ned med en lykta, befann jag mig i ett rum,
som var inredt till sängkammare i nittonde århundradets
stil. På sängen låg en ung man. Naturligtvis måste
man taga för gifvet, att han var död och måste hafva
dött för ett hundra år sedan; men att hans kropp
bibehållit sig så utomordentligt väl, var påfallande både för
mig och mina embetsbröder, som jag i min häpnad låtit
kalla till mig. Vi skulle ej hafva trott, att man känt
konsten att balsamera så väl, och dock var här ett
afgörande bevis på, att våra närmaste förfäder känt denna
konst. Mina medicinska vänner, hvilkas nyfikenhet var
i hög grad väckt, voro benägna att genast företaga
experiment för att undersöka naturen af den metod, som
användts, men jag höll dem tillbaka. Mitt motiv härför,
åtminstone det enda motiv jag nu behöfver nämna, var
minnet af någonting jag en gång läst, om huru högt edra
samtida hade uppdrifvit konsten att söfva med animal
magnetism. Det föll mig in, att ni möjligen kunde
befinna er i en sådan sömn, och att den hemliga kraft, som
under så lång tid uppehållit er kropp, icke var en
skickligt gjord balsamering, utan helt enkelt lifvet. Men så
ytterligt fantastisk föreföll denna tanke äfven mig, att
jag icke ville utsätta mig för mina kollegers åtlöje
genom att yttra den, utan gaf några andra skäl för
uppskjutandet af deras experiment. Men knappt hade de
lämnat mig, förr än jag begynte ett systematiskt försök
att återkalla er till lif, och ni vet själf med hvad
resultat."

Om än ämnet hade varit mera otroligt, så skulle
dock utförligheten af hans berättelse, så väl som
berättarens imponerande sätt och personlighet hafva gjort
intryck på åhöraren, och jag hade begynt att känna mig
ganska underlig till mods, då jag vid slutet af hans
förklaring råkade se en skymt af min bild i en spegel, som
hängde på väggen. Jag reste mig och gick bort till den.
Det ansikte jag såg var alldeles detsamma som och icke
en dag äldre, än det jag betraktade, då jag knöt min
halsduk, innan jag gick till Edith på den där
dekorationsdagen, hvilken, såsom denne man trodde att han skulle
inbilla mig, firades för ett hundra tretton år sedan. Vid
tanken härpå blef jag återigen öfverväldigad af en
känsla af, att ett stort bedrägeri var utfördt. Harm fyllde
min själ, då jag insåg detta och tänkte på, hvilken
oförskämd frihet man behagat taga sig med mig.

"Ni är säkerligen förvånad", sade min värd, "att se,
att fastän ni är ett sekel äldre än då ni lade er att
sofva i er underjordiska sängkammare, så är ert
utseende likväl oförändradt. Detta borde ej göra er häpen.
Det är på grund af det fullständiga hämmandet af edra
lifsfunktioner som ni har kunnat genomlefva denna långa
tidsperiod. Om er kropp kunnat undergå någon
förändring under er sömn, skulle den för länge sedan hafva
upplösts.

"Min herre", svarade jag, i det att jag vände mig
till honom, "hvad ni har för anledning att med allvarlig
uppsyn tala om för mig denna märkvärdiga historia, är
mig absolut omöjligt att förstå; men ni är säkert själf
för mycket intelligent för att tro, att någon annan än en
idiot skulle låta lura sig af den. Låt mig därför få
slippa att höra mer af detta systematiska nonsens och
säg mig en gång för alla, huruvida ni vägrar att gifva
mig en sund förklaring på, hvar jag är och huru jag kom
hit. Om ni ej gör det, så skall jag själf skaffa mig
upplysning om, hvar jag befinner mig, hvem som än må stå
mig i vägen."

"Ni tror alltså icke, att vi nu lefva i år 2000?"

"Tycker ni verkligen, att det är nödvändigt att ställa
denna fråga till mig?" invände jag.

"Nåväl", svarade min utomordentlige värd, "då jag
icke kan öfvertyga er, skall ni få öfvertyga er själf. Är
ni stark nog att följa mig ett par trappor upp?"

"Jag är så stark som någonsin", svarade jag
förargad, "och det skall jag bevisa, om detta skämt drifves
ännu längre."

"Jag ber er, min herre", var min följeslagares svar,
"att ni icke må allt för starkt fasthålla er uppfattning,
att ni är offer för ett skämt, så att icke reaktionen blir
för stor, då ni inser sanningen af mina påståenden."

Den bekymrade och nedslagna ton, hvarmed han
sade detta, och den fullständiga frånvaron af harm öfver
mina häftiga ord gjorde ett starkt intryck på mig, och
jag följde honom ut ur rummet med mycket blandade
känslor. Han ledde mig två trappor upp och därefter
upp en kort trappa, som förde oss till ett utsiktstorn på
husets tak. "Var god och se er omkring", sade han, då
vi stodo på plattformen, "och säg mig, om detta är det
nittonde århundradets Boston?"

För mina fötter låg en stor stad. Åt hvarje håll
sträckte sig milslånga breda gator, skuggade af träd och
kantade med fina byggnader, som till största delen icke
lågo vid hvarandra i stora kvarter, utan voro hvar för
sig omgifna af större eller mindre inhägnader. Hvarje
stadsdel hade stora öppna platser, som voro planterade
med träd, bland hvilka statyer lyste fram och
vattenkonster glittrade, belysta af aftonens sol. Offentliga
byggnader af oerhörd storlek och arkitektoniskt majestät,
hvarmed intet under min tid kunde jämföras, höjde sig på
alla sidor. I sanning, jag hade aldrig förr sett denna
stad eller något liknande. Slutligen lyfte jag mina ögon
mot horisonten i väster. Detta blåa band, som slingrade
sig emot solnedgången, var det icke den vattenrika
Charles-floden? Jag såg mot öster; Bostons hamn låg
framför mig inom fastland, å ömse sidor, och icke en af dess
grönskande öar saknades.

Jag visste då, att man talat sanning om de
underbara saker, som händt mig.



Fjärde kapitlet.

Jag svimmade icke, men ansträngningen att för mig
själf förverkliga min ställning gjorde mig yr, och jag
kommer ihåg; att min följeslagare måste gifva mig sin
arm, då han förde mig från taket till ett rymligt rum i
husets öfversta våning, där han nödgade mig att dricka
ett par glas godt vin och intaga någon föda.

"Jag tänker, att ni skall blifva bra nu", sade han
uppmuntrande. "Jag skulle icke hafva så tvärt
underrättat er om er ställning, ifall icke ert uppförande, som
under dessa omständigheter var alldeles ursäktligt, hade
tvingat mig att göra det. Jag bekänner", tillade han
skrattande, "att jag ett ögonblick fruktade, att jag skulle
få känna på hvad jag tror att ni under nittonde
århundradet kallade att bli slagen till marken, om jag icke
handlade fort. Jag tänkte på att människorna i Boston
på er tid voro ryktbara knytnäfskämpar, och därföre
tänkte jag att det var bäst att icke förlora någon tid.
Jag tager för gifvet, att ni nu är beredd att återtaga er
beskyllning, att jag velat lura er."

"Om ni hade sagt mig", svarade jag alldeles häpen,
att tusen år i st. f. hundra förflutit, sedan jag sist
kastade mina blickar på denna stad, så skulle jag nu
tro er."

"Blott ett århundrade har försvunit", svarade han,
"men under månget årtusende i världens historia ha
mindre utomordentliga förändringar försiggått."

"Och nu", tillade han, medan han räckte ut sin hand
med en min af oemotståndlig hjärtlighet, "låt mig bjuda
er hjärtligt välkommen till det tjugonde århundradets
Boston och till detta hus. Mitt namn är Leete; man
kallar mig Dr. Leete."

"Mitt namn", sade jag, i det jag skakade hans hand
"är Julian West."

"Jag känner mig mycket glad att få göra er
bekantskap, Herr West", sade han. "Då jag ser, att detta
hus är byggdt på samma grund som ert eget var,
hoppas jag att ni lätt skall göra er hemmastadd här."

Sedan jag ätit, erbjöd mig Dr. Leete ett bad och
ombyte af kläder, som jag med glädje emottog.

Det såg icke ut som om någon genomgripande
revolution i människornas klädedräkt hörde till de stora
förändringar, om hvilka min värd hade talat, ty frånsedt
några småsaker, skaffade mig min nya klädedräkt intet
hufvudbry.

I fysiskt afseende var jag nu återigen mig själf.
Men utan tvifvel undrar läsaren, huru jag kände mig i
andligt hänseende, och hvilka känslor som trängde sig
på mig, då jag så plötsligt befann mig så att säga
förflyttad in i en ny värld. Låt mig då som svar bedja
läsaren försöka tänka sig själf i ett ögonblick plötsligen
förflyttad från jorden till paradiset eller dödsriket. Hvad
tror ni skulle vara er egen erfarenhet? Skulle månne
era tankar genast återgå till den jord, som ni nyss
lämnat, eller skulle ni efter den första uppskakningen nära
nog glömma ert förra lif för en tid, till följd af det
intresse, som era nya omgifningar väckte, om än längre
fram era tankar skulle återgå till forna förhållanden?
Allt hvad jag kan säga är, att om er erfarenhet liknade
min i den förändring, som jag håller på att teckna, så
skulle den senare hypotesen visa sig vara den rätta. De
intryck af häpnad och nyfikenhet, som min nya
omgifning strax väckte, sysselsatte mina tankar till en
början helt och hållet och trängde allt annat i bakgrunden.
Tills vidare var minnet af mitt forna lif liksom domnadt.

Jag hade knappt kännt mig själf i fysiskt afseende
återställd genom min vänlige värds försorg, då jag kände
åtrå att återvända till taket; och inom kort befunnö vi
oss där bekvämt utsträckta i ett par länstolar, med
staden nedanför och rundt omkring oss. Sedan Dr. Leete
hade besvarat otaliga frågor, som jag ställde till honom,
angående de forna gränsmärkena, som jag saknade, och
de nya, som ersatte dem, frågade han mig, i hvilket
hänseende skillnaden emellan den nya och den forna staden
kraftigast trängde sig på mig.

"Om jag får tala om småsaker först", svarade jag,
"så tror jag verkligen, att den fullkomliga frånvaron af
skorstenar med deras rök, är hvad som först gjorde
intryck på mig."

"Aha", utropade min värd med en mycket
intresserad min, "jag hade glömt skorstenarne, det är så länge
sedan de kommo ur bruk. Det är nära ett århundrade,
sedan den förbränningsmetod, som ni använde för
upphettning, blef bortlagd."

"Hvad som öfverhufvud taget", sade jag, "gör mäst
intryck på mig i staden, är det materiella välstånd, som
dess glans förutsätter hos folket."

"Jag skulle gifva mycket för att få kasta en enda
blick på edra dagars Boston", svarade Dr. Leete.
Tvifvelsutan voro, som ni tyckes antyda, den tidens städer
af tämligen ruskig beskaffenhet. Om ni hade smak för
att göra dem vackra, hvilket jag ingalunda är så ohöflig
att betvifla, så skulle den allmänna fattigdomen, som var
ett resultat af ert besynnerliga industriella system, satt
hinder i vägen därför. Dessutom stod den öfverdrifna
individualism, som då rådde, i strid med intresset för det
allmänna. Den lilla rikedom ni hade, tyckes hafva
blifvit helt och hållet förslösad på privat lyx. Men nu
däremot är intet användande af öfverflödiga privatmedel så
populärt som gåfvor till stadens förskönande, hvaraf alla
hafva samma njutning.

Solen var i sin nedgång, då vi återvände till taket,
och under det vi talade, sänkte sig natten öfver staden.

"Det blir mörkt", sade Dr. Leete. "Låt oss stiga ned,
jag önskar presentera min hustru och min dotter för er."

Hans ord återkallade i mitt minne de kvinliga röster,
som jag hört hviskande tala omkring mig, då jag höll på
att återkomma till medvetande, och då jag var mycket
nyfiken att få se, huru damerna skulle se ut år 2000, så
gick jag med ifver in på hans förslag. Det rum, i
hvilket vi funno min värds hustru och dotter, såväl som hela
husets inre, var fylldt af ett behagligt ljus, som jag
förstod måste vara artificiellt, ehuru jag icke kunde
upptäcka den källa, hvarifrån det utstrålade. Fru Leete var
en kvinna med ovanligt fint utseende och väl bibehållen,
af ungefär samma ålder som hennes man, under det att
deras dotter, som just inträdde i mogen ålder, var den
mest förtjusande flicka, jag någonsin sett. Hennes
ansikte var så förtrollande, som djupblå ögon, skär hy och
fullkomligt regelbundna drag kunde göra det; men äfven
om hennes ansikte saknat särskildt tilldragande behag, så
skulle dock den felfria yppigheten i hennes figur gifvit
henne en framstående plats såsom skönhet bland det
nittonde århundradets kvinnor. Hos denna älskliga
varelse förenade sig kvinnlig mjukhet och finhet på ett
utomordentligt behagfullt sätt med utseende af hälsa och
öfverflödande lifskraft, som ofta saknades hos de flickor,
med hvilka jag kunde jämföra henne. En omständighet,
som i sig själf var af föga vikt i jämförelse med allt det
andra underliga, som hände mig, innebar dock ett
egendomligt sammanträffande, och detta var att hennes namn
var Edith.

Den afton, som följde, var säkerligen enastående i
sällskapslifvets historia, men det vore ett stort misstag
att tänka sig, att vårt samtal var särskildt tvunget eller
stelt. Ja, jag tror att det är under onaturliga, i
betydelsen af ovanliga, förhållanden, som människor äro mest
naturliga, utan tvifvel emedan sådana omständigheter
bannlysa förställning, jag vet åtminstone, att mitt
samtal denna afton med dessa representanter för en annan
tidsålder utmärktes af en förtrolighet och öppenhet,
sådan som man endast sällan finner efter en långvarig
bekantskap. Utan tvifvel berodde detta i hög grad på
mitt värdfolks utomordentligt fina takt. Vi kunde
naturligtvis icke tala om annat än den egendomliga
erfarenhet, tack vare hvilken jag befann mig bland dem,
men de talade därom med ett så naivt och direkt
intresse, att de till stor del befriade ämnet från det
hemska och förfärliga, som så lätt kunnat blifva
öfverväldigande. Man skulle kunnat tro, att de voro helt vana
att underhålla personer, som förirrat sig från ett annat
århundrade, så fin var deras takt.

Hvad mig själf beträffar, så kan jag ej påminna mig
att min tankekraft varit mera snabb och skarp än den
aftonen, ej heller min intellektuella förmåga mera vaken.
Naturligtvis menar jag icke, att medvetandet om min
häpnadsväckande ställning för ett ögonblick lämnade mig,
men den förnämsta verkan, som detta hade, var
framkallandet af en feberaktig liflighet, ett slags andligt rus.Då vi söka göra oss reda för detta själstillstånd, måste vi
ihågkomma, att utom ämnet för vårt samtal, fanns det i min
omgifning nästan ingenting, som kunde tyda på hvad som händt
mig. I närmaste kvarter till mitt hem i Boston skulle jag kunnat
finna sällskapskretsar, som varit mycket mera främmande för
mig. Bostonbons uttryckssätt i det 20:de århundradet skiljer sig
till och med mindre från hans bildade förfäders under det 19:de,
än dessa senares från en Washingtons eller Franklins språk,
medan skillnaden mellan de båda tidsåldrarnes sätt att kläda sig och
möblera sina rum icke var större än den, som fanns i min tid
emellan de moderna och mera gammalmodiga.

Edith Leete deltog föga i konversationen, men då
allt emellanåt dragningskraften i hennes skönhet kom
mig att kasta mina blickar på hennes ansikte, fann jag
att hennes ögon voro fästade på mig med en intensiv,
nästan hänryckt blick. Det var klart, att jag väckt
hennes intresse i en ovanligt hög grad, hvilket ingalunda
var förvånande, om hon var en flicka med fantasi. Ehuru
jag antog att nyfikenhet var yttersta motivet till hennes
intresse, kunde detta dock icke undgå att beröra mig på
ett sätt, som det icke skulle ha gjort, om hon varit
mindre vacker.

Dr. Leete, så väl som damerna, tycktes vara
högeligen intresserad af min framställning af de
omständigheter, under hvilka jag lagt mig att sofva i min
underjordiska sängkammare. Hvar och en hade något att
föreslå till förklaring öfver att jag blifvit glömd där, och
den teori, som vi slutligen blefvo ense om, erbjuder
åtminstone en antaglig förklaring, ehuru naturligtvis aldrig
någon kommer att få veta, om den i sina detaljer är
sann. Det lager af aska, som fanns ofvan kammaren,
visade att huset blifvit nedbrändt. Låt oss antaga att
branden ägt rum samma natt som jag föll i sömn.
Återstår så att antaga, att Sawyer förlorat sitt lif i elden
eller vid någon därmed sammanhängande olyckshändelse,
och så följer slutet naturligt nog. Ingen utom han och
Dr. Pillsbury hvarken kände kammarens tillvaro, eller att
jag befann mig i densamma, och Dr. Pillsbury, som
samma natt rest till New-Orleans, hade troligen aldrig
hört talas om eldsvådan. Mina bekanta och
allmänheten måste hafva kommit till den slutsatsen, att jag
omkommit i lågorna. En utgräfning af ruinerna skulle icke
hafva blottat urhålkningen i grundmurarne, som stod i
förbindelse med min kammare, om den icke varit
mycket grundlig. Det är visserligen sant, att om man
återigen byggt på den gamla platsen, åtminstone strax, så
skulle en sådan utgräfning varit nödvändig, men de
oroliga tiderna och det föga tilldragande i läget kunde väl
hafva förhindrat ombyggning. Dr. Leete sade, att
storleken af de träd, som nu växte på platsen, visade, att
den åtminstone under ett halft århundrade varit öppen
mark.



Femte kapitlet.

Då damerna senare på aftonen drogo sig tillbaka
och lämnade mig ensam med Dr. Leete, frågade han,
om jag kände mig sömnig, i hvilket fall min säng vore
i ordning för mig; men om jag vore hågad att sitta uppe,
skulle han med största nöje göra mig sällskap. "Jag är
själf en nattfågel", sade han, "och utan att vilja smickra,
måste jag säga, att man knappt kan tänka sig ett
angenämare sällskap än ert. Det är sannerligen icke ofta
man kommer i tillfälle att samtala med en man från det
nittonde århundradet."

Jag hade hela aftonen med en viss fruktan motsett
den timme, då jag skulle bli ensam för att gå till sängs.
Jag hade varit i stånd att uppehålla sinnesjämvikten, så
länge jag var omgifven af dessa utomordentligt vänliga
främlingar, stärkt och uppmuntrad af deras sympatiska
deltagande. Men till och med då hade jag vid uppehåll
i samtalet på ett ohyggligt klart sätt känt, huru
främmande och ensam jag skulle känna mig, då intet tog
min uppmärksamhet i anspråk. Jag visste, att jag icke
skulle kunna sofva på natten, och jag är säker om, att
ingen tycker, att det bevisar feghet, då jag bekänner, att
jag var rädd för att ligga vaken och fundera. Då jag
som svar på min värds fråga sade honom detta rent ut,
svarade han, att det vore underligt, om jag icke skulle
känna det just så, men att jag icke borde vara ängslig
för att icke kunna sofva; då jag önskade gå till sängs,
skulle han gifva mig en dryck, som ofelbart skulle
förskaffa mig en natts god sömn. Då jag vaknade följande
morgon skulle jag säkerligen känna mig som en gammal
medborgare i det nuvarande samhällsskicket.

"Innan jag kan göra det", sade jag, "måste jag känna
till litet mer om beskaffenheten af det Boston, som jag
kommit tillbaka till. Ni sade mig, då vi voro på taket,
att ehuru endast ett århundrade förflutit, sedan jag föll
i sömn, har det utmärkts af större förändringar i
mänsklighetens villkor än mången föregående tusenårsperiod.
Med staden inför mig skulle jag väl kunna tro detta,
men jag är mycket nyfiken att få veta, hvad slags
förändringar hafva ägt rum. För att nu begynna på något
håll — ty ämnet är tydligen af omfattande natur —
hvilken lösning har ni funnit på arbetarefrågan, om ni
öfverhufvud taget kunnat lösa den? Detta var nittonde
århundradets sfinxgåta, och då jag lämnade Boston, hotade
denne sfinx att uppsluka samhället, emedan svar icke
kom. Det är väl värdt att sofva ett hundra år för att
få veta, huru det rätta svaret lyder, om ni verkligen
kunnat gifva det."

"Då man icke känner till något sådant som
arbetarefrågan nu för tiden", svarade Dr. Leete, "och det
icke gifves något sätt, hvarpå den kunde uppstå, så
antager jag, att vi kunna med rätta säga oss hafva löst
den. Samhället skulle i sanning hafva fullt förtjänat att
uppslukas, om det icke varit i stånd att lösa en så
enkel gåta. I själfva verket behöfde samhället alls icke
lösa gåtan, ty den kan sägas hafva löst sig själf.
Lösningen kom såsom resultatet af en industriell
utvecklingsprocess, som icke kunde hafva slutat på annat sätt.
Allt hvad samhället hade att göra, var att erkänna det
berättigade uti och samverka med denna utveckling, då
dess riktning blifvit omisskännelig."

"Jag kan endast säga", svarade jag, "att vid den
tid, då jag föll i sömn, hade man ännu icke begynt att
skönja en sådan utveckling."

"Jag vill minnas ni sade, att ni somnade år 1887."

"Ja, den 30:de maj 1887."

Min värd betraktade mig tankfull några ögonblick.
Därpå sade han: "Och ni säger mig, att man icke ens
då förstod naturen af den kris, som samhället nalkades.
Naturligtvis betviflar jag icke er uppgift. Edra samtidas
förvånansvärda blindhet i fråga om tidens tecken är ett
fenomen, som många af våra historieskrifvare hafva
påpekat; men få omständigheter i historien äro svårare för
oss att förstå, så klara och omisskänneliga de äro, då vi se
tillbaka, de förebud till den stundande omhvälfningen,
hvilka måste hafva kommit äfven under edra ögon. Det
skulle vara af stort intresse för mig, om ni, herr West,
ville gifva mig en något klarare uppfattning af den åsikt,
som ni och edra intellektuella jämlikar hade angående
samhällets tillstånd och utsikter år 1887. Ni måste
åtminstone hafva insett, att de vidt utgrenade industriella
och sociala svårigheterna och det till grund för dem
liggande missnöjet hos alla klasser, med bristen på
likställighet i samhället, samt det usla tillståndet öfver hela
världen måste föra med sig förändringar af ett eller
annat slag."

"Vi insågo verkligen detta", svarade jag. "Vi kände
att samhället lyfte ankare och var i fara att drifva vind
för våg. Hvarthän det skulle drifva kunde ingen säga,
men alla voro rädda för klipporna."

"Icke desto mindre", sade Dr. Leete, "var
strömmens riktning helt tydlig, om ni blott bemödat er om
att iakttaga den, och den gick icke emot klipporna, utan
emot djupare farvatten."

"Vi hade ett populärt ordspråk", svarade jag, "att
det är ’bättre att vara förvis än eftervis’, och säkert är,
att jag hädanefter kommer att fullare än någonsin inse
dess styrka. Allt hvad jag kan säga är, att då jag
började min långa sömn, voro utsikterna sådana, att jag icke
skulle blifvit förvånad, om jag i dag från taket sett ned
på en hög brända och mossbevuxna ruiner, i. st. f. på
denna praktfulla stad."

Dr. Leete hade lyssnat till mig med mycken
uppmärksamhet och nickade tankfullt, då jag slutade att
tala. "Hvad ni har sagt", anmärkte han, "kan betraktas
som ett förträffligt försvar för Storiot, hvars skildring af
ert tidehvarf i allmänhet uppfattats såsom öfverdrifven i
framställningen af, huru dystra och förvirrade
människornas sinnen voro. Att en dylik öfvergångsperiod
skulle varit full af upphetsning och oro, kunde man i
sanning tänka sig; men i betraktande af att riktningen
af de arbetande krafterna var så tydlig, skulle man
snarare hafva trott, att allmänhetens sinnen borde fyllas af
hopp än af fruktan."

"Ni har icke låtit mig veta lösningen på den där
gåtan" sade jag. "Jag väntar med otålighet på att få
höra, genom hvilken motsägelse i naturens vanliga gång
den frid och det välstånd, som ni nu tycks njuta, kunde
hafva växt fram ur ett tidehvarf sådant som mitt."

"Ursäkta mig", svarade min värd, "men röker ni
icke?"

Sedan våra cigarrer blifvit tända, fortsatte han: "Då
ni tyckes vara mera hågad för att språka än att tala,
såsom fallet åtminstone är med mig, så kan jag måhända
icke göra något bättre än söka att gifva er tillräckligt
klar uppfattning af vårt moderna industriella system, att
ni åtminstone blir fri från den föreställningen, att det
ligger något hemlighetsfullt i gången af dess utveckling.
Innevånarne i Boston på er tid hade stort rykte om
sig att vara frågvisa och jag skall visa min släktskap med
dem genom att till en början ställa en fråga på er.
Hvilket drag i edra dagars arbetareoroligheter anser ni
vara det mest utmärkande?"

"Strejkerna, naturligtvis", svarade jag.

"Ja just; men hvad gjorde strejkerna så
fruktansvärda?"

"De stora arbetareorganisationerna."

"Och hvad var planen med dessa stora
organisationer?"

"Arbetarne sade, att de voro nödsakade att
organisera sig för att få ut sina rättigheter från de stora
korporationerna", svarade jag.

"Så är just förhållandet", sade Dr. Leete.
"Arbetareorganisationerna och strejkerna voro helt enkelt en
naturlig följd af hopandet af kapital i större massor, än
man någonsin känt till förut. Innan detta
sammanhopande började, då ännu handel och industri leddes af
otaliga smärre firmor med litet kapital, i stället för af
ett litet antal stora firmor med oerhördt kapital, var den
enskilde arbetaren jämförelsevis viktig och oberoende
gent emot arbetsgifvaren. Då dessutom ett litet kapital
eller ett nytt uppslag var nog för en man att begynna
egen affär, blefvo arbetare ständigt arbetsgifvare, och det
fanns ingen bestämd och oöfverstiglig gräns emellan de
båda klasserna. Arbetareföreningar behöfdes icke då,
och det blef ej tal om allmänna strejker. Men då
småkapitalisterna spelat ut sin roll och storkapitalisterna
framträdde, uppstod en förändring i allt detta. Den
enskilde arbetaren, som haft en relativ betydelse för den
mindre arbetsgifvaren, förlorade helt och hållet sin
betydelse och blef maktlös gent emot de stora
korporationerna, medan han samtidigt uteslöts från möjligheten att
uppstiga till värdigheten af arbetsgifvare. Själfförsvar
dref honom att förena sig med sina kamrater.

"Tidens historia visar, att missnöjet emot hopandet
af kapital var mycket stort. Man trodde att samhället
därigenom hotades med ett slags tyranni, som var
förfärligare, än hvad man någonsin erfarit. Man tänkte, att
de stora korporationerna tänkte lägga på arbetarne ett
ok af nesligare träldom, än som människosläktet
någonsin erfarit, ett slafveri, icke under människor utan under
själlösa maskiner, som icke kände annat arbetsmotiv än
omåttlig girighet. Om vi se tillbaka, kunna vi icke
förundra oss öfver deras förtviflan, ty säkerligen har aldrig
människosläktet stått ansikte mot ansikte med ett
ruskigare och ohyggligare öde, än som skulle hafva kommit
den till del, om denna tidsålder af korporationstyranni,
som de väntade, hade inträdt.

"Emellertid fortsatte affärslifvet att uppgå i allt
större monopolbolag, utan att låta sig i minsta mån
störas af oppositionen. I Förenta Staterna fanns icke efter
början af sista fjärdedelen af århundradet något som
helst tillfälle för individuel företagsamhet på något
viktigt industriområde, om det icke stöddes af stort kapital.
Under seklets sista årtionde voro sådana mindre affärer,
som ännu funnos till, blott snabbt sjunkande kvarlefvor
från en förfluten tid, eller snyltgäster på de stora
korporationerna, eller existerade de på områden, som voro
för obetydliga att ådraga sig de stora kapitalisternas
uppmärksamhet. Så vidt som smärre företag ännu höllo sig
uppe, voro de i viss mån likställda med råttor och möss,
lefde i hålor och afsides krokar och räknade på att kunna
undgå att blifva bemärkta för att icke förlora sin
existens. Järnvägarna hade fortsatt att sammansluta sig,
till dess ett par stora syndikat behärskade hvarje
järnvägslinje i landet. Inom fabrikerna behärskades alla
viktiga branscher af syndikat. Dessa syndikat, ringar,
truster, eller hvad helst de nu kallades, bestämde
priserna och nedslogo all täflan, utom då det uppstod lika
stora syndikat som de själfva. Då uppkom en kamp, som
slutade med en ännu större sammanslutning. De stora
handelshusen i städerna krossade genom filialer sina
rivaler på landet och uppslukade i själfva städerna sina
mindre medtäflare, till dess alla affärer inom en hel
stadsdel koncentrerats under ett tak, där hundratals forna
butikägare tjänade som biträden. Den mindre kapitalisten,
som icke hade någon egen affär, i hvilken han kunde
placera sina pengar, och som dessutom inträdde i
bolagets tjänst, fann icke annan utväg att göra sina egna
medel fruktbärande än att sätta dem in i bolagets affär,
hvarigenom han blef i dubbelt mått beroende af
detsamma.

"Den omständigheten, att mängdens förtviflade
motstånd mot affärslifvets koncentrering i händerna på
några få mäktiga icke förmådde förekomma det, visar att
det måste hafva funnits starka ekonomiska skäl därför.
De smärre kapitalisterna med sina oräkneliga små
affärer hade måst rymma fältet för de stora
kapitalsammanslagningarna, därföre att de tillhörde en mindre
utvecklad tid och voro alldeles oförmögna att tillfredsställa de
kraf, som uppställdes af ångans och telegrafens tidehvarf
med dess jättestora företag. Att återställa den förra
tingens ordning, äfven om detta varit möjligt, skulle hafva
varit att gå tillbaka till diligensernas dagar. Ehuru de
stora kapitalbolagens tid var så tryckande och odräglig,
måste dock dess offer midt under förbannelserna
medgifva, att de nationella industrigrenarnes alstringsförmåga
i hög grad stegrats, och att stora besparingar
åstadkommits genom gemensam styrelse och enhet i
organisationen, hvarjämte världens rikedom vuxit till en förut
oanad höjd, sedan det nya systemet trädt i det gamlas
ställe. Visserligen hade denna oerhörda
förmögenhetstillväxt hufvudsakligen bidragit till att göra de rike ännu
rikare och sålunda förstora gapet emellan dem och de
fattiga; men det faktum kvarstod dock, att kapitalet blott
betraktadt som ett medel att frambringa rikedom, hade
visat sig mera fruktbärande, i samma mån som det
koncentrerades. Om det varit möjligt att åter införa det
gamla systemet med kapitalfördelning, skulle man
visserligen åstadkommit större likställighet med mera
personlig värdighet och frihet; men man skulle på samma gång
fått betala det med allmän fattigdom och det materiella
framåtskridandets hämmande.

Fanns det då ingen utväg att tillgodogöra sig
fördelarna af det koncentrerade kapitalets
förmögenhetsalstrande kraft, utan att sänka sig ned till en plutokrati
lik Kartagos? Så snart man begynte framkasta dessa
frågor, fann man att svaret redan förelåg. Man insåg
slutligen, att denna sträfvan att leda affärslifvet genom
allt större kapitalkoncentrering och monopolisering,
hvilken man så fåfängt motarbetat, i själfva verket var en
utvecklingsprocess, som endast behöfde sin logiska
afslutning för att öppna en gyllene framtid för
mänskligheten.

"I begynnelsen af förra århundradet nådde
utvecklingen sin höjd genom en slutlig sammanslagning af hela
nationens kapital. Landets industri och handel leddes
icke mera af en massa oansvariga korporationer och
syndikat af privata personer, som endast handlade efter sina
nycker och sågo på sin egen fördel, utan öfverlämnades
åt ett enda syndikat, som representerade hela folket, och
som skulle leda allt i gemensamt intresse till gemensam
fördel. Nationen, organiserad såsom den enda stora
affärskorporation, i hvilken alla andra korporationer
uppgingo, blef den enda kapitalisten i st. f. alla andra
kapitalister, den enda arbetsgifvaren och det slutliga
monopol, i hvilket alla föregående, mindre monopol
uppslukades, ett monopol, hvars inkomster och utgifter alla
medborgarne delade. Bolagens tidehvarf fann sin
afslutning i det stora bolaget. Med ett ord: folket i Förenta
Staterna kom därhän att själf taga ledningen af sina
affärer, på samma sätt som det ungefär hundra år förut
hade öfvertagit ledningen af sin egen politik, i det de
nu organiserade sig för sitt affärslif, på samma sätt som
de förut organiserat sig för politiska ändamål. Slutligen,
ehuru märkvärdigt sent i världshistorien, insåg man det
tydliga faktum, att ingen angelägenhet tillhör så helt och
hållet allmänheten, som industri och handel, hvarpå
folkets existens beror, och genom att öfverlämna den åt
enskilda personer att handhafvas för enskild vinst begår
man samma slags dårskap — ehuru betydligt större —
som då man öfverlämnar ledningen af de politiska
angelägenheterna åt konungar och adelsmän, till dessas
personliga förhärligande."

"En så oerhörd omhvälfning, som den ni beskrifver",
sade jag, "ägde naturligtvis icke rum utan mycken
blodutgjutelse och förfärliga skakningar?"

"Tvärtom", svarade Dr. Leete, "det förekom
alldeles icke några våldsamheter. Man hade länge förutsett
förändringen, och den allmänna opinionen hade mognat
för densamma, och hela massan af folket stod bakom.
Det var lika omöjligt att förekomma det med våld som
med argument. Å andra sidan hade folkets stämning
gent emot de stora korporationerna och deras
representanter upphört att vara full af bitterhet, då de insågo,
huru nödvändiga de voro såsom en länk, ett
öfvergångsstadium till det rätta handelssystemets utveckling. De
häftigaste fienderna till de stora enskilda bolagen
tvingades nu att erkänna, huru ovärderliga och oumbärliga
de hade varit för att uppfostra folket till att själf
öfvertaga ledningen af sina affärer. Femtio år förut skulle
sammanslutningen af landets industrigrenar under
nationens kontroll hafva för de mest sangviniska synts som
ett mycket vågadt experiment. Men genom en följd af
praktiska lektioner, som sågos och lästes af alla och en
hvar, hade de stora korporationerna bibringat folket
alldeles nya tankar och begrepp angående detta ämne. De
hade under många år sett syndikat handhafva inkomster,
större än statsinkomster, och leda hundra tusentals
människors arbete med ett resultat och en ekonomi, som
varit omöjliga under smärre förhållanden. Man hade
kommit att betrakta det som ett axiom, att ju större ett
företag är, desto enklare äro de principer, som kunna
tillämpas; att likasom maskinen arbetar säkrare än
handen, så måste det system, som i ett stort bolag
funktionerar på samma sätt som ägarens öga i den mindre
affären, lämna de tillförlitligaste resultaten. Sålunda hände
det, tack vare monopolen själfva, att då förslaget
framkastades att nationen själf skulle öfvertaga deras
verksamhet, fanns det intet i detta förslag, som förekom ens
den försagde vara outförbart. Det var visserligen ett
steg längre, än man någonsin gått, en generalisation på
bredare grundval; men själfva den omständigheten, att
nationen skulle vara det enda bolaget, komme
synbarligen att befria företaget från många svårigheter, som
privatbolagen haft att kämpa med.


Sjette kapitlet.

Dr. Leete upphörde att tala, och jag förblef tyst, i
det att jag sökte att bilda mig någon allmän
föreställning om de förändringar i samhällsskicket, hvilka måste
vara en följd af den genomgripande revolution, som han
beskrifvit.

Slutligen sade jag: "Tanken på en så stor
utsträckning af regeringens funktioner är minst sagdt
öfverväldigande."

"Utsträckning!" upprepade han, "hvar är
utsträckningen?"

"På min tid", svarade jag, "ansåg man att
regeringens egentliga uppgift vore, strängt taget, inskränkt till
att hålla frid och försvara folket emot offentliga fiender,
d. v. s. att handhafva militär- och polismakten."

"Men, i all världens namn, hvilka äro då de
offentliga fienderna?" utropade Dr Leete. "Äro de Frankrike,
England och Tyskland, eller hunger, köld och nakenhet?
På er tid brukade regeringarne att vid minsta
missförstånd emellan staterna bemäktiga sig medborgarne och
i hundra tusental öfverlämna dem åt död och stympning,
medan de slösade bort deras egendomar som vatten; och
allt detta i de flesta fall utan någon tänkbar fördel för
offren. Nu ha vi inga krig, och våra regeringar ha inga
krigsmakter; men för att hvarje medborgare må vara
skyddad mot hunger, köld och nakenhet och alla hans
fysiska och andliga behof tillgodosedda, åtager sig
regeringen att leda hans arbete under ett visst antal år. Nej,
Herr West, jag är viss på, att ni vid närmare eftertanke
skall inse, att det var under er tid, icke under vår, som
guvernementets funktioner utsträcktes på ett onaturligt
sätt. Icke ens för de bästa ändamål skulle man nu lämna
åt regeringarne sådan makt, som de fordom skänkte dem
för de sämsta ändamål."

"Utan att anställa jämförelser", sade jag, "så skulle
man på min tid hafva ansett, att våra offentliga mäns
maktlystnad och korruption skulle lagt oöfverstigliga
hinder i vägen för att låta regeringen öfvertaga ledningen
af nationens industri. Vi skulle hafva tänkt, att man
icke kunnat vidtaga en sämre anordning än att anförtro
åt de politiska personligheterna att hafva uppsynen öfver
det maskineri, som producerar nationens förmögenhet.
Dess materiella intressen voro alldeles för mycket
utsatta för partilidelsernas intriger redan förut."

"Utan tvifvel har ni rätt", invände Dr. Leete, "men
allt detta är förändradt nu. Vi ha inga partier eller
politiska personligheter; och hvad beträffar maktlystnad
och korruption, äro de ord, som endast hafva historisk
betydelse."

"Människonaturen måste hafva blifvit mycket
förändrad", sade jag.

"Alldeles icke", var Dr. Leetes svar, "men det har
inträdt en förändring i de mänskliga lifsvillkoren och
därigenom äfven i motiven för deras handlingssätt.
Samhällsinrättningen på er tid var sådan, att ämbetsmännen
ständigt voro utsatta för frestelsen att missbruka sin
makt till egen eller andras fördel. Under sådana
omständigheter förefaller det nästan underligt, att ni vågade
anförtro dem någon enda af edra affärer. Nu för tiden
däremot är samhället så inrättadt, att det finns absolut
intet sätt, hvarpå en ämbetsman skulle kunna bereda sig
själf eller andra fördel genom att missbruka sin makt.
Låt vara att han är en så dålig ämbetsman som helst,
så kan han dock icke vara korrumperad. Det finns
intet skäl, hvarför han skulle vara det. Det sociala
systemet erbjuder icke längre belöning för oärlighet. Men
dessa saker kan ni icke sätta er in uti, förr än ni
efterhand kommer att noggrannare känna oss."

"Men ni har ännu icke talat om för mig, huru ni
löst arbetarefrågan. Det är kapitalproblemet vi ha
afhandlat", sade jag. "Sedan nationen öfvertagit
ledningen af spinnerier, maskiner, järnvägar, jord, grufvor och
landets kapital i allmänhet, stod dock arbetarefrågan
kvar. Då nationen iklädde sig ansvaret för kapitalet,
tog den ock på sig de svårigheter, som följa kapitalisten
i hans ställning."

"I samma ögonblick som nationen åtog sig ansvaret
för kapitalet, försvunno svårigheterna", svarade Dr. Leete.
"Den nationella arbetsorganisationen under en direktion
var den fulla lösningen på hvad som under edra dagar
och med ert system betraktades såsom det olösliga
arbetareproblemet. Då nationen ensam blef arbetsgifvare,
blefvo alle medborgarne, i kraft af sitt medborgareskap,
arbetstagare, som fördelades i öfverensstämmelse med
industriens behof."

"Det vill säga", invände jag, "att ni har helt
enkelt användt principen för allmän krigstjänst, så som vi
i våra dagar fattade den, på arbetarefrågan?"

"Ja", sade Dr Leete, "detta var något, som följde
helt naturligt, så snart som nationen blifvit den ende
kapitalisten. Folket voro redan vana vid den
föreställningen, att det ålåg alla medborgare, som icke voro
kroppsligt oförmögna därtill, att absolut och i samma mån
deltaga i vapentjänst till nationens försvar. Det var lika
tydligt, att det på samma sätt var hvarje medborgares
plikt att lämna sitt bidrag i industriella och intellektuella
hänseenden till nationens uppehälle; ehuru det icke var
förr än nationen blef arbetsgifvaren, som medborgarne
kunde lämna denna slags tjänst i någon mån allmänt
och med lika fördelning. Ingen arbetsorganisation var
möjlig, då den arbetsgifvande makten var fördelad
mellan hundra tusentals individer och korporationer, mellan
hvilka någon samverkan var hvarken önskvärd ej heller
möjlig. Det hände då oupphörligt, att stora massor, som
önskade arbeta, icke funno tillfälle till arbete, och å
andra sidan, att de som önskade draga sig ifrån sin
arbetsplikt, lätt kunde göra det."

"Hvar och en är nu tvungen att göra tjänst?"
framkastade jag.

"Det anses snarare som en naturlig sak än som ett
tvång", svarade Dr. Leete. "Ja, det betraktas så
absolut naturligt och sjelfklart, att folk upphört att tänka
därpå såsom på ett tvång. Den som skulle behöfva
tvingas i ett dylikt fall, skulle man anse som en mycket
föraktlig person. Men att tala om att arbetet är
obligatoriskt, är ett lindrigt uttryck för dess absoluta
oundviklighet. Hela vår samhällsinrättning är så helt och
hållet baserad därpå, att om det vore tänkbart, att en
person skulle undandraga sig det, skulle han lämnas utan
hvarje möjlighet att sörja för sig. Han skulle hafva
stängt sig själf ut från världen, afskurit sig från sitt folk,
eller med ett ord begått själfmord."

"Räcker tjänstetiden i denna industriella armé
under hela lifvet?"

"Visst icke; den både begynner senare och slutar
tidigare än arbetstiden öfver hufvud under edra dagar.
Edra verkstäder voro fyllda med barn och gamla gubbar,
men vi afskilja ungdomstiden åt uppfostran, och tiden
för den fulla mognaden, då de fysiska krafterna börja
att slappas, afskilja vi lika bestämdt åt frihet och
behaglig vederkvickelse. Den industriella tjenstetiden, som
räcker tjugofyra år, tager sin början efter afslutad
uppfostran vid tjugoett år och slutar vid fyratiofem år.
Efter fyratiofemte året är väl medborgaren befriad från
arbete, men är likväl skyldig att på särskild kallelse
inträda i tjänstgöring, vid sådana tillfällen, då det uppstått
särskildt stark efterfrågan efter arbetare, till dess han
nått femtiofem års ålder, men sådan kallelse utfärdas
mycket sällan, om den ens någonsin gifvits. Den 15:de
oktober hvarje år är hvad vi kalla mönstringsdagen,
emedan de som nått tjugufyra års ålder då mönstras och
insättas i den industriella tjänsten, och samtidigt de, som
tjänat tjugufyra år och hafva uppnått fyratiofem års
ålder, ärofullt afmönstras. Detta är hos oss årets stora
dag, från hvilken vi räkna alla tilldragelser. Det är vår
olympiad, ehuru den återkommer hvarje år.



Sjunde kapitlet.

"Det är sedan ni inmönstrat er industriella armé",
sade jag, "som jag antager att de egentliga svårigheterna
uppstå, ty där måste analogin med en militärisk armé
upphöra. Soldaterna måste alla lära samma sak, och
det en mycket lätt sak, nämligen bruka vapen, marschera
och stå vakt. Men den industriella armén måste lära
sig utöfva två till tre hundra olika yrken och
sysselsättningar. Hvilken administrativ talang skulle kunna på
ett klokt sätt afgöra, åt hvilket yrke eller hvilken
sysselsättning hvarje individ i en stor nation skall ägna
sig?"

"Administrationen har ingenting att göra med
bestämmandet af den saken."

"Hvem afgör då det?" frågade jag.

"En hvar för sig själf, i öfverensstämmelse med sin
naturliga kallelse. De största ansträngningar göras för
att få honom att komma underfund med, åt hvilket håll
hans naturliga begåfning går. Den princip, efter hvilken
vår industriella armé är organiserad, är den, att en mans
naturliga anlag, andliga och fysiska, bestämma på hvad
sätt han kan arbeta till största gagn för nationen och
mest tillfredsställande för sig själf. Ehuru arbetstjänsten
måste utföras i en eller annan form, litar man på att
frivilliga val, som dock anställas under vissa nödvändiga
bestämmelser, skola afgöra, till hvilken särskild gren af
tjänsten, som den ene eller den andre skall sluta sig.
Då individens lycka under hans tjänstetid beror på att
han har en passande sysselsättning, så söka föräldrar
och lärare redan tidigt att utforska barnens naturliga
anlag och böjelser. Ett djupgående studium af det
nationellt-industriella systemet, med alla de stora yrkenas
historia och grundelementer, utgör en väsentlig del af vårt
uppfostringssystem. Ehuru den praktiska utbildningen
icke får lof att inkräkta på tiden för den intellektuella
allmänbildningen, hvilken våra skolor ha för afsikt att
lämna, meddelas den dock i så pass stor utsträckning,
att den gifver ungdomen, förutom den teoretiska
kunskapen om nationens industrigrenar inom mekaniken och
åkerbruket, en viss förtrogenhet med dessas verktyg och
arbetsmetoder. Våra skolor göra ständigt besök i
verkstäderna, och ofta företagas långa exkursioner för att
taga kännedom om särskilda industriella företag. På er
tid kände icke en man blygsel öfver att vara okunnig i
alla yrkesgrenar, utom i sitt eget, men en sådan
okunnighet skulle icke kunna stå i samband med vår
föreställning, att en hvar bör sättas i stånd att insiktsfullt
välja den för honom mest passande sysselsättningen.
Vanligen har en yngling långt före sin mönstring in i
armén funnit ut, hvilken kallelse han bör välja och har
dessutom förvärfvat en hel del kännedom däruti, så att
han med otålighet väntar på att få träda in i leden."

"Det kan knappast vara så", sade jag, "att antalet
af dem, som önska gå in i ett visst yrke, just
motsvarar antalet af dem, som behöfvas där. Det måste i
allmänhet vara antingen mer eller mindre, än hvad som
behöfs."

"Antalet af frivilliga anses alltid motsvara behofvet",
svarade D:r Leete. "Det är admistrationens sak att
tillse, att så är förhållandet. Man ger noga akt på, huru
många som önska ingå i det ena eller det andra yrket.
Om det finns ett särskildt stort öfverskott af frivilliga
till något yrke, utöfver hvad som behöfs, kan man däraf
sluta, att detta yrke äger mera tilldragande kraft än de
öfriga. Om det å andra sidan visar sig, att de som söka
inträde i ett fack, understiga det behöfliga antalet, förstår
man, att detta anses mera ansträngande. Det är
administrationens uppgift att söka att ständigt låta det ena
yrket hafva samma dragningskraft som det andra, så
långt som det beror på arbetsvillkoren, så att alla må
erbjuda lika fördelar åt dem, som ha naturliga anlag för
dem. Detta sker genom att låta arbetstimmarne inom
de olika yrkena vara beroende på den större eller
mindre ansträngning, som de olika yrkena kräfva. De lättare
yrkena, som utföras under de angenämaste
omständigheterna, hafva på detta sätt de längsta timmarne, medan
ett ansträngande yrke, t. ex. grufdrift, har mycket korta
arbetstimmar. Det finns ingen förut bestämd och på
teoretisk väg uppgjord regel, enligt hvilken man fastställer
de olika yrkenas respektive fördelar. Då administrationen
tager bördorna från den ena arbetsklassen och lägger
dem på den andra, följer hon åsikterna bland arbetarne
själfva, såsom de taga sig uttryck genom tilloppet af
frivilliga. Principen är, att ingen bör hafva ett svårare
arbete än den andre, och att utslaget lägges i arbetarens
egna händer. Det finns ingen gräns för tillämpningen
af denna princip. Om någon särskild sysselsättning skulle
i sig själf vara så ansträngande eller nedtyngande, att
dagsverket skulle nedsättas till tio minuter, så skulle han
ordna det i enlighet därmed. Om icke ens då någon
skulle vara villig att åtaga sig det, skulle arbetet få vara
ogjordt. Men i själfva verket är naturligtvis en lämplig
inskränkning i arbetstimmarne eller andra förmåner
tillräcklig att skaffa frivilliga arbetare i hvilken
verksamhetsgren som helst, som är nödvändig för samhället. Om
verkligen de oundvikliga svårigheter och faror, som äro
förbundna med en viss sysselsättning, vore så stora, att
icke lockelsen af större fördelar kunde fördrifva folks
vedervilja mot den, så behöfde administrationen endast
ställa den utanför raden af vanliga sysselsättningar
genom att förklara den vara "förbunden med extra risk",
samt att de som ägnade sig åt den gjorde sig särskildt
förtjänta af nationens tacksamhet, för att frivilliga skulle
komma i öfverflöd. Våra unga män äro mycket äregiriga
och låta icke sådana tillfällen gå sig ur händerna. Ni
förstår naturligtvis, att då man uteslutande litar på
frivilligt inträdande i de olika yrkena, innebär detta uti
sig det fullkomliga afskaffandet af allt sådant som osunda
eller lifsfarliga arbetsvillkor. Hälsa och trygghet finner
man inom alla industrigrenarne. Nationen stympar och
slaktar icke sina medborgare i hundratusental, såsom de
privata kapitalisterna och bolagen gjorde på er tid."

"Om flere än som behöfvas, begära att få inträda i
ett yrke", frågade jag, "huru bestämmer ni emellan de
olika sökandena."

"Företräde lämnas åt dem, som förvärfvat största
kännedomen om det yrke, åt hvilket de önska ägna sig.
Men ingen, som år efter år står fast vid sin önskan att
visa hvad han kan göra inom ett visst yrke, blir i
längden afvisad. Om någon icke genast kan vinna inträde
i det yrke, han föredrager, har han vanligen ett eller ett
par alternativ, sysselsättningar som i någon mån locka
honom. Man väntar af hvar och en, att han skall så
utforska sina egna olika anlag, att han icke allenast kan
säga, hvilket yrke han tycker allra mest om, utan äfven
hvilket som kommer i andra eller tredje rummet, så att
om han antingen vid början af sin bana eller längre fram,
till följd af framsteg inom uppfinningarnes område eller
mindre efterfrågan, är urståndsatt att följa sin första
kallelse, han likväl må kunna finna passande sysselsättning.
Principen om val i andra hand är mycket viktig i vårt
system. Jag bör tillägga beträffande möjligheten af ett
hastigt sjunkande i antalet af frivilliga till något särskildt
yrke, eller en plötslig efterfrågan efter större arbetskraft,
att under det att administrationen städse litar på det
frivilliga systemet för att i allmänhet få yrkena besatta,
så förbehåller den sig dock makt att inkalla extra
frivilliga eller, från hvad håll den vill, skaffa sig behöflig
rekrytering. Men i allmänhet kunna alla behof af detta
slag fyllas från de icke yrkesskickligas eller från de
vanliga arbetarnes led."

"Huru rekryteras denna klass af vanliga arbetare?"
frågade jag. "Säkert finns det ingen, som frivilligt går
in bland dem."

"Till denna grad höra alla nya rekryter under sina
tre första tjänsteår. Icke förr än efter denna tid, under
hvilken ynglingen kan sättas in i hvad arbete som helst
efter ledarnes anvisning, får han tillåtelse att välja en
särskild kallelse. Från dessa tre år af den strängaste
diciplin kan ingen frikallas, och med stor glädje öfvergå
våra unga män från denna hårda skola till yrkenas
jämförelsevis stora frihet. Om en man vore så enfaldig, att
han icke kunde välja ett yrke, finge han utan vidare
förblifva en vanlig arbetare; men sådana fall äro icke
vanliga, såsom ni väl kan tänka er."

"Då någon en gång har valt och inträdt uti ett yrke",
anmärkte jag, "så antager jag, att han måste stanna uti
det under återstoden af sitt lif."

"Icke nödvändigtvis", svarade Dr. Leete, "fastän
man icke uppmuntrar eller ens tillåter täta och blott
nyckfulla ombyten af sysselsättning, kan dock hvarje
arbetare, naturligtvis under vissa villkor och i
öfverensstämmelse med yrkenas behof, tillåtas att söka sig in som
frivillig i en annan bransch, som han tror skulle vara
mera passande för honom än hans första val. I detta
fall mottages hans ansökan just såsom om han för
första gången trädde in som frivillig, och på samma villkor.
Och icke allenast detta, utan därtill kommer, att en
arbetare kan på samma sätt, under lämpliga bestämmelser
och icke för ofta, förflyttas till ett annat ställe i landet,
där han kan tjänstgöra inom sin bransch."

"Som industrielt system tror jag detta vara af
särdeles god effekt", sade jag, "men jag förstår icke att det
duger att tillämpa på de studerande klasserna, de som
tjäna landet med hjärnan i st. f. med händerna.
Naturligtvis kan ni icke taga er fram utan intellektuella
arbetare. Huru kunna då dessa väljas från dem, som skola
arbeta såsom åkerbrukare och mekanici. Därvid
behöfves en ganska fin sållningsprocess, skulle jag tro."

"Visserligen", svarade Dr. Leete, "och därföre
lämnas åt en hvar att själf afgöra, huruvida han skall
arbeta med sin hjärna eller med sina händer. Vid slutet
af de tre år, under hvilka enhvar måste tjäna såsom en
vanlig arbetare, måste man välja, i enlighet med sina
naturliga böjelser, om man vill utbilda sig för de fria
konsterna eller studierna, eller blifva en åkerbrukare
eller mekaniker. Om någon menar sig kunna utföra bättre
arbete med sin hjärna än med sina muskler, så finner
han, att alla utvägar stå honom öppna att undersöka
verkligheten af hans förmodade kallelse, till att odla och
fullfölja den. Skolor för teknologi, medicin, konst,
musik, historia och högre fri bildning stå alltid öppna för
aspiranter utan något som helst förbehåll."

"Äro icke skolorna öfversvämmade af unge män,
som blott önska att slippa från arbete?

Dr. Leete log sarkastiskt.

"Säkert begär icke någon inträde i lärdomsskolorria
för att slippa arbete, det kan jag försäkra er", sade han.
"De äro afsedda för sådana, som ha särskild fallenhet för
det ämne, som de behandla, och enhvar som icke ägde
sådan fallenhet, skulle finna det lättare att arbeta dubbla
timmar i sitt yrke än att söka hålla sig i jämnbredd med
klasserna. Det finns naturligtvis många, som misstaga
sig på sin kallelse, och som, då de finna att de icke
kunna gifva hvad som fordras i skolorna, lämna dem
och återgå till yrkena; ingen skam vidlåder sådana
personer, ty den offentliga meningen uppmuntrar alla att
utveckla de talanger, som de tro sig hafva, men som
icke kunna bevisas utan genom verkligt försök. De
professionella skolorna och lärdomsskolorna på er tid berodde
på underhållet från sina elever, och det tycks som om
betyg ofta gåfvos åt odugliga personer, som sedermera
funno anställningar inom de intellektuella yrkena. Våra
skolor äro nationella institut, och att hafva gått igenom
deras examina är ovedersägligt bevis på särskild
förmåga."

"Tillfälle att gå den lärda vägen", fortsatte doktorn,
"är öppet för hvar och en, till dess han blifvit trettio
år, efter hvilken ålder inga mottagas som elever, då det
skulle återstå allt för kort period att tjäna nationen,
innan afmönstringstiden inträder. Under edra dagar
måste de unga männen mycket tidigt välja sina
professioner, och därföre misstogo de sig mycket ofta om sin
kallelse. Nu för tiden inser man, att somliga personers
anlag utveckla sig senare än andras, och därföre, ehuru
man kan välja en lärd väg så tidigt som vid tjugufyra
års ålder, kan man dock vänta ännu sex år.

En fråga, som ett dussin gånger förut sväfvat på
mina läppar, uttalades nu, en fråga, som på min tid
berörde den aldra innersta svårigheten i fråga om det
slutliga lösandet af det industriella problemet. "Det är
mycket besynnerligt", sade jag, "att ni ännu icke har sagt
ett ord om aflöningssättet. Då nationen är den ende
arbetsgifvaren, måste regeringen bestämma aflöningens
storlek och bestämma, huru stor aflöning skall gifvas åt
en hvar, från läkaren ned till jordarbetaren. Allt hvad
jag kan säga, är att denna plan aldrig skulle hafva dugt
hos oss, och jag förstår icke, huru den kan göra det nu,
såvida icke den mänskliga naturen genomgått förändring.
På min tid var ingen tillfredsställd med sin dagspenning
eller aflöning. Äfven om man erkände, att man fick
tillräckligt, så var man säker på att ens granne fick för
mycket, hvilket var lika illa. Om det allmänna
missnöjet med denna sak, i st. f. att upplösas i förbannelser
och strejker, riktade mot oräkneliga arbetsgifvare, hade
kunnat koncentreras mot en enda, och det mot
regeringen, så skulle den icke, om den varit aldrig så stark,
hafva öfverlefvat två arbetsdagar."

Dr. Leete skrattade hjärtligt.

"Mycket sant, mycket sant", sade han, "en allmän
strejk skulle säkerligen hafva följt efter den första
aflöningsdagen, och en strejk riktad emot regeringen är en
revolution."

"Huru undgår ni då hvarje aflöningsdag en sådan
revolution?" frågade jag. "Har någon väldig filosof
uppfunnit ett nytt kalkylsystem, som är tillfredsställande
för alla, och genom hvilket man kan bestämma det exakta
och relativa värdet af allt slags arbete, vare sig genom
muskel eller hjärna, hand eller röst, öra eller öga? Eller
har den mänskliga naturen förändrats, så att ingen ser
på sitt eget, utan hvar och en på det som den andre
tillhörer? Det ena eller det andra af dessa båda fall
måste vara förklaringen."

"Hvarken det ena eller det andra", gaf min värd
skrattande till svar. "Men nu, Herr West, måste ni
komma ihåg, att ni är min patient såväl som min gäst,
och därför måste ni låta mig föreskrifva er sömn, innan
vi fortsätta vårt samtal. Klockan är redan öfver tre."

"Föreskriften är tvifvelsutan klok", sade jag; "jag
hoppas blott att den kan verkställas."

"Det skall jag svara för", sade doktorn, och det
gjorde han, ty han gaf mig ett vinglas af någonting, som
kom mig att somna, så snart mitt hufvud rörde vid
kudden.



Åttonde kapitlet.

Då jag vaknade, kände jag mig högligen uppfriskad
och låg en lång stund och dåsade, njutande af
kroppsligt välbefinnande. Den föregående dagens erfarenheter,
mitt uppvaknande för att finna mig själf försatt till år
2000, åsynen af det nya Boston, min värd och hans
familj, jämte alla de underbara saker, jag hört — allt detta
var fjärran från mina tankar. Jag tänkte, att jag låg
hemma i min sängkammare, och de halft drömmande,
halft vakna fantasier, som drogo förbi min inre syn,
rörde sig omkring förhållanden och erfarenhet i mitt
förra lif. Drömmande återsåg jag händelserna under
dekorationsdagen, min resa i sällskap med Edith och
hennes föräldrar till Mount Auburn och min sanmianvaro
med dem vid supén efter återkomsten till staden. Jag
återkallade i mitt minne, huru utomordentligt vacker
Edith hade sett ut, och så begynte jag att tänka på vårt
bröllop; men knappt hade min fantasi börjat att beröra
detta behagliga ämne, förrän min vackra dröm afbröts af
minnet af det bref, jag fått aftonen förut från
byggmästaren med underrättelse om, att de nya strejkerna komme
att uppskjuta fullbordandet af mitt hus till obestämd tid.
Den smärta, som detta minne förorsakade mig, gjorde
mig fullt vaken. Jag kom ihåg att jag stämt möte med
byggmästaren klockan elfva för att af handla strejken, och
i det jag öppnade mina ögon, tittade jag upp mot
klockan vid foten af sängen för att se hvad tiden led. Men
ingen klocka mötte min blick, och hvad mera var, jag
förstod strax, att jag icke befann mig i mitt eget rum.
I det jag for upp på kudden, tittade jag mig vildt
omkring i det främmande rummet.

Jag tror, att jag satt så en god stund och såg mig
omkring, utan att jag var istånd att återfinna nyckeln
till min personliga identitet. Jag var lika litet istånd
att urskilja mig själf från den opersonliga tillvaron, som
jag kan tänka mig fallet är med en outvecklad själ, som
ännu icke mottagit de intryck, som gör den till en
person. Det är märkvärdigt att känslan af denna oförmåga
skall vara en sådan plåga! Men sådana äro vi beskaffade.
Det finns inga ord för att uttrycka den andliga tortyr,
jag utstod under detta hjälplösa, blinda sökande efter
mitt eget jag i ett oändligt tomrum. Ingen annan själens
erfarenhet torde kunna frambringa något liknande denna
känsla af fullkomligt stillastående af det intellektuella
lifvet, till följd af frånvaron af en sinnets stödjepunkt,
en utgångspunkt för tanken, förorsakad af ett ögonblicks
förlust af medvetandet om ens egen identitet. Jag
hoppas att aldrig mera få erfara, hvad det är.

Jag vet icke, huru länge detta tillstånd varat — det
förekom som en oändlig tid — då som en blixt
minnet af alltsamman kom tillbaka till mig. Jag kom
ihåg; hvem och hvar jag var, och huru jag kommit hit,
och att dessa tilldragelser från gårdagen, hvilka dragit
förbi min inre syn, tillhörde en generation, som för länge,
länge sedan förvandlats till stoft. Jag hoppade ur sängen
och ställde mig midt på golfvet, pressade med all kraft
mina tinningar mellan mina händer för att hindra dem
att brista. Därpå föll jag framstupa på bädden, där jag
begrof ansiktet i kudden och låg orörlig. Den reaktion,
som var oundviklig efter själens öfverretning och den
intellektuella feber, som var det första resultatet af min
fruktansvärda erfarenhet, hade kommit. Den känslokris,
som blott väntat på, att jag skulle fullt förverkliga för
mig själf min ställning sådan den i verkligheten var, och
allt hvad den innebar, hade gripit mig, och med
sammanbitna tänder och flämtande bröst och hållande fast i
sängen med krampaktig styrka, låg jag där och kämpade
för att bibehålla mitt förnuft. I mitt inre hade allt
förlorat sitt fäste. Känslovanor, tankeförbindelser,
föreställningar om personer och saker, allt hade råkat i
upplösning och förlorat fästet och blandades tillsamman till ett,
såsom det tycktes, vildt kaos. Det fanns inga
hållpunkter, ingen fast mark. Endast viljan återstod, men var
väl någonsin den mänskliga viljan stark nog att säga till
en sådan upprorisk sjö: Var stilla och lugn? Jag vågade
icke tänka. Hvarje försök att fundera öfver hvad som
händt mig och förverkliga för mig, hvad det innebar,
åstadkom en outhärdlig känsla af sjösjuka. Ideen, att
jag var två personer, att jag hade dubbel identitet,
begynte att taga fast på mig med sin enkla lösning af
problemet.

Jag visste, att jag höll på att förlora mitt förstånd.
Om jag låge kvar och funderade, vore jag dömd. Jag
måste hafva något att afleda mina tankar, om icke
annat, så åtminstone kroppslig rörelse. Jag sprang upp
och klädde mig i hast samt öppnade dörren och gick
ned för trappan. Det var mycket tidigt på morgonen,
knappt ljust, och jag träffade icke på någon i den nedre
delen af huset. I tamburen hängde en hatt, som jag
tog på mig, samt öppnade dörren, som var så lätt
tilläst, att tydligen inbrott icke hörde till det moderna
Bostons faror, hvarpå jag befann mig ute på gatan.
Under två timmar vandrade eller sprang jag genom stadens
gator och besökte de flesta kvarteren på halfön. Endast
en fornforskare, som satt sig in uti skillnaden mellan
våra dagars Boston och Boston i det nittonde
århundradet, kan i någon mån fatta, hvilken rad af
öfverraskningar, som mötte mig under denna tid. Sedd från taket
under föregående dagen, hade staden visserligen
förekommit mig främmande, men detta var endast i dess
allmänna konturer. Huru fullständig förändringen var,
kunde jag fatta först nu, då jag vandrade genom gatorna.
De få gamla råmärkena, som ännu stodo kvar, tjänade
blott till att ännu mer bringa detta i dagen, ty hade de
icke varit, kunde jag ha trott mig vara i en främmande
stad. En man, som lämnat sin födelsestad under
barndomen, återvänder dit måhända femtio år senare och
finner den i många hänseenden förändrad. Han blir
öfverraskad men icke förvirrad. Han är medveten om att
en lång tid förflutit och att förändringar under denna
tid försiggått äfven med honom själf. Han minnes
staden endast otydligt så som han kände den, då han var
barn. Men jag hade ingen känsla af någon
mellanliggande tid. Mitt medvetande var från i går, från några
få timmar sedan, då jag vandrat i dessa gator, där
nästan allting genomgått en grundlig förändring. Bilden
af den gamla staden stod så friskt och starkt i mitt
minne, att den icke vek för intrycket af den verkliga
staden, utan kämpade därmed, så att det var först den
ene och så den andre, som förekom mest overklig. Det
fanns intet af allt det jag såg, som icke på detta sätt
blandades samman, liksom ansiktena i ett stereoskop.

Slutligen stod jag återigen vid dörren till det hus,
hvarifrån jag kommit ut. Mina steg måste
instinktmässigt hafva fört mig tillbaka till platsen för mitt forna
hem, ty jag hade ingen klar föreställning om huru jag
kom dit. Det gaf mig icke något större intryck af
hemkänsla än hvilket ställe som helst i denna stad, som
tillhörde ett främmande släkte, och icke heller voro
invånarne där mindre fullkomligt främmande för mig än alla
andra män och kvinnor öfver hela jorden. Hade husets
dörr varit stängd, skulle jag därigenom hafva påmints
om, att jag icke hade någonting att skaffa där, samt gått
min väg; men den öppnade sig, då jag tryckte på den,
och med osäkra steg gick jag genom tamburen samt
inträdde i ett af de angränsande rummen. Kastande mig
ned i en stol, höll jag händerna för mina brännande ögon
för att utestänga den hemska känslan af att vara
främmande. Förvirringen i mitt sinne var så stor, att den
framkallade sjösjukans kval. Hur skall jag kunna
beskrifva min ångest i detta ögonblick, då min hjärna
tycktes smälta, eller min känsla af ytterlig hjälplöshet? I
min förtriflan stönade jag högljudt. Jag begynte känna,
att om icke hjälp komme mig till del, skulle jag mista
mitt förstånd. Men just då kom den. Jag hörde fras
af kläder och såg upp, och där stod Edith Leete
framför mig. Hennes vackra ansikte var fullt af det
innerligaste deltagande.

"Hur är det med er, Herr West?" sade hon. "Jag
var här, då ni kom in. Jag såg, hur förfärligt
bedröfvad ni såg ut, och då jag hörde er stöna, kunde jag icke
hålla mig tyst. Hvad har händt er? Hvar har ni varit?
Kan jag icke göra något för er?"

Kanhända sträckte hon ofrivilligt ut sina händer
genom en åtbörd af medlidande. I alla händelser slöt jag
dem i mina egna och höll mig fast vid dem med samma
instinktiva rörelse, som nödgar den drunknande mannen
att gripa och hänga sig vid den lina, som kastas till
honom, innan han sjunker för sista gången. Då jag såg
upp i hennes medlidsamma ansikte och i hennes af
medömkan fuktiga ögon, upphörde det att gå rundt i min
hjärna. Den ömma sympatin från en medmänniska, som
vibrerade i den sakta tryckningen af hennes fingrar, hade
gifvit mig det stöd, jag behöfde. Dess lugnande och
stillande verkan var som kraften af ett undergörande
lifselexir.

"Gud välsigne er", sade jag efter några ögonblick.
"Han måste hafva sändt mig till er just nu. Jag tror
att jag skulle hafva blifvit vansinnig, om ni icke
kommit."

Hennes ögon fylldes af tårar.

"O, herr West", sade hon. "Hur hjärtlösa måste
vi icke förefalla er. Hur kunde vi lämna er så länge
åt er själf! Men det är förbi nu, är det icke? Ni
känner er säkert bättre?"

"Ja", sade jag, "tack vare er. Om ni dröjer litet
hos mig, så skall jag snart bli mig själf igen."

"Jag skall visst inte gå", sade hon med en
darrning på rösten, som tydligare visade hennes sympati än
volymer af ord skulle hafva gjort. "Ni får icke tro oss
vara så hjärtlösa, som vi måste hafva förekommit er, då
vi lämnade er åt er själf. Men min far sade, att ni
skulle sofva länge, och att det vore bäst att i början
icke visa er för mycken sympati och blott söka att
afleda edra tankar och låta er känna, att ni är bland
vänner."

"Ni har i sanning låtit mig känna detta", svarade
jag. "Men ni förstår nog, att det är ett oerhördt språng
att hoppa öfver ett hundra år, och ehuru jag icke
tycktes känna det så mycket i går afton, har jag dock haft
besynnerliga förnimmelser däraf i dag." Medan jag höll
hennes händer och blickade i hennes ögon, kunde jag
till och med skämta litet öfver min ställning.

"Ingen tänkte på något sådant, som att ni skulle gå
ut i staden ensam så tidigt", fortsatte hon. "O, herr
West, hvar har ni varit?"

Jag berättade henne om min erfarenhet under
morgonen, från det jag först vaknade, till det ögonblick, då
jag sett upp och fått syn på henne stående framför mig,
på samma sätt som jag nu framställt det. Hon var
öfverväldigad af medlidande, under det jag berättade, och
ehuru jag släppte en af hennes händer, försökte hon icke
att lösgöra den andra, utan tvifvel emedan hon såg, huru
godt det gjorde mig att få hålla den. "Jag kan i någon
liten mån förstå huru denna känsla måste kännas", sade
hon. "Det måste hafva varit förfärligt. Och därtill
lämnade vi er ensam att strida er strid! Kan ni förlåta
oss?"

"Men det är öfver nu. Ni har för ögonblicket
alldeles jagat det bort", sade jag.

"Ni skall då icke låta det komma igen?" frågade
hon med ängslig röst.

"Det kan jag icke alldeles lofva", svarade jag. "Det
är måhända för tidigt att säga ännu, då man besinnar,
huru underligt allt måste förekomma mig.

"Men", fortfor hon, "ni skall åtminstone icke
försöka att ensam kämpa däremot. Lofva mig, att ni skall
komma till oss och låta oss sympatisera med er och söka
att hjälpa er. Måhända kunna vi icke göra mycket, men
det är säkert bättre än att försöka att bära sådana
känslor ensam."

"Jag skall komma till er, om ni tillåter mig", sade
jag.

"O, ja, ja, gör det, jag ber er att göra det", sade hon
ifrigt. "Jag skall göra allt hvad jag kan för att hjälpa
er."

"Allt hvad ni behöfver göra är att visa er
bedröfvad för min skull, såsom ni tyckes göra nu", svarade
jag.

"Alltså är det afgjordt", sade hon, under det hon
log med tårar i ögonen, "att ni nästa gång skall komma
och anförtro er åt mig, i st. f. att springa öfver hela
Boston bland främlingar."

Denna förutsättning, att vi icke voro främlingar,
förekom knappt besynnerlig, så nära hade vi under dessa
få minuter kommit hvarandra genom mitt bekymmer och
hennes medlidsamma tårar.

"Jag vill lofva er", tillade hon med ett uttryck af
förtjusande rättframhet, som, medan hon talade,
öfvergick till hänförelse, "att då ni kommer till mig, skall
jag visa mig så bedröfvad för er, som ni någonsin
önskar, men ni måste icke för ett ögonblick tro, att jag
verkligen är bedröfvad för er eller tror, att ni länge
skall vara bedröfvad för er egen skull. Lika väl som
jag vet, att världen nu är en himmel i jämförelse med
hvad den var på er tid, lika visst vet jag, att den enda
känsla, som ni skall känna efter en liten tid, är
tacksamhet emot Gud, att han låtit ert lif, som blef på ett
så egendomligt sätt afbrutet under den förra tidsåldern,
återskänkas er i den nuvarande."



Nionde kapitlet.

Doktor och fru Leete blefvo synbarligen icke litet
öfverraskade, då de kommo ned och fingo höra, att jag
varit rundt omkring i staden på morgonen; men det var
äfven med synbar tillfredsställelse de sågo, att jag var
så föga bragt ur fattningen, efter hvad som händt.

"Er promenad måste säkert hafva varit särdeles
intressant", sade fru Leete, då vi snart därefter satte oss
till bords. "Ni måste hafva sett en hel del nya saker."

"Jag såg mycket litet, som icke var nytt", svarade
jag. "Men hvad som synnerligen förvånade mig, var att
jag icke fann några butiker vid Washington Street eller
banker vid State. Hvad har blifvit af edra köpmän och
bankirer? Jag förmodar ni ha hängt dem allesamman,
såsom anarkisterna på min tid önskade göra?"

"Inte fullt så långt har det gått", svarade Dr. Leete.
"Vi ha helt enkelt afskaffat dem. Deras hjälp är
öfverflödig i det moderna samhällsskicket."

"Hvem säljer saker, då ni önskar köpa?" frågade
jag.

"Man hvarken säljer eller köper nu för tiden;
fördelningen af saker sker på en helt annan väg. Hvad
bankirerna beträffar, så ha vi ej bruk för de där
herrarna, då vi icke hafva några pengar."

"Fröken Leete", sade jag, i det jag vände mig till
Edith, "jag fruktar, att er far drifver med mig. Jag
klandrar honom icke, ty frestelsen, som ligger i min
okunnighet, måste vara stor. Men det finns ock
sannerligen gränser för min lättrogenhet i fråga om möjliga
förändringar i det sociala systemet."

"Min far skämtar visst icke, det kan jag försäkra
er", svarade hon med ett bekräftande småleende.

Samtalet vände sig därpå kring andra saker, då fru
Leete framkastade en del frågor angående damernas mod
under nittonde århundradet, och först efter frukosten, då
Dr. Leete inbjudit mig till hustaket, som tycktes vara
hans favoritplats, upptog han åter igen detta ämne.

"Ni blef förvånad", sade hon, "då jag talade om för
er, att vi reda oss utan penningar och handel, men ett
ögonblicks eftertanke skall visa er, att handelns existens
och pengarnes nödvändighet hade sin grund däruti, att
produktionens ledning låg i privata mäns händer, och
att dessa följaktligen nu äro öfverflödiga. "Jag kan icke
genast inse detta", sade jag.

"Det är mycket enkelt", svarade Dr. Leete. "Då
oräkneliga skilda och oberoende personer producerade de
olika saker, som höra till lifvets nödtorft och
bekvämlighet, fordrades ändlösa utbyten individerna emellan för
att de skulle få hvad de önskade. Dessa byten utgjorde
handeln, och pängar voro nödvändiga för att tjäna som
mellanhand. Men så snart som nationen ensam
producerade alla slags varor, fanns icke mera något behof af
byteshandel mellan individerna, för att de skulle få, hvad
de ville. Man kunde skaffa sig allt från ett håll, och
man kunde icke få någonting från andra håll. En
anordning att direkt fördela saker från de nationella
magasinerna trädde i handelns ställe, och för detta voro
icke penningar behöfliga."

"Hur försiggår denna fördelning?" frågade jag.

"Efter den möjligast enkla plan", svarade Dr. Leete.
"Vid början af året får hvarje medborgare i de
offentliga böckerna en kredit, motsvarande hans andel i den
årliga produktionen, samt ett kreditkort, genom hvilket
han i de offentliga magasinerna, som finnas i hvarje
kommun, kan när som helst få hvad han vill. Denna
anordning upphäfver, som ni förstår, helt och hållet
nödvändigheten af affärstransaktioner af hvad slag som helst
mellan privata personer och kunder. Kanhända skulle
ni tycka om att se, huru våra kreditkort se ut.

"Ni märker", fortsatte han, då jag nyfiket
undersökte kartongen, som han gaf mig, "att detta kort är
utställdt för ett visst antal dollars. Vi ha bibehållit det
gamla ordet men låtit saken fara. Uttrycket, sådant
som vi använda det, motsvarar icke någonting i
verkligheten, utan tjänar endast som ett algebraiskt tecken
för jämförelse mellan de olika produkterna. För detta
ändamål äro de alla åsatta priser i dollars och cents,
alldeles som på er tid. Värdet af hvad jag uttager
medelst detta kort, debiteras därigenom att tjänstemannen
ur dessa kvadratrader annullerar priset på hvad jag köpt."

"Om ni önskade köpa något af er granne", frågade
jag, "kunde ni då icke öfverföra på honom en del af ert
tillgodohafvande?"

"För det första", svarade Dr. Leete, "ha våra
grannar ingenting att sälja åt oss, men under alla
omständigheter skulle vårt tillgodohafvande icke kunna
öfverföras, då det är strängt personligt. Innan nationen kunde
ens tänka på att honorera ett sådant tillvägagående,
skulle den vara tvungen att undersöka alla därmed
förknippade omständigheter för att kunna garantera att
vara alldeles rättvis. Om ej annat skäl funnits att
afskaffa penningar, så hade detta varit skäl nog, att
besittningen af dem ingalunda bevisar äganderätten till
dem. I tjufvens och rånarens hand hade penningen
samma värde, som i dens hand, hvilken förtjänat den
genom sin flit. Nu för tiden utbyter man gåfvor och
tjänster af vänskap, men att köpa och sälja anses icke
stå i öfverensstämmelse med den inbördes välvilja och
oegennytta, som borde äga rum emellan medborgare,
samt med den känsla af gemensamt intresse, som ligger
till grund för vårt samhällssystem. Enligt vår
uppfattning är köpslående i själfva verket skadligt för
samhället. Det fostrar till att söka sin egen fördel på andras
bekostnad, och intet samhälle, hvars medlemmar fostrats
i en sådan skola, har någon möjlighet att lyfta sig
öfver en mycket låg grad af civilisation."

"Hvad händer, om ni under något år ger ut mer än
ert kort ger tillåtelse till?" frågade jag.

"Krediten är så rundligt tilltagen, att vi snarare icke
kunna gifva ut det allt", svarade Dr. Leete. "Men om
ovanliga utgifter, skulle uttömma den, kunna vi få ett
begränsadt förskott från nästa års kredit, ehuru man icke
uppmuntrar detta tillvägagående utan söker hämma det
genom hög diskont. Om någon visade sig vara en stark
slösare, skulle han få sin aflöning per månad eller per
vecka i stället för per år, och om det vore nödvändigt,
skulle man sätta honom under förmyndare."

"Om ni icke ger ut ert tillgodohafvande, förmodar
jag, att ni kan spara och samla pengar?"

"Detta tillåtes till en viss grad, om man väntar sig
större utgifter. Men om man ej gör särskild anmälan,
så antages det, att den medborgare, som icke ger ut
sina inkomster, saknar tillfälle att göra så, hvadan hans
öfverskott går in i det allmänna öfverskottet."

"Ett sådant system uppmuntrar icke till sparsamhet
å medborgarnes sida", sade jag.

"Det är heller icke meningen", ljöd svaret.
"Nationen är rik och önskar icke att någon skall försaka
något, som är godt. På er tid voro människorna tvungna
att samla gods och guld för framtida behof för dem
själfva och deras barn. Nödvändigheten gjorde snålhet
till en dygd. Men nu finns det ingen sådan ädel
bevekelsegrund för att vara snål, och då sparsamheten
förlorat sin nytta, betraktas den ej längre som en dygd.
Ingen har numera omsorg för morgondagen, vare sig för
sig själf eller sina barn, ty nationen sörjer för föda,
uppfostran och bekvämt underhåll för hvarje medborgare
från vaggan till grafven."

"Detta är en mycket vidsträckt garanti", sade jag.
"Hvad visshet har man för, att värdet af en mans
arbete skall ersätta nationen för dess utgifter för hans
räkning? På det hela, kan väl samhället vara i stånd
att underhålla alla sina medlemmar, men somliga måste
förtjäna mer för sitt uppehälle, andra mindre; och detta
för oss ännu en gång tillbaka till aflöningsfrågan, som
vi hitintills icke hafva berört. Det var just vid denna
punkt, som ni minns, som vårt samtal afstannade i går
afton, och jag säger än en gång, såsom jag sade då, att
här skulle jag vänta att finna de förnämsta svårigheterna
i ett sådant nationellt industrisystem som ert. Hur,
frågar jag än en gång, kan ni på ett rättvist sätt
balansera frågan om aflöning och ersättning åt de oändligt
många skilda och sins emellan ojämförbara kallelser, som
äro nödiga för samhällets kraf? På vår tid bestämde
konkurensen i marknaden allt slags pris både på arbete
och varor. Arbetsgifvaren betalte så litet som möjligt,
och arbetaren begärde så högt han kunde få. Detta
system hvilade icke på etiska grunder, det kan jag
försäkra er; men det lämnade åtminstone en någorlunda
rimlig och snabb lösning på en fråga, som måste
besvaras tio tusen gånger om dagen, om någonsin världen
skulle gå framåt. Vi sågo ingen annan praktisk väg att
göra det."

"Ja", svarade Dr. Leete, "det var den enda
praktiska utvägen under ett system, som gjorde att den ene
individens intressen kommo i strid med den andres; men
det skulle varit skada, om mänskligheten aldrig kunnat
uttänka en bättre plan, ty denna er plan var endast en
inbördes tillämpning människor emellan af djäfvulens
grundsats: "Den enes död, den andres bröd". Lönen
för ett arbete berodde icke på den svårighet, de faror
och strapatser, som detta arbete medförde; utan det ser
ut som om i hela världen det svåraste, farligaste och
obehagligaste arbetet utfördes af de sämst aflönade
klasserna, och detta till så lågt pris, som det behagade
arbetsgifvarne att betala."

"Jag medgifver allt detta", sade jag. "Men med
alla sina brister var dock planen att bestämma priserna
genom konkurensen en praktisk plan, och jag kan ej
fatta, hvad för slags tillfredsställande lösning ni
uppfunnit i dess ställe. Då regeringen är den ende
arbetsgifvare, som kan ifrågakomma, finns det naturligtvis ingen
arbetsmarknad eller någon konkurrens. Alla slags löner
måste godtyckligt bestämmas af regeringen. Jag kan
icke tänka mig en mera invecklad och ömtålig uppgift
eller någon, som, huru den än utföres, säkrare måste
alstra alltmänt missnöje.

"Jag ber om ursäkt", svarade Dr. Leete, "men jag
tror ni öfverdrifver svårigheterna. Antag att en
kommitté af sundt tänkande män finge i uppdrag att
bestämma lönerna inom alla slags yrken under ett system
som i likhet med vårt garanterar arbete åt alla och
lämnar en hvar frihet att välja kallelse. Förstår ni icke,
att om än bestämmelserna vore orättvisa från början,
skulle de dock snart korrigera sig själfva? De gynnade
yrkena skulle öfversvämmas af frivilliga och de
förbisedda sakna sådana, till dess misstagen vore rättade.
Men detta inom parentes, ty ehuru denna plan enligt
min mening vore praktisk nog, ingår den dock icke i
vårt system."

"Hur reglerar ni lönerna då?" frågade jag ännu
en gång.

Dr. Leete gaf intet svar, förr än han under några
ögonblick suttit tyst och funderat. "Naturligtvis", sade
han slutligen, "känner jag tillräckligt om sakernas
ställning fordom för att veta, hvad ni menar med den
frågan; men i detta hänseende är allt så förändradt nu, att
jag icke riktigt inser, hur jag bäst skall kunna svara er.
Ni frågar, hur vi reglera lönerna; jag kan endast svara,
att i den moderna socialekonomien ingår icke något
begrepp, som alls motsvarar hvad som på er tid kallades
’lön.’"

"Jag antager att ni menar, att ni icke har några
pängar att betala lönerna med", sade jag. "Men den
kredit, som arbetaren har i regeringens magasin, svarar
mot våra löner. Hur bestämmer man kreditens storlek
för arbetare inom de olika yrkena? Hvilken rätt har
den ene eller den andre att framföra sina särskilda
anspråk? Hvilken är grundvalen för fördelningen?"

"Hans rätt", svarade Dr. Leete, "ligger i hans
mänskliga natur. Grunden för hans anspråk är den
omständigheten att han är en människa."

"Den omständigheten, att han är en människa!"
upprepade jag misstroget. "Kan ni möjligen mena, att
alla hafva samma anspråk?"

"Alldeles så?"

Läsaren, som aldrig kännt någon annan praktisk
anordning eller kanhända ens studerat de historiska
berättelserna om andra tidehvarf, då ett helt olika system
följdes, kan omöjligen fatta den gränslösa förvåning, i
hvilken Dr. Leetes enkla uppgift försatte mig.

"Ni ser", sade han leende, "att vi icke allenast
sakna pengar att betala löner med, utan som jag sade,
vi reda oss utan allt, som ni kallade ’lön.’"

Nu hade jag hämtat mig tillräckligt för att yttra
några af de betänkligheter, som först skulle tvinga sig
på mig, en person från det nittonde århundradet, emot
ett så förvånande system. "Somliga arbeta dubbelt så
mycket som andra!" utropade jag. "Kunna de goda
arbetarne vara nöjda med ett system, som ställer dem i
jämnbredd med de dåliga?"

"Vi gifva ingen orsak till klagan öfver orättvisa",
svarade Dr. Leete, "ty vi fordra precis samma mått af
arbete från alla."

"Hur kan ni göra detta?" frågade jag, "då aldrig
två personer ha samma förmåga?"

"Intet är enklare", var Dr. Leetes svar. "Vi fordra
af en hvar, att han skall anstränga sig lika mycket som
de öfriga; d. v. s. vi begära, att han skall arbeta så
godt som i hans förmåga står."

"Och antag", sade jag, "att om alla arbeta efter
bästa förmåga, så blir resultatet af den enes arbete
dubbelt så stort som af den andres."

"Mycket sant", svarade Dr. Leete; "men storleken
af arbetsprodukten har intet som helst att göra med
frågan om lönen. Lönefrågan är en moralisk fråga, men
produkten af arbetet är en materiell kvantitet. Det
skulle vara en utomordentlig slags logik, den som skulle
söka att bestämma en moralisk fråga efter ett materiellt
mått. Bemödandet ensamt hör till frågan om
vedergällning. Alla, som göra sitt bästa, arbeta lika. En
människas gåfvor, de må vara hur stora som helst, bestämma
endast måttet af hans plikt. Den som har stora gåfvor,
men som icke gör allt hvad han kan, anses som en
mindre förtjänstfull arbetare än en man med små gåfvor,
om han än utför dubbelt så mycket som denne; och vid
sin död står han i skuld hos sina medmänniskor.
Skaparen bestämmer människornas uppgifter genom de
förmågor, han gifver dem; vi göra ej annat än fylla våra
uppgifter."

"Tvifvelsutan är detta en mycket fin filosofi", sade
jag; icke desto mindre synes det hårdt, att en man, som
producerar dubbelt så mycket som en annan, äfven om
båda anstränga sig till det yttersta, icke skulle få mer
än den senare."

"Förekommer det er verkligen så?" svarade Dr. Leete.
"Vet ni att er tankegång ser mycket underlig ut för mig.
Nu för tiden tycker man, att om någon förmår att
frambringa dubbelt så mycket som en annan, så skall han
icke belönas för att han gör det, men han skall straffas,
om han icke gör det. Jag förmodar att man i nittonde
århundradet belönade en häst, om han drog ett starkare
lass än en get. Nu skulle vi ha piskat hästen, om han
vägrat draga det tyngre lasset, eftersom det var hans
skyldighet, enär han var starkast. Det är underligt, huru
de moraliska begreppen växla." Detta sista sade
doktorn med en så kostlig min, att jag måste skratta.

"Jag antager", sade jag, "att skälet, hvarföre vi
belönade människorna efter deras gåfvor, medan vi läto
hästarnes och getternas olika krafter bestämma den olika
tjänst, vi fordrade af dem, var detta, att djuren, som
icke voro tänkande varelser af naturlig drift gjorde sitt
bästa, medan människorna icke kunde förmås att göra
så utom genom löfte om belöning i förhållande till hvad
de kunde producera. Detta kommer mig att än en gång
fråga, hvarför icke ännu samma nödvändighet är för
handen, så vida icke den mänskliga naturen har bra mycket
förändrat sig under de sista hundra åren?"

"Den är för handen", svarade Dr. Leete. "Jag tror
icke att den mänskliga naturen har i detta hänseende
undergått någon förändring sedan er tid. Den är ännu
af sådan beskaffenhet, att särskild uppmuntran i form af
belöningar och möjliga fördelar är af nöden för att förmå
genomsnittsmänniskan att använda sin yttersta förmåga
i hvarje hänseende."

"Men hvad kan drifva en människa", frågade jag,
"att anstränga sig till sitt yttersta, då hans inkomst
förblir densamma, huru mycket eller huru litet han än
frambringar? Upphöjda karaktärer kunna under ett sådant
system drifvas fram af hängifvenhet för det allmännas
bästa, men frestas icke genomsnittsmänniskan till att låta
åran hvila och tänka som så, att det icke lönar mödan
att särskildt anstränga sig, då ansträngningen icke ökar
hans inkomst ej heller slappheten minskar den?"

"Förekommer det er verkligen så", svarade min värd,
"som om människonaturen icke vore känslig för andra
motiv än fruktan för brist och kärlek till öfverflöd, och
att trygghet och likställighet skulle omintetgöra alla
driffjädrar till särskilda ansträngningar? Edra samtida tänkte
icke så i själfva verket, ehuru de måhända trodde att
de gjorde så. Då det blef fråga om det högsta slag af
ansträngningar, den fullkomligaste själf uppoffring
påverkades de af helt andra driffjädrar. Icke högre löner, utan
ära och människors tacksamhet, patriotism och pliktkänsla
voro de motiv, som de framhöllo för soldaterna, då det
var fråga om att dö för fosterlandet, och aldrig fanns
det ett tidehvarf i historien, då icke dessa motiv
framkallade det bästa och ädlaste i människonaturen. Och
icke allenast detta, utan då ni analyserar kärleken till
pengar, som var den allmänna drifkraften till
ansträngningar på er tid, så finner man, att fruktan för brist
och begär efter lyx var blott en af många
bevekelsegrunder, som sökandet efter penningar representerade;
de öfriga, som hos många personer hade öfvervikten,
voro begär efter makt, samhällsställning, rykte och
skicklighet och framgång eller dylikt. Så ni finner, att ehuru
vi afskaffat fattigdomen och fruktan för den, så väl som
öfverdrifven lyx och hopp om den, ha vi dock lämnat
oberörda de flesta bevekelsegrunder, som framkallade
begäret efter penningar under forna tider, såväl som de
motiv, som alstrade de högsta kraftansträngningarna. De
lägre motiv, som icke längre ha inflytande öfver oss,
hafva ersatts af högre motiv, som voro helt och hållet
okända för den blotta löntagaren på er tid. Då nu
intet slags industri längre är själftjänst, utan en tjänst för
nationen, drifves arbetaren af patriotism och
människokärlek, på samma sätt som soldaten under edra dagar.
Industrihären är en här, icke endast på grund af sin
fullkomliga organisation, utan äfven på grund af det
oegennyttiga nit, som besjälar dess medlemmar.

"Men likasom ni sökte väcka både
fosterlandskänslan och ärelystnaden för att egga ifvern hos edra
soldater, så göra äfven vi. Då vårt industriella system är
baseradt på principen att söka få samma ansträngning
af alla, d. v. s. att en hvar gör sitt bästa, så förstår ni,
att de medel, genom hvilka vi sporra våra arbetare att
göra sitt bästa, ingå som en mycket viktig del i vår plan.
Hos oss är flit i nationens tjänst den enda och säkra
vägen till rykte, utmärkelse och inflytande. Värdet af
en mans tjänster bestämmer hans rang i samhället. Om
vi se på verkan af våra sociala anordningar att göra
människor nitiska i tjänsten, så tycka vi, att den bitande
hungersnöden och den tomma lyxen, på hvilka ni litade,
voro lika usla och vanmäktiga som barbariska. Äfven
på er tid dref ärelystnaden människor till vildare
ansträngningar än kärleken till pengar kunde göra."

"Det skulle vara ytterst intressant för mig att få
höra något närmare om dessa sociala anordningar", sade jag.

"Systemet är naturligtvis mycket inveckladt i sina
detaljer", svarade doktorn, "ty det ligger till grund för
hela organisationen af vår industriella här; men några
få ord kunna dock gifva er en allmän föreställning om det."

Nu blef vårt samtal på ett angenämt sätt afbrutet
därigenom att Edith Leete utträdde på plattformen, där
vi sutto. Hon var promenadklädd och kom för att tala
med sin far om något ärende, som hon skulle uträtta
för honom.

"Hör nu, Edith", sade han, då hon stod i begrepp
att lämna oss, "jag undrar, om icke Herr West skulle
tycka om att följa med dig till magasinerna? Jag har
berättat något litet för honom om vårt utdelningssystem,
och kanhända skulle han tycka om att se, huru det
tager sig ut i praktiken."

"Min dotter", tillade han, vänd till mig, "är
outtröttlig i att gå i magasinerna och kan tala mer om dem för
er, än jag kan."

Förslaget var naturligtvis mycket angenämt för mig,
och då Edith var vänlig nog att förklara, att hon med
nöje skulle hafva mitt sällskap, gingo vi ut tillsamman.



Tionde kapitlet.

"Om jag skall förklara, huru vi gå tillväga vid våra
inköp", sade min följeslagerska, då vi vandrade gatan
framåt, "så måste ni först tala om för mig, huru ni bar
er åt. Jag har aldrig kunnat förstå det, huru mycket
jag än läst därom. Då ni t. ex. hade en sådan massa
butiker, alla med sina olika lager, huru kunde en dam
besluta sig för att köpa något, innan hon besökt alla
bodarna? Innan hon gjort så, kunde hon ju ej veta, hvad
hon hade att välja på?"

"Det förhöll sig just så, som ni antager; detta var
det enda sätt, hvarpå hon kunde få veta det", svarade jag.

"Min far kallar mig en outtröttlig uppköperska, men
jag skulle snart bli trött, om jag skulle göra som man
gjorde förr", var Ediths skämtsamma anmärkning.

"Tidsförlusten, som vållades genom vandring från
bod till bod, beklagades bitterligen af många", sade jag;
"men hvad beträffar de sysslolösa damerna, så tror jag
att fastän de beklagade sig äfven de, systemet verkligen
för dem var en välsignelse, enär det gaf dem anledning
att döda tiden."

"Men antag, att det fanns tusen bodar i staden,
kanhända hundra af samma slag, huru kunde ens de
sysslolösaste få tid att gå öfver allt?"

"De kunde naturligtvis i själfva verket icke besöka
alla", svarade jag. "De som köpte en hel del, kommo
så småningom underfund med, hvar de kunde vänta sig
finna, hvad de sökte. Denna klass gjorde en vetenskap
af bodarnes specialiteter, så att de alltid fingo det mesta
och bästa för det lägsta priset. Men det fordrades lång
erfarenhet för att förvärfva denna konst. De som voro
för mycket upptagna eller som köpte för litet för att
vinna den, gingo på måfå och hade vanligen otur, så att
de fingo det minsta och sämsta för det högsta priset.
Det var ren slump, om de som icke hade erfarenhet i
uppköp, fingo sina penningars värde."

"Men huru kunde ni vara nöjda med en så
förfärligt opraktisk anordning, då ni så tydligen sågo dess
olägenheter?" frågade Edith.

"Det var likt alla våra sociala anordningar", svarade
jag. "Ni kunna knappt se bristerna klarare än vi sågo
dem, men vi sågo ingen hjälp emot dem."

"Här ha vi magasinet för vårt distrikt", sade Edith,
då vi gingo in genom den stora portalen till en af de
ståtliga offentliga byggnader, som jag iakttagit under min
morgonpromenad. Det fanns intet i dess yttre, som
kunde låta en person från det nittonde århundradet
förmoda, att detta vore ett varumagasin. Det fanns ingen
utställning af varor i de stora fönstren, eller någon skylt
för att annonsera varor eller draga kunder. Ej heller fanns
det något slags tecken eller inskription på framsidan af
byggnaden för att angifva, hvad slags affär man bedref
här; men i stället fann man ofvan portalen ett
majestätiskt skulpturverk, hvars hufvudfigur var en vacker kvinna,
som framställde rikedomens gudinna med sitt
ymnighetshorn. Att döma af den människomassa, som strömmade
ut och in, tycktes de båda könen proportionsvis utgöra
ungefär lika stort antal bland köparne som på min tid.
Då vi inträdde, sade Edith, att det fanns ett liknande
stort försäljningsetablissement i hvarje distrikt af staden,
så att ingen behöfde gå mer än fem eller på sin höjd
tio minuters väg för att komma till ett sådant. Det var
första gången som jag befann mig i det inre af en
offentlig byggnad från det tjugonde århundradet, och
åsynen däraf gjorde naturligtvis ett djupt intyck på mig.
Jag befann mig i en stor sal, full af ljus, som icke
allenast erhölls från fönstren på alla sidor, utan äfven från
kupolen, hvars spets låg hundra fot högt. Midt
därunder spelade en präktig fontän, som med sitt vattenstänk
förlänade atmosfären en behaglig svalka. Väggarne och
taket hade freskomålningar i mjuka färger, som
förmildrade utan att uppsluka ljuset, som flödade in i
byggnadens inre. Rundt om fontänen var ett rum, som
upptogs af stolar och soffor, där samtalande personer slagit
sig ned. Inskrifter på väggarne rundt omkring i salen
visade, hvad slags varor man kunde erhålla vid diskarne
nedanför. Edith styrde sina steg till en af dessa, där
det fanns utlagda profver af muslin af en
öfverväldigande massa olika slag.

"Hvar är biträdet?" frågade jag, ty det fanns ingen
bakom disken, och ingen tycktes komma för att betjäna
kunden.

"Jag behöfver intet biträde än", sade Edith; "jag
har ännu icke gjort mitt val."

"På min tid var biträdets hufvudsakliga uppgift att
hjälpa folk att göra sitt val", svarade jag.

"Hvad! Att säga folk, hvad de behöfde?"

"Ja, och ännu oftare att locka dem att köpa, hvad
de icke behöfde?"

"Men funno icke damerna detta mycket ohöfligt?"
frågade Edith förvånad. "Hvad kunde det rimligtvis
angå biträdet om folk köpte eller icke?"

"Detta var det enda som angick dem", sade jag.
"De lejdes för ändamålet att söka sälja varorna så fort
som möjligt och man väntade, att de skulle göra sitt
yttersta, utom att bruka våld, för att nå detta mål."

"Ja visst, hur dum jag är, som glömmer detta", sade
Edith. "Köpmannen och hans biträden berodde för sitt
uppehälle af försäljningen af sina varor. Naturligtvis är
allt nu annorlunda. Varorna tillhöra nationen. De
finnas för dem, som behöfva dem, och det tillhör biträdena
att passa upp folk och mottaga deras order; men det
ligger icke i biträdets eller nationens intresse att sälja
en meter eller ett kilo af något slag till en person, som
icke behöfver det." Hon log, då hon tillade: "Hur
makalöst egendomligt det måste hafva förefallit att ha
biträden, som skulle öfvertala en taga hvad man icke
behöfde, eller som man var tveksam om!"

"Men äfven ett det tjugonde århundradets biträde
skulle kunna vara till nytta med att lämna upplysning
om varorna, om han än icke lurade er att köpa dem",
föreslog jag.

"Nej", sade Edith, "det tillhör icke biträdet. Dessa
tryckta kort, för hvilka regeringsauktoriteterna äro
ansvariga, gifva oss all den upplysning, som vi möjligen
kunna åstunda."

Jag såg då att vid hvarje prof var fästadt ett
kort, som i sammanträngd form innehöll fullständiga
upplysningar angående varans tillverkningssätt, material
och alla egenskaper, såväl som priset.

"Alltså", sade jag, "har biträdet intet att säga om
de varor, han säljer?"

"Alldeles icke. Han behöfver icke veta eller
föregifva sig veta något om dem. Höflighet och
noggrannhet i mottagandet af order är allt, hvad som fordras af
honom. "

"Hvilken oerhörd massa osanningar inbesparar man
icke genom denna enkla anordning!" utropade jag.

"Menar ni, att alla biträdena på er tid framställde
sina varor i ett falskt ljus?" frågade Edith.

"Förbjude Gud, att jag skulle påstå det!" svarade
jag, "ty det fanns många, som icke gjorde så, och de
förtjänade särskild högaktning; ty då så väl egen som
hustrus och barns existens berodde på mängden af
varor, som såldes, så var frestelsen att lura kunden eller
låta honom lura sig själf, nära nog öfverväldigande. Men
jag stör er i ert uppköp, fröken Leete."

"Nej, visst icke, jag har gjort mitt urval." Med
dessa ord rörde hon vid en knapp, och efter ett
ögonblick kom ett biträde. Han nedskref hennes order på
en liten tafla med en penna, som gjorde dubbla
exemplar, af hvilka han gaf det ena åt henne och lade
det andra in i en ask, som han släppte ned i ett
transportrör.

"Kopian af ordern", sade Edith, i det hon vände sig
från disken, sedan biträdet utstämplat värdet af hennes
uppköp på kreditkortet, som hon gaf honom, "lämnas åt
köparen, så att om misstag uppstå vid expedieringen,
detta lätt må kunna visas och rättas."

"Ni gjorde edra val mycket fort", sade jag. "Huru
kunde ni veta, att ni icke kunnat finna något annat, som
passat er bättre i de öfriga bodarne. Men antagligen
är ni nödsakad att köpa i ert eget distrikt?"

"Visst icke", svarade hon. "Vi köpa, hvar vi
behaga, ehuru naturligtvis oftast i närheten af hemmet.
Men jag skulle icke hafva vunnit något med att gå till
andra bodar. Lagret är alldeles samma i dem alla, och
representerar öfver allt profver på alla de olika slag,
som tillverkas eller importeras i Förenta Staterna. Detta
gör, att man kan bestämma sig fort och aldrig
behöfver besöka andra bodar."

"Och är detta blott en bod med profver? Jag ser
inga biträden, som klippa sönder varor eller svepa in
dem i paket."

"Alla våra bodar äro endast försedda med profver,
med undantag för några få artiklar. Alla varor, med
dessa undantag befinna sig i stadens stora
centralvarumagasin, dit de föras direkte från fabrikanterna. Vi
gifva våra order efter undersökning af profverna och de
vidfästade uppgifterna. Orderna sändas till
varumagasinet, och därifrån expedieras godset."

"Detta måste innebära en oerhörd besparing af
arbete", sade jag. "Enligt vårt system sålde fabrikören
till grosshandlaren, grosshandlaren till minuthandlaren
och minuthandlaren till konsumenten, och vid hvardera
af dessa transaktioner måste varorna flyttas. Ni
undvika en förflyttning af godset och lämna helt och hållet
ut ur räkningen minuthandlaren med hans stora här af
biträden. Denna bod är ju order-afdelningen inom ett
grosshandlarehus, utan flere biträden än som behöfvas å
ett grosshandelskontor. Vid vårt system att handtera
varorna, att öfvertala kunden att köpa dem, skära dem
i bitar och inpacka dem, skulle icke tio biträden kunna
göra hvad ett biträde gör här. Besparingen måste vara
oerhörd."

"Jag antager det", sade Edith, "men naturligtvis ha
vi aldrig känt till någon annan väg. Men ni måste bedja
min far att taga er med sig en dag till
centralvarumagasinet, där man mottager orderna från de olika
profmagasinerna öfver hela staden samt inpackar varorna
och sänder dem ut till deras bestämmelseorter. Han
förde mig dit för länge sedan, och det var en underbar
syn. Systemet är i sanning fullkomligt; där borta t. ex.
vid den där pulpeten sitter den som tar hand om
orderna och utsänder dem. Alla order, som upptagas i de
olika afdelningarne i boden, sändas till honom genom
pneumatiska rörledningar. Hans medhjälpare sortera dem
och innesluter hvarje klass i en särskild låda.
Orderutsändaren har framför sig ett dussin pneumatiska rör,
som sätta honom i förbindelse med olika departement i
varumagasinet. Orderlådan släppes ned i det rör,
hvartill den hör, och några få ögonblick därefter nedfaller
den på disken i sitt departement i varumagasinet,
tillsamman med alla liknande order från de olika
profmagasinen i hela staden. Orderna läsas, noteras och
expedieras med oerhörd skyndsamhet. Balar af kläde
uppsättas på hjul som vändas med maskinkraft, och
afskäraren, som likaledes har en maskin, skär sönder den ena
balen efter den andra, till dess han blir trött, då en
annan intager hans plats; och på samma sätt går det till
vid expedierandet af andra order. Paketen sändas
därefter genom större rör till de olika distrikten i staden,
och från dessa kringbäras de i husen. Ni kan förstå,
huru fort allt undanstökas, då jag säger, att hvad jag
köpt kommer antagligen hem fortare, än om jag burit
det själf hem härifrån."

"Hur bär man sig åt i de tunnt befolkade landtliga
distrikten?" frågade jag.

"Systemet är detsamma", förklarade Edith,
"profmagasinen i byarne äro genom rör förbundna med
varumagasinet på landet, som kanhända ligger trettio
kilometer därifrån. Men allt går så fort, att tidsförlusten är
en obetydlighet. Dock är för besparings skull i åtskilliga
provinser varumagasinet i förbindelse med flere byar
genom samma rörledning, och då vållas tidsutdräkt genom
att den ene får vänta på den andre. Stundom gå två
eller tre timmar, innan man får de saker, som man
beställt. Det förhöll sig så, där jag bodde i somras, och
jag fann det mycket obekvämt.Sedan ofvanstående redan blifvit uppsatt för pressen, har
jag fått veta, att denna brist vid somliga landtmagasin skall
afhjälpas, så att snart hvarje by skall få sitt eget rörledningssystem.

"Tvifvelsutan måste äfven i många andra
hänseenden landtmagasinerna vara underlägsna dem i städerna?"
frågade jag.

"Nej", svarade Edith, "de äro för öfrigt precis lika
goda. Profmagasinet i den minsta lilla by låter er,
likasom denna, få välja på alla de olika varor, som
nationen har, ty varumagasinet på landet får sitt förråd från
alldeles samma källa som stadsmagasinet."

Då vi gingo hem, yttrade jag några anmärkningar
om husens olika storlek och värde. "Huru kan detta",
frågade jag, "stå tillsammans med att alla medborgare
ha samma inkomst?"

"Emedan", förklarade Edith, "icke alla ha samma
smak, ehuru de ha samma inkomst, och därför använda
icke alla på samma sätt sina pengar. Somliga tycka
om vackra hästar, andra i likhet med mig, fina kläder,
andra, ett dyrbart bord. De hyror, som nationen får
för dessa hus, variera, efter storlek, elegans och läge,
så att en hvar finner något passande. De större husen
bebos vanligen af stora familjer, i hvilka åtskilliga
personer kunna sammanskjuta till hyran; medan de små
familjerna, såsom vår, söka sig mindre och billigare hus.
Det beror helt och hållet på smak och behag. Jag har
läst, att fordom hade folk stora våningar och lefde äfven
på andra sätt skrytsamt öfver sina tillgångar, för att låta
andra tro, att de voro rikare än de voro. Var det
verkligen så, Hr West?"
"Jag måste medgifva, att det förhöll sig så",
svarade jag.

"Men ni förstår, att det skulle icke kunna ske nu
för tiden; ty man känner, huru mycket hvar och en har
i inkomst, och man vet, att hvad man sparar på ett håll,
måste man gifva ut på ett annat.



Elfte kapitlet.

Då vi kommo hem, hade Dr. Leete ännu icke vändt
tillbaka, och fru Leete syntes icke till. "Tycker ni om
musik?" frågade Edith.

Jag försäkrade för henne, att jag tyckte lifvet hade
intet värde utan musik.

"Jag borde be om ursäkt för frågan", sade hon.
"Det är icke en fråga, som man ställer på hvarandra nu
för tiden; men jag har läst, att på er tid fanns det t.
o. m. bland de bildade klasserna sådana, som icke tyckte
om musik."

"Ni måste som ursäkt komma ihåg", sade jag "att
vi hade en del musik, som var mycket besynnerlig."

"Ja", sade hon, "jag vet detta; jag är rädd att jag
icke själf skulle ha tyckt om allt hvad man då fick höra.
Vill ni höra något af vår musik nu, Herr West?"

"Intet skulle göra mig större glädje än att lyssna
till er", sade jag.

"Till mig!" utropade hon skrattande. "Tror ni, att
jag skulle spela eller sjunga för er?"

"Jag hoppades verkligen det", sade jag.

"Då hon säg, att jag blef förlägen, undertryckte hon
sin munterhet och sade: "Naturligtvis sjunga vi nu för
tiden alla för att öfva rösten, och somliga lära att spela
på instrument för sitt enskilda nöje; men hvad de
egentliga musici bjuda på, är så mycket mera storartadt och
fullkomligt än hvad vi andra förmå utföra, och dessutom
så lätt åtkomligt, då vi önska höra det, att det icke
faller oss in att kalla vår sång och vårt spel för musik.
Alla verkligt goda sångare och spelare stå i musikens
tjänst, och de öfriga af oss äro mestadels tysta. Men
vill ni verkligen höra musik?"

Jag försäkrade henne än en gång, att jag önskade
det.

"Kom då in i musikrummet", sade hon; och jag
följde henne in i ett rum, som hade panelväggar utan
tapeter och bonadt golf. Jag beredde mig på nya
uppfinningar i instrumentväg, men jag såg i rummet
ingenting, som ens med fantasiens hjälp skulle kunna tänkas
som instrument. Det syntes, att mitt förbluffade
utseende högligen roade Edith.

"Var god och se dagens program", sade hon och
räckte mig ett kort. "Säg mig, hvad ni önskar höra.
Kom ihåg, att klockan är fem nu."

Kortet var dateradt 12 Sept. 2000 och innehöll det
längsta musikprogram, jag någonsin sett. Det var lika
omväxlande som det var långt och inneslöt en mycket
vidsträckt repertoar af solos, duetter eller kvartetter för
röster eller instrument, så väl som åtskilliga
orkesterkompositioner. Jag var alldeles bortkommen i den
väldiga listan, till dess Ediths rosenröda fingerspets pekade
på en särskild afdelning, där åtskilliga bitar voro
betecknade med orden "kl. 5 e. m."; då såg jag, att detta
jätteprogram var ett, som räckte hela dygnet, och deladt i
tjugufyra afdelningar, som svarade mot de olika
timmarne. Det fanns blott ett par musikstycken för af
delningen "kl. 5 e. m.", och jag utvalde ett orgelstycke.

"Det var roligt, att ni tycker om orgel", sade hon.
"Jag tror knappt det finns någon musik, som oftare
passar mitt lynne."

Hon skaffade mig en bekväm plats hvarpå hon gick
tvärs öfver rummet och rörde vid ett par knappar, och
på en gång fylldes rummet af tonerna från en mäktig
orgel, och detta icke för starkt, ty på ett eller annat sätt
hade musikens styrka modererats, så att den var just
lagom för rummet. Med återhållen andedräkt lyssnade
jag, till dess det blef slut. Sådan musik, återgifven på
ett så mästerligt sätt, hade jag aldrig väntat att få höra.

"Storartadt!" ropade jag, då den sista ljudvågen lade
sig. "Bach måste sitta vid den orgelns tangenter; men
hvar är orgeln?"

"Var god och vänta ett ögonblick", sade Edith; "jag
vill, att ni skall lyssna till en vals, innan ni gör några
frågor. Jag tycker den är riktigt förtjusande", och
medan hon talade, fylldes rummet med tonerna från
violiner, hänryckande som en sommarnattsdröm. Då äfven
denna slutat, sade hon: "Det finns alls intet
hemlighetsfullt med musiken, såsom ni tyckes antaga. Den
utföres hvarken af féer eller andra andeväsen, utan af goda
och hederliga, men utmärkt skickliga människohänder.
Vi ha helt enkelt infört våra principer om
arbetsbesparande samverkan på musikens område, så väl som öfver
allt annorstädes. Det finns en massa musikrum i staden,
hvilka äro fullkomligt lämpade i akustiskt hänseende
efter olika slags musik. Dessa salar stå genom telefon i
förbindelse med alla sådana hus i staden, där
innevånarne bry sig om att betala den ringa afgiften, och ni
kan vara säker om, att man betalar den öfverallt. Ehuru
ingen enskild musiker, eller någon grupp af musici, har
mer på sin lott än en liten del af programmet, sträcker
sig dock hvarje dags program öfver hela dygnet, enär
hvarje musikkår är mycket stor. Om ni ser noga efter,
skall ni finna, att på dagens musiklista finns fyra olika
musikprogram, hvart och ett med olika slags musik,
hvilka alla samtidigt utföras, och hvilket af dessa fyra
stycken, som ni helst önskar, kan ni få höra genom att
helt enkelt trycka på knappen, som sätter ledningen till
ert hus i förbindelse med musikrummet, där musiken
spelas. Programmen äro så inbördes ordnade, att de
stycken, som samtidigt utföras i de olika salarne,
vanligen erbjuda urval, icke allenast mellan
instrumentalmusik och sång, och mellan olika slags instrument; utan
äfven mellan allvarliga och glada motiv, så att hvarje smak
och hvarje sinnesstämning kan få, hvad som passar."

"Jag tycker, fröken Leete", sade jag, "att om vi
kunnat ordna det så, att en hvar i sitt hem kunnat få
musik af yppersta beskaffenhet, och det hur mycket som
helst, lämplig för hvilken som helst sinnesstämning och
vid hvilken som helst tid, så skulle vi ansett oss redan
hafva nått höjden af mänsklig lycksalighet och skulle
upphört att sträfva efter flere förbättringar."

"Jag försäkrar", svarade Edith, "att jag ej kan fatta,
huru de af er, som verkligen älskade musik, voro i stånd
att uthärda det gammalmodiga systemet att arrangera
den. Verkligt god musik måste hafva varit oåtkomlig för
massorna och tillgänglig för de mest gynnade endast
tillfälligtvis, mot stora kostnader, och dessutom under korta
stunder, som godtyckligt bestämdes af någon annan, för
att nu ej tala om de många olägenheter, som man för
öfrigt hade att underkasta sig. Tag till exempel edra
konserter och operor! Hur ohyggligt måste det icke hafva
varit att, för att få höra ett par stycken, som ni tyckte
om, nödgas sitta timvis och lyssna till sådant, som ni
icke brydde er om! Vid en middag kan man hoppa
öfver de rätter, som man icke vill ha; och hvem skulle
väl sätta sig till bords, om man vore tvungen att äta
allt, som finnes på matsedeln? Men jag är viss på att
hörseln är lika känslig som smaken. Jag antager att det
var svårigheter att skalfa sig verkligt god musik, som
gjorde, att ni kunde uthärda så mycket musik och sång
i edra hem af personer, som endast kände konstens
grundelement."

"Ja", svarade jag, "de flesta af oss hade valet
emellan sådan musik eller ingen."

"Ah, ja", suckade Edith, "då man tänker rätt efter,
är det icke så underligt att folk då för tiden så ofta voro
likgiltiga för musik. Säkert skulle jag också hafva
afskytt den."

"Förstod jag er rätt", frågade jag, "att musiktiden
omfattar dygnets alla tjugufyra timmar? Det ser
visserligen så ut på programmet, men hvem skall lyssna till
musiken emellan t. ex. midnatt och morgonen?"

"Åh, många", svarade Edith; "det finns människor
vakna och sysselsatta alla tider; men om musiken under
senare delen af natten icke uppskattas af andra, så är
den dock till stor vederkvickelse för de sömnlösa, de
sjuka och de döende. Våra sängkammare ha ett
telefonsystem fästadt vid sängens öfre kant, och därföre kan
hvem som helst, som ej sofver, skaffa sig musik efter
behag, och lämplig för hvilken sinnesstämning han vill."

"Är en sådan anordning gjord i det rum, som är
bestämdt för mig?"

"Ja naturligtvis! O, huru förskräckligt enfaldigt af
mig att icke tänka på att omtala detta för er i går
afton. Min far skall visa er, innan ni går till sängs, huru
man kommer till rätta; och jag är säker om, att ni med
telefonen vid örat skall kunna förjaga alla obehagliga
känslor, om de vilja tränga sig på er igen."

Då vi senare på dagen alla voro samlade, talade vi
om vårt besök i butiken och anställde därvid
jämförelser mellan forna och nuvarande förhållanden. Under
samtalet framkom frågan om arf. "Jag antager", sade
jag, "att ärfvandet af egendom numera icke tillåtes?"

"Tvärtom", svarade Dr. Leete, "man lägger
ingalunda hinder i vägen därför. I själfva verket skall ni
finna, Herr West, att nu för tiden gifver man folk
mycket mera handlingsfrihet än fordom. Vi fordra
visserligen enligt lagen, att en och hvar skall tjäna nationen
under en viss period, i stället för att, såsom ni gjorde,
låta honom välja emellan att arbeta, stjäla eller hungra.
Med undantag af denna grundlag, som i själfva verket
endast är en skriftlig formulering af naturens egen
befallning — af det bud, som gafs i Eden — och som gör
att bördan af denna befallning lika fördelas på alla, har
vårt system alldeles inga detaljerade föreskrifter, utan
lämnar helt och hållet viljan fri, enär detta system är
det följdriktiga resultatet af människonaturens förhållande
under sunda existensvillkor. Arfsfrågan belyser just
denna punkt. Den omständigheten, att nationen är den
ende kapitalisten och landägaren, inskränker naturligtvis
individens äganderätt till hans årliga kredit och de
personliga saker eller hushållsföremål, som han har
förvärfvat. Hans kredit upphör, likasom pensionerna på er tid,
vid hans död, då en bestämd summa utfaller till
betäckande af begrafningsomkostnaderna. Sina öfriga
ägodelar kan han disponera efter behag."

"Hvad hindrar under tidernas lopp, att värdefulla
saker och dyrbarheter så mycket hopa sig i vissa
individers händer, att medborgarnes jämlikhet hotas?"
frågade jag.

"Den saken ordnar sig själf mycket lätt", blef
svaret. "Under den nu varande samhällsordningen skulle
blott samlandet af personlig rikedom blifva besvärlig, så
snart den öfverstiger hvad den verkliga bekvämligheten
kräfver. Om under edra dagar en man ägde ett hus
fullt af guld- och silfverkärl, sällsynt porslin, dyrbara
möbler och annat dylikt, ansågs han vara rik, ty dessa
saker representerade pengar och kunde närsomhelst
förvandlas i mynt. Om nu en man genom hundra
släktingars samtidiga död skulle få ärfva allt detta, skulle
han anses vara mycket olycklig. Då hans saker icke
kunde säljas, skulle de ej för honom äga något annat
värde, än den njutning, de kunde skänka honom genom
sin skönhet. Då å andra sidan hans inkomst förblefve
oförändrad, skulle han nödgas använda den till att hyra
hus att förvara sina saker och betala folk att vårda dem.
Ni kan vara öfvertygad om att en sådan man skulle
skyndsamt bland sina vänner fördela dessa ägodelar, som
endast gjorde honom fattigare, och att ingen af hans
vänner skulle emottaga mer, än han hade rum för eller tid
att vårda. Ni förstår alltså, att nationen skulle vidtaga
en onödig försiktighetsåtgärd genom att förbjuda
tagandet af arf för att därigenom hindra hopandet af privata
rikedomar. Man kan utan risk öfverlåta åt den enskilde
personen att se till, att han icke får för stor börda att
bära. Så omsorgsfull är man här vid lag, att i
vanligaste fall afsäga sig släktingarne anspråken på hvad de
aflidne anhöriga efterlämnat, och behålla endast en eller
annan småsak. Nationen tager hand om hvad man
afstått från och låter sådant, som är af värde, ännu en
gång gå in i varumagasinerna. "

"Ni nämnde", sade jag, "något om att betala dem,
som vårdade edra hus; detta kallar fram en fråga, som
jag flere gånger haft på tungan. Huru har ni ordnat
angående hustjänare? Hvem vill tjäna i ett samhälle,
där alla äro jämlikar? Våra damer funno det svårt nog
att få tjänare, ehuru man icke gjorde mycket anspråk
på social jämlikhet."

"Just emedan vi alla äro jämlikar, och emedan
tjänandet är en ära i ett samhälle, hvars grundprincip är
den, att hvar och en skall i sin tur tjäna den andre,
skulle vi lätt kunna skaffa en kår af husliga tjänare af
en så utmärkt beskaffenhet, att ni aldrig kunnat drömma
om dem, i fall vi behöfde dem", sade Dr. Leete. "Men
vi behöfva dem icke."

"Hvem förrättar då arbetet i huset?"

"Ingen gör det", svarade fru Leete, till hvilken jag
riktade denna fråga. "All vår tvätt utföres vid offentliga
tvättinrättningar utomordentligt billigt, och maten lagas
i offentliga kök. Alla personliga förnödenheter sys och
lagas borta vid de offentliga verkstäderna. Elektriciteten
skaffar oss värme och ljus. Vi välja icke större hus än
vi behöfva och inrätta dem så, att vi ha så litet som
möjligt besvär att hålla dem i ordning. Vi ha icke bruk
för hustjänare."

"Den omständigheten", sade Dr. Leete, "att ni i de
fattigare klasserna hade ett outtömligt förråd på slafvar,
på hvilka ni kunde lägga alla slags svåra och
obehagliga sysslor, gjorde er likgiltig för planerna att göra er
oberoende af dem. Men då vi nu alla, hvar och en i
sin tur, måste göra hvad helst som måste utföras för
nationen, har hvarje individ i nationen samma
personliga intresse att söka lätta bördan. Denna omständighet
har gifvit en väldig impuls åt arbetsbesparande
uppfinningar inom alla slags industrigrenar, och ett af dess
första resultat var afskaffandet af de tyngsta bekymren
inom hushållsvärlden.

"I händelse särskilda behof skulle yppa sig inom
hushållet", fortsatte Dr. Leete, t. ex. en större
rengöring, eller reparation, eller sjukdom inom familjen, kunna
vi alltid få hjälp från industristyrkan."

"Men huru betalar ni sådan hjälp, då ni icke har
pengar?"

"Vi betala naturligtvis icke dem, utan nationen. Man
får deras hjälp genom anmälan vid vederbörande kontor,
och det pris, de betinga, afstämplas på anmälarens kort."

"Hvilket paradis för kvinnorna måste icke världen
nu erbjuda!" utropade jag. "På min tid kunde icke ens
pengar eller massor af tjänare befria matmödrarna från
hushållsbekymmer, medan kvinnorna i de blott
välbärgade eller fattigare klasserna lefde och dogo som
martyrer för dem."

"Ja", sade fru Leete, "jag har läst något därom, och
tillräckligt för att öfvertyga mig om, att fastän männen
hade det illa ställdt på er tid, voro de dock mera
lyckliga än sina mödrar och hustrur."

"Nationens breda skuldror", sade Dr. Leete, "bära
nu som en fjäder den börda, som krossade kvinnorna på
er tid. Deras elände, så väl som allt ert elände,
härledde sig från den oförmåga till samverkan, som följde
den individualism, hvarpå ert samhällssystem var
grundadt; från er oförmåga att inse, att ni kunnat skaffa er
tio gånger större vinst af edra medmänniskor genom att
förbinda er med dem än genom att strida med dem.
Det underbara är icke, att ni icke lefde bekvämare, utan
att ni öfverhufvud taget kunde lefva tillsamman, då ni
uppenbarligen försökte alla att göra hvarandra till
hvarandras slafvar och lade an på att tillskansa er
hvarandras ägodelar."

"Sakta i backarna, pappa", afbröt Edith skrattande,
"annars tror Herr West, att du bannar honom."

"Om ni behöfver en läkare", frågade jag, "gör ni
då anmälan på vederbörande kontor och tager hvem som
sändes?"

"Det skulle icke duga i fråga om läkare", svarade
Dr. Leete. "Hvad en läkare kan göra för en sjuk,
beror till stor del på hans kännedom om hans
kroppsbyggnad och lefnadssätt. Därför måste patienten kunna kalla
en särskild läkare, och så gör han på samma sätt som
man gjorde på er tid. Den enda skillnaden är, att i
stället för att taga penningar för egen räkning, mottager
han dem för nationens räkning genom att afstämpla
summan, enligt en viss taxa för läkarebesök, ur
patientens kort."

"Jag kan tänka mig", sade jag, "att om afgiften
alltid är lika, och en läkare ej har rättighet att visa ifrån
sig patienter, alltid de goda läkarne bli kallade och de
dåliga lämnade utan sysselsättning."

"Om ni vill taga för godt hvad en för detta läkare
vittnar om läkarekåren", sade Dr. Leete, "så är det detta,
att vi icke hafva några dåliga läkare. Icke hvem som
helst kan nu såsom på er tid, efter helt ytliga studier,
experimentera på sina medmänniskor. Ingen får
rättighet att praktisera, utom de som genomgått skolornas
stränga examina, och hvilkas kallelse tydligen blifvit
ådagalagd. Och dessutom finns det ingen frestelse för
läkare att utvidga sin praktik på andra läkares bekostnad.
Det finns ingen bevekelsegrund till det. Och för öfrigt
måste läkaren afgifva regelbundna rapportor om sitt
arbete till medicinalbyrån, och om han icke har nog
sysselsättning, skaffar man honom sådan."



Tolfte kapitlet.

Då de frågor, som jag behöfde göra för att blott få
en ytlig kännedom om tjugonde århundradets
inrättningar, voro oändliga och Dr. Leetes tålamod lika
outtömligt, sutto vi uppe och pratade åtskilliga timmar, sedan
damerna lämnat oss. Jag påminde min värd om den
punkt, där samtalet afbrutits på morgonen, och sade att
jag var nyfiken att få veta, hvad man inom den
industriella hären gjorde för att sporra arbetaren till flit, då
han ej behöfde frukta för att förlora sin utkomst.

"Ni måste först och främst förstå", sade doktorn,
"att ett af organisationens mål är att väcka arbetslust.
Ett annat och lika viktigt är att anskaffa såsom chefer
och ledare för styrkan sådana erkändt framstående män,
som genom sin egen bana kunna lämna borgen för att
deras underlydande kunna uppvisa den högsta grad af
yrkesskicklighet, och att ingen försumlighet kommer ifråga.
Dessa båda mål ligga till grund för industrihärens
organisation. Först kommer den icke klassificerade graden
af vanliga arbetare, folk som göra hvad slags arbete som
helst, till hvilka alla rekryter höra under sina första tre
år. Denna grad är ett slags skola, och det en mycket
sträng, i hvilken de unge männen få vänja sig vid
lydnad och plikt. Ehuru mångfalden af de arbeten, som
utföras af denna styrka, gör att man icke kan
systematiskt indela arbetarne, hvilket däremot efteråt är
möjligt, så gör man dock anteckningar öfver individernas
arbeten, och de flitiga få en utmärkelse, som motsvarar
de straff, som åläggas de försumliga. Dock låta vi icke
ungdomens lättsinne, om det icke är af svårare
beskaffenhet, hindra unge mäns framtida bana. Alla som
genomgått den första graden ha samma tillfälle att välja
det lefnadskall, som de tycka mest om. Då de valt
detta, träda de in som lärlingar i något visst yrke.
Längden af lärotiden är naturligtvis olika inom olika
sysselsättningar. Vid dess slut blir lärlingen fullt berättigad
arbetare och medlem af sitt yrke eller skrå. Man
håller noga kontroll öfver lärlingens skicklighet och
arbetsförmåga, och på denna beror sedermera hans ställning
och anseende bland hans yrkesbröder.

"Den inre organisationen af de skilda grenarne inom
det mekaniska eller det åkerbruksidkande området är väl
olika allt efter skilda omständigheter, men den
öfverensstämmer i den allmänna fördelningen af deras arbete i
första, andra och tredje graden, allt efter skicklighet, och
dessa grader äro i många fall åter sönderdelade i tvenne
klasser. En ung man får sin plats anvisad såsom en
första, andra eller tredje gradens arbetare i enlighet med
hans intyg under lärotiden. Naturligtvis kunna endast
ynglingar med ovanligt framstående skicklighet öfvergå
direkt från lärling till en första gradens arbetare. De
flesta komma in i de lägre graderna och förflyttas,
efterhand som de vinna mer erfarenhet, in i de högre.
Omgraderingar äga rum inom hvarje industrigren vid
perioder, som motsvara längden af lärotiden, så att den
verkligen förtjänstfulle icke behöfver vänta länge på
uppflyttning, ej heller den slappa lita på hvad han förut gjort,
om han ej vill riskera att flyttas ned i en lägre klass.
En af de anmärkningsvärda fördelarna af hög gradering
är den rättighet, som den gifver arbetaren att välja
hvilken af de olika grenarne inom hans yrke, som han vill
följa såsom sin specialitet. Naturligtvis är det icke
meningen, att någon af dessa grenar skall vara särskildt
besvärlig eller lätt, men det är ofta mycken skillnad
emellan dem, och man sätter högt värde på rättigheten
till fritt val. Det är visserligen sant, att man tager
hänsyn till hvad äfven den sämste arbetaren önskar, då man
bestämmer honom för hans arbetsgren, ty både hans
tillfredsställelse och den nytta, han gör, är beroende häraf.
Men under det man tager hänsyn till den lägre stående
arbetarens önskan, så vidt det öfverensstämmer med
tjänstens fördel, så gör man det dock endast, sedan man
sörjt för den högre stående arbetarens fordran, och ofta
får han nöja sig med hvad han önskar i andra eller
tredje hand, eller får han t. o. m. vara belåten med att
sättas till hvad för arbete som helst, om så behöfves.
Denna rätt att välja fritt kan utöfvas vid hvarje
omgradering, och om någon förlorar sin grad, riskerar han
också att få sig anvisadt arbete, som är mindre i
öfverensstämmelse med hans smak. Resultaten af hvarje
omgradering, som framlägger hvars och ens ståndpunkt
inom sitt fack, offentliggöras i tidningarne, och de, som
uppflyttats sedan sista omgraderingen, få nationens tack.

"Förutom den stora uppmuntran till framåtskridande,
som ligger däruti, att de högsta platserna i samhället
endast stå öppna för de främsta klasserna, och att rangen
inom armén utgör den enda vägen till social utmärkelse
för den stora massan, som icke söker framstående
platser inom konstens, litteraturens eller vetenskapens värld,
så innebära andra saker af en lägre, ehuru lika så
verksam natur, åtskillig eggelse, och det är vissa fritagelser
från disciplinära regler, som den högre klassen åtnjuter.
Dessa locka den lägre stående arbetaren och manar
honom att ständigt önska sig komma upp i en högre klass.

"Det är tydligen af stor vikt, att icke allenast de
goda, utan äfven de medelmåttiga och oskickliga
arbetarne må kunna känna begär efter att få stiga högre
upp. Och då de senares antal är så mycket
öfvervägande, är det också så mycket viktigare, att
rangsystemet icke skall åstadkomma nedslagenhet, utan motsatsen.
För detta ändamål äro graderna delade i klasser. Då
graderna så väl som klasserna vid hvarje omgradering
blifva mera numeriskt likställda, befinner sig aldrig —
oberäknadt officerarne samt de oklassificerade graderna
och lärlingarne — mer än en tiondedel af industriarmén
i den lägsta klassen och de flesta af dessa ha just
kommit ut ur lärlingafdelningen och ha förhoppning om att
kunna stiga högre. De som under hela tjänstetiden
stanna kvar i den lägsta klassen utgöra endast en
försvinnande del af industriarmén och äro lika likgiltiga för
sin ställning som oförmögna att förbättra den.

"Det är icke ens nödvändigt för en arbetare att
vinna uppflyttning i en högre grad, för att han skall
åtminstone få smaka den äran. Uppflyttning förutsätter
en framstående duglighet i allmänhet hos arbetaren, men
hedersomnämnande och olika slags belöningar gifvas för
duglighet, som är mindre än den, hvilken berättigar till
uppflyttning, äfvensom för särskilda arbeten inom de
olika industrigrenarne. Det är meningen att intet slags
förtjänst skall undgå att erkännas.

"Hvad beträffar verklig försumlighet, positift dåligt
arbete eller uppenbar liknöjdhet hos sådana personer,
som sakna ädlare bevekelsegrunder, så är industriarméns
disciplin för sträng för att tåla något sådant. Om en
man kan göra sin plikt men vägrar att utföra den, får
han enkelt fängelse på vatten och bröd, till dess han
böjer sig.

"Den lägsta graden af ämbetsmän inom
industriarmén utgöres af sådana, som under två år bibehållit sin
plats i första gradens första klass. Om denna lämnar
för stort urval, tager man blott första gruppen af denna
klass. Sålunda kommer ingen till att få ledning öfver
andra, förr än han nått trettio års ålder. Sedan en
person blifvit ledare, uppskattar man honom icke längre
efter hvad han själf kan göra, utan efter hvad hans
underlydande uträtta. Förmännen uttagas bland sådana,
som en tid tjenat som uppsyningsmän. Vid
utnämnandet till de högre graderna följer man en annan prinsip,
som det skulle taga för mycken tid att nu förklara.

"Ett sådant system, som det jag nu har beskrifvit,
skulle naturligtvis icke kunnat med fördel användas på
er tid. Ni måste besinna, att då hela nationen
organiserat arbetet, utföras alla industriella företag af stora
föreningar, i det att vi sammanslagit till ett många af
edra landtgårdar eller bodar. Det beror också
uteslutande på den vidsträckta skala, efter hvilken hvarje
industrigren är organiserad, att vi äro i stånd att genom
utbyten och förändringar låta hvar och en få det slags
arbete, som passar honom bäst.

"Och nu, Herr West, lämnar jag åt er att afgöra,
huruvida de, som behöfva särskildt sporras för att
arbeta så godt de kunna, sakna välbehöflig uppmuntran i
vårt system. Synes det eder icke, att sådana, som äro
tvungna att arbeta, vare sig de önska eller ej, under ett
sådant system måste känna sig starkt manade att göra
sin sak så godt de kunna?"

Jag svarade, att det förekom mig, att om någon
anmärkning skulle göras, så vore det den, att man
sporrade för starkt; att de yngre drefves fram för hastigt;
och detta är ännu min tanke, tillade jag, sedan jag nu
genom något längre vistelse bland eder fått mera
kännedom om hela saken.

Men Dr. Leete bad mig tänka öfver ämnet, och jag
må säga, att det måhända låg svar nog på min
invändning i den omständigheten, att arbetarens uppehälle
ingalunda beror på hans rang, så att ängslan för detta
aldrig förbittrar hans missräkningar; att arbetstimmarne
äro korta, ferierna regelbundna, och att allt tvunget
arbete upphör vid fyrtiofem års ålder, då man nått lifvets
medelpunkt.

"Det finns ett par andra saker, som jag borde
beröra", tillade han, "för att ni icke skall få orätt
uppfattning. För det första måste vi komma ihåg, att detta
sätt att gifva företräde åt de mera framstående
arbetarne framför de mindre dugliga, på intet sätt strider
emot grundidén för hela vårt sociala system, att alla
som arbeta så godt de kunna, äro lika förtjänstfulla, vare
sig de förmå åstadkomma mycket eller litet. Jag har
visat, att man söker att uppmuntra den svagare så väl
som den starkare med hopp om befordran, under det
att den omständigheten, att de starkare anställas som
ledare, ingalunda innebär något ofördelaktigt för den
svagare, utan sker af intresse för det gemensamma bästa.

"Tro heller icke, att emedan lättnad i arbetet
användes som en sporre under vårt system, vi därföre anse,
att den är tilltalande för ädlare naturer. Dessa söka
sina bevekelsegrunder inom, icke utom sig och mäta sin
plikt efter sin egen förmåga och icke efter andras. Så
länge som deras arbete står i öfverensstämmelse med
deras förmåga, skulle de anse det förmätet att vänta
pris eller tadel, om arbetet händelsevis blefve stort eller
litet. För sådana naturer tyckes lättnad i arbetet ur
filosofisk synpunkt orimlig och ur moralisk synpunkt
förkastlig.

"Men icke ens i sista året af det tjugonde
århundradet tillhöra alla människor denna höga klass, och
eggelserna till arbete måste vara af ett slag, som lämpar
sig för deras lägre naturer. För sådana har man därför
beredt en mycket kraftig sporre i form af lättnad i
arbetet. De som behöfva denna uppmuntran, kunna få
erfara den; de som äro höjda öfver detta inflytande, behöfva
den ej.

"Jag borde icke underlåta att nämna", fortsatte
doktorn, "att för dem som icke hafva nog andlig eller
kroppslig styrka för att sammanställas med de vanliga
arbetarne, ha vi en särskild klass, som icke står i
förbindelse med de öfriga, ett slags invalidkår, hvars
medlemmar få utföra lätta arbeten, som lämpa sig för deras
förmåga. Alla våra andligt eller kroppsligt sjuka, alla
döfva och stumma, lama, blinda och ofärdiga, ja till och
med de sinnessjuka, tillhöra denna invalidkår och bära
dess märke. Den starkaste uträttar ofta en mans
arbete, den svagaste naturligtvis ingenting; men ingen, som
kan göra något, afstår gärna från att arbeta. Till och
med våra sinnessjuka äro i sina ljusa stunder ifriga att
göra sitt bästa."

"Detta är en vacker tanke", sade jag. "Äfven en
barbar från nittonde århundradet skulle kunna sätta
värde på den. Det är ett grannlaga sätt att öfva
barmhärtighet och sårar icke mottagarens känslor."

"Barmhärtighet!" upprepade Dr. Leete. "Tror ni
då att vi betrakta de oförmögna personer, om hvilka vi
tala, såsom föremål för barmhärtighet?"

"Naturligtvis", sade jag, "då de ju äro urståndsatta
att sörja för sitt eget uppehälle."

Men nu ansattes jag af doktorn.

"Hvem är förmögen att sörja för sitt eget
uppehälle?" frågade han. "I ett samhälle som är så
barbariskt, att det icke ens känner familjesamverkan, kan
måhända en hvar individ försörja sig själf, ehuru endast
under en del af sitt lif; men från det ögonblick, då
människor börja att lefva tillsamman och bilda, om också blott
det mäst primitiva, slag af samhälle, blifver
själfförsörjning en omöjlighet. Då människorna blifva mera
civiliserade och fördelningen af sysselsättning genomföres,
blir ett fullständigt ömsesidigt beroende den allmänna
regeln. Huru isolerad en mans sysselsättning än må
vara, är han en lem i ett stort industriellt bolag, så stort
som nationen, så stort som mänskligheten.
Nödvändigheten af ömsesidigt beroende måste innebära plikten och
garantin för ömsesidigt stöd; och det, att man icke gjorde
detta på er tid, utgjorde den största grymheten och
oresonligheten i ert system."

"Det må så vara", svarade jag, "men det berör icke
dem, som äro ur stånd att bidraga till arbetet."

"Men jag påpekade ju förut i dag", sade Dr Leete,
"att en persons rättighet att sitta vid nationens bord,
beror på den omständigheten, att han är en människa,
och icke därpå, att han äger hälsa eller kraft, om han
nämligen blott gör hvad han förmår."

"Ni sade så", svarade jag, "men jag antog, att detta
endast gällde arbetare, med olika skicklighet. Gäller
det äfven sådana, som icke kunna göra någonting alls?"

"Äro icke äfven de människor?"

"Ni menar då, att de lama, blinda, sjuka och
oförmögna ha samma välstånd och inkomst, som de bästa
arbetare?"

"Ja visst", blef svaret.

"Tanken på barmhärtighet i en sådan utsträckning
skulle hafva kommit vår tids mest entusiastiska
människovänner att häpna."

"Om ni hade en sjuk broder hemma", svarade Dr
Leete, "och han vore ur stånd att arbeta, skulle ni då
gifva honom sämre föda och tarfligare kläder än er själf?
Snarare skulle ni väl gifva honom bättre, och ändå icke
kalla detta barmhärtighet. Skulle icke detta ord
härvidlag fylla er med afsmak?"

"Naturligtvis", svarade jag, "men det vore icke
samma sak. Alla människor äro naturligtvis i en mening
bröder; men detta slags broderskap kan icke jämföras
med blodsbandet, vare sig i fråga om känslor eller
förbindelser."

"Så talar det nittonde århundradet!" utropade Dr
Leete. "Åh, Herr West, det lider intet tvifvel, att ni
icke sofvit en mycket lång tid. Om jag i ett ord skulle
gifva er nyckeln till hvad som tyckas vara hemligheten
i vår tid, då den jämföres med er, så skulle jag säga, att
den utgöres af den omständigheten, att släktets
samhörighet och människornas broderskap, som för er blott
voro fina fraser, äro både för våra tankar och våra
känslor lika verkliga och lefvande band, som fysiskt
broderskap.

"Men äfven oafsedt detta, kan jag icke se, hvarföre
det förundrar er, att de, som icke kunna arbeta,
tillerkännas full rätt att lefva på deras arbete, som kunna.
Äfven under edra dagar var det ju så, att de som icke
voro i stånd att fullgöra sin värnplikt till landets försvar,
dock fingo bibehålla sina medborgerliga rättigheter; och
vår industriella armé motsvarar er värnplikt. De som
icke kunde tjänstgöra, stannade hemma, och andra stridde
för att skydda dem, och ingen satte i fråga att de icke
skulle skyddas, eller att de skulle få minskade
rättigheter. På samma sätt stå nu alla lika, vare sig de kunna
tjäna i nationens armé eller icke. Arbetaren är icke
medborgare, emedan han arbetar; utan han arbetar,
emedan han är en medborgare. Så som ni erkände den
starkares plikt att strida för den svagare, så erkänna vi
nu, sedan krigen äro slut, hans plikt att arbeta för
honom.

"En lösning, som lämnar en del olöst, är ingen
lösning alls; och vår lösning af det mänsliga
samhällsproblemet skulle hafva varit intetsägande, om den lämnat de
lama och sjuka att sörja för sig själfva. Bättre hade
varit att lämna de starka och välbergade, än att icke sörja
för de olyckliga, för hvilka hvarje människas hjärta
måste klappa, och hvilka i främsta rummet borde få hvila
till själ och kropp. Därföre är det som hvarje man,
kvinna och barn har rättighet att erhålla medel till sitt
uppehälle, på den klara, enkla och breda grunden, att
alla äro lemmar af samma släkte — medlemmar af en
enda mänsklig familj. Det enda gångbara myntet är
gudsbelätet, men det är godt nog för hvarje fall.

"Det finns, tror jag, intet drag i er civilisation mer
frånstötande, än den försumlighet, hvarmed ni behandlade
de beroende klasserna. Äfven om ni icke hade något
medlidande, någon känsla af broderskap, huru kunde ni
underlåta att se, att ni beröfvade de oförmögna deras
tydliga rättigheter, genom att lämna dem oförsörjda?"

"Jag kan ej riktigt fatta er härvidlag", sade jag.
"Jag medger, att denna klass hade rätt till vårt
medlidande, men huru kunde de, som icke åstadkommo något,
hafva anspråk på delaktighet i frukterna af de öfrigas
arbete?"

"Huru var det", svarade Dr Leete, "att edra
arbetare kunde uträtta mera, än hvad lika många vildar skulle
kunnat åstadkomma? Var det icke uteslutande på grund
af att ni ärft släktets föregående kunskap och
uppfinningar, och att ni fått för intet samhällsinrättningen, som
genomgått tusenårig utveckling? Huru kommo ni i
besittning af denna erfarenhet och detta maskineri, som
representera nio tiondedelar af värdet i edra produktur?
Ärfde ni det icke? Och voro icke dessa andra, dessa
olyckliga, arbetsodugliga bröder, som ni utkastade, edra
medarfvingar? Hvad gjorde ni med deras andel?
Röfvade ni den icke, då ni afspisade dem med smulor,
ehuru de hade rätt att sitta med arfvingarne, och lade
ni icke skymf till rof, då ni kallade smulorna
barmhärtighet?

"Ah, Herr West", fortsatte Dr Leete, då jag icke
svarade, "hvad jag icke förstår, om jag än icke tager i
betraktande de känslor af rättvisa och broderskap, som
ni bort hysa mot dessa arma, är detta, huru människorna
på er tid kunde arbeta med gladt hjärta, då de visste,
att deras barn eller barnbarn, skulle möjligen beröfvas
lifvets bekvämligheter, ja till och ined dess nödtorft. Det
är obegripligt, huru människor med barn kunde hålla
fast vid en samhällsordning, som gaf mindre ersättning
åt dem än åt andra, som voro begåfvade med större
intellektuell eller fysisk kraft. Ty i följd af samma system,
på grund af hvilket fadren fick större inkomster, måste
den son, för hvilken han skulle gifvit sitt lif, måhända,
därför att han var svagare än andra, bringas till
tiggarestafven."

*

Anm.

Ehuru Dr Leete under samtalet föregående aftonen
framhållit, huru man bemödade sig att låta hvar och en finna ut och
följa sin naturliga böjelse i fråga om sin lifsuppgift, var det först
då jag hörde, att arbetarnes inkomster äro lika inom alla
sysselsättningar, som jag insåg, huru fullkomligt man kan lita på att
en hvar utväljer det seldon, som passar honom bäst, och tillåter
honom att draga så mycket som möjligt. Omöjligheten på min
tid att på ett systematiskt och verksamt sätt utveckla och
tillgodogöra sig personers naturliga gåfvor på industriens eller
tänkandets områden, var en af orsakerna till det stora slösandet med
kraft, så väl som till det allmänna missnöjet. Den stora massan
af mina samtida valde aldrig själfva sin kallelse, ehuru det sades,
att de voro fria att göra så, utan de tvingades af
omständigheterna in i ett arbete, för hvilket de voro odugliga, emedan de
icke hade naturlig böjelse därför. De rika hade i detta hänseende
föga företräde framför de fattiga. De senare, som vanligen icke
kunnat skaffa sig uppfostran, hade icke ens tillfälle att
undersöka, hvilka naturliga anlag de möjligen hade, och om de voro
medvetna därom, saknade de medel att uppodla dem. De lärda
och tekniska banorna voro vanligen stängda för dem, och detta
till deras egen och nationens förlust. Å andra sidan voro de
förmögna, som kunnat skaffa sig utbildning och tillfälle att använda
sina anlag, knappast mindre hämmade af sociala fördomar, som
förbjödo dem att befatta sig med kroppsarbete, äfven då det
passade deras naturliga begåfning, samt bestämde dem för
intellektuellt arbete, vare sig de voro lämpliga därför eller ej. Många
frestades af förhållandena att gå in på banor, där de menade sig
skola förtjäna mycket pengar, i stället för att beträda mindre
lönande, som dock varit mer öfverensstämmande med de naturliga
anlagen. Allt detta är nu förändradt. Lika uppfostran och samma
rättigheter måste nödvändigtvis uppenbara de talanger, som
finnas, och hvarken sociala fördomar eller pekuniära hänsyn lägga
hinder i vägen för en persons val af lefnadskall.



Trettonde kapitlet.

Enligt Ediths löfte följde mig Dr Leete till mitt
sofrum, då jag skulle gå tills sängs, för att visa mig, huru
den musikaliska telefonen skulle skötas. Han visade mig,
huru man genom att vrida på en skruf kunde få musiken
att fylla rummet eller ock dö bort till ett eko så svagt
och aflägset, att man knappt visste, om man hörde den
eller blott inbillade sig höra den. Om två personer lågo
bredvid hvarandra, och den ene önskade att lyssna till
musik, den andre att sofva, så kunde den göras hörbar
för den ene, utan att den andre förnam något.

"Jag skulle afgjordt råda er att sofva i natt, om ni
kan", sade doktorn, "hellre än att lyssna till den finaste
musik i världen. Vid den pröfvande erfarenhet, som ni
nu genomgår, är sömn ett läkemedel, som icke kan
ersättas af något annat."

Vid tanken på hvad som händt mig om morgonen,
lofvade jag att följa hans råd.

"Nåväl", sade han, "då skall jag ställa telefonen till
klockan åtta."

"Hvad menar ni?" frågade jag.

Han talade då om, att genom ett slags urverk kunde
man inrätta det så, att man väcktes af musiken, hvad
tid man önskade.

Det visade sig, att jag lämnat min benägenhet till
sömnlöshet jämte öfriga obehag bakom mig i det nittonde
århundradet; ty fastän jag icke tog någon sömndryck
denna afton, föll jag dock i sömn, så snart mitt hufvud
rörde vid kudden.

Jag drömde, att jag satt på Abencerragernas tron i
Alhambra vid en stor fäst, tillsamman med mina
höfdingar och generaler, som nästa dag skulle följa halfmånen
emot Spaniens kristna hundar. Luften, som afkyldes af
springvatten, var fylld med blomsterdoft. En skara
flickor med runda lemmar och rosenröda läppar dansade
med vällustigt behag efter mässings- och
stränginstrumentens klang. Om man såg upp mot gallerierna, fick
man då och då en blick från någon skönhet ur kungens
harem, som mönstrade blomman af det nordiska
riddarskapet. Högre och högre klingade cymbalerna, vildare
och vildare blef dansen, till dess ökenfolkets blod icke
längre kunde tygla sitt krigiska rus; de svarta ädlingarne
sprungo upp, tusen krokiga sablar blottades, och ropet:
"Allah il Allah!" brusade genom salen och väckte mig.
Det var fullt dagsljus, och rummet fylldes af de
elektriserande tonerna ifrån "Turkiska Reveljen".

Då jag vid frukostbordet omtalade för min värd,
hvad jag upplefvat på morgonen, fick jag veta, att det
icke var af en händelse som jag väckts af en revelj. De
stycken, som om morgnarna spelades i en af
musiksalarne, voro alltid af en inspirerande natur.

"Apropos", sade jag, "jag har ännu icke frågat er
något om tillståndet i Europa. Ha äfven samhällena i
Gamla världen blifvit omorganiserade?"

"Ja", svarade doktorn, "de stora nationerna i
Europa, så väl som Australien, Mexico och delar af
Sydamerika hafva nu samma industriella organisation som
Förenta Staterna, som gått i spetsen för utvecklingen.
Det fredliga förhållandet emellan dessa stater garanteras
af en lös form af världsförening. Ett internationellt råd
reglerar unionsmedlemmarnes inbördes förbindelse samt
deras gemensamma politik emot de folk, som blifvit
efter, och som småningom uppfostras till civiliseradt
samhällsskick. Hvarje nation är fullkomligt fri inom sina
egna gränser."

"Huru bedrifver ni handel utan pengar?" frågade
jag. "Då ni handlar med utlandet, måste ni hafva något
slags pengar, om ni än kan reda er utan dem i nationens
inre affärer."

"Visst icke; pengar äro öfverflödiga både vid
utländska och inländska affärer. Då den utländska handeln
bedrefs af privata firmor, behöfde man pengar till följd
af de invecklade transaktionerna; men nu för tiden är
det en sak, som afgöres mellan nationerna. Det finnes
alltså endast ungefär ett dussin köpmän i världen, och
då denna affär öfvervakas af det internationella rådet,
är ett enkelt bokföringssystem tillräckligt att hålla allt i
ordning. All slags tull är naturligtvis öfverflödig. En
nation underlåter helt enkelt att importera, hvad icke
regeringen anser lämpligt för det allmänna bästa. Hvarje
nation har sin utvecklingsbyrå, som handhafver dess
handel. Den amerikanska byrån anser t. ex. att så och så
mycket franska varor behöfvas för Amerika under ett
visst år samt sänder ordern till franska byrån, hvilken
å sin sida sänder sin order till vår byrå. På samma sätt
förfares det emellan alla nationer."

"Men huru bestämmer man priset på utländska
varor, då det ej finnes någon konkurrens?"

"Det pris, som en nation begär af en annan för sina
varor, måste vara detsamma, som det tager af sina egna
medborgare", svarade Dr Leete. "Alltså ser ni, att det
icke uppstår något missförstånd. Naturligtvis är ingen
nation teoretiskt bunden att förse en annan med sina
alster, men det ligger i gemensamt intresse att göra
utbyten. Om en nation regelbundet förser en annan med
vissa varor, fordras tillsägelse från endera sidan, för att
någon riktig förändring skall kunna företagas."

"Men om någon nation, som har monopol på en
naturprodukt, skulle vägra att förse de öfriga eller någon
af de öfriga med denna vara?"

"En sådan sak har aldrig händt", svarade Dr Leete,
"och den skulle icke kunna inträffa utan att tillfoga den
nekande parten vida större skada än de andra. För det
första tillåter icke lagen, att någon gynnas framför en
annan. Den fordrar, att hvarje nation skall handla mot
de öfriga i alla hänseenden på samma sätt. Ett sådant
handlingssätt som det ni framställer, skulle utesluta den,
som gjorde sig skyldig därtill, från den öfriga delen af
jorden. Vi behöfva icke vara ängsliga för att ett sådant
fall skall inträffa."

"Men", sade jag, "antag att en nation, som har
monopol på en naturprodukt, af hvilken den exporterar
mera, än den själf använder, sätter upp priset och
sålunda, utan att afskära tillgången, gör sig en vinst af
grannens behof? Dess egna medborgare skulle
naturligtvis betala det högre priset på samma vara, men dock
förtjäna mer på främlingen?"

"Då ni nu fått veta, huru alla priser på varor nu
för tiden bestämmas", svarade Dr Leete, "så skall ni
förstå, huru omöjligt det är att de skulle kunna ändras,
utom med hänsyn till det större eller strängare arbete,
som fordras för produktionen. Denna princip är en
internationell så väl som en nationell garanti; men äfven
oafsedt denna, så är känslan af gemensamt intresse, så
väl nationellt som internationellt, och öfvertygelsen om
det dåraktiga i själfviskhet, för djupt rotad i våra dagar
för att man skulle göra sig skyldig till en sådan
handling, som den ni framkastat. Vi se alla framåt till den
tid, då hela världen blir förenad till en nation. Detta
blir utan tvifvel den slutliga samhällsformen och kommer
att framställa vissa ekonomiska fördelar framför det
närvarande förbundssystemet med oafhängiga nationer.
Emellertid arbetar det nuvarande systemet så nära nog
fullkomligt, att vi känna oss alldeles nöjda med att lämna
åt eftervärlden att fullborda planen. Det finnes
visserligen sådana, som anse att det aldrig kommer att fullbordas,
därför att förbundsplanen icke är en blott tillfällig
lösning af det mänskliga samhällsproblemet, utan den sista
och bästa lösningen."

"Hur går ni till väga", frågade jag, "då två
nationers ekonomiska mellanhafvanden icke gå ihop? Antag,
att vi importera mera från Frankrike, än vi exportera
dit?"

"Vid slutet af hvarje år", svarade doktorn,
"undersökas hvarje nations böcker. Om Frankrike är skyldig
oss något, äro vi sannolikt skyldiga någon annan nation,
som har att fordra från Frankrike, och så vidare. De
balanser, som äro kvar, sedan räkenskaperna blifvit
uppgjorda af det internationella rådet, äro icke stora.
Hurudana de än äro, utjämnas de om några år eller kunna
uppgöras när som helst, om summorna bli allt för stora,
ty man afser icke, att en nation skall komma i stor
skuld till en annan, så att man icke löper fara att komma
i missförstånd. För att vidare förebygga detta,
inspekterar det nationella rådet de varor, som utbytts emellan
nationerna, för att se, om de äro af prima
beskaffenhet."

"Med hvarmed utjämna ni då till slut balansen, då
ni ej ha pengar?"

"Med nationella hufvudvaror; angående hvilka som
skola användas, och deras proportioner, är en
öfverenskommelse uppgjord såsom basis för all
handelsförbindelse."

"Emigrationen är en annan sak, som jag tänkte
fråga er om", sade jag. "Då hvarje nation är
organiserad som ett slutet industriellt bolag, som monopoliserar
alla produktionsmedlen, så måste ju en emigrant svälta,
om han tillåtes komma i land. Jag förmodar, att all
emigration upphört nu."

"Tvärtom är det oupphörlig emigration, hvarmed jag
förmodar att ni menar utflyttning till främmande länder",
svarade Dr Leete. Man har ordnat denna sak så, att
förlust och vinst bli lika. Om en person t. ex. vid
tjuguett års ålder flyttar från England till Amerika, förlorar
England allt, hvad det kostat på hans uppehälle och
uppfostran, och Amerika får en arbetare för intet och
kommer följaktligen i skuld till England. Samma
grundsats användes öfverallt. Om emigranten står nära sin
arbetstid, kommer den nation i skuld, hvilken emottager
honom. Hvad beträffar sinnessvaga personer, anses det
bäst att hvarje nation tager hand om sina egna, och om
sådana personer emigrera, måste fäderneslandet ikläda
sig ansvaret för deras underhåll. Under dessa villkor
har hvem som helst rätt att emigrera, när han behagar."

"Men hur gör man med förlustelseresor eller
forskningsresor? Hur kan en främling resa i ett land, som
icke mottager pengar, och där innevånarne få sina behof
fyllda efter ett system, som icke sträcker sig till honom?
Hans eget kreditkonto kan naturligtvis icke vara af nytta
i andra land? Hur bär han sig åt?"

"Ett amerikanskt kreditkort", svarade Dr Leete, "är
lika godt betalningsmedel i Europa, som amerikanska
guldmynt brukade vara, och på samma betingelse,
nämligen att det utväxlas mot kredittecknen i det land, där
man reser. En amerikan, som kommer till Berlin, tager
sitt kreditkort till det internationella rådets lokalbyrå och
växlar det, helt eller delvis, mot ett tyskt kreditkort, och
beloppet debiteras på Förenta Staternas konto till Tyskland."

***


"Kanske skulle Herr West tycka om att äta middag
på Elefanten i dag", sade Edith, då vi stego upp från
bordet.

"Detta är namnet på den offentliga
middagsrestauranten", förklarade hennes far. "Icke allenast utföres all
matlagning i offentliga kök, såsom jag omtalade i går
afton, men uppassningen och matens beskaffenhet äro
mycket bättre, då man äter vid restauranten. De två
mindre målen intagas vanligen hemma, då man ej anser
det värdt att gå ut för dem; men som en regel äter man
middag ute. Vi ha icke gjort det, medan ni har varit
hos oss, då vi tänkte det vore bättre att vänta, till dess
ni blifvit något mera förtrolig med våra förhållanden.
Hvad tror ni? Skolä vi äta middag i dag på
restauranten?"

Jag sade att det skulle göra mig ett stort nöje.

Strax efteråt kom Edith till mig och sade leende:

"Då jag i går funderade på, huru jag skulle kunna
komma er att känna er mera hemmastadd med oss, kom
jag på en god idé. Hvad skulle ni säga, om jag
presenterade er för några personer från er egen tid, som
jag är viss på att ni var väl bekant med?"

Jag svarade, något sväfvande, att det sannerligen
skulle vara mycket angenämt, men att jag icke förstod,
huru det skulle gå för sig.

"Kom med mig", svarade hon skrattande, "så skall
ni få se att jag håller ord."

"Min känslighet för öfverraskningar hade blifvit nära
nog uttömd genom de många skakningar, som den fått,
men dock följde jag henne med undran in i ett rum,
som jag icke förut beträdt. Det var ett litet hemtrefligt
rum med väggarne fyllda med bokhyllor.

"Här äro edra vänner", sade Edith, pekande på ett
af bokskåpen, och då mina ögon öfverforo namn på
böckernas ryggar, förstod jag hennes mening, då jag läste:
Shakespeare, Milton, Wordsworth, Shelley, Tennyson,
Defoe, Dickens, Thackerey, Hugo, Hawthorne, Irving, och
en massa andra framstående skriftställare från min tid.
Hon hade i sanning hållit sitt löfte på ett sätt, som vida
öfverträffade dess bokstafliga uppfyllande. Hon hade
fört mig in i en krets af vänner, som under det
århundrade, som förflutit, sedan vi sist träffades, lika litet
åldrats som jag själf. Deras inspiration var lika hög,
deras humor lika kraftig, deras löjen och tårar lika
smittande, som då deras skrifter hade förkortat tillvaron
under det flydda århundradet. Jag var icke mera ensam
och kunde icke vara det, tack vare dessa präktiga
kamrater, huru mycket än mitt förra lif var skildt från det
nuvarande.

"Ni är glad att jag förde er hit", utropade Edith
strålande, då hon i mitt anlete läste, huru hennes
experiment hade lyckats. "Det var en god idé, icke sant,
Herr West. Så dumt att jag icke tänkt därpå förr! Jag
skall nu lämna er hos edra gamla vänner, ty jag vet att
ni icke nu kan få bättre sällskap; men kom ihåg, att ni
inte får glömma de nya vännerna för de gamla!" Därpå
gick hon leende.

Då jag upptäckte namnet på den förtrognaste af mina
gamla vänner, Dickens, tog jag ett band af hans skrifter
och satte mig ned att läsa. Han hade varit min största
favorit bland det förra århundradets författare, och sällan
hade en vecka förflutit, utan att jag studerat något af
hans hand för att fördrifva en ledig stund. Hvilken bok
som helst skulle hafva under mina närvarande
förhållanden gjort starkt intryck på mig, men min utomordentligt
stora förtrolighet med Dickens och hans därmed
sammanhängande förmåga att erinra mig om förhållandena i mitt
förra lif, gjorde att hans skrifter på ett särskildt sätt
klargjorde för mig egendomligheten i min nuvarande
ställning. Huru ny och öfverraskande ens omgifning an
är, har dock en hvar en så stor tendens att blifva en
del af den, att nästan genast förmågan att se den
objektivt går förlorad. Denna förmåga, som redan förslappats
hos mig, återställde Dickens genom att föra mig tillbaka
till mitt forna lif. Klarare än någonsin förut såg jag nu
det flydda och det närvarande bredvid hvarandra såsom
två kontrast-taflor.

Den store författarens snille kunde likasom
Homerus’, trotsa tiden; men de fakta, som framkallade hans
gripande skildringar, de fattiges elände, maktmissbruken,
samhällsordningens obarmhärtiga grymhet, allt detta hade
försvunnit lika absolut som Circe och Sirenerna, eller
som Karybdis och cykloperna.

Under de två timmar, som jag satt där med
Dickens uppslagen framför mig, läste jag icke i själfva
verket mer än några sidor. Hvarje stycke, hvarje uttryck
framkallade någon ny sida af världsförändring, som ägt
rum, och ledde mina tankar ut på ströftåg vidt och bredt.
Då jag sålunda fick en klarare och mera
sammanhängande uppfattning af hvad jag genomgått, fylldes jag med
en allt djupare undran öfver den ödets nyck, som gifvit
åt mig den oförtjänta lyckan att ensam bland alla mina
samtida lefva under dessa nya tider. Jag hade hvarken
förutsett, att den nya världen skulle komma, ej heller
hade jag arbetat för den, såsom många af mina samtida
hade gjort, utan att bry sig om andras hån och åtlöje.
Det skulle sannerligen ha varit lämpligare, om någon af
dessa profetiska själar fått sin dröm uppfylld och
kommit in i de förhållanden, han längtat efter, än att jag,
som aldrig anat deras tillvaro, skulle med ens ryckas in
uti dem.

Jag var ännu i biblioteket, då efter ett par timmar
Dr. Leete fann mig där. "Edith talade om sitt förslag
för mig", sade han, "och jag tyckte det var utmärkt. Jag
var nyfiken på, hvilken författare ni skulle välja först.
Aha! Dickens! Ni tyckte alltså om honom! Härvidlag
stämma vi nu för tiden öfverens med er. Enligt vår
uppfattning står han högre än alla de öfrige författarne
under er tidsålder, icke emedan hans litterära begåfning
var störst, utan emedan hans stora hjärta klappade för
de fattige, emedan han gjorde samhällsoffrens sak till sin
egen och ägnade sin penna åt att blotta samhällets
grymheter och hyckleri. Ingen gjorde så mycket som han på
den tiden för att rikta folks uppmärksamhet på
orättvisan och uselheten i de gamla inrättningarne och för att
öppna deras ögon för nödvändigheten af den stora
förändring, som skulle komma, ehuru han själf icke klart
förutsåg den."



Fjortonde kapitlet.

En häftig regnskur utbröt under dagens lopp. Jag
antog således, att mitt värdfolk till följd af gatornas
tillstånd skulle nödgas afstå från all tanke på att äta
middag ute, ehuru jag visste, att restauranten låg alldeles i
närheten. Därför blef jag mycket förvånad, då damerna
vid middagstiden infunno sig färdiga att gå ut, men utan
både galoscher och paraply.

Då vi kommo ut på gatan, fick jag förklaring på
hemligheten. Sammanhängande tält af vattentätt tyg
hade nämligen släppts ned öfver trottoaren och
förvandlat den till en väl upplyst och fullkomligt torr korridor,
genom hvilken strömmade en massa herrar och damer i
sällskapsdräkt. Vid gathörnen var den öppna platsen
helt och hållet intältad. Edith Leete, som gick
tillsammans med mig, föreföll mycket intresserad och förvånad,
då jag talade om för henne, att på min tid voro Bostons
gator ofarbara i rägnväder för andra än dem, som
beväpnat sig med paraply, galoscher och tunga kläder.
"Använde man alls icke trottoartält?" frågade hon. Jag
förklarade för henne, att man visserligen använde sådana
inrättningar, men blott här och där på ett fullkomligt
planlöst sätt, eftersom de tillkommo helt och hållet på
enskild väg. Edith berättade, att nu för tiden
skyddades alla gator på detta sätt mot fult väder; då tälten
ej behöfdes, rullades de upp. Det vore ju en
förskräcklig dumhet, om man tilläte vädret att ha inflytande på
människornas vanor, tyckte hon.

Dr. Leete, som gick framför oss och råkade höra en
del af vårt samtal, vände sig om för att säga, att
skillnaden mellan isoleringens och endräktens tidehvarf på
ett betecknande sätt framträdde i den omständigheten,
att då det rägnade i nittonde århundradet, spände man
i Boston upp tre hundra tusen paraplyer öfver lika många
hufvud, då man i tjugonde århundradet däremot spänner
upp en enda paraply öfver alla.

Då vi gingo vidare, sade Edith:

"Privatparaplyn är pappas favoritbild, som han
använder för att framhålla den gamla ordningen, då en
hvar lefde för sig själf och sin familj. I konstgalleriet
finns det en tafla från nittonde århundradet, hvilken
föreställer en folkhop i rägnväder: hvar och en håller
sin papaply öfver sig själf och sin hustru och låter
dropparne falla på grannarne. Pappa påstår att artisten däri
velat inlägga en satir mot sin tid."

Vi träda nu in i en byggnad, dit människor
strömmade från alla håll. Tältet hindrade mig från att se
byggnadens yttre, men om detta motsvarade dess inre,
hvilket var ännu präktigare än det magasin, jag föregående
dag besökt, har det säkert varit utomordentligt
praktfullt. Min följeslagerska sade, att i synnerhet
statygruppen öfver ingången mycket beundras. Vi gingo
uppför en storartad trappa och en lång, bred korridor med
många dörrar. En af dessa bar min värds namn; vi
gingo in genom densamma och befunno oss i en
elegant matsal, där ett bord var dukadt för fyra. Fönstren
vette utåt en gård, där en vattenkonst spelade, och
luften genljöd af musik.

"Ni tycks vara hemmastadd här", sade jag, då vi
satt oss till bords och Dr Leete ringde på en klocka.

"Detta är i själfva verket en del af vårt hem, litet
afskildt från det öfriga", svarade han. "Hvarje familj i
kvarteret har ett rum i denna stora byggnad till sitt
privata förfogande mot en liten årlig hyra. För tillfälliga
gäster och enskilda personer har man vidtagit
anordningar i en annan våning. Om vi ämna äta middag här,
skicka vi in våra order kvällen förut och välja hvad vi
behaga af det, som enligt dagens tidningar finns att få.
Måltiden blir dyrbar eller enkel, allt eftersom vi behaga,
men naturligtvis blir allt mycket billigare och bättre, än
om det tillagades hemma. Det finns verkligen ingenting,
för hvilket vårt goda folk hyser mera intresse än för
kokkonstens fulländning, och jag medger, att vi äro icke så
litet stolta öfver hvad som vunnits inom denna gren af
tjänsten. Ack, min käre herr West, andra sidor af ert
samhällsskick ha måhända varit mera tragiska, men jag
kan väl föreställa mig, att ingen varit mera nedslående
än de tarfliga middagar, ni måste äta, det vill säga, de
af er, som ej hade någon större förmögenhet."

"Ingen af oss skulle känt sig hågad att motsäga er
i den punkten", sade jag.

Uppassaren, en ståtlig ung man i en uniform, som
blott helt lätt utmärkte honom från andra, inträdde nu.
Jag gaf noga akt på honom, ty det var första gången
jag haft tillfälle att på nära håll iakttaga en af
industriarméns tjänstgörande medlemmars uppträdande. Af hvad
man berättat mig, visste jag, att denne unge man måste
stå på en hög bildningsgrad, och i samhällsställning så
väl som i alla andra hänseenden vara deras like, som
han betjänade. Men det var alldeles tydligt, att detta
förhållande icke förorsakade den ringaste förlägenhet å
någondera sidan. Den ton, hvari Dr Leete tilltalade den
unge mannen, var naturligtvis såsom hvarje bildad mans
fri från öfversitteri, men dock på intet sätt bedjande, och
den unge mannen föreföll helt enkelt som en person, som
blott sökte att så bra som möjligt fullgöra sitt uppdrag,
utan vare sig förtrolighet eller underdånighet. Hans sätt
liknade i själfva verket en soldats på post, men utan
militär stramhet. Då ynglingen lämnat rummet, sade jag:

"Jag kan ej nog förvåna mig öfver att se en ung
man sådan som denne så villigt utföra en tjänares syssla."

"Tjänares?" sade Edith. "Hvad är det för ett ord?
Jag har aldrig hört det förr."

"Det begagnas ej numera", anmärkte hennes far.
"Om jag fattar det rätt, användes det om personer, som
utförde särskildt otrefliga och obehagliga tjänster för
andra, och innebar någonting föraktfullt. Var det ej så,
herr West?"

"Ungefär", svarade jag. "Personlig tjänst, såsom till
exempel kyparens, ansågs för tjänaresyssla och
betraktades på min tid med sådant förakt, att bildade och fint
uppfostrade människor hellre skulle lida nöd än förnedra
sig till någonting sådant."

"En sådan besynnerlig och onaturlig föreställning!"
utropade fru Leete förvånad.

"Och likväl måste någon utföra denna tjänst", sade
Edith.

"Ja, naturligtvis", svarade jag. "Men vi lade dem
på de fattiga och dem, som hade intet annat val än att
svälta."

"Och ökade deras börda med ert förakt", anmärkte
doktorn.

"Jag förstår er nog icke riktigt", sade Edith.
"Menar ni verkligen, att ni tilläto folk att göra för er sådant
som ni föraktade dem för, eller att ni af andra mottogo
tjänster, som ni icke själfva skulle ha velat återgälda?
Det kan väl ej vara er mening, herr West?"

Jag blef tvungen att säga henne, att det förhöll sig
just så. Men Dr. Leete kom till min undsättning.

"För att rätt kunna förstå Ediths förvåning", sade
han, "bör ni veta, att en af vår tids sedliga
grundsanningar lyder, att om vi af någon annan mottaga en tjänst,
som vi ogärna skulle återgälda på samma sätt, om det
behöfdes, vore detta detsamma som låna i afsikt att icke
återbetala; om man däremot genom att begagna sig af
någons fattigdom eller nödställda belägenhet framtvingar
en sådan tjänst, är det en skymf liktydig med öfverfall
och plundring. Det värsta med hvarje samhällsskick, som
indelar eller tillåter människorna att indelas i klasser och
kaster, är den omständigheten, att det försvagar känslan
af gemensam mänsklighet. Rikedomens och ännu mera
bildningens och uppfostrans ojämna fördelning söndrade
er tids samhällen i klasser, som i många hänseenden
betraktade hvarandra som skilda släkten. Men när allt
kommer omkring, är skillnaden mellan våra och edra
åsikter i tjänstfrågan icke så stor, som man skulle tro.
Er tids bildade män och kvinnor skulle lika litet ha
velat af personer inom deras egen samhällsklass mottaga
tjänster, som de föraktat att återgälda, som vi skulle vilja
mottaga sådana af hvem det vara må. Men de
betraktade de fattiga och obildade såsom tillhörande ett annat
släkte än de själfva. Den likställighet i ekonomiskt
hänseende och de lika tillfällen till bildning, som alla
numera åtnjuta, ha helt enkelt gjort oss alla till
medlemmar af en enda klass, motsvarande den bäst lottade af
edra samhällsklasser. Förr än denna likställighet
åvägabragts, kunde ej begreppet om mänsklighetens
solidaritet och allmänna broderskap såsom nu ha erkänts
såsom den grundsanning, hvilken bör utgöra rättesnöret för
våra handlingar. På er tid användes visserligen dessa
talesätt, men de voro också ingenting annat än talesätt."

"Välja kyparne också frivilligt sin syssla?"

"Nej", svarade Dr. Leete. "Kyparne äro unga män,
som ännu ej tillhöra någon af industriarméns egentliga
grader, och användas till allahanda olika sysselsättningar,
hvilka ej fordra särskild skicklighet. Kyparens värf är
en sådan syssla, och hvarje ung rekryt får försöka den.
Jag har själf för omkring fyrtio år sedan under flere
månader tjänat som uppassare här i denna restaurant. Men
ni bör ännu en gång betänka, att det icke erkännes
någon skillnad i värdighet mellan de olika slags arbeten,
som måste utföras i nationens tjänst. Individen
betraktas aldrig, ej heller betraktar han sig själf som tjänare
åt dem, som han betjänar, och han är ej heller på
något sätt beroende af dem. Det är alltid i nationens tjänst
han står. Ingen skillnad erkännes mellan en uppassares
och hvilken annan arbetares värf som helst. Den
omständigheten, att hans tjänst är personlig, betyder
ingenting ur vår synpunkt. Detsamma är förhållandet med
läkarens syssla. Jag skulle lika väl kunna vänta, att vår
uppassare i dag skulle se ner på mig, emedan jag
tjänstgjort åt honom som läkare, som det skulle falla mig in
att se ner på honom, emedan han tjänstgör som
uppassare åt mig."

Efter middagen förde mitt värdfolk mig omkring i
byggnaden, hvilkens storlek, härliga byggnadsstil och
dyrbara utstyrsel i hög grad förvånade mig. Den utgjorde
icke blott kvarterets restaurant, utan tillika dess
förlustelseställe och medelpunkten för dess umgängeslif. Intet
tillfälle till vederkvickelse och förströelse saknades.

"Här finner ni exempel på", sade Dr. Leete, då jag
uttryckte min beundran, "hvad jag i vårt första samtal,
då ni betraktade utsikten öfver staden, nämnde angående
den prakt, som vårt offentliga lif i gemenskapen med
våra medborgare erbjuder, jämfördt med enkelheten i
vårt enskilda hemlif, samt den motsats, som det tjugonde
århundradet i detta hänseende framter mot det nittonde.
För att undvika onödiga bördor ha vi så litet ståt i
hemmen, som det är förenligt med trefnaden att hafva, men
i umgängeslifvet utvecklas det en prakt och glans, som
öfvergår allt hvad världen förut skådat. Alla de lärda
och de egentliga näringsyrkenas gillen ha klubb-hus, som
äro lika storartade som detta, såväl som hus på landet,
i bärgstrakterna och vid hafvet för sportändamål och hvila
under ferierna."

*

Anm.

Under senare delen af det nittonde århundradet blef det
vanligt, att fattiga unga män vid åtskilliga af landets universitet sökte
förtjäna litet pänningar för terminens underhåll genom att
tjänstgöra som kypare vid hotellen under de långa sommarferierna.
Till svar på den kritik, som gaf uttryck åt tidens fördomar
genom påståendet, att personer, som frivilligt ägnade sig åt en dylik
sysselsättning, icke kunde vara verkligt bildade, framhölls det, att
de förtjänade beröm, därför att de genom sitt exempel häfdade
allt hederligt och nödvändigt arbetes värdighet. Framdragandet
af detta skäl är ett talande bevis på en allmän begreppsförvirring
hos mina forna samtida. Kyparens syssla behöfde ej mera tagas
i försvar än de flesta andra sätt att skaffa sig sitt lifsuppehälle
på den tiden, men det var orimligt att tala om värdighet i
sammanhang med något som helst arbete under den då rådande
samhällsordningen. Det är icke mera aktningsvärdt att till högsta
möjliga pris sälja arbete än det är att sälja varor för hvad man
kan få för dem. Båda dessa företag voro handelsaftal, som borde
bedömas efter handelsmåttstock. Genom att sätta ett pris i
pänningar på sina tjänster antog arbetaren pänningens måttstock och
afstod från alla anspråk på att bedömas efter någon annan. Den
mörka fläck, som detta förhållande nödvändigtvis satte på den
ädlaste och högsta verksamhet, kändes bittert af ädla sinnen, men
det kunde ej undvikas. Det fanns intet undantag, och huru
sublim än arten af ens verksamhet var, nödgades man dock
konkurrera för dess pris i marknaden. Läkaren måste sälja sin
läkedom och predikanten sin predikan liksom de öfriga. Profeten,
som gissat Guds afsikter, måste ockra med priset på sin
uppenbarelse, och skalden ropa ut sina syner bland boktryckarne. Om
man frågade mig efter namnet på den största lycka, som
utmärker denna tid från den, i hvilken jag först såg dagens ljus, skulle
jag svara, att den bestode i den värdighet, som ni gifvit åt
arbetet genom att vägra att sätta ett pris på det och genom att för
alltid afskaffa konkurrensen om uppehället. Genom att af hvarje
man fordra, att han skall göra så godt han kan, ha ni gjort Gud
till hans mästare, och genom att göra äran till förtjänstens enda
belöning ha ni förlänat allt arbete militärtjänstens utmärktaste
drag.



Femtonde kapitlet.

Då vi under loppet af vår vandring genom
byggnaden kommo till biblioteket, dukade vi under för
frestelsen att sjunka ned i de svällande, skinnklädda länstolar,
hvarmed det var möbleradt, och sutto så en stund för
att hvila och prata i ett af de med bokhyllor från golf
till tak klädda sidorummenJag kan ej nog prisa den härliga frihet, som härskar i det
tjugonde århundradets offentliga bibliotek, i motsats till de
outhärdliga förordningarna i det nittonde århundradets, där böckerna
voro afundsjukt inlästa för allmänheten och blott åtkomliga mot
ett slöseri med tid, papper och bläck, som var tillräckligt att
skrämma bort vanliga literaturvänner..

"Edith har sagt, att ni tillbragt hela förmiddagen i
vårt bibliotek, herr West", sade fru Leete. "Vet ni, jag
tycker, att ni är den mest afundsvärde bland dödliga."

"Hvarför det, om jag får be?" svarade jag.

"Emedan det senaste århundradets böcker äro nya för
er", svarade hon. "Ni har så mycket fängslande
literatur att läsa under de närmaste fem åren, att ni knappt
får tid att intaga era måltider. Ack, jag ville ge
mycket, om jag ej läst Berrians noveller."

"Eller Nesmyths, mamma", tillade Edith.

"Ja, eller Oates dikter eller ’Det förflutna och det
närvarande’ eller ’I begynnelsen’, eller — åh, jag kunde
nämna ett dussin böcker, af hvilka hvar och en är värd
ett år af ens lif", förklarade fru Leete ifrigt.

"Jag kan således förstå, att det frambragts en hel
del framstående literatur under detta århundrade."

"Ja", svarade Dr. Leete. "Det har varit en tidrymd
af oförliknelig intellektuell kraftutveckling. Troligen har
mänskligheten aldrig förr genomgått en så snabb, på
samma gång som omfattande, sedlig och materiell
omhvälfning, som förändringen från den gamla ordningen
till den nya i början af detta århundrade. Då
människorna fattade, hvilken stor lycka, som tillfallit dem, och
att den förändring de genomgått, icke blott var en
detaljförbättring i deras lifsvillkor, utan innebar hela släktets
upplyftande till en högre lefnadsståndpunkt med obegränsade
utvecklingsmöjligheter, då genomströmmades alla deras
sinnesförmögenheter af ny kraft och nytt lif, hvarmed den
medeltida renässansen blott kan erbjuda en svag
jämförelse. Det inbröt ett skede af mekaniska uppfinningar,
vetenskapliga upptäckter samt konstnärlig, musikalisk och
literär alstringskraft, hvartill världen aldrig förr skådat
motstycket."

"Apropos literatur", sade jag, "huru utgifvas böcker
nu för tiden? Ombesörjer nationen det också?"

"Ja visst."

"Men huru går det till? Utger regeringen som en
själfklar sak på det allmännas bekostnad allt, som
skickas in, eller utöfvar hon censur och trycker blott, hvad
hon gillar?"

"Ingendera delen. Tryckeridepartementet har ej
censorsmyndighet. Det är skyldigt att trycka allt, som
skickas in, men blott på det villkor, att författaren bestrider
de första omkostnaderna ur sin kredit. Han måste
betala, för att allmänheten skall låna honom sitt öra, och
om han har något af värde att meddela, anse vi att han
med glädje kan göra detta. Om inkomsterna vore olika
som i forna tider, skulle naturligtvis denna anordning
blott göra det möjligt för de rika att bli författare, men
som medborgarnes tillgångar äro desamma, är detta blott
en mätare af författaredriftens styrka. Kostnaderna för
första upplagan af en bok af vanligt omfång kan med
litet hushållning och några uppoffringar inbesparas ur ett
års kredit. Sedan boken är utgifven, ombesörjes
försäljningen af nationen."

"Författaren får väl en viss procent af inkomsten,
liksom hos oss, antar jag?"

"Icke alldeles som hos er", svarade Dr. Leete, "utom
på sätt och vis. I priset för hvarje bok ingår
utgifningskostnaderna samt en viss procent för författaren.
Författaren bestämmer denna huru högt han behagar. Om
han sätter den orimligt högt, blir det naturligtvis till
hans egen förlust, ty då kommer ej boken att gå åt.
Denna procent uppskrifves på hans fordran, och han
befrias från andra tjänster till nationen för så lång tid som
denna fordran räcker att uppehålla honom, då
medborgarnes vanliga kredit tages till enhet för beräkningen.
Om hans bok röner medelmåttig framgång, kan han räkna
på flere månaders ledighet under ett, två eller tre år,
och om han under tiden utöfvar ytterligare framgångsrik
skriftställareverksamhet, utsträckes hans tjänstledighet så
långt som afsättningen berättigar. En mycket omtyckt
författare lyckas uppehålla sig med sin penna under hela
sin tjänstetid, och hvarje skriftställares förmåga, enligt
den offentliga meningens afgörande, är sålunda den
måttstock, som bestämmer hvad tillfälle han kan ha att ägna
sig åt literär verksamhet. I detta hänseende är resultatet
af vårt system ej olikt ert, men det finns två viktiga
skillnader. För det första ger nutidens höga
allmänbildning ett så afgörande värde åt den allmänna åsikten om
ett literärt arbetes verkliga förtjänst, att något liknande
ej kunde komma i fråga på er tid. För det andra kan
icke något slags favoritskap hindra den sanna förtjänsten
från att bli erkänd. Alla författare ha samma tillfälle
att framlägga sina arbeten för offentlighetens domstol.
Att döma af skriftställarnes klagomål på er tid, skulle
en sådan fullkomlig likställighet i förmåner ha skattats
mycket högt."

"Jag förmodar att ni gå till väga på liknande sätt,
då det gäller att erkänna framstående begåfning inom
andra fält, till exempel musikens, konstens, uppfinningens,
teckningens, o. s. v."

"Ja", svarade han, "ehuru detaljerna äro olika. I
konst, t. ex. är publiken ensam domare, liksom i
literaturen. Man röstar på antagandet af statyer och
målningar för de offentliga byggnaderna, och ett gynnsamt
resultat medför tillfälle för konstnären att under en viss
tid uteslutande ägna sig åt sin konst. Om kopior af
hans arbeten försäljas, erhåller han därvid samma
fördelar som literatören erhåller vid sina böckers försäljning.
Så ofta det angår dessa snillets vädjobanor, följer man
samma plan, nämligen att hålla fältet öppet för de
täflande och att, så snart en ovanlig begåfning upptäckts,
befria densamma från alla band och lämna den full
frihet. Befrielsen från annan tjänst är i detta fall ej
afsedd som en gåfva eller belöning, utan som ett medel
att ernå högre och mera fruktbringande tjänst. Vi ha
naturligtvis åtskilliga literära, konstnärliga och
vetenskapliga institut, i hvilka de mest framstående bli
medlemmar, hvilket anses för en stor ära. Den högsta af alla
nationella utmärkelser är icke presidentvärdigheten,
hvilken blott kräfver sundt förstånd och pliktkänsla, utan
’röda bandet’, som genom folkomröstning tilldelas stora
författare, konstnärer, ingeniörer, läkare och uppfinnare.
Endast ett visst antal bära det samtidigt, ehuru hvarje
framåtsträfvande yngling i landet förlorar mången natts
sömn genom att tänka på det. Jag gjorde så själf."

"Alldeles som om mamma och jag skulle ha aktat
dig högre, om du haft det", utropade Edith, "men
naturligtvis är det härligt att ha det."

"Du hade intet annat val, mitt barn, än att hålla
till godo med din far, sådan du fann honom", svarade
Dr. Leete, "men hvad din mor beträffar, skulle hon
aldrig ha tagit mig, om jag ej försäkrat henne, att jag
afgjordt skulle få det röda bandet eller åtminstone det
blå."

På detta skämt svarade fru Leete blott med ett
leende.

"Huru är det med dagliga tidningar och tidskrifter?"
frågade jag. "Jag kan ej neka till, att ert
bokutgifningssystem är särdeles mycket bättre än vårt, både med
afseende på dess sätt att uppmuntra verklig literär
kallelse och, hvad som är fullt ut så viktigt, att afskräcka
klåpare. Men jag förstår ej, huru detta system kan
tillämpas på tidskrifter och tidningar. Det går väl an att
låta en person betala för utgifvandet af en bok, emedan
det är blott en tillfällig utgift, men ingen människa
skulle ha råd att på egen bekostnad utgifva en tidning
för hvar enda dag på året. Det fordrades våra
privatkapitalisters djupa fickor för att göra det, och ofta
tömdes äfven dessa, innan vinsten kom in. Om ni ha
tidningar, antar jag att de måste utgifvas af regeringen
på det allmännas bekostnad, med af regeringen tillsatta
redaktörer och såsom organ för regeringens åsikter. Om
ert samhällsskick är så fullkomligt, att det aldrig är
någonting att anmärka på de allmänna angelägenheternas
ledning, är en sådan anordning fullkomligt på sin plats.
Annars måste frånvaron af oberoende, icke
regeringsvänligt organ för den allmänna meningen ha mycket
olyckliga följder. Ni måste medge, Dr. Leete, att en fri
tidningspräss med allt, hvad detta innebär, var ett
försonande drag hos den gamla privatkapitalistiska
samhällsordningen, och att ni måste våga denna förlust gent emot
er vinst i andra hänseenden."

"Jag är rädd, att jag ej kan låta er behålla den
trösten", svarade Dr. Leete skrattande. "För det första,
Herr West, är tidningsprässen ingalunda det enda eller,
enligt vår mening, bästa medlet för de offentliga
angelägenheternas allvarliga granskning. I våra ögon synas
era tidningars omdömen i dessa frågor vanligen omogna
och ytliga, så väl som i hög grad färgade af fördomar
och bitterhet. Om de kunna betraktas som uttryck för
den allmänna meningen, ge de en ogynnsam föreställning
om folkets intelligens, och om de å andra sidan bildade
allmänhetens mening, kan man ej lyckönska nationen.
Då en medborgare nu för tiden önskar utöfva något
verkligt inflytande på allmänheten i en samhällsfråga,
framträder han med en bok eller broschyr, som ges ut
på samma sätt som andra böcker. Men detta är ej,
emedan vi sakna tidningar och tidskrifter, eller emedan de
sakna full frihet. Tidningsprässen är så inrättad, att den
är ett fullkomligare uttryck för den allmänna meningen
än som kunde vara fallet på er tid, då privatkapitalet
utöfvade uppsikt öfver densamma och ledde den i
främsta rummet som en vinstgifvande pänningeaffär, och först
i andra rummet som folkets språkrör."

"Men", sade jag, "huru kan regeringen, om hon
trycker tidningarna på offentlig bekostnad, undgå att
utöfva tryck på deras politiska hållning? Hvem utser
redaktörerna, om ej regeringen?"

"Regeringen betalar ej tidningarnas utgifter, utser ej
heller deras redaktörer och utöfvar öfver hufvud ej det
minsta inflytande på deras hållning", svarade Dr. Leete.
"De, som hålla tidningen, betala dess utgifter, välja dess
redaktör och afsätta honom, om han ej kan tillfredsställa
dem. Ni vill väl ej påstå, att en sådan tidningspräss
ej är ett fritt organ för folkets åsikter."

"Det vill jag visst icke", svarade jag. "Men huru
är ett sådant tidningsföretag praktiskt utförbart?"

"Ingenting kan vara enklare. Antag att jag eller
några af mina grannar anse, att vi böra ha en tidning,
som ger uttryck åt våra åsikter och särskildt ägnar sig
åt vår ort eller vårt yrke. Vi gå då omkring till folk,
till dess vi fått ihop ett så stort antal namn, att deras
årliga bidrag betäcka omkostnaderna för tidningen, som
blir stor eller liten allt efter understödjarnes antal.
Summan af de bidrag, som utstämplats ur medborgarnes
kreditkort, försäkrar nationen mot förlust vid tidningens
utgifvande; ty här är nationens värf blott tryckarens,
utan frihet att vägra det begärda arbetet. Tidningens
abonnenter välja nu redaktören, som, om han antager
sysslan, befrias från annan tjänst, så länge han kvarstår.
I stället för att betala honom lön, som man gjorde på
er tid, betala abonnenterna nationen ett mot hans
uppehälle svarande skadestånd, för att han togs bort från den
allmänna tjänsten. Han redigerar tidningen, alldeles som
en af edra redaktörer gjorde, blott med den skillnad, att
han ej behöfver lyda någon bolagsstämma eller beskydda
privatkapitalistiska intressen gent emot de allmänna. Vid
det första årets slut återvälja abonnenterna redaktören
eller insätta en annan i hans ställe. En duglig redaktör
behåller naturligtvis sin plats för framtiden. I den mån
som subskriptionslistan växer, växa tidningens
tillgångar, och hon förbättras då genom anställandet af flere
och bättre medarbetare, alldeles som det var
förhållandet med era tidningar."

"Huru vedergäller man staben af medarbetare, då
de ej kunna betalas med pänningar?"

"Redaktören kommer öfverens med dem om priset
på deras bidrag. Summan öfverföres från tidningens
garantifond till deras personliga kredit och medarbetaren
erhåller tjänstledighet för en motsvarande tid, på samma
sätt som andra författare. Med tidskrifterna tillgår det
på samma sätt. De, som intressera sig för ett nytt
tidskriftsförslag, teckna tillräckliga bidrag för att den skall
kunna ges ut under ett år, välja redaktör, som anställer
medarbetare liksom i föregående fall, och
tryckeridepartementet ombesörjer såsom en själfklar sak nödig
arbetsstyrka och material för tryckningen. Om en redaktörs
tjänster ej längre behöfvas, och han ej kan förtjäna
rätten till sin tid med annat literärt arbete, återtager han
helt enkelt sin plats i industriarmén. Jag bör tillägga,
att ehuru en redaktör vanligen väljes endast vid årets
slut och i regel bibehåller sin syssla under en rad af år,
kan man dock, om han plötsligt skulle ändra tidningens
hållning, få till stånd en omröstning bland abonnenterna
och när som helst afsätta honom."

"Huru ifrigt man än må längta efter ledighet till
studier eller forskningar", anmärkte jag, "kan man dock,
om jag förstått er rätt, icke blifva befriad från sina
plikter i industriarmén på något annat sätt än det, som ni
nyss beskrifvit. Man måste genom fruktbringande
verksamhet på literaturens, konstens eller uppfinningarnas
områden ersätta nationen förlusten af ens tjänster, eller
också skaffa ett tillräckligt antal andra människor, som
vilja bidraga till att hålla henne skadeslös därför."

"Säkert är", sade Dr. Leete, "att ingen arbetsför
man nu för tiden kan undandraga sig sin andel af
arbetet eller lefva på andras bekostnad, han må nu kalla sig
lärd eller helt enkelt bekänna, att han är lat. Men på
samma gång är vårt samhällsskick elastiskt nog för att
lämna hvarje mänsklig förmåga frihet att utveckla sig, då
det blott icke leder till att man förtrycker andra eller
lefver på frukten af deras arbete. Man kan blifva fri
icke blott genom att på ofvannämnda sätt betala
skadestånd, utan äfven genom att ålägga sig en viss
själfförsakelse. Hvem som helst kan vid fyllda trettiotvå år,
då halfva ens tjänstetid är förliden, erhålla afsked från
armén på det villkor, att man för sin återstående lifstid
nöjer sig med hälften af det underhåll, som tilldelas
öfriga medborgare. Man kan mycket väl lefva på detta
belopp, ehuru man nödgas afstå från lyx och öfverflöd,
måhända äfven från en del bekvämligheter."

Då damerna om aftonen drogo sig tillbaka, gaf Edith
mig en bok, sägande:

"Om ni icke kan sofva i natt, Herr West, vill ni
kanske roa er med att läsa den här berättelsen af Berrian.
Den anses vara hans bästa arbete, och ni skall genom
den åtminstone få en föreställning om nutidens
romanliteratur."

Jag satt uppe den natten, till dess det dagades i
öster, och läste "Penthesilia", och lade ej bort boken,
förr än jag läst den till slut. Likväl få beundrarne af
tjugonde århundradets störste romanförfattare ej upptaga
illa, om jag säger, att det som vid första
genomläsningen gjorde starkast intryck på mig, var icke så mycket
hvad som stod i boken, som hvad som icke stod där.
En romanförfattare på min tid skulle hellre hafva åtagit
sig att bränna tegel utan halm, än han inlåtit sig på
försöket att skrifva en roman, från hvilken skulle uteslutas
alla effekter, som framkallas af motsatserna mellan
rikedom och fattigdom, mellan bildning och okunnighet,
råhet och förfining, höghet och ringhet, i hvilken det icke
finge förekomma någonting, som står i samband med
stolthet och ärelystnad, med önskan att blifva rikare
eller fruktan att blifva fattigare, eller med något slags
ängslande bekymmer för egen eller andras räkning; en
roman, i hvilken det visserligen skulle finnas
kärlekskonflikter, men en kärlek, som icke fjättras af onaturliga
hinder, uppresta af stånds- eller förmögenhetsskillnad,
som icke erkänner andra lagar än hjärtats. Läsningen
af "Penthesilia" var af mera värde för mig än de
utförligaste förklaringar, i det jag därigenom fick en allmän
föreställning om det tjugonde århundradets
samhällsförhållanden. Dr. Leetes meddelanden hade visserligen
varit sakrika, men de hade berört mig som lika många
enstaka sinnesintryck, hvilkas inre sammanhang jag blott
ofullständigt lyckats uppfatta. Berrian hade gifvit mig
en åskådlig bild af dem.



Sextonde kapitlet.

Följande morgon steg jag upp en stund före
frukostdags. Då jag gick ned för trappan, kom Edith ut i
tamburen från det rum, i hvilket det i ett föregående
kapitel beskrifna samtalet ägt rum.

"Så!" ropade hon med ett förtjusande skälmskt
uttryck, "ni ämnade smyga er ut igen på en sådan där
enslig promenad, som har en så treflig inverkan på er.
Men som ni ser, var jag den här gången för tidig för er.
Nu gick ni vackert i fällan."

"Ni misstror er egen kur", sade jag, "om ni
förutsätter, att en sådan vandring numera skulle hafva
ledsamma följder."

"Det fägnar mig att höra er säga så", sade hon.
"Jag höll just på med att ordna några blommor för
frukostbordet, då jag hörde er komma och tyckte mig märka
någonting öfverdrifvet försiktigt i era steg."

"Ni gör mig orätt. Jag hade icke en tanke på att
gå ut."

Oaktadt hon låtsades, som om vårt möte blott
berodde på en tillfällighet, anade jag redan då hvad jag
senare fick bekräftelse på, nämligen att denna älskliga
flicka i enlighet med sin själftagna plikt att vaka öfver
mig, de två eller tre senaste morgnarne stigit upp
ovanligt tidigt för att hindra mig från att gå ut ensam och
löpa fara att utsättas för samma sinnesrörelse som förra
gången. Sedan jag fått tillåtelse att hjälpa till med
buketternas bindande, följde jag henne in i rummet,
hvarifrån hon kommit.

"Är ni viss om", frågade hon, "att ni är alldeles
fri från de förskräckliga känslor, som hemsökte er den
där morgonen?"

"Nog finnes det stunder, då jag känner mig
tämligen vimmelkantig", svarade jag, "stunder, då jag måste
fråga mig själf, hvem jag egentligen är. Det vore för
mycket att vänta, att jag efter min erfarenhet, icke
stundom skulle känna det så, men jag tror icke, att det nu
mera är någon fara för, att jag alldeles skall förlora
hufvudet, såsom jag höll på att göra den där gången."

"Jag skall aldrig kunna glömma, huru ni såg ut då",
sade hon.

"Om ni blott hade räddat mitt lif", fortsatte jag,
"skulle jag kanske kunna finna uttryck för min
tacksamhet, men nu har ni räddat mitt förstånd, och det finns
icke ord, som äro starka nog för att uttrycka, i huru
stor skuld jag står till er."

Jag talade med rörelse, och hennes ögen fylldes
plötsligt med tårar.

"Det vore för mycket, om jag skulle tro allt detta",
sade hon, "men det är mycket roligt att höra er tala så.
Det var icke mycket jag gjorde. Jag vet, att jag var
särdeles orolig för er. Min far anser att ingenting bör
förvåna oss, som kan vetenskapligt förklaras, och jag
förmodar det är fallet med er långa sömn, men mitt
hufvud svindlar, om jag blott söker inbilla mig vara i ert
ställe. Jag vet att jag icke skulle ha kunnat uthärda
det."

"Det beror på", svarade jag, "om en ängel hade
kommit till er såsom till mig och styrkt och tröstat er i
den afgörande krisen."

Om mitt ansikte öfverhufvud någonsin uttryckte de
känslor jag med rätta hyste för denna älskliga unga
flicka, som verkligen spelat en ängels roll gent emot mig,
borde det just då hafva tolkat min beundran. Uttrycket
eller orden eller bådadera kommo henne att slå ned
ögonen med en förtjusande rodnad.

"Om än er erfarenhet icke varit så underbar som
min", fortsatte jag, "måste det i alla händelser ha varit
öfverväldigande att se en man, som tillhör ett främmande
sekel och synbarligen varit död i hundra år, uppstå till
lif igen."

"Det föreföll i sanning öfvermåttan sällsamt i
början", sade hon, "men när vi begynnte sätta oss in i er
ställning och förstå, huru mycket sällsammare det måste
vara för er, tror jag att vi till stor del glömde bort våra
egna känslor. Åtminstone var det så med mig. Det
föreföll då icke mera så underbart som snarare
obeskrifligt intressant och rörande."

"Men tycker ni icke det är underligt att sitta till
bords med mig, då ni vet, hvem jag är?"

"Ni bör betänka, att ni ej kan vara så främmande
för oss som vi äro för er. Vi tillhöra en framtid, om
hvilken ni ej kunde göra er en föreställning, en
generation, om hvilken ni ingenting visste, förr än ni såg oss.
Men ni tillhör samma generation som våra förfäder. Vi
ha reda på allt möjligt angående densamma, vi känna
väl till namnen på många af dess medlemmar. Vi ha
studerat era lefnadsvanor och ert sätt att tänka;
ingenting, som ni säger eller gör, förvånar oss, då däremot
allt hvad vi säga eller göra, förefaller er besynnerligt.
Och därför, Herr West, om ni känner, att ni med tiden
kan vänja er vid oss, får ni ej finna det öfverraskande,
att vi från första stund nästan alls icke känt oss
främmande för er."

"Jag hade ej tänkt mig in i saken på det sättet",
svarade jag. "Era ord äro verkligen beaktansvärda. Man
kan lättare blicka tusen år tillbaka än femtio in i
framtiden. En återblick öfver hundra år är icke så mycket.
Måhända har jag känt era farfars-föräldrar. Bodde de
i Boston?"

"Ja, jag tror det."

"Tror? Vet ni det icke då?"

"Jo", svarade hon. "När jag rätt tänker efter, vet
jag att de bodde där."

"Jag hade en mycket stor krets af bekanta i
staden", sade jag. "Det är icke omöjligt, att jag känt eller
hört talas om någon bland dem. Kanske kände jag dem
mycket väl. Vore det icke intressant, om jag kunde
berätta för er om er farfars far, till exempel?"

"Jo, mycket."

"Har ni reda på er stamtafla? Kan ni säga mig
hvilka af era förfäder, som bodde i Boston på min tid?"

"Ja visst."

"Kanske ni då någon gång vill säga mig namnen på
några af dem?"

Hon höll på att ordna några besvärliga kvistar och
svarade icke strax. Steg i trappan gåfvo tillkänna, att
familjens öfriga medlemmar nalkades.

"Kanske en annan gång", svarade hon.

Efter frukosten föreslog Dr. Leete, att han skulle
följa med mig till central-magasinet, på det jag skulle
få se i full verksamhet det distributionsmaskineri, som
Edith beskrifvit för mig. Under vägen sade jag:

"Nu har jag under flere dagar bott i er familj i en
mycket egendomlig ställning eller snarare i ingen
ställning alls. Jag har ej förut talat med er om saken från
denna synpunkt, emedan det fanns så många
egendomligare synpunkter att se den ur. Men nu, då jag börjar
känna fast mark under fötterna och sätta mig in i den
omständigheten att, huru jag än kommit hit, jag
emellertid är här och måste finna mig däri så godt jag kan,
önskar jag tala med er om min belägenhet."

"Jag ber er, oroa er icke öfver, att ni gästar i mitt
hus", svarade Dr. Leete, "jag ämnar behålla er länge
än. Det är icke alla dagar man får en sådan gäst som
ni, och med all er blygsamhet, kan ni väl ändå förstå,
att man icke gärna släpper er ifrån sig."

"Tack doktor", sade jag. "Det vore verkligen
löjligt af mig att låtsas någon öfverdrifven grannlagenhet i
fråga om att för en tid mottaga er gästfrihet, då jag har
er att tacka för, att jag icke ännu ligger lefvande
begrafd i afvaktan på världens ända. Men om jag skall
blifva fast medborgare i detta århundrade, måste jag
hafva min bestämda plats däri. På min tid skulle en
person, som på ett mer eller mindre ovanligt sätt gjort
sitt inträde i världen, icke ha blifvit bemärkt i den
oorganiserade människoskaran; han hade kunnat taga sig
fram hvar han behagade, om han vore stark nog. Men
nu för tiden är hvarje enskild människa en del af ett
systematiskt helt och har sin bestämda plats och
sysselsättning. Jag står utanför samhället och förstår icke,
huru jag skall kunna komma in; det tyckes icke finnas
någon annan väg än att födas in eller komma in såsom
emigrant från något annat samhälle."

Dr. Leete skrattade hjärtligt.

"Jag medger", sade han, "att vårt samhällsskick är
bristfälligt, i det att det saknar anordningar för sådana
fall som ert. Men ni förstår, ingen har kunnat förutse
en tillökning i folkmängden på något annat sätt än det
vanliga. Vi behöfver emellertid ej frukta, att vi icke
skola kunna skaffa er både plats och sysselsättning i
sinom tid. Ni har hittills endast kommit i beröring med
medlemmarne af min familj, men ni skall icke därför
tro, att jag hemlighållit er tillvaro. Tvärtom, edra
omständigheter hafva redan före ert återuppvaknande, och
ännu mera efteråt, väckt det djupaste intresse inom
nationen. I betraktande af ert försvagade nervsystem
ansågs det bäst, att jag skulle taga uteslutande vård om
er till en början, och att ni genom mig och min familj
skulle bibringas en allmän föreställning om den värld,
ni kommit tillbaka till, innan ni började göra
bekantskap med invånarne i allmänhet. Hvad beträffar
anskaffandet af en syssla åt er i samhället, har det aldrig
funnits någon tvekan. Få bland oss äga förmåga att göra
nationen en så stor tjänst som ni, då ni lämnar mitt
hus, hvilket ni emellertid ej på länge får göra."

"Hvad kan jag göra?" frågade jag. "Ni tror kanske,
att jag är hemma i något yrke eller någon konst, eller
öfver hufvud skicklig i någonting? Jag försäkrar er, att
jag kan ingenting alls. Jag har aldrig i mitt lif
förtjänat en krona eller gjort en enda timmes arbete. Jag är
stark och kan kanske bli en vanlig arbetare, men
ingenting mera."

"Om det vore det bästa sätt, hvarpå ni kunde tjäna
nationen, skulle ni snart finna, att arbetarens kall är
lika högt aktadt som någons", svarade Dr. Leete, "men
det finns något annat, som passar bättre för er. Ni är
naturligtvis öfverlägsen alla våra historieskrifvare med
afseende på kännedomen om de samhällsförhållanden,
som voro rådande under senare delen af nittonde
århundradet, hvilket för oss är ett af historiens intressantaste
skeden. När ni gjort er tillräckligt hemmastadd med
våra inrättningar och är villig att undervisa oss om er
tids, skall ni finna, att en professur i historia väntar er
vid ett af våra universitet."

"Utmärkt! I sanning utmärkt", sade jag och kände
verklig lättnad vid detta praktiska förslag i en
angelägenhet, som börjat oroa mig. "Om man verkligen hyser
så mycket intresse för det nittonde århundradet, skall
det sannerligen bli en lämplig sysselsättning för mig.
Det finns nog icke något annat sätt, på hvilket jag kan
förtjäna mitt bröd, men jag tror icke, att jag
öfverskattar min förmåga, om jag påstår, att jag äger just de
förutsättningar, som göra mig lämplig för denna plats."



Sjuttonde kapitlet.

Jag fann arbetet i central-varumagasinet fullt så
intressant som Edith beskrifvit, och hänfördes öfver de i
sanning märkvärdiga exempel man där ser på, huru en
fulländad organisation oändligt mångfaldigar arbetets
alstringskraft. Magasinet är likt en jättekvarn, i hvilken
det ständigt inkastas tåglaster och skeppslaster af varor,
som komma ut på andra sidan i kilo- och hektopaket, i
meterstycken och litermått, motsvarande en half million
människors oändligt mångfaldiga personliga behof. Dr.
Leete, som anställde beräkningar med tillhjälp af några
upplysningar, som han fått af mig, angående det sätt,
hvarpå man på min tid sålde och köpte, kom till
förvånande slutsatser med afseende på det moderna
tillvägagångssättets arbetsbesparing.

Då vi gingo hem igen, sade jag:

"Af hvad jag sett i dag och ni sagt mig samt jag
lärt under fröken Leetes ledning i profmagasinet, har
jag bildat mig en tämligen klar föreställning om ert
fördelningssystem, och huru det sätter er i stånd att vara
utan pänningar. Men jag skulle mycket gärna vilja veta
litet mera om ert näringsväsen. Ni har sagt mig, huru
er industriarmé rekryteras och ordnas, men hvem leder
dess arbete? Hvilken högsta myndighet bestämmer, hvad
som skall göras inom hvarje departement, så att det
tillverkas tillräckligt af allting, utan att det dock slösas med
arbetet? Jag tycker, att detta borde vara ett mycket
inveckladt och mödosamt åliggande, som torde kräfva en
ovanlig och särskild begåfning."

"Tycker ni verkligen det?" svarade Dr. Leete. "Jag
försäkrar er, att det alls icke förhåller sig så, utan allt
är tvärtom så enkelt och hvilar på så klara och lätt
tillämpade grunder, att de ämbetsmän i Washington, som
hafva detta åliggande, icke behöfva vara mer än
medelmåttigt begåfvade män för att till nationens fulla
belåtenhet fullgöra detsamma. Det maskineri, som de leda,
är visserligen mycket stort, men det är så följdriktigt,
så omedelbart och enkelt i sitt arbetssätt, att det nästan
göres af sig själf. Blott en dåre skulle kunna bringa
det i oordning. Jag tänker ni skall medge det efter ett
par ords förklaring. Eftersom ni redan har en ganska
god föreställning om vår förnödenhetsfördelning, skola
vi börja med den. Äfven på er tid kunde man med
statistikens tillhjälp räkna ut, huru många meter
bomullstyg, sammet och ylle, huru många hektoliter mjöl och
potatis, huru många kilo smör, huru många par skor,
huru många hattar och paraplyer nationen årligen
förbrukade. Emedan alla förnödenheters beräkning låg i
händerna på enskilda personer, och det icke fanns någon
statistik öfver den verkliga åtgången, voro dessa siffror
dock icke fullt tillförlitliga. Men nu, då det hålles
förteckning öfver hvarje knappnål, som lämnas ut från ett
af nationens magasin, äro naturligtvis siffrorna öfver
förbrukningen af den vara, som under en viss vecka, månad
eller för året utdelas inom ett visst departement, fullt
riktiga. På dessa siffror grundas alla beräkningar för,
till exempel, ett år i förväg, och därvid tager man i
betraktande allt, som möjligen kan komma att inverka på
efterfrågan och åstadkomma ökning eller minskning i
densamma. Då dessa beräkningar, som förstoras i den mån
säkerheten kräfver det, hafva godkänts af den allmänna
förvaltningen, upphör fördelningsdepartementets ansvar,
till dess varorna öfverlänmats åt detsamma. Jag sade,
att man uppgör beräkningar för ett helt år i förväg,
men detta sker blott i fråga om de stora
hufvudförnödenheterna, hvilka röna jämn och stadig efterfrågan.
Hvad beträffar det stora flertalet mindre näringar,
hvilkas alster efterfrågas mer eller mindre, allt eftersom
smaken växlar, och hvilka ofta måste erbjuda nyheter,
hålles tillverkningen nätt och jämt öfver förbrukningens
höjd, och fördelningsdepartementet förses då med
ständigt nya beräkningar, grundade på efterfrågans ställning
för veckan.

"Hela näringsfältet indelas i tio stora departement,
af hvilka hvart och ett omfattar en grupp besläktade
näringar. Hvarje enskild näring förvaltas åter
omedelbart af sin egen byrå, som håller fullkomlig reda på det
kapital och den arbetsstyrka, som står under dess
inseende, produkternas mängd och medlen att öka densamma.
Fördelningsdepartementets beräkningar sändas, sedan de
godkänts af förvaltningen, till de tio stora
departementen, som återigen utdela den åt de olika näringarnas
byråar, hvilka ändtligen sätta arbetarne till verket. Hvarje
byrå är ansvarig för sitt arbete, och detta ansvar
skärpes ytterligare genom det öfverinseende, som utöfvas af
departement- och allmänna förvaltningen. Dessutom
mottaga ej fördelningsdepartementen varorna utan att å sin
sida granska dem, och skulle en artikel, äfven sedan den
kommit kunden till handa, visa sig oduglig, medger
systemet, att man spårar felet tillbaka till den
ursprunglige arbetaren. Tillverkningen af förnödenheter för
folkets omedelbara förbrukning upptar naturligtvis
ingalunda hela den nationella arbetsstyrkan. Sedan de olika
näringarna tilldelats den styrka, som motsvarar dess
behof, användes de återstående arbetskrafterna till att
skapa fast kapital, såsom byggnader, maskiner,
kraftstationer, o. s. v."

"Jag har kommit att tänka på en sak", sade jag,
"som skulle ge anledning till mössnöje. Huru kan man,
då det icke finns tillfälle till enskilda företag, vara
säker om, att små minoriteters fordringar på vissa
artiklar, som icke röna större efterfrågan, tillgodoses? Ett
offentligt påbud kan hvilket ögonblick som helst beröfva
dem möjligheten att tillfredsställa en viss smak, blott
emedan majoriteten icke delar den."

"Det vore sannerligen tyranni", svarade Dr. Leete,
"och ni kan vara lugn för, att någonting dylikt icke kan
förekomma hos oss, som hålla friheten lika kär som
jämlikhet och broderskap. Då ni närmare lärt känna vårt
samhällsskick, skall ni förstå, att våra ämbetsmän i
verkligheten, ej blott till namnet, äro folkets tjänare och
verkställare af dess vilja. Förvaltningen har ej makt att
hindra tillverkningen af en vara, som fortfarande
efterfrågas. Antag att efterfrågan på en viss artikel sjunker,
så att dess tillverkning blir mycket dyrbar. Då stiger
naturligtvis priset i proportion, men så länge som någon
kund har lust att betala, fortsättes tillverkningen.
Antag däremot, att en artikel begäres, som icke förut
tillverkats. Om styrelsen betviflar en sådan varas åtgång,
tvingas hon genom en allmän petition, som borgar för
en viss efterfrågan, att låta tillverka den begärda
artikeln. En styrelse eller majoritet, som skulle våga
föreskrifva folket eller minoriteten, hvad de skola äta eller
dricka eller kläda sig med, såsom jag tror styrelsen i
Amerika gjorde på er tid, skulle anses för en riktigt
underlig anakronism. Förmodligen hade ni skäl att tåla
sådana inskränkningar i den personliga friheten, men vi
skulle anse dem outhärdliga. Jag är glad, att ni väckte
denna fråga, ty jag har nu fått tillfälle att visa er, huru
mycket eftertryckligare och omedelbarare den uppsikt,
som den enskilde medborgaren utöfvar öfver näringarna,
nu är än på er tid, då hvad ni kallade privat
företagsamhet var det förhärskande, ehuru det egentligen borde
kallas kapitalistföretagsamhet, ty den enskilde hade
öfverhufvud föga andel i densamma."

"Ni talade om att höja priset på dyrbara artiklar",
sade jag. "Huru kan man bestämma priserna i ett land,
där det icke finns konkurrens mellan köpare och
säljare?"

"På samma sätt som hos er", svarade Dr. Leete.
"Ni önskar, att jag förklarar mig närmre", tillade han, då
jag fortfarande såg tviflande ut, "men förklaringen
behöfver ej bli lång. Kostnaden för det arbete, som erfordras
för en varas framställning, ansågs på er tid som den
riktiga grundvalen för bestämmandet af dess pris, och
så är förhållandet äfven nu. På er tid var det
skillnaden mellan lönerna, som utgjorde skillnaden i
arbetskostnaderna, nu är det däremot det relativa antalet timmar,
som utgör en arbetsdag inom de olika yrkena; arbetarens
underhåll är nämligen städse detsamma. Kostnaderna
för ett dagsverke i ett yrke, som är så svårt, att man
för att locka frivilliga nödgas bestämma arbetstiden till
fyra timmar om dagen, är dubbelt så stor som i ett yrke,
där man arbetar åtta timmar. Ni ser att resultatet med
afseende på arbetskostnaden blir alldeles detsamma som
om den, som arbetar fyra timmar om dagen, under er
samhällsordning erhöll dubbelt så hög betalning, som de
andra. Denna beräkning, tillämpad på det arbete, som
användes i de olika skedena af en varas framställning,
bestämmer dess pris i jämförelse med andra varors.
Utom tillverknings- och transportkostnaderna, påverkas
somliga förnödenheters pris af deras sällsynthet. Med
afseende på de oumbärligaste lifsförnödenheterna, som
alltid kunna skaffas i öfverflöd, tages icke
sällsyntheten med i beräkningen. Man behåller alltid ett stort
öfverskott af sådana artiklar för att kunna möta möjligen
inträffande växlingar i efterfrågan eller tillgång, eller till
och med missväxt. Hufvudförnödenheternas pris blifva
lägre år efter år, men stiga sällan, om någonsin. Det
finns vissa slags varor, som aldrig, och andra, som vid
vissa tillfällen, icke kunna motsvara efterfrågan, till
exempel färsk fisk och mejerivaror, hvilka tillhöra det senare
slaget, och artiklar, som fordra en hög grad af
skicklighet och sällsynt material, hvilka tillhöra det förra. Allt
hvad man här kan göra, är att utjämna obehaget af den
bristande tillgången. Detta går så till, att man
tillfälligtvis höjer priset, i fall bristen är tillfällig, eller
bestämmer ett stadigvarande högt pris, om den är beständig.
Höga priser betydde på er tid, att de dyra varorna blott
voro tillgängliga för de rika, men nu för tiden, då alla
hafva samma villkor, åstadkomma de blott, att endast de,
som mest åstunda dessa varor, köpa dem. Naturligtvis
händer det ofta, att nationen, i likhet med hvilken
annan leverantör som helst, på grund af smak-växlingar,
otjänlig väderlek med flere orsaker, har ett öfverskott af
mindre varupartier. Dessa måste hon bortslumpa till
underpris, liksom köpmännen på er tid gjorde. Den
därvid uppkommande förlusten räknas till utgiftsposterna.
Men på grund af den stora kundkrets, åt hvilken
dessa stufvar eller slumpar samtidigt kunna erbjudas,
är det sällan någon svårighet att mot en ringa förlust
bli af med dem. Nu har jag gifvit er en allmän
öfverblick öfver vårt närings- såväl som fördelningsväsen.
Tycker ni, att det är så inveckladt, som ni väntade?"

Jag medgaf, att ingenting kunde vara enklare.

"Helt säkert öfverdrifver jag icke", sade Dr. Leete,
"om jag påstår, att chefen för en af er tids otaliga
privataffärer, som fick iakttaga oaflåtlig vaksamhet för att
icke öfverraskas af marknadens växlingar, medtäflares
stämplingar eller gäldenärers bankrutt, hade en mycket
svårare uppgift än den grupp herrar i Washington, som
nu för tiden stå i spetsen för hela nationens
näringsverksamhet. Allt detta bevisar blott, min käre vän, huru
mycket lättare det är att göra en sak på det rätta sättet
än på det orätta. Det är lättare för en general att uppe
i en luftballong, hvarifrån han har en fullständig
öfverblick öfver slagfältet, segerrikt manövrera en million
människor, än det är för en sergeant att kommendera en
pluton i ett busksnår."

"Generalen för denna armé, som innesluter blomman
af landets manliga befolkning, måste vara landets
förnämste man, ja, till och med större än republikens president",
sade jag.

"Han är republikens president", svarade Dr. Leete,
"det viktigaste åliggande, som medföljer
presidentvärdigheten, är chefskapet öfver industriarmén."

"Huru väljés han?" frågade jag.

"Då jag beskref, af huru stor vikt täflingsifvern är
inom arméns alla grader", svarade doktorn, "nämnde jag,
att de som gjort sig förtjänta af befordran genomgå tre
grader till officersvärdigheten, därefter genom löjtnants-
och kaptens- eller förmansgraden till superintendents
eller öfverstes rang. Sedan kommer, med en mellangrad
i några af de större yrkena, gillets eller fackets general,
under hvilkens omedelbara uppsikt alla åtgärder inom yrket
vidtagas. Denne officer förestår den nationella byrå, som
omfattar hans fack; han är ansvarig inför
förvaltningsmyndigheten för dess verksamhet. Gillets general har
en lysande ställning, som rikligen tillfredsställer de
flestes äregirighet; men öfver hans rang, som — för att
fullfölja liknelsen med ert militärväsen — kan liknas vid
en divisionsgenerals eller generalmajors rang, står
chefernas för de tio stora departementen eller grupperna af
närbesläktade yrken. Cheferna för dessa industriarméns
storartade afdelningar, kunna jämföras med era
befälhafvare öfver armékårer eller generallöjtnanter, ty en hvar
af dem har under sig ett dussin, ja ända till ett tjog
gillesgeneraler, som aflägga rapport inför sin chef. Dessa
tio officerare bilda ett råd, öfver hvilket står arméns
högste befälhafvare, som tillika är republikens president.

"Industriarméns högste befälhafvare bör hafva
genomgått alla grader från och med den lägste arbetarens. Låt
oss se, huru han avancerar. Såsom jag redan sagt, är
det blott på grund af utmärkt förtjänst såsom arbetare,
som man kan stiga i graderna, och bli kandidat för en
löjtnantssyssla. Från löjtnantsgraderna befordras man
genom utnämning ofvanifrån till öfverstes eller
superintendents rang, hvilken utnämning endast kan komma de
mest framstående kandidaterna till del. Gillets general
utnämner till de grader, som äro under honom, men själf
tillsättes han icke genom utnämning, utan genom
omröstning."

"Genom omröstning!" utropade jag. "Fördärfvar det
icke diciplinen inom gillet, då kandidaterna lätt kunde
frestas att stämpla för sina underordnade arbetares röster?"

"Det skulle utan tvifvel vara fallet", svarade Dr.
Leete, "om arbetarne hade rösträtt eller eljes någonting
med valet att göra. Men det ha de ej. Detta är just
det egendomliga med vår samhällsordning. Gillets
general väljes bland öfverstarna genom omröstning af gillets
hedersledamöter, det vill säga af dem, som hafva
fullgjort sin tjänstetid och erhållit afsked. Som ni vet,
utmönstras vi ur industriarmén vid 45 års ålder och kunna
ägna återstoden af vårt lif åt vår egen utveckling och
vederkvickelse. Men allt, som står i samband med vår
tjänstetid, utöfvar naturligtvis stor dragningskraft på oss.
De vänskapsband, vi då knöto, upplösas ej förr än med
döden. Vi förblifva allt framgent hedersledamöter i våra
forna gillen och behålla det lifligaste intresse för deras
välfärd och anseende i den följande generationens
händer. I de klubbar, som bildas af de olika gillenas
hedersledamöter, och där vi komma tillsammans i
sällskapligt umgänge, afhandlas oftast sådana ämnen, som stå i
samband med dessa saker, och de unga chefsämnen, som
kunna uthärda de gamles kritik, äro säkert ganska väl
utrustade. Då nationen är medveten om denna
omständighet, anförtror hon åt gillets hedersledamöter att välja
dess general, och jag vågar påstå, att intet föregående
samhällsskick kunnat utveckla en valmanskår, så idealiskt
lämplig för sitt åliggande som vår, hvad beträffar
fullkomlig opartiskhet, kännedom om kandidaternas särskilda
begåfning och dudlighet, nit om saken i och för sig samt
fullkomlig frånvaro af allt eget intresse.

"Hvar och en af de tio generallöjtnanterna eller
departementscheferna väljes å sin sida bland de i
departement grupperade gillenas generaler genom omröstning af
de sålunda grupperade gillenas hedersledamöter.
Naturligtvis vill hvarje gille gärna rösta på sin egen general,
men intet gille, inom hvad grupp som helst, har på långt
när röster nog att genomdrifva valet af en person, som
icke understödes af de flesta andra. Jag försäkrar er,
att det går ganska lifligt till vid dessa val.

"Jag antar, att presidenten väljes bland de tio
departementscheferna", framkastade jag.

"Ja visst, men departementscheferna äro icke
valbara till presidentvärdigheten, förr än de ett visst antal
år hafva varit ur tjänstgöring. Det händer sällan, att
någon genomgått alla grader ända upp till
departementschefgraden, förr än han fyllt fyrtio år, och efter slutet
af den femårsperiod, som utgör hans tjänstetid i denna
rang, är han vanligen fyrtiofem år gammal. Är han äldre,
stannar han ändå kvar tiden ut, är han yngre, entledigas
han i alla fall efter denna tids utgång. Det skulle icke
gå an, att han ginge tillbaka i ledet. Mellantiden, innan
han står som kandidat för presidentskapet, är afsedd till
att ge honom en tid att fullt sätta sig in uti, att han
återvändt till nationens stora massa och är ett med denna
snarare än med industriarmén. Dessutom väntar man,
att han skall använda denna tid till att studera arméns
allmänna ställning i stället för den särskilda grupp af
gillen, som han stått i spetsen för. Presidenten väljes
bland alla valbara forna departementschefer genom
omröstning af alla de män, som icke längre ha någon
förbindelse med industriarmén."

"Får armén icke rösta på presidenten?"

"Visst icke. Det vore att skada arméns disciplin,
som det åligger presidenten att upprätthålla i egenskap
af hela folkets ställföreträdare. I och för detta ändamål
har han vid sin sida ett inspektorat, hvilket utgör en
mycket viktig faktor i vårt samhälle. Till inspektoratet
inlämnas alla klagomål eller anmärkningar med afseende
på varornas underhaltighet, tjänstemäns öfversitteri eller
oduglighet och allt slags slarf i tjänsten. Ständigt på
sin vakt uppsnappar inspektoratet alla rykten om
tjänstefel och undersöker dem. Det åligger äfven inspektoratet
att genom ett systematiskt och oaflåtligt öfvervakande af
arbetet inom hvarje näringsgren, före någon annan söka
upptäcka, om någonting är i olag. Presidenten är
vanligen nära femtio år, då han väljes, och tjänstgör i fem
år. Han utgör således ett ärofullt undantag från regeln,
att man drager sig undan vid fyrtiofem års ålder. Vid
slutet af hans ämbetstid sammankallas en
nationalkongress, som mottager hans tjänsteberättelse och gillar
eller klandrar hans verksamhet. Gillas den, väljer
kongressen honom vanligen till nationens representant för
fem år i det internationella rådet. Kongressen uttalar
sig äfven öfver afgående departementschefers
tjänsteberättelser; ett klander gör hvilken som helst af dem
ovalbar till presidentskapet. Men det händer mycket sällan
att nationen har anledning att hysa annat än
tacksamhet gent emot sina högre ämbetsmän. Hvad deras
duglighet beträffar, är den omständigheten, att de hafva höjt
sig från de djupare leden och genomgått så olikartade
och stränga prof, i och för sig ett bevis på ovanliga
egenskaper, och hvad folket angår, lämnar vår samhällsform
dem intet annat val eller mål än att vinna sina
medborgares aktning. Bestickning är omöjlig inom ett samhälle,
där det hvarken finns fattiga som kunna mutas eller rika,
som ge mutor, under det att folkuppvigling och
valintriger på grund af befordringssättet alldeles icke kunna
komma i fråga."

"En sak förstår jag icke", sade jag. "Äro
medlemmarne i de lärda och artistiska yrkena valbara till
presidentskapet? Och hvar ha de sin plats på rangskalan
bland dem, som i egentlig mening äro näringsidkande?"

"De stå icke alls på deras rangskala", svarade Dr.
Leete. "Ingeniörer, arkitekter och öfriga medlemmar af
tekniska yrken ha rang i de konstruktiva gillena, men
lärda, såsom doktorer och lärare samt artister och
literatörer, som befriats från tjänstgöring inom näringarna,
tillhöra ej industriarmén. Därför deltaga de i
presidentvalet, men äro ej själfva valbara. Eftersom en af
presidentens förnämsta plikter består i att utöfva uppsikt
öfver industriarmén och upprätthålla dess disciplin, är
det nödvändigt, att han genomgått alla dess grader, om
han rätt skall kunna förstå sitt åliggande."

"Det är fullkomligt i sin ordning", sade jag. "Men
om doktorer och lärare ej ha tillräckligt reda på
näringsväsendet för att vara presidenter, kan väl ej heller
presidenten veta nog om hälsovård och uppfostran för att
utöfva uppsikt på dessa områden."

"Det gör han ej heller", blef svaret. "Utom så till
vida som presidenten är ansvarig för lagarnes
tillämpning på alla områden, har han alls ingenting att göra
med lärare- och läkareyrkena, som kontrolleras af sina
egna råd, i hvilka presidenten är själfskrifven ordförande
och har den afgörande rösten. Medlemmarne af dessa
råd, som naturligtvis äro ansvariga inför kongressen,
väljas af uppfostrings- och hälsovårdsgillenas
hedersledamöter, nämligen landets f. d. lärare och läkare."

"Vet ni", sade jag, "sättet att välja ämbetsmän
genom omröstning af gillenas forna medlemmar är endast
en tillämpning på nationen i sin helhet af det system,
som vi emellanåt tillämpade i de högre
undervisningsanstalterna, nämligen att lämna styrelsen åt för detta
elever. "

"Hade ni verkligen ett sådant system?" utropade
Dr. Leete ifrigt. "Det är alldeles, nytt för mig och
förmodligen för de flesta bland oss. Det är mycket
intressant. Vi ha talat vidt och bredt om denna idés ursprung,
och för en gång, inbillade vi oss, fanns det något nytt
under solen. I era högre undervisningsanstalter, säger
ni? Det är verkligen intressant! Ni får berätta mig
mera om det en annan gång."

"Det är verkligen icke mycket mera att säga om
den saken", svarade jag. "Visserligen leder idén sitt
ursprung från oss, men först hos er har den nått sin
utveckling."



Adertonde kapitlet.

Denna afton satt jag kvar en stund, sedan damerna
dragit sig tillbaka, och samtalade med Dr. Leete om
resultatet af att männen befriades från allt arbete i
nationens tjänst vid fyrtiofem års ålder. Samtalet föranleddes
af doktorns redogörelse för den andel, som de entledigade
medborgarne taga i styrelsen.

"Vid fyrtiofem år", sade jag, "har man ännu
tillräcklig kraft i behåll för tio års kroppsarbete och två gånger
så lång intellektuell verksamhet. Att vid denna ålder
anses öfverårig och blifva lagd på hyllan, måste för
kraftiga naturer betraktas som en grymhet snarare än en
fördel."

"Min käre herr West", ropade doktorn skrattande,
"ni kan ej tänka er, huru lustiga era idéer från det
nittonde århundradet förefalla oss. Vet då, barn af ett
annat och dock samma släkte, att det arbete, som vi hafva
att utföra för att tillförsäkra nationen en trygg och
behaglig fysisk tillvaro, ingalunda anses för det viktigaste,
intressantaste eller värdigaste bruket af våra krafter. Vi
betrakta det som en nödvändig plikt, som måste
fullgöras, innan vi kunna helt ägna oss åt den högre
utöfningen af våra förmögenheter, de intellektuella och andliga
nöjen och sysselsättningar, som allena förläna innehåll
åt lifvet. Allt göres visserligen för att genom bördans
rättvisa fördelning och genom allahanda särskilda behag
och eggelser göra arbetet mindre mödosamt; i allmänhet
är det icke heller mödosamt utom i relativ bemärkelse,
ofta är det fängslande. Men vi betrakta icke vårt
arbete, utan de högre och vidsträcktare
verksamhetsområden, åt hvilka vi efter fullgjordt arbete fritt kunna ägna
oss, såsom tillvarons egentliga mål.

"Naturligtvis ha icke alla, icke ens majoriteten, de
vetenskapliga, artistiska, literära eller lärda intressen, som
göra ledigheten så värdefull för somliga. Många betrakta
lifvets senare del som en nöjenas tid, ett tillfälle till
resor, till sällskapligt umgänge med gamla vänner, till
tillfredsställandet af alla slags personliga böjelser och
smakriktningar, till jakt efter alla upptänkliga slag af
njutningar; med ett ord, som en tid för lättjefullt och ostördt
åtnjutande af denna världens goda, som de hafva
bidragit till att anskaffa. Men huru den enskilda smaken än
växlar, alla öfverensstämma vi däri, att vi betrakta vårt
entledigande som den stund, då vi först fullt komma i
åtnjutande af alla våra rättigheter, då vi först verkligen
uppnå vår myndighetsålder och befrias från disciplin och
bevakning. Liksom otåliga yngligar på er tid längtade
efter den dag, då de skulle fylla tjugoett år, längta
männen nu efter sin fyrtiofemårsdag. Vid tjugoett år blifva
vi män, vid fyrtiofem unga på nytt. Medelåldern och
hvad vi kallade ålderdomen anses snarare än ungdomen
för lifvets afundsvärdaste tid. Tack vare nutidens bättre
förmögenhetsförhållanden och framför allt friheten från
bekymmer, nalkas ålderdomen många år senare och är
ej mera så afskräckande som förr. Personer med
vanliga kroppskrafter lefva i allmänhet till åttiofem eller
nittio års ålder, och vid fyrtiofem år äro vi både i
fysiskt och andligt hänseende yngre än jag föreställer mig
er vid trettiofem. Det är underligt att tänka sig, att vi
vid fyrtiofem års ålder, då vi just stå på tröskeln till
lifvets härligaste tid, redan började tänka på att bli
gamla och se tillbaka. Hos er var förmiddagen, hos oss
är eftermiddagen lifvets ljufvaste hälft."

Samtalet kom sedan in på det tjugonde
århundradets idrottslif och folknöjen, jämförda med det nittonde
århundradets.

"I ett hänseende", sade Dr. Leete, "är det en
anmärkningsvärd skillnad. Vi hafva ingenting, som
motsvarar de yrkesmässiga idrottsmän, som utgjorde ett af er
tids besynnerliga drag. Våra idrottsmän täfla ej om
pänningar, såsom era gjorde. Hos oss sträfvar man endast
efter äran. Den sunda täflan mellan de olika gillena,
och hvarje arbetares hängifvenhet för sitt eget, ge
beständigt uppslag till alla slags täflingslekar till lands och
sjös, och i dessa kunna de unga knappast deltaga med
större intresse än hedersledamöterna, som hafva fullgjort
sin tjänst. Gillenas kappseglingar utanför Marblehead
skola äga rum i nästa vecka, och ni kan då själf döma
om den allmänna entusiasmen i jämförelse med, hvad er
tid erbjöd vid dylika tillfällen. Man erkänner numera
det berättigade i romerska folkets rop efter "bröd och
skådespel". Om bröd är lifvets första behof, är
skådespel för visso det andra, och nationen sörjer för båda.
Det nittonde århundradets amerikaner voro lika olyckligt
lottade med afseende på det enas tillfredsställande som
det andras. Äfven om folket på den tiden åtnjöt större
ledighet, tror jag att de ofta voro villrådiga om, huru de
på ett angenämt sätt skulle använda den. Vi äro aldrig
i en sådan förlägenhet."



Nittonde kapitlet.

Under loppet af en af mina regelbundna
morgonturer besökte jag Charlestown. Bland de talrika
förändringar, som skett här under de sistförflutna hundra åren,
gaf jag särskildt akt på en, nämligen att det gamla
statsfängelset var försvunnet.

"Det togs bort före min tid, men jag känner till det
genom hörsägner", sade Dr. Leete, då jag häntydde
därpå vid frukostbordet. "Vi hafva icke några fängelser
numera. Alla fall af atavism behandlas på sjukhusen."

"Atavism", ropade jag häpen.

"Ja visst", svarade doktorn. "Tanken på att straffa
dessa olyckliga öfvergafs för minst femtio år sedan."

"Jag förstår er icke riktigt", sade jag. "Atavism
kallades i våra dagar det fall, då något särskildt drag,
som tillhört en persons aflägsna förfäder, på ett i
ögonen fallande sätt åter framträder hos denne. Är det så,
att brott numera betraktas som ett återuppträdande af
förfäders egendomligheter?"

"Jag ber om ursäkt", sade Dr. Leete med ett halft
humoristiskt, halft ringaktande leende, "men eftersom ni
frågat så rakt på sak, är jag tvungen att säga, att det
förhåller sig alldeles så."

Efter hvad jag redan lärt känna om skillnaden
mellan det sedliga tillståndet i nittonde och det tjugonde
århundradena, var det tämligen orimligt af mig att känna
mig sårad af detta yttrande, och om icke Dr. Leete
tagit på sig denna ursäktande min och fru Leete och Edith
sett så förlägna ut, skulle jag icke hafva rodnat, som jag
nu kände att jag gjorde.

"Jag var icke i fara att vara stolt öfver min
generation förut", sade jag, "men sannerligen —"

"Detta är er generation, herr West", afbröt Edith.
"Det är den, i hvilken ni lefver, ser ni, och det är
endast därför, att vi lefva nu, som vi kalla den vår."

"Tackar. Jag skall försöka att tänka så", sade
jag, och då jag såg uttrycket i hennes ögon, försvann
fullkomligt min harm. "När allt kommer omkring",
tillade jag skrattande, "borde jag, såsom uppfostrad i den
kalvinska läran, icke förvånas öfver att höra brottslighet
omtalas som ett fäderneärfdt anlag."

"I själfva verket", sade Dr. Leete, "använda vi alls
icke detta ord såsom pik mot er generation — om Edith
ursäktar, att jag kallar den er — som om vi ville låta
påskina att vi, frånsedt våra omständigheter, anse oss
vara bättre än ni. På er tid förorsakades minst nitton
tjugondedelar af alla brott — och i detta ord inbegriper
jag alla slags förkastliga gärningar — af olikheten i de
enskildas ekonomiska ställning. De fattiga frestades af
nöd, de förmögna af vinningslystnad eller önskan att
bevara hvad de redan vunnit. Direkt eller indirekt var
begäret efter pänningar, hvilket då betydde detsamma
som allt godt, upphofvet till all denna brottslighet, roten
till denna giftiga planta, som ert lag-, domstols- och
polismaskineri nätt och jämt kunde hindra från att
fullständigt kväfva er civilisation. Då vi gjorde nationen till
ensam förvaltare af folkförmögenheten och tillförsäkrade
alla ett rikligt underhåll, afskaffade vi all nöd å ena
sidan och allt hopande af rikedomar å den andra, samt
uppryckte sålunda denna rot, och det giftträd, som
kastade sin skugga på ert samhälle, vissnade liksom Jonas
kurbits på en enda dag. Hvad beträffar det
jämförelsevis mindre antalet våldsgärningar, som utan tanke på
vinning begingos mot person, inskränkte de sig äfven på
er tid nästan helt och hållet till de lägre och okunnigare
klasserna; och i våra dagar, då uppfostran och goda
seder icke endast tillhör några få, utan är allas
tillhörighet, hör man knappt någonsin talas om dylika
gräsligheter. Nu förstår ni, hvarför ordet "atavism" användes
för brott. Det är emedan nästan alla former af brott,
som ni känner till, numera sakna anledningar; och då de
förekomma, kunna de blott förklaras såsom utbrott af en
från fäderna ärfd sjukdom. Ni kallade dem, som stulo
utan synbar rimlig anledning, för kleptomaner och
ansågo det vara orätt att straffa dem som tjufvar. Er
hållning gent emot den verklige kleptomanen är alldeles
densamma som vår gent emot atavismens offer; vi anse
den nämligen som föremål för medlidande och hålla dem
under fast, men mild bevakning."

"Era domstolar ha det säkert ganska bekvämt",
anmärkte jag. "Utan nämnvärd enskild egendom, utan
affärstvister mellan medborgarne, utan fast egendom att
dela eller skulder att indrifva, måste det alls icke finnas
några civila mål för dem; och då det ej finns några
olofliga tillgrepp af egendom att beifra och öfver hufvud
mycket få anledningar till brottmål, skulle jag tro, att
ni kunna nästan helt och hållet undvara domare och
lagkarlar."

"Vi ha icke heller några lagkarlar", var Dr. Leetes
svar. "Vi skulle icke anse det förnuftigt att i en sak,
där nationens enda intresse är att finna ut sanningen,
inblanda personer, som erkändt ha intresse af att blanda
bort densamma."

"Men hvem försvarar den anklagade?"

"Om han är brottslig, behöfver han intet försvar, ty
i de flesta fall erkänner han sin skuld", svarade Dr.
Leete. "Den anklagades svaromål är hos oss någonting
mera än en blott formalitet, som det var hos er. Det
gör vanligen slutet på målet."

"Ni menar väl icke att då någon förklarar sig icke
skyldig, målet genast nedlägges?"

"Långt därifrån. Man anklagar ingen på lösa
grunder, och om någon förnekar sin skuld, måste han dock
underkasta sig rättegång. Men det förekommer få
rättegångar, ty i de flesta fall erkänner den skyldige. Om
han gör ett falskt svaromål och sedan tydligen
öfverbevisas om skuld, fördubblas hans straff. All lögn är
emellertid så afskydd hos oss, att få brottslingar skulle ljuga
för att rädda sig."

"Detta är det mest öfverraskande af allt, som ni
hittills berättat mig", ropade jag. "Om det har blifvit
omodernt att ljuga, är detta sannerligen ’den nya
himmel och jord, hvaruti rättfärdighet bor’, som profeten
förutsagt."

"Det är just hvad somliga menniskor tro", lydde
svaret. "De påstå att vi äro inne i det tusenåriga
riket, och då man ser saken ur deras synpunkt, låter
detta påstående mycket väl försvara sig. Men er
förvåning öfver, att världen vuxit ifrån att ljuga, är
verkligen grundlös. Redan på er tid var lögn icke allmän de
bildade klasserna emellan. Lögn af fruktan var
feghetens tillflykt och lögn af fräckhet bedrägeriets uppfinning.
Människornas olikställighet och vinningslystnad erbjödo
på den tiden ständiga belöningar åt lögnen. Men äfven
då föraktades lögnen af den, som hvarken hyste
människofruktan eller önskade bedraga någon. Vi äro nu alla
hvarandras likar i samhällsställning. Den ene har icke
någonting att frukta af den andra och kan ej heller vinna
något genom att bedraga honom, och därför föraktas
lögnen så allmänt, att det, såsom jag nyss sade, sällan
händer till och med att en i andra hänseenden brottslig
person vill ljuga. Om emellertid den anklagade
förklarar sig icke skyldig, utnämner domaren två af sina
ämbetsbröder, hvilka skola framställa saken från dess tvänne
motsatta sidor. Huru annorlunda dessa män äro än era
läjda advokater och åklagare, som på förhand voro
beslutna att fria eller fälla, framgår af den
omständigheten, att om ej båda enas om, att domen är rättvis,
måste rättegången förnyas, och om det minsta spår till
partiskhet skulle framträda hos någon af sakförarne,
anses det för en förskräcklig skandal."

"Tillhöra både den dömande och sakförarne
domarståndet?" frågade jag.

"Ja visst. Domarne tjänstgöra turvis på domarsätet
och såsom sakförare, och man väntar, att de skola
bibehålla sin opartiskhet, vare sig de plädera eller döma.
Detta innebär i själfva verket detsamma som en
rättegång, handhafd af tre domare, af hvilka hvardera
behandlar målet ur sin synpunkt. När de äro ense om ett
utslag, tro vi, att de kommit sanningen så nära, som
det är möjligt för en människa att komma."

"Ni ha således förkastat jurysystemet?"

"Det var bra nog såsom korrektiv på den tid, då
man använde läjda advokater, då domstolen var
besticklig, och domarne innehade sin syssla på villkor, som
ställde dem i ett visst beroende. Men numera är det
öfverflödigt. Det finns ej någon rimlig anledning för att
våra domare skulle låta sig påverkas af annat än kärlek
till rättvisan."

"Huru väljas dessa domare?"

"De utgöra ett ärofullt undantag från regeln, att
alla män entledigas ur tjänsten, då de fyllt fyrtiofem år.
Nationens president utser år efter år det nödiga antalet
domare bland dem, som nå denna åldersklass. Antalet
utnämnda är naturligtvis mycket litet, och äran är så
stor, att den anses fullt uppväga den extra tjänstetiden,
och ehuru en sådan utnämning kan afslås, sker det
sällan. Tjänstetiden är fem år; möjlighet till återval finns
ej. Medlemmarne af högsta domstolen, som har att
öfvervaka författningens efterlefnad, utväljes bland de
lägre domarne. Då en ledighet uppstår i denna domstol,
välja de lägre domare, hvilka samma år afgå, den bland
sina i tjänsten kvarstående ämbetsbröder, som de anse
lämpligast att fylla densamma."

"Då det icke finns några juridiska yrken, som kunna
tjäna till skola för domarne", sade jag, "måste de
naturligtvis komma direkt från de juridiska fukulteten till
domarsysslan. "

"Vi ha ej några juridiska fakultet", svarade
doktorn leende. "Lagen såsom särskild vetenskap finns ej
mera till. Den gamla samhällsordningen med sina
invecklade och konstlade förhållanden nödvändiggjorde
detta system, men blott några få af dess enklaste och
klaraste rättsgrundsatser hafva någon tillämpning på
nutida förhållanden. Allt som rör människornas inbördes
förhållande till hvarandra, är ojämförligt mycket enklare
nu än på er tid. Vi ha ej någon användning för de
spetsfundiga jurister, som presiderade öfver era
domstolar och pratade fram och tillbaka. Men ni får ej därför
inbilla er, att vi hysa vanvördnad för dessa gamla
hedersmän, därför att vi ej behöfva dem. Tvärtom hysa
vi en uppriktig, nästan till bäfvan gränsande vördnad för
de män, som allena förstodo och kunde reda ut de
hoptrasslade förhållanden, hvari egendomsrätt,
handelsförbindelser och personligt beroende invecklat ert samhälle.
Hvad kan i själfva verket klarare belysa detta
samhällsskicks förkonstling, än just den omständigheten, att man
nödgades från all annan sysselsättning afskilja gräddan
af "intelligensen" inom hvarje generation för att bilda
en kår af lärda, som till sin uteslutande uppgift hade
att genom sväfvande tolkningar söka göra detta
rättsväsende begripligt för dem, hvilkas öde berodde af
detsamma. Era stora rättslärdes afhandlingar, Blackstones,
Chittys, Storys och Parsons verk, stå i våra museer sida
vid sida med Duns Scotus och hans medskolastikers
böcker såsom sällsamma minnesmärken öfver den lärda
skarpsinnighet, som ägnades åt ting, som ligga fjärran
från nutidens mänskliga intressen. Våra domare äro helt
enkelt vidterfarna, skarpsinniga och försiktiga män af
mogen ålder.

"Jag bör ej underlåta att nämna ett af de lägre
domarnes viktigaste åligganden", fortsatte Dr. Leete. "De
döma nämligen i alla de fall, då en af industriarméns
menige anklagar en officer för orättvisa. Alla sådana
frågor höras och afgöras utan vädjorätt af en enda
domare; tre domare förekomma blott i allvarligare fall.
Industriarméns välfärd kräfver den strängaste disciplin
inom hären, men arbetarnes anspråk på rättvis och
hänsynsfull behandling understödjas af hela nationen.
Officeren befaller och den menige lyder, men ingen officer
står så högt, att han vågar visa öfversitteri ens mot en
arbetare i lägsta klassen. Hvad beträffar brutalitet och
grofhet å ämbetsmannens sida gent emot allmänheten,
finns det icke någon bland de mindre förseelserna, som
säkrare kan påräkna straff än denna. Våra domare äga
icke blott att framtvinga rättvisa, utan äfven höflighet i
allt umgänge. Ej ens de värdefullaste tjänster tillåtas
öfverskyla ett kitsligt och förolämpande sätt."

Medan Dr. Leete talade, kom jag att tänka på, att
jag hört mycket om nationen, men däremot ingenting
om de olika staternas regeringar. Jag frågade därför,
om nationens ombildning till en industriell enhet
undanträngt staterna.

"Ja, det var nödvändigt", svarade han. "Staternas
regeringar skulle hafva blandat sig in i arméns styrelse
och disciplin, och den måste naturligtvis stå under
central och enhetlig ledning. Äfven om staternas
regeringar icke af andra skäl blifvit olämpliga, äro de numera
öfverflödiga på grund af den ofantliga förenklingen i
styrelsens åligganden sedan er tid. Styrelsens nästan enda
uppgift numera är att leda landets näringar. Mycket,
som regeringarna förr hade att öfvervaka, har bortfallit.
Vi ha hvarken krigshär eller flotta eller någon som helst
militärordning. Vi ha hvarken ministerier eller
skattkammare, hvarken tullar, skatter eller
skatteuppbördsmän. De enda egentliga regeringsåligganden, som
kvarstå från er tid, äro rättskipningen och ordningens
upprätthållande. Jag har redan förklarat, huru enkelt vårt
rättskipningsväsende är, jämfördt med ert invecklade
maskineri. Samma frånvaro af brott och frestelser till
brott, som gör våra domares plikt så lätt, inskränker
naturligtvis polisens till ett minimum."

"Men huru går er lagstiftning till, då det ej finns
någon lagstiftande församling i staterna, och kongressen
blott sammanträder hvart femte år?"

"Vi ha ej någon lagstiftning", svarade Dr. Leete, "d.
v. s. nästan ingen. Äfven när kongressen
sammanträder, är det sällan som något lagförslag af vikt
framlägges för densamma, och då det händer, kan hon blott
anbefalla det åt följande kongress, på det att ingenting må
företagas förhastadt. Tänk efter, Herr West, så skall
ni få se, att vi ej ha någonting att stifta lagar om. De
grundprinciper, på hvilka vårt samhälle hvilar, afgöra en
gång för alla de tvistepunkter och missförstånd, som på
er tid framkallade lagstiftning.

"Fulla nittionio hundradelar af den tidens lagar
angingo privategendomens definition och skydd samt
förhållandet mellan köpare och säljare. Nu finns det
hvarken privategendom (förutom personliga tillhörigheter,
kläder och dylikt), eller köpande och säljande, och därför
finns det ej heller någonting att stifta lagar om. Förr
var samhället en pyramid, som hvilade på sin spets.
Människonaturens tyngdlagar sträfvade ständigt att vända
den om, och den bibehölls upprätt eller snarare upp-orätt
(om ni ursäktar den tarfliga vitsen) blott genom en
vidlyftig inrättning med proppar och stöttor och rep i form
af lagar. E11 centralkongress och fyrtio lagstiftande
församlingar i staterna kunde ej fort nog skaffa nya stöttor
i deras ställe, som föllo omkull eller blefvo odugliga på
grund af tyngdpunktens växling. Nu hvilar samhället
på sin bas och är lika litet som urtidsbärgen i behof af
konstiga stöd."

"Men ni ha väl åtminstone magistrater i städerna
vid sidan om centralstyrelsen?"

"Ja visst, och deras åliggande är både viktigt och
vidtomfattande. De skola öfvervaka den offentliga
bekvämligheten och folkets vederkvickelse samt byarnas
och städernas förbättring och försköning."

"Men huru kunna de åstadkomma någonting, då de
ej ha uppsikt öfver sitt folks arbete och ej kunna läja
arbetare?"

"Hvarje by eller stad äger rätt att för sina egna
offentliga arbeten behålla en viss del af det arbete, som
dess medborgare äro skyldiga nationen. Denna del, som
antecknas såsom stadens skuld, kan användas på hvad
sätt man behagar."



Tjugonde kapitlet.

Denna eftermiddag frågade Edith i förbigående, om
jag ännu besökt det underjordiska rummet i trädgården,
där man funnit mig.

"Icke ännu", svarade jag. "Uppriktigt sagdt har jag
ryst tillbaka för att göra det, emedan ett dylikt besök
genom att väcka en alltför liflig hågkomst af det förflutna
skulle kunna rubba min själs jämnvikt."

"Ja så", sade hon. "Jag tror nog att det varit bäst
för er att hålla er därifrån. Jag borde ha tänkt på det."

"Nej", sade jag, "det var bra att ni kom att nämna
det. Faran, om det ens fanns någon, existerade endast
under de första dagarne. Tack vare först och främst er,
känner jag mig nu så hemmastadd i denna nya värld,
att om ni går med mig för att skrämma bort spökena,
vill jag gärna gå dit i eftermiddag."

Edith gjorde först invändningar, men då hon märkte,
att det var min verkliga önskan, samtyckte hon till att
följa med mig. Jordvallen, som uppkastats vid
gräfningen syntes från huset, och ett par steg förde oss till
stället. Allt var ännu i samma skick som i den stund,
då arbetet afbröts genom upptäckten af rummets
innevånare, med undantag däraf att dörren hade öppnats och
stenplattan lagts tillbaka på taket. Vi stego ned för
jordvallen och gingo in genom dörren till det svagt upplysta
rummet.

Allt såg ut på samma sätt, som då jag sista gången
såg det den minnesvärda aftonen för ett hundra tretton
år sedan, strax innan mina ögon slötos i den långa
sömnen. Jag stod en stund tyst och såg mig omkring. Jag
såg att min följeslagerska i smyg betraktade mig med
ett uttryck af bäfvan och medlidsam nyfikenhet. Jag
räckte henne min hand, och hon lade sin i den; hennes
mjuka fingrar besvarade min handtryckning. Slutligen
hviskade hon:

"Är det icke bäst, att vi gå ut nu? Ni får icke
öfverskatta edra krafter. Hvad det måste kännas
underligt för er!"

"Tvärtom", svarade jag, "det underligaste är, att det
icke känns underligt alls."

"Icke alls?" upprepade hon.

"Nej", svarade jag. "Den rörelse, som ni tyckes
tro mig hysa, och som jag själf väntade skulle bli
följden af detta besök, har alls icke infunnit sig. Jag
förstår hvad dessa väggar innebära, men erfar ej någon
sådan själsskakning som jag väntade. Detta kan icke
förvåna er hälften så mycket som mig själf. Ända sedan
den förskräckliga morgon, då ni kom till min hjälp, har
jag försökt att undvika alla tankar på mitt forna lif,
alldeles som jag undvikit att gå hit, af fruktan för
själsskakning. Jag är lik en man, som låtit en skadad lem
ligga orörlig i tanke att den vore mycket öm, och som
då han försöker röra den, finner den alldeles lam."

"Menar ni att minnet är borta?"

"Visst icke. Jag kommer ihåg allt, som står i
samband med mitt förflutna lif, men känner icke den
minsta rörelse därvid. Jag minns det så klart, som om det
händt i går, men mina känslor därvid äro ej djupare, än
om jag visste, hvilket jag ju också gör, att hundra år
sedan dess förflutit. Kanske låter äfven detta förklara
sig. En förändring i omgifningen kommer, på samma
sätt som tidens förlopp, det förflutna att synas aflägset.
Då jag först vaknade upp ur min dvala, tycktes mitt förra
lif ej längre borta, än som i går, men nu, sedan jag lärt
närmre känna min nya omgifning, och kan fatta, hvilken
oerhörd förändring världen undergått, finner jag det icke
längre svårt, utan tvärtom mycket lätt att fatta, att jag
sofvit ett helt sekel. Förstår ni, hvad det vill säga att
lefva hundra år på fyra dagar? Det är just hvad jag
tycker mig ha gjort, och det är denna erfarenhet, som
kommer mitt forna lif att synas så aflägset och overkligt.
Kan ni förstå, huru något dylikt kan äga rum?"

"Det kan jag", svarade Edith tankfullt, "och jag tror
vi alla ha skäl att vara tacksamma, att det är så, ty
därigenom skall ni säkert besparas mycket lidande."

"Föreställ er", sade jag med ett försök att för mig
själf så väl som för henne förklara mitt besynnerliga
själstillstånd, "att en person fått höra talas om förlusten
af en kär vän många, många år, kanske en half lifstid
efter det händelsen tilldrog sig. Jag föreställer mig, att
hon skulle känna det på samma sätt som jag. När jag
tänker på mina forna vänner, på deras sorg för min skull,
är det snarare med ett slags tankfullt medlidande än
med verklig smärta, såsom vid minnet af en sorg, som
för längesedan gått öfver."

"Ni har ej talat om era vänner ännu", sade Edith.
"Hade ni många, som sörjde er?"

"Gud vare lof, jag hade endast få släktingar, de
närmaste voro kusiner. Men det fanns en, som visserligen
icke var släkt med mig, men dyrbarare för mig än
någon annan. Hon hade samma namn som ni. Hon skulle
inom kort ha blifvit min hustru."

"Ack", suckade den Edith, som stod vid min sida.
"Hvad hon måtte ha sörjt!"

Någonting i den djupa känsla, som denna milda
flicka visade, berörde en sträng i mitt domnade hjärta.
Mina hittills så torra ögon fylldes med de tårar, som
förut vägrat att komma. Då jag återvunnit min
själfbehärskning, såg jag, att äfven hon gråtit fritt.

"Ni är vänlig, som visar ert deltagande", sade jag.
"Har ni lust att se hennes porträtt?"

En liten medaljong med Edith Barletts porträtt
hängde i en guldkedja om min hals och hade hvilat på
mitt bröst under hela den långa sömnen. Jag öppnade
den och lämnade den åt min följeslagerska. Hon tog
den ifrigt, och sedan hon länge betraktadt det ljufva
ansiktet, vidrörde hon det med sina läppar,

"Jag vet, att hon var god och älsklig nog att
förtjäna era tårar", sade hon, "men ni bör betänka, att
hennes sorg gått öfver för länge sedan, och att hon varit i
himlen i nära ett århundrade."

Ja, så var det. Huru djup hennes sorg än en gång
varit, hade hon nu upphört att gråta, och min plötsliga
rörelse försvann, mina egna tårar torkade. Jag hade
hållit henne mycket kär i mitt forna lif, men det var nu
hundra år sedan dess! Måhända finner någon att denna
bekännelse vittnar om brist på känsla, men jag tror att
det ej kan finnas någon, hvilkens erfarenhet varit
tillräckligt lik min för att berättiga en sådan dom. Då vi
skulle lämna rummet, föllo mina blickar på det stora
kassaskåpet i det ena hörnet. Jag fäste min
följeslagerskas uppmärksamhet därvid och sade:

"Detta var mitt kassarum så väl som sofrum. I
skåpet därborta ligga många tusen kronor i guld och en
massa värdepapper. Om jag hade vetat, då jag somnade,
huru lång min sömn skulle bli, hade jag likväl tänkt,
att detta guld rikligen skulle förse mina behof i
hvilket annat land eller århundrade som helst, om än så
aflägset. Om någon sagt mig, att en tid någonsin kunde
komma, då det skulle förlora sin köpekraft, hade jag
ansett det för den vildaste fantasi. Och dock vaknar jag
bland ett folk, af hvilket jag för en vagnslast guld icke
kan köpa ett enda stycke bröd."

Som man kunnat vänta, lyckades jag icke få Edith
att förstå, att det låg någonting så särdeles märkvärdigt
i detta.

"Hvarför i all världen skulle ni det kunna?" frågade
hon blott.



Tjugoförsta kapitlet.

Dr. Leete hade föreslagit, att vi följande dag skulle
göra en rund kring stadens skolor och universitet,
hvarvid han skulle försöka att efter bästa förmåga förklara
det tjugonde århundradets undervisningsväsende.

"Ni skall få se", sade han, då vi begåfvo oss ut
efter frukosten, "att det finns många viktiga
skiljaktigheter mellan våra uppfostringsmetoder och era; den största
är dock den, att nu för tiden alla utan åtskillnad hafva
samma tillfälle till att komma i åtnjutande af den högre
bildning, som på er tid endast stod en mindre del af
folket till buds. Utan denna jämnlikhet i bildning skulle
vi akta ringa allt, hvad vi vunnit i andra hänseenden."

"Det måste vara mycket dyrt", sade jag.

"Om det så slukade halfva nationens inkomst, skulle
ingen knota", svarade Dr. Leete, "icke ens, om man
nödgades offra allt, utom det allra nödvändigaste. Men
sanningen att säga, är det hvarken tio eller fem gånger
dyrare att undervisa tio tusen ynglingar, än ett tusen.
Uppfostran utgör intet undantag från regeln, att alla
företag i större skala bli jämförelsevis billigare, än de som
bedrifvas i mindre utsträckning."

"På min tid var det förskräckligt dyrt att ligga vid
universitetet", sade jag.

"Om jag icke är alltför illa underrättad", svarade
Dr. Leete, "var det icke universitetsstudierna, utan
universitetslifvets slöseri och utsväfningar, som kostade så
mycket. De egentliga kostnaderna vid edra universitet
tyckas ha varit tämligen små, och kunde ha varit ännu
mindre, om universiteten haft tillräckligt understöd af
staten. Den högre undervisningen är numera lika billig
som den lägre, ty liksom arbetarne, erhålla äfven lärarne
samma underhåll inom alla grader. Vi ha helt enkelt
till den obligatoriska folkskolan, som redan för hundra
år sedan införts i Massachusetts, lagt ett halft dussin
högre klasser, där yngligen undervisas, till dess han fyllt
tjugotvå år och erhåller hvad ni brukade kalla en bildad
uppfostran, i stället för att vid fjorton à femton års
ålder lämnas vind för våg, utan andra kunskaper än
innanläsning, skrifning och multiplikationstabellen."

"Frånsedt den egentliga kostnaden för dessa extra
uppfostringsår", svarade jag, "skulle vi ej ansett oss ha
råd att så länge hålla dem borta från de egentliga
yrkena. Gossar från fattiga hem gingo vanligen i lära vid
sexton år eller därunder, och voro utbildade i yrket vid
tjugo."

"Vi skulle ej tro, att ni hade ens någon materiell
vinst af ett sådant tillvägagående", svarade Dr. Leete.
"Den större duglighet, som uppfostran förlänar inom alla
yrken, utom de lägsta, lämnar inom kort full ersättning
för den tid, som användts till dess förvärfvande."

"Vi fruktade äfven, att en högre uppfostran, som
visserligen gjorde männen lämpliga för de lärda yrkena,
skulle förtaga lusten för allt slags kroppsarbete."

"Det var den verkan högre bildning hade på er tid,
såsom jag vet genom böcker", svarade doktorn, "och det
var ju ej så underligt, då kroppsarbete på den tiden
innebar umgänge med en rå, okunnig folkklass. Det finns
icke någon sådan klass nu. En sådan känsla var helt
naturlig då, ty man tog för afgjordt, att alla de, som
erhöllo en högre uppfostran, voro bestämda för de lärda
yrkena eller ett lif i rikedom och sysslolöshet. En dylik
uppfostran innebar däremot för den, som hvarken var
rik eller hade tillfälle att nå befordran på
ämbetsmannabanan, detsamma som felslagna förhoppningar,
misslyckad existens, ett bevis på underlägsenhet snarare än
motsatsen. Men nu, då den högsta bildning anses
nödvändig blott för att man skall kunna njuta af lifvet, utan
afseende på hvad slags arbete man har att utföra,
innebär besittningen däraf ingenting dylikt."

"När allt kommer omkring", anmärkte jag, "kan ingen
uppfostran bota naturlig dumhet eller ersätta bristande
andlig begåfning. Om ej människans naturliga begåfning
i genomsnitt är högre än på min tid, torde denna högre
uppfostran i det närmaste vara bortkastad på en stor
del af folket. Vi ansågo att det fordrades en viss
mottaglighet för bildning för att göra det mödan värdt att
odla en människas förstånd, på samma sätt som det
tarfvas en viss naturlig fruktbarhet hos jorden, för att det
skall löna sig att odla henne."

"Det fägnar mig", sade Dr. Leete, "att ni använde
den liknelsen, ty det är just den, som jag själf skulle
ha valt för att belysa våra moderna åsikter angående
uppfostran. Ni säger, att det land icke odlas, som är
så fattigt, att afkastningen icke betäcker
arbetskostnaden. Men mycket land, som icke strax lämnar någon
egentlig afkastning, odlades på er tid och odlas äfven
nu. Jag syftar på trädgårdar, parker, allmänningar och
öfver hufvud jordstycken, som på grund af sitt läge
skulle bli en nagel i ögat på folk, om ogräs och snår
finge fritt frodas där. Därför odlas de, och ehuru deras
afkastning är ringa, finns det intet stycke mark, som i
vidsträcktare bemärkelse bättre lönar odlarens möda. På
samma sätt är det med de män och kvinnor, med hvilka
vi komma i beröring, hvilkas röster genljuda i våra öron,
hvilkas uppförande på otaliga sätt inverka på vår
trefnad — hvilka i själfva verket lika mycket höra till våra
lifsvillkor, som den luft vi andas, eller de ting, hvarmed
vi tillfredsställa våra fysiska behof. Och om vi ej hade
råd att uppfostra alla, skulle vi snarare utvälja de
dummaste eller råaste, än de mest begåfvade, att mottaga
hvad uppfostran vi kunde bibringa dem. De som af
naturen äga finhet och begåfning, kunna bättre undvara
uppfostran, än de i detta hänseende mindre lyckligt
lottade.

"För att låna ett talesätt från er tid, skulle vi ej
anse lifvet värdt att lefva, om vi nödgades vara omgifna
af en rå, ohyfsad, fullkomligt obildad folkmassa, såsom
det var de få bildades lott på er tid. Kan man nöja
sig med att blanda sig med en illaluktande hop, blott
därför, att man själf parfymerat sig? Kan man känna
den ringasta trefnad i ett palats, hvars fönster åt alla
fyra sidor vetta utåt stallgårdar? Och dock kan man
säga, att de som på er tid ansågos lyckligast lottade
med afseende på bildning och förfining, befunno sig i
just en sådan ställning. Jag vet, att de fattiga och
okunniga då afundades de rika och bildade; men oss
synes det, som om de senare, omgifna som de voro af
smuts och djuriskt elände, hade det föga bättre än de
förra. En bildad person på er tid kan liknas vid en
man, som står nedsjunken ända till halsen i ett
stinkande träsk, tröstande sig med en flaska luktsalt. Ni
inser kanske nu hvilken ståndpunkt vi intaga i frågan
om en allmän högre bildning. Ingenting är så viktigt
för en människa, som att hafva intelligenta, bildade
personer till grannar. Därför är det bästa nationen kan
göra för vår lycka, att uppfostra våra grannar. Om hon
underlåter att göra detta, minskas värdet af vår egen
uppfostran i våra ögon till hälften, och mången
smakriktning, som vi odlat, blir en källa till ordentlig pina.

"Då hos er somliga erhöllo den mest bildade
uppfostran, under det den stora massan blef utan, blef
svalget dem emellan nästan lika stort som det mellan de
olika djurarterna, hvilka icke på något sätt kunna
meddela sig med hvarandra. Hvad kunde vara grymmare
än denna bildningens orättvisa fördelning? Om
bildningen däremot allmänt och lika fördelas, förblir väl
olikheten människorna emellan, hvad naturliga gåfvor
beträffar, lika framträdande, som den af naturen är, men
de lägsta hafva kommit på en mycket högre ståndpunkt.
Djurisk råhet är försvunnen. Alla hafva en viss
humanistisk bildning, förmå uppskatta all kunskap och hysa
beundran för den högre odling, som de icke förmått
tillägna sig. De hafva alla blifvit i stånd att själfva njuta
och att i olika grad, men alla i någon mån, bidraga till
ett förfinadt samhällslifs nöjen och inflytelse. Man talar
om det nittonde århundradets bildade samhällslif — men
hvaraf utgjordes det väl annat, än af några spridda, knappt
skönjbara oaser i en ofantlig, för öfrigt oafbruten öken?
De personer, som voro i stånd till intellektuella
sysselsättningar och förfinadt umgängeslif, utgjorde ett så
försvinnande fåtal i jämförelse med massan af deras
samtida, att de knappt förtjäna omnämnas i en allmän
öfversikt af den mänskliga odlingens historia. En enda
generation i våra dagar representerar en större mängd
intellektuellt lif än fem århundraden förr.

"Ännu en grund för att blott den bästa möjliga
uppfostran för alla numera kan fördragas", fortsatte doktorn,
"nämligen den följande generationens intresse i att ha
bildade föräldrar. Med ett ord, vårt uppfattningsväsen
hvilar på tre grundprinciper: för det första, hvarje
människas rätt för hennes egen skull till den mest
fulländade uppfostran, nationen kan gifva henne, emedan
lifsnjutningen beror härpå; för det andra, hennes
medborgares rätt att ha henne bildad, emedan trefnaden af
hennes umgänge för dem beror härpå; samt för det
tredje, den oföddes rätt att tillförsäkras intelligenta och
bildade föräldrar."

Jag vill ej i detalj beskrifva, hvad jag denna dag
såg i skolorna. Då jag under mitt förra lif föga
intresserat mig för uppfostringsväsendet, kunde jag blott göra
få jämförelser af intresse. Näst den omständigheten,
att den högre så väl som lägre undervisningen var
allmän, öfverraskades jag af det framstående rum, som
gifvits åt kroppens utbildning och däraf, att skicklighet i
kroppsöfningar och lekar, så väl som bokliga kunskaper
voro faktorer vid bedömandet af ungdomens
välförhållande.

"Uppfostringsdepartementet", förklarade Dr. Leete,
"är ansvarig för lärjungarnas kroppar, så väl som för
deras själar. Hvarje ynglings högsta möjliga fysiska och
andliga utveckling är det dubbla målet för det
undervisningsarbete, som börjar vid sex års ålder och fortgår
till tjugoett."

Jag öfverraskades synnerligen af skolungdomens
strålande hälsa. Mina tidigare iakttagelser icke blott på
mitt värdfolks anmärkningsvärdt fördelaktiga yttre, utan
äfven på de människor, som jag mött på mina
promenader, hade redan ingifvit mig den föreställning, att det
inträdt en allmän fysisk förbättring hos hela släktet
sedan min tid, och då jag jämförde dessa präktiga
ynglingar och dessa friska, harmoniskt utvecklade unga
flickor med den ungdom, jag sett i nittonde århundradets
skolor, kunde jag ej underlåta att meddela min tanke
åt Dr. Leete. Han lyssnade med stort intresse till mina
ord.

"Ert vittnesbörd i denna punkt är ovärderligt", sade
han. "Vi ha visserligen trott, att en sådan förbättring
ägt rum, men vi ha naturligtvis blott teoretiska stöd för
detta antagande. Slumpen har fogat så, att ni ensam af
alla nu lefvande personer kan tala med auktoritet i denna
fråga. När ni offentligt ger er åsikt tillkänna, skall den
säkert vinna stort uppseende. För öfrigt vore det
underligt, om släktet ej förbättrats i fysiskt hänseende. På
er tid fördärfvades de rika genom utsväfningar samt
andlig och kroppslig lättja, då däremot fattigdom,
öfveransträngning, usel föda och förpästade bostäder tärde på
massornas lifskraft. Det arbete, som fordrades af barn,
och de bördor, som lades på kvinnorna, försvagade själfva
lifskällorna. I stället för dessa osunda omständigheter
finna vi nu öfverallt de gynnsammaste lifsvillkor; de unga
vårdas och fostras på det sorgfälligaste; det arbete, som
fordras af alla, är inskränkt till den kraftigaste åldern
och är aldrig omåttligt; näringsbekymren och den
oaflåtliga spänningen af kampen för tillvaron — dessa
inflytelser, som en gång i så hög grad bidrogo till att förstöra
människornas kroppar och själar, finnas icke mera till.
En förbättring af släktet borde sannerligen vara följden
af en dylik förändring. I vissa särskilda hänseenden
veta vi verkligen, att en sådan förbättring inträdt.
Vansinne till exempel, som i nittonde århundradet var en så
fruktansvärdt vanlig följd af ert oförnuftiga lefnadssätt,
har nästan alldeles försvunnit, och med det dess
alternativ, själfmordet."



Tjugoandra kapitlet.

Vi hade lofvat att möta damerna i restauranten.
Efter middagen lämnade de oss, emedan de voro
upptagna, och vi sutto kvar vid våra vinglas och cigarrer
och pratade om alla upptänkliga saker.

"Doktor", sade jag under samtalets lopp, "moraliskt
sedt vore det orimligt af mig att icke beundra ert
samhällsskick och föredraga det framför hvarje annat, som
förut funnits i världen, i synnerhet om jag jämför det
med mitt olyckliga århundrades samhällsförhållanden.
Om jag i natt skulle falla i en hypnotisk sömn, lika lång
som den förra, och tiden därunder skulle gå tillbaka i
stället för framåt, så att jag vaknade upp igen i det
nittonde århundradet och berättade för mina vänner hvad
jag hade sett, skulle de alla medge, att er värld vore ett
paradis af ordning, jämlikhet och lycka. Men mina
samtida voro praktiskt folk, och sedan de gifvit uttryck åt
sin beundran för ert samhälles sedliga skönhet och
materiella glans, skulle de strax börja räkna och fråga,
hvar ni finge pänningar ifrån att göra alla så lyckliga
med; ty naturligtvis måste all den lyx och bekvämlighet,
som jag ser öfverallt omkring mig, förutsätta en mycket
större förmögenhet än den nationen ägde på min tid.
Nu skulle jag visserligen kunna i det allra närmaste
redogöra för de mest iögonenfallande sidorna af ert
samhällsskick, men på denna fråga skulle jag icke kunna
gifva besked, och då skulle de säga, att jag drömt
alltsammans, ty de voro utmärkta räknemästare, mina
samtida. Sedan skulle de naturligtvis aldrig vilja tro mig
mer. Jag vet, att om man på min tid delat nationens
hela årsinkomst i fullkomligt lika delar, hade det ej
kommit mera än tolf à femtonhundra kronor på hvarje
person, hvilket knappast skulle vara mer än
tillräckligt för lifvets nödtorft och några få af dess
bekvämligheter. Huru kommer det sig att ni ha så mycket
mera?"

"Det är en mycket viktig fråga, herr West", svarade
Dr. Leete, "och jag vill icke klandra edra vänner, om, i
det fall ni antog, de förklarade er berättelse vara idel
fantasifoster, då ni ej kunde ge dem ett tillfredsställande
svar. Det är en fråga, som jag icke kan fullständigt
besvara utan att ingå på vidlyftiga förklaringar, och det
skulle taga alltför lång tid i anspråk. Jag måste
hänvisa er till statistiska verk i mitt bibliotek, där ni skall
finna de faktiska stöden för mina allmänna påståenden,
men det vore verkligen skada, om ni skulle stå svarslös
inför edra gamla vänner, då jag genom några allmänna
antydningar skulle kunna hjälpa er på tråden.

"Till en början skall jag framhålla några smärre
poster, hvari vi i jämförelse med er inbespara förmögenhet.
Vi ha hvarken national-, stats-, läns- eller
kommunalskulder. Vi ha intet slags utgifter för här, flotta eller milis,
hvarken med afseende på manskap eller material. Vi
ha intet beskattningssystem, med en hel svärm af
ämbetsmän och skatteindrifvare. Hvad beträffar vår
domare- och poliskår samt våra fångvaktare, är den styrka,
som ensamt Massachusetts på er tid höll sig med, mer
än tillräcklig för hela nationen nu. Vi ha ej, som ni, en
hel klass af brottslingar, som röfvar samhällets
förmögenhet. De personer, som mer eller mindre förlorats för
arbetet, genom vanförhet, sjukdom och kroppslig
svaghet, och som på er tid utgjorde en sådan börda för de
arbetsdugliga, ha nu, då alla lefva under sunda och
angenäma villkor, blifvit allt färre och färre, så att de nu
blott utgöra ett ringa fåtal.

"Ett annat sparsamhetsmoment i vår hushållning är
frånvaron af pänningar och de tusentals med
finansoperationer af alla slag förbundna sysselsättningar,
hvarigenom en hel här af människor fordom hölls undan från
nyttigt arbete. Betänk äfven, att de mycket rikas
slöseri på omåttlig enskild lyx numera bortfallit, ehuru
kanske denna faktor lätt öfverskattas. Kom också ihåg,
att det nu icke finns några lättingar, hvarken rika eller
fattiga — inga drönare.

"En mycket viktig orsak till den forna
fattigdomen var det ofantliga slöseri med arbete och material,
som uppstod därigenom, att man lagade mat och tvättade
hemma och hvar för sig uträttade otaliga andra saker,
som vi bedrifva i samverkan.

"Men en ännu större besparing än någon af dessa,
ja, än alla tillsammans, är den, som uppstår genom vårt
fördelningsväsende, hvari det arbete, som förr med en
oerhörd kraftförbrukning, onödiga transporter och
oändligt handterande af varorna utfördes af köpmän och
bodägare med deras olika klasser af börsjobbare,
grosshandlare, minuthandlare, agenter, handelsresande och
mellanhänder af alla slag, numera förrättas af tiondedelen af
alla dessa, och utan att den ringaste kraft förslösas. Ni
känner redan i någon mån till vårt fördelningsväsen.
Våra statistiker beräkna, att en åttiondedel af våra
arbetare äro nog för att verkställa den
förnödenhetsfördelning, som på er tid tog en åttondedel af hela folket i
anspråk; hela denna åttondedel hölls således borta från
de egentliga näringarna."

"Jag börjar förstå", sade jag, "hvar ni får er större
förmögenhet ifrån."

"Förlåt", svarade Dr. Leete, "men det kan ni
knappast göra än. De besparingar, jag hittills nämnt,
motsvara möjligen, i betraktande af hvad de direkt inbespara
i arbete och indirekt genom mindre materialförbrukning,
ett tillägg i er årliga förmögenhetsproduktion af halfva
dess förra omfång. Dessa poster äro emellertid knappast
värda ett omnämnande i jämförelse med det oerhörda
slöseri, som oundvikligen blef en följd däraf, att
nationens näringar voro öfverlämnade åt den privata
företagsamheten. Huru stora besparingar edra samtida än kunde
utfundera, då det gällde förbrukningen, och huru
underbara framsteg de än gjorde på de mekaniska
uppfinningarnas område, skulle de dock aldrig hafva lyckats höja
sig ur fattigdomens elände, så länge de höllo fast vid
detta system.

"Ett slösaktigare sätt att tillgodogöra sig den
mänskliga arbetskraften kunde knappast utfunderas, men till
människoandens heder bör det erkännas, att detta
system aldrig utfunderades, utan blott var en kvarlefva
från okunnighetens tider, då bristen på samhällsordning
omöjliggjorde hvarje slags samverkan."

"Jag medger gärna", sade jag, "att vårt
näringsväsende, etiskt sedt, var mycket dåligt, men såsom en blott
och bart förmögenhetsframbringande maskin, frånsedt den
sedliga sidan, funno vi det beundransvärdt."

"Såsom jag nyss sade", återtog doktorn, "är ämnet
alltför vidlyftigt för att vi nu skulle kunna gå till botten
däraf, men om det verkligen intresserar er att höra några
af de förnämsta anmärkningar, som vi nutidsmänniskor
hafva att göra mot ert näringsväsen, skall jag i korthet
vidröra dem.

"Det slöseri, som härrörde sig däraf, att näringarnas
ledning lämnades åt oansvariga personer, som handlade
utan samförstånd och endräkt, var fyrfaldigt: slöseri
genom misslyckade företag, genom näringsidkarnas inbördes
konkurrens och fiendtlighet, genom periodiska
handelsstockningar och fabrikskriser, samt genom det myckna
kapital och arbete, som ständigt låg obegagnadt.
Hvilken som helst af dessa fyra stora läckor skulle, om alla
de andra tillstoppades, ha räckt till att göra ett
välstående folk fattigt.

"Vi skola först betrakta det slöseri, som uppstod
genom misslyckade företag. Emedan på er tid
förnödenheternas både framställning och fördelning saknade
enhetligt ordnande, kunde man omöjligt veta, precis huru
stor efterfrågan var för en viss artikel, eller i huru stor
omfattning den fanns att tillgå. Därför var hvarje
privatkapitalists företag ett mer eller mindre vågadt
experiment. Den planläggande affärsmannen, som ej i likhet
med vår styrelse hade någon öfverblick öfver tillgång
och efterfrågan, kunde aldrig vara säker på, hvarken
hvad folk behöfde, eller hvilka anordningar andra
kapitalister vidtagit för att förse dessa behof. Då vi veta
detta, kan det icke förvåna oss, att man ansåg utsikterna
vara flere mot en, att ett gifvet affärsföretag skulle
misslyckas, och att det var vanligt, att personer, som
slutligen gjorde en lyckträff, upprepade gånger hade
misslyckats förut. Om en skomakare för hvarje par skor han
lyckades fullborda, fördärfvade lädret till fyra eller fem
par förutom den tid han förspillde därpå, skulle han ha
ungefär lika stor utsikt till att bli rik, som edra
samtida med sin privat-företagsamhet och sina fyra till fem
misslyckade företag för hvarje framgång.

"Det andra stora slöseriet kom af konkurrensen.
Industrien var ett slagfält, på hvilket arbetarne genom
att bekriga hvarandra förslösade krafter, som i samfäldt
arbete, liksom numera, kunnat eröfra välstånd åt alla.
Det fanns icke ett spår till barmhärtighet eller
medlidande i denna kamp för brödet. Att med berådt mod
tränga sig in på ett affärsområde och tillintetgöra de
företag, som redan existerade inom detsamma för att
uppbygga sitt eget på dessas ruiner, var en bedrift, som
aldrig förfelade att väcka beundran. Och det är just
icke någon öfverdrift att jämföra denna slags kamp med
verkligt krig, för så vidt det angår de själskval och
fysiska lidanden, som åtföljde brödkriget, och det elände,
som drabbade de slagna och deras anhöriga. Om en
nutidsmänniska ser tillbaka på er tid, är det ingenting, som
vid första anblicken mera öfverraskar henne än den
omständigheten, att de medborgare, som arbetade inom
samma näringsfack, i stället för att vänskapligt umgås
som kamrater och samarbetare med gemensamt mål,
betraktade hvarandra som fiendtliga rivaler, hvilka man
borde fatta i strupen och kasta till marken. Detta
förefaller verkligen som galenskap, ja, rent af dårhusmässigt.
Men vid närmare betraktande finner man, att det hela
är fullt förklarligt. Era på lif och död
konkurrerande samtida visste mycket väl, hvad de gjorde. Det
nittonde århundradets näringsidkare arbetade icke, likt
våra, gemensamt till det allmännas underhåll, utan hvar
och en sträfvade blott och bart för sitt eget underhåll
på det allmännas bekostnad. Om de under sträfvan mot
detta sitt mål på samma gång ökade det allmänna
välståndet, skedde detta helt och hållet oafsiktligt. Det var
lika lätt och lika vanligt, att man ökade sin privata
förmögenhet på ett sätt, som skadade det allmänna bästa.
Ens yrkesbröder voro nödvändigtvis ens värsta fiender,
ty under ert samhällsskick, som gjorde den enskilda
vinsten till näringsverksamhetens enda driffjäder, önskade
hvarje enskild näringsidkare, att den vara, han
tillverkade, skulle förekomma så sällsynt som möjligt. Det låg
i hans intresse, att det ej skulle frambringas mera däraf
än han själf kunde åstadkomma. All hans diktan och
traktan gick ut på att, så längt omständigheterna
medgåfvo, slå under sig hela tillverkningen genom att
ekonomiskt slå ihjäl alla, som arbetade inom samma
affärsgren, som han själf. Sedan han slagit ihjäl så många
som möjligt, blef det hans mål att förbinda sig med dem,
som han ej kunde tillintetgöra, och förvandla deras
inbördes strider till ett gemensamt krig mot den stora
allmänheten. Ringar, syndikat, trusts, tror jag ni
brukade kalla dessa företag, som afsågo att drifva upp
priserna, till dess man närmat sig den punkt, då folk hellre
ville undvara varan än betala priset. Näringsidkarens
käraste dröm i det nittonde århundradet var att
fullständigt behärska tillgången på någon af lifsförnödenheterna,
så att han skulle kunna hålla allmänheten på
svältpunkten och alltid begära hungersnödspriser för sina varor.
Detta är hvad som i nittonde århundradet kallades för
näringssystem. Ni får själf afgöra, om det icke i vissa
afseenden är snarlikt ett system för att hindra
näringsverksamheten. Någon gång, då vi hafva godt om tid,
skall jag be er söka förklara för mig en sak, som jag
aldrig lyckats begripa, ehuru jag studerat den med
särskildt intresse, nämligen huru så skarpsinniga människor
som edra samtida i många hänseenden tyckas hafva
varit, någonsin kunnat anförtro uppdraget att förse
samhället med dess lifsförnödenheter, åt en samhällsklass, hvars
hela intresse var att svälta det. Jag försäkrar er att vi,
långt ifrån att förvåna oss öfver att världen icke blef rik
under en dylik anordning, snarare anse det för ett
under, att den icke rent af förgicks af brist och elände.
Och vår förvåning blir ännu större, då vi iakttaga några
ytterligare slag af slöseri, som förekommo på er tid.

"Frånsedt bortslösandet af arbete och kapital genom
missriktad affärsverksamhet och den ständiga
blodsutgjutelsen i näringskriget, var ert samhälle underkastadt
periodiska hvälfningar, hvilka voro lika olycksdigra för den
försiktige som den oförsiktige, för den lycklige segraren
som hans offer. Jag syftar på de affärskriser, som med
fem à tio års mellanrum drabbade nationens näringar,
krossande alla svagare företag och förlamande de
starkaste, som åtföljdes af långa perioder, ofta flere år af så
kallade dåliga tider, under hvilka kapitalisterna långsamt
repade sig, medan arbetarne svälte och ställde till bråk.
Därefter följde en kort blomstringsperiod, som i sin tur
efterträddes af en ny kris och nya år af afmattning. Allt
efter som handeln utvecklades och gjorde folken
beroende af hvarandra, blefvo dessa kriser världsomfattande,
under det att de efterföljande dåliga tiderna blefvo allt
efterhängsnare, i samma mån som det af kriserna
berörda området utvidgades, och till följd däraf utsikterna
att hämta krafter på nya marknader, blefvo färre. I
samma mån som världsindustrien mångfaldigades och
utvecklades och det däri nedlagda kapitalet växte, blefvo
dessa affärsrubbningar talrikare, till dess det under
senare delen af det nittonde århundradet förekom två
dåliga år mot ett godt, och industriväsendet, som aldrig
förr nått en så stor utsträckning eller så imponerande
höjd, hotade att störta samman under sin egen tyngd.
Efter ändlösa debatter tyckas edra ekonomer vid denna
tidpunkt ha kommit till den förtviflade slutsatsen, att
det var lika omöjligt att hindra eller begränsa dessa
kriser, som att förebygga torka eller orkaner. Det
återstod endast att uthärda dem som ett nödvändigt ondt
och att, då stormen gått öfver, söka reparera den illa
åtgångna industribyggnaden, alldeles som invånarne i
vulkaniska länder ideligen återuppbygga sina städer på
samma grund.

"Så till vida som edra samtida ansågo orsakerna till
denna olycka oupplösligt förbundna med ert
näringsväsende, hade de tvifvelsutan rätt. De lågo i själfva den
grund, som det hvilade på, och blefvo mer och mer
olycksbringande i sina verkningar, i samma mån som
affärsmaskineriet tillväxte i omfång och blef mera
inveckladt. En af dessa orsaker var frånvaron af gemensam
kontroll öfver de olika näringsgrenarne och den däraf
följande omöjligheten att utveckla dem harmoniskt och i
ett ändamålsenligt sammanhang. Den oundvikliga
följden af denna brist blef, att de aldrig höllo jämna steg
med hvarandra eller med efterfrågan.

"Öfver efterfrågan hade man icke den kontroll, som
ett ordnadt fördelningsväsende ger oss, och det första
märkbara tecknet till att den öfverskattats inom något
näringsområde, var prisfall, bankrutter, fabriksstängningar,
lönereduktioner eller arbetares massafskedande. Dylika
förhållanden voro ständigt rådande inom åtskilliga
näringsgrenar, äfven under så kallade goda tider, men en
kris blef det blott, när många yrken samtidigt berördes
af olyckan. Marknaden öfversvämmades af varor, som
rönte ringa efterfrågan och därför måste säljas till hvarje
pris. Eftersom de arbetare och fabriksägare, som
tillverkade dessa varor, delvis eller helt och hållet miste
löner och vinst, förlorade de äfven sin köpkraft som
förbrukare af andra varor. Följaktligen uppstod det på
konstlad väg brist på efterfrågan för dessa, som icke
ursprungligen tillverkats till öfverflöd, till dess äfven deras
pris sänktes och deras tillverkare beröfvades arbete och
inkomst. Krisen var nu i full gång och kunde icke
häjdas, förr än nationen dyrt fått umgälla den.

"Ännu en sak, som ofta framkallade och alltid i
fruktansvärdt hög grad försvårade kriserna, var
oupplösligt förbunden med er samhällsordning, nämligen
pänninge- och kreditväsendet. Penningar voro nödvändiga,
då näringarna lågo i många enskildas händer, och man
måste köpa och sälja för att få hvad man behöfde. Man
kan emellertid med fog invända mot dem, att de i
stället för föda, kläder och andra saker satte blotta
konventionella representanter för desamma. Detta gynnade
en begreppsförvirring med afseende på varorna och
deras representanter, hvilken öppnade väg för
kreditväsendet och dess fruktansvärda själfbedrägeri. Sedan
människorna redan vant sig vid att mottaga penningar för
förnödenheter, gingo de snart ett steg längre och togo
löften för pänningar och glömde att blicka bakom
representanten efter det ting denne representerade. Penningen
var ett tecken för verkliga förnödenheter, men krediten
var blott ett tecken för ett tecken. Det fanns en
naturlig gräns för guld och silfver, d. v. s. verkliga
penningar, men för krediten fanns det ej någon; följden blef,
att kreditens, d. v. s. penningelöftenas, omfång upphörde
att äga verklig motsvarighet mot de penningar, och ännu
mindre mot de förnödenheter, som verkligen funnos.
Under en sådan ordning framkallades talrika periodiska
kriser af en lika tvingande lag som den, som kullstörtar
en byggnad, hvars tyngdpunkt kommit utanför
understödsytan. En af era falska föreställningar var, att blott
regeringen och de banker, hon bemyndigat, utgåfvo
penningar, men en hvar, som lämnade en kronas kredit,
utgaf pänningar till detta belopp, hvilka pänningar lika
väl som andra kommo omsättningen att växa öfver sina
bräddar till nästa kris. Kreditväsendets stora
utsträckning karaktäriserar senare delen af nittonde
århundradet och bär till stor del skulden för de nästan
oupphörliga affärsrubbningar, som utmärka denna tid. Huru
farlig krediten än var, kunde ni ej undvara den, ty i brist
på nationell eller annan offentlig anordning af landets
kapital var den ert enda medel att samla och rikta
detsamma på industriella företag. Den utgjorde sålunda
ett högst verksamt medel att förstora det på enskild
företagsamhet grundade näringsväsendets förnämsta fel,
därigenom att den satte enskilda näringar i stånd att slå
under sig orimligt stora delar af landets tillgängliga
kapital och just på detta sätt förbereda en kris.
Affärsföretag voro alltid invecklade i stora skulder för
kreditutläggningar både till hvarandra, till banker och
kapitalister, och det var vanligen denna kredits plötsliga
uppsägning vid första tecken till kris, som påskyndade
krisens utbrott.

"Det var era samtidas olycka, att de nödgades
uppföra sin affärsbyggnad af ett material, som när som helst
kunde explodera. De voro i samma belägenhet som en
man, som bygger sitt hus med dynamit i stället för
murbruk, ty krediten kan ej jämföras med något annat.

"Gif akt på vårt system, huru det arbetar, så inser
ni snart, huru onödiga dessa affärsrubbningar, om hvilka
jag talat, egentligen voro, och huru de helt och hållet
berodde på, att man öfverlämnade näringarna åt enskild,
oorganiserad ledning. Öfverproduktion inom särskilda
näringsgrenar, hvilket var er tids spöke, kan numera ej
komma i frågan, ty genom att förbinda fördelning och
tillverkning kunna vi bestämma tillgången i förhållande
till efterfrågan, liksom maskinisten genom att reglera
ångtillflödet bestämmer cylinderns hastighet. Men
antag, att det på grund af felaktig beräkning uppstått
öfverproduktion af någon förnödenhet. Följaktligen
upphör eller slappas tillverkningen inom detta område, men
ingen blir därför sysslolös. De lediga arbetarne finna
genast sysselsättning inom någon annan afdelning af den
ofantliga verkstaden och förlora endast den tid, som går
åt för ombytet, och hvad öfverproduktionen beträffar,
äro nationens affärer storartade nog för att kunna bära
den, huru stor den än må vara, till dess den
upphunnits af efterfrågan. I händelse af en sådan
öfverproduktion, finns det ej hos oss som hos er något inveckladt
maskineri, som råkar i oordning och tusenfaldigt
förstorar det ursprungliga misstaget. Då vi icke ens ha
penningar, ha vi naturligtvis ännu mindre kredit. Alla
beräkningar ha omedelbart med de verkliga föremålen att
skaffa — mjöl, järn, virke, ull och arbete — för hvilka
penningar och kredit för er voro missledande
representanter. I våra kostnadsberäkningar kan intet misstag
ske. Ur årets näringsalster tages så mycket som är
nödvändigt för folkets behof, och på samma sätt sörjes
för det arbete, som erfordras till att anskaffa hvad
nästa år skall förbruka. Öfverskottet af material och
arbete utgör hvad som utan olägenhet kan anslås till
förbättringar. Om skörden är dålig, är årets öfverskott
mindre än vanligt, det är allt. Med undantag af
obetydliga, tillfälliga verkningar af dylika naturliga orsaker,
förekommer det icke några växlingar i affärslifvet;
nationens materiella välstånd fortgår oafbrutet från
generation till generation, likt en ständigt rinnande ström, som
blir allt bredare och djupare.

"Edra affärskriser, Herr West", fortsatte doktorn,
"hade, liksom de båda andra slagen af storartadt
nationellt slöseri, ensamt varit tillräckliga att för alltid
hålla er kvar i eländet. Men det fanns en annan viktig
orsak till er fattigdom, som jag ännu ej berört, nämligen
den omständigheten, att en stor del af ert kapital och
arbete låg sysslolöst. Hos oss är det förvaltningens
uppgift att hålla hvarje del af landets tillgängliga kapital
och arbete i ständig sysselsättning. På er tid fanns det
ej någon allmän kontroll öfver hvarken kapital eller
arbete, och en stor del af båda blef aldrig använd.
’Kapitalet håller sig gärna undan’, brukade ni säga, och det
vore sannerligen lättsinnigt, om det ej sökt hålla sig
undan i en tid, då det fanns den största sannolikhet för
att hvilket affärsföretag som helst skulle sluta med
bankrutt. Det har ej funnits någon tid, då ej storleken af
det kapital, som nedlades i någon vinstgifvande näring,
kunde ha ökats, om det funnits tillräcklig säkerhet.
Storleken af det sålunda använda kapitalet undergick
beständiga växlingar, allt efter den större eller mindre
känslan af osäkerhet med afseende på affärslifvets
ställning, och följden blef, att de nationella näringarnas
resultat i hög grad växlade olika år. Men af samma skäl
som det i särskildt osäkra tider användes mindre
kapital än då ställningen ansågs något bättre, brukade man
en mycket stor del kapital icke alls, emedan risken
äfven i de bästa tider alltid var mycket stor.

"Vi böra äfven lägga märke till, att den stora mängd
kapital, som alltid sökte användning i någorlunda säkra
företag, fruktansvärdt förbittrade konkurrensen mellan
kapitalisterna, så snart ett fördelaktigt tillfälle till dylik
kapitalsanvändning yppade sig. Kapitalets sysslolöshet
innebar naturligtvis arbetskrafternas sysslolöshet i
motsvarande grad. Och hvarje växling inom affärslifvet, ja,
den minsta ändring inom handels- eller
industriförhållandena, för att ej tala om de otaliga bankrutter, som
äfven under de bästa tider årligen inträffade, gjorde
oupphörligt en massa människor sysslolösa för hela
veckor, månader, ja år. En stor del af dessa ströko under
ständigt sökande efter arbete omkring i landet och blefvo
än yrkesmässiga landstrykare, än brottslingar. ’Gif oss
arbete’, var det rop, som nästan alla tider på året ljöd
från en mängd af arbetslösa, och då affärerna gingo
dåligt, svällde denna hop till en hel här af förtviflade, så
att till och med regeringarnas trygghet kunde anses
hotad. Kan det gifvas något tydligare bevis på att
privatkapitalistiska företag grundade samhällets oförmåga att
befordra nationens allmänna välstånd, än den
omständigheten, att i sådana tider af allmän fattigdom och nöd
kapitalisterna måste slås om säkra placeringar för sina
penningar, och arbetarne bråka och bränna, emedan de
ej kunde finna arbete?

"Och nu, Herr West", fortsatte Dr. Leete, ber jag
er lägga på minnet, att jag hittills blott negativt antydt
det nationella näringsvärdets fördelar genom att
framhålla vissa olycksdigra brister och orimligheter inom den
på enskild företagsamhet grundade samhällsordningen.
Ni får medge, att dessa i och för sig vore tillräcklig
förklaring på den omständigheten, att nationen numera är
så mycket rikare än förr. Men den positiva sidan af
saken har jag knappast vidrört. Antag att det på
enskild företagsamhet grundade näringsväsendet hade varit
utan alla de svåra läckor, som jag omtalat, att intet
slöseri ägt rum pä grund af missriktade ansträngningar,
föranledda af missuppfattad efterfrågan och oförmåga att
öfverskåda näringsfältet. Antag äfven, att inga krafter
bortkastats på onödig konkurrens. Antag äfven, att
ingenting förlorats genom affärskriser, börspaniker,
bankrutter och fabriksstängningar, och följaktligen ej heller
genom kapitalets och arbetskrafternas ofruktbarhet.
Antag, att alla dessa brister, som bli den oundgängliga
följden däraf, att industriens ledning anförtros åt
privatkapitalister, genom ett underverk hade helats och systemet
dock kvarstått, så skulle likväl det resultat, som uppnås
genom nutidens industriväsen och den uppsikt, som hela
nationen utöfvar på detsamma, förbli utomordentligt
öfverlägset.

"Ni hade rätt storartade spinnerier och väfverier på
er tid, ehuru de ej kunna jämföras med våra. Utan
tvifvel har ni någon gång besökt en eller annan af dessa
det nittonde seklets stora fabriker, som, sträckande sig
öfver stora områden, sysselsatte tusentals händer och
under samma tak och samma ledning förenade alla de
hundratals olika bearbetningssätt, som förvandlade
bomullsbalen till en packe glänsande kattun. Den ofantliga
besparing af mänsklig och mekanisk kraft, som uppnås
genom hvarje hjuls och hvarje hands fullkomligt
harmoniska samverkan med alla de öfriga, har helt säkert
väckt er beundran. Utan tvifvel har ni betänkt, huru
mycket mindre samma arbetsstyrka skulle åstadkomma,
om alla arbetade hvar för sig, oberoende af hvarandra.
Skulle ni anse det vara öfverdrift, om jag påstår, att det
yttersta, som spridda, hvar för sig verkande arbetare —
de må nu stå i huru vänskapligt förhållande till
hvarandra som helst — kunde uträtta, icke blott ökades med
några procent, utan mångfaldigades från den stund, då
deras verksamhet ordnades under gemensam ledning?
Nå väl, herr West, sedan nationens hela näringsväsende
på detta sätt inordnats under samma styrelse, så att alla
olika näringsgrenar samverka, har, äfven om man
frånser de fyra förutnämnda slöserimetoderna,
totalafkastningen mångfaldigats i samma grad som fabriksarbetets
afkastning ökats genom samverkan. Så länge ett folks
arbetsstyrka står under myriader enskilda kapitalisters
ledning, förhåller sig dess arbetsduglighet, äfven om
ledarne icke ömsesidigt bekämpa hvarandra, till hvad som
under en enda centralledning kan åstadkommas, såsom
en af tusen stridiga röster kommenderad pöbelhops eller
barbarhops krigsduglighet till en disciplinerad, under en
enda öfverbefälhafvare kämpande armés — en sådan
krigsmaskins, till exempel, som den tyska hären på
Moltkes tid."

"Efter allt hvad ni sagt mig", svarade jag,
"förundrar det mig ej så mycket, att nationen nu är rikare än
förr, som snarare, att ni icke alla äro rika som Krösus."

"Nåja", svarade doktorn, "vi ha det ganska bra, så
bekvämt och präktigt, som vi någonsin kunna önska.
Den skrytsamma täflan, som på er tid ledde till så
mycken dårskap och lyx, som föga eller intet hade
gemensamt med verklig välmåga, kan naturligtvis ej förekomma
i ett samhälle, där alla ha fullkomligt lika inkomster och
ärelystnaden ej åstundar mera, än det som verkligen
förljufvar lifvet. Vi kunde visserligen ha mycket större
personliga inkomster, om vi ville till detta ändamål
förfoga öfver afkastningens årliga öfverskott, men vi
föredraga att använda det till offentliga arbeten och nöjen,
i hvilka alla kunna hafva del, såsom till exempel
allmänna lokaler och byggnader, konstgallerier, broar,
bildstoder, samfärdsmedel, städernas förbättring, storartade
skådespel och musikfester samt till att på många andra
sätt tillgodose folkets behof af nöjen och vederkvickelse.
Ni har ännu ej haft tillfälle att iakttaga vårt lefnadssätt,
herr West. Våra hem äro bekväma, men glansen i vårt
lif är koncentrerad på umgänget med våra medborgare.
Då ni närmare lärt känna detta, skall ni få se, "hvart
pengarna taga vägen", såsom ni brukade säga, och jag
är öfvertygad om, att ni skall medge, att vi använda
dem väl."

"Jag förmodar", sade Dr. Leete, då vi gingo hem
från restauranten, "att ingenting skulle hafva sårat era
rikedomsdyrkande samtida mera, än om man framkastat
den anmärkningen, att de ej förstodo sig på att förtjäna
penningar. Icke desto mindre är just detta historiens
dom öfver dem. Deras samhällsordning med dess
fiendtlighet och brist på sammanhållning mellan de olika
näringarna var lika ekonomiskt orimlig som moraliskt
förkastlig. Själfviskheten var deras enda lag, och själfviskhet
med afseende på näringsflitens afkastning är liktydig med
själfmord. Konkurrensen, som är själfviskhetens yttre
form, är blott ett annat ord för kraftförskingring, under
det att samverkan är den fruktbärande flitens hemlighet;
men icke förr än begäret att samla egna skatter gifvit
vika för begäret att öka det allmänna förrådet, kan
samarbete mellan de olika näringarna förverkligas och något
egentligt rikedomsvärf börja. Om den grundsatsen, att
alla böra äga lika delaktighet i arbete och njutning, ej
vore den enda verkligt mänskliga och förnuftiga
grundvalen för samhällslifvet, skulle denna sanning dock
förtjäna att genomdrifvas såsom den enda ekonomiskt
riktiga, ty förr än själfviskhetens och egennyttans splittrande
inflytande bortfallit, kan intet verkligt samarbete äga rum
inom näringslifvet."



Tjugotredje kapitlet.

Samma afton, då Edith och jag sutto i musikrummet
och lyssnade till ett par nummer ur dagens program, som
ådragit sig min uppmärksamhet, begagnade jag mig af
en paus i musiken för att säga:

"Jag har en fråga att framställa, men fruktar att ni
skall anse mig ogrannlaga, om jag gör det."

"Det skall jag visst icke göra", svarade hon
uppmuntrande.

"Jag är i samma belägenhet som en obehörig
lyssnare", fortfor jag, "som uppsnappat några ord, som
synbarligen angingo honom, ehuru de ej voro ämnade för
hans öron, och som nu har den djärfheten att bedja den
talande upplysa honom om resten."

"En obehörig lyssnare?" upprepade hon förvånad.

"Ja, men på samma gång en ursäktlig lyssnare",
svarade jag, "hvilket jag hoppas ni skall medge."

"Detta låter mycket hemlighetsfullt", svarade hon.

"Ja, så hemlighetsfullt", sade jag, "att jag ofta
undrat, om jag verkligen hört, hvad jag nu ämnar fråga
er om, eller om jag blott drömt alltsammans. Ni skall
säga mig, huru det förhåller sig. Det hände nämligen
på följande sätt. Då jag vaknade upp ur min
hundraåriga sömn, var mitt första medvetna intryck ljudet af
röster, som talade omkring mig. Jag märkte sedan, att
det var er fars, er mors och er egen. Först hörde jag
er fars röst säga: ’Han skall just öppna ögonen. Det
är bäst, att han ej får se mer än en af oss till en
början.’ Såvida ej allt varit en dröm, sade ni då: ’Lofva
mig då att ej berätta det för honom!’ Er far tycktes
tveka att ge något löfte, men ni envisades, och er
moder ställde sig på er sida, så att han slutligen lofvade.
Då jag slog upp ögonen, såg jag blott honom."

Det hade varit mitt fulla allvar, då jag sade, att jag
icke visste, om jag drömt detta samtal, som jag inbillat
mig hafva hört, så otroligt föreföll det mig, att dessa
människor skulle veta någonting om mig — deras
farföräldrars samtida — som jag icke visste själf. Men då
jag såg, hvilken verkan mina ord gjorde på Edith, visste
jag, att det icke varit någon dröm, utan en gåta, den
hemlighetsfullaste, som jag någonsin råkat ut för. Från
det ögonblick hon förstod, hvarthän mina frågor syftade,
visade hon alla tecken till den största förlägenhet. Hon
slog förskräckt ned ögonen, som eljes alltid så frimodigt
blickade rakt framför sig, och rodnade från halsen ända
upp till hårfästet.

"Förlåt", sade jag, så snart jag hämtade mig från
min häpnad öfver mina ords sällsamma verkan. "Det
tyckes således icke hafva varit någon dröm. Det är
någon hemlighet, som angår mig, som ni döljer för mig.
Men tycker ni verkligen icke, att det är litet hårdt, att
en person i min belägenhet ej underrättas om allt
möjligt, som gäller honom själf?"

"Det, gäller icke er — jag menar, icke direkt. Det
är ingenting om er — egentligen", svarade hon knappast
hörbart.

"Men det angår mig dock på ett eller annat sätt",
vidhöll jag. "Det måste vara af intresse för mig."

"Jag vet icke det ens", svarade hon häftigt rodnande
och med en hastig blick på mig. Ett förtjusande leende
lekte på hennes läppar och förrådde, att hon trots sitt
bryderi hade en viss känsla af någonting komiskt i sin
belägenhet. "Jag är icke ens säker på att det skulle
intressera er."

"Er fader önskade säga mig allt", fortfor jag
förebrående. "Det var ni, som förbjöd honom det. Han
tyckte, att jag borde få veta det."

Hon svarade ej. Hon var så förtjusande i sin
förvirring, att det nu lika mycket var önskan att förlänga
situationen som min ursprungliga nyfikenhet, som gjorde
att jag envisades.

"Får jag aldrig veta det? Ämnar ni aldrig berätta
det för mig?" frågade jag.

"Det beror på", svarade hon efter en lång tystnad.

"På hvad?" envisades jag.

"Ni frågar för mycket", svarade hon. Därpå lyfte
hon upp sitt ansikte mot mig och hennes leende läppar,
flammande kinder och outgrundliga blick gjorde henne
rent af förtrollande, då hon sade:

"Hvad skulle ni tänka, om jag sade, att det beror
på — er själf?"

"På mig själf?" upprepade jag. "Huru är det
möjligt?"

"Herr West, vi gå miste om ett förtjusande
musikstycke," blef hennes enda svar på denna fråga, och
genom att sätta fingret till en knapp vid telefonen kom
hon luften i rummet att genljuda af tonerna af en adagio.
Sedan aktade hon sig för att låta det bli några pauser
i musiken. Hon höll ansiktet bortvändt från mig och
låtsades vara fördjupad i musiken, men den djupa
rodnad, som kom och gick på hennes kinder, förrådde
tydligt nog, att hennes tankar voro på annat håll.

Slutligen sade hon, att hon förmodade jag nu hade
hört all den musik, som kunde intressera mig för den
gången, och då vi reste oss för att lämna rummet, kom
hon rakt fram till mig och sade utan att lyfta ögonen
från golfvet:

"Herr West, ni påstår, att jag visat er godhet. Det
har jag nog icke gjort, men om ni verkligen tror det,
ber jag er lofva att aldrig mera försöka fråga ut mig
angående den sak, ni talat om i afton, och ej heller söka
få reda på den genom någon annan mina föräldrar,
till exempel."

Det fanns naturligtvis blott ett svar på en sådan bön.

"Förlåt mig, om jag gjort er ledsen. Naturligtvis
lofvar jag", svarade jag. "Om jag haft den ringaste aning
om, att det skulle göra er ledsen, hade jag aldrig frågat.
Men tycker ni verkligen illa vara, att jag var nyfiken?"

"Icke alls."

"Och", tillade jag, "om jag icke plågar er mer, får
jag då hoppas, att ni en gång själfmant talar om
hemligheten för mig?"

"Kanske", hviskade hon.

"Endast kanske?"

Hon såg på mig forskande, med en hastig, djup blick.

"Ja, jag tror jag kan tala om det — någon gång."

Och därmed slutade vårt samtal, ty hon gaf mig ej
tid att säga någonting mer.

Jag tror att icke ens Doktor Pillsbury hade kunnat
söfva mig denna kväll, åtminstone ej förr än fram emot
morgonen. Gåtor hade visserligen varit min dagliga kost
en lång tid, men ingen hade hittills förekommit mig så
hemlighetsfull och lockande att utforska som denna, hvars
lösning Edith Leete förbjudit mig att söka. Det var en
dubbel gåta. För det första, huru kunde hon veta några
hemligheter om mig, en främling från en främmande tid?
För det andra, äfven om hon visste någonting, huru kunde
det uppröra henne i så hög grad? Det finns så
svårlösta gåtor, att man icke ens kan våga en gissning
angående den möjliga lösningen, och det tycktes vara fallet
med denna. Jag är för praktiskt anlagd för att i
vanliga fall öda bort tid på dylika tokerier; men då det är
en lefvande gåta, förkroppsligad i en vacker ung flickas
gestalt, blir den blott desto mera lockande, ju mera
svårlöst den är. Nog kan man i allmänhet lugnt påstå, att
en ungmös rodnad i alla tider och alla släkten förtäljer
samma saga för en ung man, men det hade dock varit
ett bevis på den största inbilskhet, om jag gifvit en
dylik tydning åt Ediths rodnande kinder, då man betänker
min ställning, och att hon ju blott kännt mig en helt
kort tid, samt att hemligheten förskref sig till tiden före
vår bekantskap. Men hon var alltför älsklig och jag för
ung för att förnuftsskäl skulle hafva kunnat förjaga
hvarjehanda rosenskimrande drömmar från mitt läger denna
natt.



Tjugofjärde kapitlet.

Följande morgon gick jag tidigt ned i hopp att få
träffa Edith ensam. Men detta mitt hopp blef gäckadt.
Då jag ej fann henne i rummen, sökte jag efter henne
i trädgården, men hon var icke där heller. Då jag
promenerade fram och tillbaka, kom jag till min
underjordiska kammare och satte mig där för att hvila en stund.
På bordet lågo flere tidningar och tidskrifter, och som
jag tänkte, att möjligen Dr. Leete kunde intressera sig
för att titta i ett "Bostons Dagblad" för 1887, tog jag
ett sådant med mig, då jag gick in igen.

Vid frukosten träffade jag Edith. Hon rodnade, då
hon hälsade på mig, men var fullkomligt själfbehärskad
för öfrigt. Dr. Leete roade sig vid bordet med att ögna
igenom den tidning, jag haft med mig. Den innehöll
såsom alla den tidens tidningar gjorde, en hel del angående
arbetareoroligheter, sträjker, lockouter, boycottande,
arbetarpartiernas program och anarkisternas vilda hotelser.

"Apropos", sade jag, då doktorn läste högt för oss
några af dessa notiser, "hvilken andel hade den röda
fanans män i grundläggandet af tingens nya ordning? Jag
minns, att de gjorde mycket väsen af sig."

"De hade icke någon andel däri alls, de lade blott
hinder i vägen därför", svarade Dr. Leete. "Men det
gjorde de också eftertryckligt nog, så länge de funnos
till, ty de väckte så mycken ond blod med sitt prat, att
folk ej längre ville lyssna till ens de bäst genomtänkta
sociala reformförslag. Ett af reformfiendernas slugaste
streck var, att de understödde dem med penningar."

"Understödde dem!" ropade jag förvånad.

"Ja visst", svarade Dr. Leete. "Det finnes icke
någon historieforskare numera, som betviflar, att de fingo
understöd af de stora monopolisterna, för att de skulle
hissa den röda fanan och genom att predika dynamit,
mord och brand, afskräcka de fega från hvarje försök till
verkliga reformer. Det som mest förvånar mig är, att
ni så omisstänksamt gingo i fällan."

"Hvad har ni för orsak att tro, att detta parti
erhöll penningeunderstöd?" frågade jag.

"Naturligtvis den, de måste hafva märkt, att de
genom sin framfart skaffade sin föregifna sak tusen fiender
mot en vän. Att ej antaga det de vore läjda, vore att
tillskrifva dem en ofattlig dårskapJag medger gärna svårighet att förklara anarkisternas
tillvägagående på något annat sätt, än genom antagandet att de
voro läjda af kapitalisterna; men å andra sidan är det intet
tvifvel om, att detta antagande är fullkomligt falskt. Samtiden hyste
det säkerligen icke, ehuru det kan synas sannolikt nog, då man
blickar tillbaka.. I Förenta Staterna
åtminstone kunde intet parti rimligtvis vänta att lyckas
i sina syften, utan att det först vann majoriteten för dem,
såsom nationalpartiet slutligen gjorde."

"Nationalpartiet", utropade jag. "Det måste hafva
uppstått efter min tid. Det var väl ett af
arbetarpartien?"

"Visst icke", svarade doktorn. "Arbetarpartien
ensamma hade aldrig kunnat åvägabringa någon
vidsträcktare eller stadigvarande förändring. För nationella
syften voro deras klassintressen för trånga. Först då man
erkände, att näringslifvets och samhällsförhållandenas
omdaning på en högre sedlig grundval i afsikt att
åvägabringa välmågans höjande, icke blott var ett
klassintresse, utan alla klassers intresse, rikas och fattigas,
bildades och okunnigas, gamlas och ungas, svagas och
starkas, mäns och kvinnors sanna intresse — då först kunde
något vinnas. Då uppstod nationalpartiet för att
genomdrifva verket genom politiska medel. Troligen antog det
detta namn, emedan det hade till syfte att nationalisera
både produktion och fördelning. I själfva verket kunde
det icke gärna ha haft någon annan benämning, emedan
det ytterst sökte förverkliga nationaltanken i en
omfattning och med en fulländning som aldrig förr. De ville,
att nationen icke skulle vara en blott förening för vissa
politiska ändamål, som endast aflägset och ytligt berörde
människornas sällhet, utan nationen skulle vara en
familj, en lifsförening, ett gemensamt lif, ett mäktigt träd,
hvars topp når upp i himmelen, hvars löf äro
medborgarne, som näras af dess safter och nära det i gengäld.
Det var det mest fosterländska af alla möjliga parti, ty
det sökte rättfärdiga fosterlandskärleken och höja den
från att vara en instinkt till en verklig, medveten
hängifvenhet, därigenom att de gjorde fäderneslandet till
ett verkligt fädernesland, till en fader, som ger sina barn
allt hvad de behöfva till lifvets uppehälle och
bekvämlighet, och icke blott är en afgud, hvilken väntar att
man villigt skall dö för honom."



Tjugofemte kapitlet.

Edith Leetes personlighet hade, såsom naturligt var,
gjort ett starkt intryck på mig ända från den stund, då
jag på ett så besynnerligt sätt blef en medlem af
hennes faders hus, och efter hvad som händt föregående
afton, var det klart, att mina tankar skulle sysselsätta
sig ännu mera med henne. Från det första
öfverraskades jag af den henne utmärkande lugna öppenhet och
okonstlade rättframhet, som mera erinrade om en ädel
och oskyldig gosse, än om en flicka. Jag var nyfiken
att få veta, huruvida detta älskvärda skaplynne vore
egendomligt för henne personligen, eller om det möjligen
vore en följd af de förändringar i kvinnans ställning
inom samhället, som tilläfventyrs ägt rum sedan min tid.
Vid ett tillfälle, då jag var ensam med Dr. Leete, ledde
jag samtalet in på denna fråga.

"Jag förmodar", sade jag, "att kvinnorna nu för
tiden, då de blifvit befriade från hushållsbördan, icke hafva
någon annan sysselsättning än att vårda sin skönhet
och utveckla sina talanger."

"Hvad oss män angår", svarade Dr. Leete, "skulle
vi anse, att de gjorde full rätt för sig, för att använda
ett af er tids uttryckssätt, om de inskränkte sig
härtill; men ni kan vara viss om, att de hafva alltför
mycken urskillning för att gå in på att blott mottaga
allmosor af samhället, äfven om de äro en prydnad för
detsamma. De välkomnade visserligen befrielsen från
hushållsarbetet, emedan det icke blott i och för sig var
utomordentligt tröttsamt, utan därtill ytterst kraftödande
i jämförelse med det nuvarande tillvägagångssättet, som
är samverkan. Men de önskade slippa ifrån detta slags
arbete, blott för att de skulle kunna på andra,
ändamålsenligare och på samma gång angenämare sätt bidraga
till det allmänna bästa. Våra kvinnor äro så väl som
våra män medlemmar af industriarmén och lämna den
endast, då modersplatsen tvingar dem. Följden är, att
de flesta kvinnor under en eller annan tid af sitt lif
göra industriell tjänst i fem, tio eller femton år, under
det att de, som icke hafva några barn tjänstgöra full
tid."

"En kvinna behöfver således icke nödvändigt lämna
industriens tjänst vid sitt giftermål?" frågade jag.

"Icke mer än en man", svarade doktorn. "Hvarför
i all världen skulle hon det? Den gifta kvinnan har nu
icke några hushållsbekymmer, och hennes man är väl
ej ett litet barn, som behöfver passas."

"Ett af vår tids betänkligaste missförhållanden
ansågs vara, att vi fordrade så mycket arbete af kvinnor",
sade jag, "men det förefaller mig, som om ni erhölle
mera af dem än vi gjorde."

Doktor Leete skrattade.

"Ja visst få vi arbete af dem, alldeles som af våra
män. Likväl äro nutidens kvinnor mycket lyckliga, då
däremot det nittonde århundradets, om icke deras
samtidas vittnesbörd missleder oss, voro mycket olyckliga.
Orsaken till att kvinnorna nu för tiden med så mycket
mera framgång kunna samarbeta med männen och på
samma gång äro så mycket lyckligare, är den
omständigheten, att vi i hänsyn till deras så väl som till
männens arbete följa grundsatsen att förse hvar och en med
det slags verksamhet, som han eller hon bäst passar för.
Eftersom kvinnorna äro männen underlägsna i
kroppskrafter och dessutom olämpliga för vissa slag af
industriellt arbete, äro de sysslor och arbetsförhållanden, som
afsetts åt dem, valda just med hänsyn till dessa
omständigheter. Det tyngre arbetet är alltid männen
förbehållet, och det lättare kvinnorna. Under inga
omständigheter tillåta vi en kvinna att ägna sig åt en
sysselsättning, som ej i alla hänseenden fullständigt anstår
hennes kön. Dessutom äro kvinnornas arbetstimmar
ansenligt kortare än männens, ferier beviljas oftare, och
det är på bästa sätt sörjdt för hvila, när sådan särskildt
fordras. Vår tids män inse så väl, att de hafva
kvinnornas skönhet och behag att tacka för lifvets förnämsta
njutningar, samt att de äro den viktigaste sporren till
ansträngningar, att de icke gärna skulle se dem arbeta,
om det ej vore en allmän öfvertygelse, att ett visst
regelbundet, efter förmågan afpassadt arbete är hälsosamt
både för kropp och själ under den ålder, då
kroppskrafterna äro större. Vi anse, att den präktiga hälsa, som
så fördelaktigt utmärker våra kvinnor framför edra, hvilka
tyckas hafva varit så allmänt sjukliga, till stor del
beror därpå, att alla numera utan åtskillnad äga god och
upplifvande sysselsättning."

"Jag tyckte ni sade, att de kvinnliga arbetarne
tillhöra industriarmén", sade jag, "men huru kunna de stå
i samma rang- och disciplinförhållanden som männen,
då deras arbetsvillkor äro så olika?"

"De stå under en helt annan ordning", svarade Dr.
Leete, "och bilda snarare en allierad styrka än en
egentlig del af den manliga armén. De hafva en kvinnlig
öfverbefälhafvare och stå under uteslutande kvinnlig styrelse.
Denna general, så väl som de högre officerarne, väljas
af de kvinnor, som hafva genomgått sin tjänstetid, på
samma sätt som den manliga arméns befäl och nationens
president väljas, Den kvinnliga arméns öfverbefälhafvare
sitter i presidentens kabinett och har vetorätt i alla
angelägenheter, som angå kvinnornas arbete. Kongressen
afgör i fall af meningsskiljaktighet. Då jag talade om
rättskipningar, glömde jag att nämna, att vi hafva äfven
kvinnliga domare. De mål, i hvilka båda parterna äro
kvinnor, afgöras af kvinnliga domare, och då parterna
äro af olika kön, måste domare af båda könen enas om
utslaget. "

"Kvinnorna tyckas vara organiserade såsom ett slags
stat i staten", sade jag.

"I viss mån", svarade Dr. Leete, "men ni måste
medge, att från denna inre "stat" kan det utgå föga
fara för nationen. Frånvaron af detta erkännande af de
båda könens olika skaplynnen utgjorde en af de otaliga
bristerna i ert samhälle. Den starka dragningskraften
mellan man och kvinna har alltför ofta utgjort ett
hinder för en klar uppfattning af de djupgående olikheter,
som i många ting göra medlemmarne af det ena könet
främmande för det andra och ur stånd att sympatisera
annat än med sitt eget. Det är snarare genom att gifva
könsolikheterna fritt spelrum än genom att söka utplåna
dem, hvilket senare uppenbarligen var vissa
reformatorers sträfvan på er tid, som hvardera könets lifsnjutning
befordras och den dragningskraft bibehålles, som de hafva
för hvarandra. På er tid kunde en kvinna icke välja
någon själfständig lefnadsbana utan att invecklas i
onaturlig täflan med mannen. Vi hafva gifvit dem en egen
värld med dess ärelystnad, eggelser och olika
lefnadsbanor, och jag försäkrar er, att de äro mycket lyckliga
i dessa förhållanden. Det förefaller oss, som om
kvinnorna mera än andra varit er civilisations offer. Äfven
efter så lång tid ligger det någonting gripande i
skådespelet af deras uttråkade, outvecklade tillvaro, som
ytterligare hämmades genom äktenskapet, af deras trånga
horisont, som ofta ej nådde utöfver hemmets fyra
väggar eller en småaktig krets af personliga intressen. Jag
talar nu icke blott om de fattigare klasserna, som
vanligen måste släpa sig till döds, utan äfven om de
välbärgade och rika. Från familjelifvets stora sorger så väl
som små förtretligheter kunde kvinnorna icke taga sin
tillflykt ut i de allmänt mänskliga intressenas friska
utomhus värld; de hade icke några andra intressen än
familjens. En sådan tillvaro skulle hafva gjort en man
blödig eller vansinnig. Allt det där är nu annorlunda.
Man hör aldrig nu för tiden en kvinna önska att hon
vore man, ej heller föräldrar att de haft gossar i stället
för flickor. Våra flickor hysa lika mycken ärelystnad
med afseende på sin lefnadsbana som våra gossar göra.
Då äktenskapet kommer, innebär det för dem hvarken
afspärrning eller något slags skilsmässa från de stora
samhällsintressena eller det brusande världslifvet. Blott
då moderskapet fyller en kvinnas själ med nya intressen,
drager hon sig för någon tid undan från världen.
Sedermera kan hon när som helst återtaga sin plats bland
kamraterna och behöfver aldrig komma ur beröring med
dem. Kvinnorna äro mycket lyckliga nu för tiden,
särskildt i jämförelse med hvad de varit förr, och deras
förmåga att lyckliggöra männen har naturligtvis vuxit i
förhållande därtill."

"Jag förmodar", sade jag, "att det intresse, som
flickorna ägna åt sin bana i industriarmén och dess
utmärkelser, stundom afhåller dem från äktenskap."

Doktor Leete smålog.

"Var icke rädd för det, herr West", svarade han.
"Skaparen drog väl försorg om att, hvilka förändringar
män och kvinnor än undergå, utöfva de dock städse
samma dragningskraft på hvarandra. Blott den
omständigheten att man i er egen tid, då kampen för tillvaron
säkerligen lämnade folk föga tid öfrig för andra tankar
än näringsbekymmer, och ovissheten för framtiden var
så stor, att det nästan föreföll brottsligt att ikläda sig
föräldrars ansvar, likväl gifte sig och bortgifte, vittnar
tillräckligt tydligt i detta afseende. Hvad kärleken nu
för tiden beträffar, säger en af våra författare, att det
tomrum, som uppstått i människosjälen genom frånvaron
af näringsbekymmer, helt och hållet upptagits af
kärleken. Men detta är emellertid öfverdrift. För öfrigt är
äktenskapet så långt ifrån att inverka störande på en
kvinnas bana, att de högre ämbetena i den kvinnliga
industriarmén endast anförtros åt kvinnor, som både äro
hustrur och mödrar, då endast de fullständigt
representera sitt kön."

"Utlämnas kreditkort åt kvinnor så väl som åt
män?"

"Ja visst."

"Kvinnornas fordran omfattar då mindre summor,
förmodar jag, eftersom familjeansvaret kräfver talrika
afbrott i deras arbete."

"Mindre!" utropade Dr. Leete. "Visst icke! Alla
våra medborgares underhåll är detsamma. Det finnes
icke några undantag från denna regel; men om det skulle
göras någon skillnad på grund af de afbrott, ni talar
om, skulle det vara att kvinnans fordran gjordes större
och ej mindre. Kan ni tänka er någon tjänst, som kan
göra större anspråk på nationens tacksamhet än den,
att föda och vårda nationens barn? Enligt våra åsikter
äro inga så väl förtjänta af världen som goda föräldrar.
Det finns icke något värf så oegennyttigt, så fullkomligt
utan anspråk på ersättning — om än hjärtat erhåller
sin fulla belöning — som det att vårda och uppfostra
barnen, som skola utgöra världen, då vi äro borta.

"Det tyckes framgå af hvad ni sagt, att hustrurna
i intet hänseende äro beroende af männen för sitt
uppehälle."

"Naturligtvis icke", svarade Dr. Leete. "Ej heller
bero barnen af föräldrarne för sitt uppehälle, men
däremot för allt hvad kärleksfull vård beträffar. Då barnet
växer upp, skall dess arbete bidraga till att föröka det
allmänna förrådet och ej till att rikta föräldrarne, hvilka
kanske då äro döda; därför är det blott rätt och billigt,
att det underhålles på det allmännas bekostnad. Ni bör
förstå att hvarje medborgares, mans, kvinnas eller barns
räkenskaper uppgöras direkt med nationen och aldrig
genom någon mellanhand, utom naturligtvis i det fall,
att föräldrarne i en viss utsträckning handla såsom sina
barns förmyndare. Ser ni, det är på grund af
individernas förhållande till nationen, af deras medlemskap i
densamma, som de ha rätt till underhåll, och denna rätt
har intet samband med eller inflytande på deras
förhållande till andra individer, som äro deras medbröder i
nationen. Det vore sårande för vår sedliga känsla, så
väl som oförsvarligt ur hvarje förnuftig social-teoretisk
synpunkt, om en person skulle vara beroende af en
annan för sitt uppehälle. Huru skulle det gå med den
personliga friheten och värdigheten under dylika
förhållanden? Jag vet, att ni kallade er fria i det nittonde
århundradet. Ordet fri kan emellertid alls icke hafva
haft samma betydelse då som nu, ty då hade ni icke
kunnat använda det om ett samhälle, där nästan hvarje
medlem stod i ett tryckande personligt beroende af
de andra för medlen att tillfredsställa de allra
nödvändigaste lefnadsbehofven; de fattiga berodde af de
rika, löntagarne af löngifvarne, kvinnorna af männen,
barnen af föräldrarne. I stället för att direkt fördela
nationens förnöjsamheter bland dess medlemmar, hvilket
varit det naturligaste och enklaste, ser det verkligen ut
som om ni föresatt er att fundera ut ett slags
från-hand-till-hand-fördelning, som skulle innebära det högsta
möjliga mått af personlig förödmjukelse för alla de
mottagande klasserna.

"Hvad beträffar kvinnornas då vanliga beroende af
männen för sitt underhåll, kan naturligtvis kärleken i
äktenskapet i många fall hafva gjort det lättare att
uthärda, ehuru jag skulle tro, att det alltid måste hafva
förblifvit förödmjukande för tänkande kvinnor. Hvad
måste det ej då hafva varit i de otaliga fall, då kvinnor
med eller utan äktenskapets form nödgades sälja sig åt
män för att få sitt lifsuppehälle? Äfven edra samtida,
känslolösa som de voro gent emot de flesta af de många
upprörande sidorna inom ert samhälle, tyckas hafva haft
en aning om, att detta icke var alldeles som det borde
vara; men det var blott af medlidande, som de
beklagade kvinnans lott. Det föll dem icke in, att det lika
så väl var rofferi som grymhet, då männen för egen del
tillvällade sig all världens ägodelar och lämnade åt
kvinnorna att tigga och smickra för sin. Och — men
förlåt mig, herr West, jag går ju på med en fart, som
om allt det rofferi, all den sorg och skam, som dessa
stackars kvinnor fingo uthärda, ej vore öfver för ett
helt århundrade sedan, eller som om ni vore ansvarig
för hvad ni utan tvifvel då beklagade lika mycket som
jag nu."

"Jag måste taga på mig min del af ansvaret för
världen, sådan den då var," svarade jag. "Allt hvad
jag kan anföra till ursäkt för oss är, att till dess
nationen var mogen för det nuvarande närings- och
fördelningsväsendet, var det omöjligt att genomföra någon
genomgripande förändring i kvinnans ställning. Grunden
till hennes underordnade plats var, som ni säger,
hennes personliga beroende af mannen för sitt uppehälle,
och jag kan icke, tänka mig något annat slags
samhällsordning än den ni antagit, som hade kunnat göra
människorna oberoende af hvarandra. Apropos en sådan
genomgående förändring i kvinnans ställning kan
antagligen icke hafva ägt rum, utan att den haft en märkbar
inverkan på förhållandet inom de båda könens
umgängeslif. Det skall bli ett mycket intressant studium för
mig."

"Jag tror, att den förändring ni skall finna", sade
Dr. Leete, "hufvudsakligen består i den fullkomliga
rättframhet och otvungenhet, som nu utmärka nämnda
förhållanden i jämförelse med den förkonstling, som
härskade inom umgängeslifvet på er tid. Män och kvinnor
träffas nu med jämlikars fullkomligt obesvärade hållning,
icke eftersträfvande af hvarandra någonting annat än
kärlek. Emedan på er tid kvinnan var beroende af
mannen för sitt uppehälle, blef hon i själfva verket den
vinnande parten vid äktenskapets ingående. Denna
omständighet tyckes, så vidt man kan döma af samtida
vittnesbörd, på ett tämligen grofkornigt sätt hafva erkänts
bland de lägre klasserna, under det man bland de mera
bildade slätade öfver förhållandet genom en mängd
lagar för det passande, som läto påskina raka motsatsen,
nämligen, att det var mannen, som hufvudsakligen var
den vinnande. För att detta själfbedrägeri skulle
upprätthållas, var det nödvändigt, att han alltid skulle göra
äktenskapstillbudet. Därför var det ingenting, som
ansågs mera anstötligt för det passande, än om en kvinna
förrådde sin tillgifvenhet för en man, innan han antydt
sin önskan att gifta sig med henne. Ja, det finns till
och med böcker i våra bibliotek, som skrifvits på er tid
för intet annat ändamål än det att dryfta frågan,
huruvida en kvinna under några tänkbara omständigheter,
utan att vanära sitt kön, skulle kunna yppa sin kärlek,
innan den blifvit eftersökt. Allt detta synes vara ytterst
löjligt, och dock veta vi att under edra förhållanden
torde denna fråga hafva haft sin allvarliga sida. Då en
kvinna genom att förklara en man sin kärlek i själfva
verket uppmanade honom att åtaga sig bördan af hennes
uppehälle, kan man lätt förstå, att stolthet och
grannlagenhet kunde besegra hjärtats kraf. Då ni kommer ut
i vårt sällskapslif, herr West, får ni vara beredd på att
ofta bli korsförhörd i denna sak af våra ungdomar, som
naturligtvis äro mycket intresserade för dylika
gammaldags seder och brukJag måste tillstå, att Dr. Leets varning fullkomligt
rättfärdigats af min erfarenhet. Det hjärtliga löje, som ungt folk,
och i synnerhet unga kvinnor, nu för tiden förmå afvinna hvad
de behaga kalla »frieriets besvärligheter i det nittonde
århundradet», tyckes vara obegränsadt.."

"Och således förråda flickorna i tjugonde
århundradet sin kärlek?"

"Om de behaga", svarade Dr. Leete. "Man fordrar
icke mera att de skola dölja sina känslor än deras älskare
sina. Koketteri skulle föraktas lika mycket hos en flicka
som hos en man. Låtsad köld, som på er tid sällan
bedrog en älskare, skulle nu fullständigt bedraga honom,
ty ingen tänker på att begagna sig af det sättet."

"En följd af kvinnans oberoende kan jag tänka ut
själf", sade jag. "Det kan icke mera finnas några andra
äktenskap än sådana som ingås af kärlek."

"Det är klart", svarade doktorn.

"Att tänka sig en värld, i hvilken det blott finns
äktenskap af idel kärlek! Ack, Doktor Leete, ni är långt
ifrån att förstå, hvilken förvånande företeelse en sådan
värld är för en man från det nittonde århundradet!"

"Jag kan emellertid i viss mån föreställa mig det",
svarade doktorn. "Men detta förhållande, som ni prisar
så högt, nämligen att det blott finns äktenskap af kärlek,
betyder kanske till och med mera, än ni strax kan fatta.
Det betyder att för första gången i människosläktets
historia könsurvalet med sin sträfvan att bevara och
fortplanta de bättre typerna och låta de lägre försvinna, har
fritt spelrum. Fattigdom, behofvet af ett hem frestar
icke längre kvinnan att till sina barns far antaga en
man, som hon hvarken kan älska eller akta. Rikedom
och rang draga icke längre uppmärksamheten bort från
de personliga egenskaperna. Guldet ’förgyller icke längre
upp dårens panna’. Personlig begåfning till hjärta och
sinne, skönhet, kvickhet, vältalighet, vänlighet, ädelmod,
snille och oförskräckthet äro egenskaper, som med
säkerhet komma att fortlefva till eftervärlden. Hvarje
generation sållas genom litet finare maskor än de
föregående. De egenskaper, som människonaturen beundrar,
bibehållas, de, som äro frånstötande för densamma,
bortfalla. Det finns naturligtvis en hel del kvinnor, som med
kärlek måste förena beundran, och söka gifta sig till en
hög ställning, men dessa lyda icke desto mindre samma
lag; ty att gifta sig till en hög ställning är icke numera
detsamma som att gifta sig med penningepåsar eller
titlar, utan med den, som höjt sig öfver sina likar genom
förträffligheten eller glansen af sina tjänster åt
mänskligheten. Dessa bilda nu för tiden den enda aristokratien,
med hvilken det är en utmärkelse att ingå förening.

"Ni talade här om dagen om vårt folks fysiska
öfverlägsenhet öfver edra samtida. Kanske en viktigare
orsak till släktets förädling än någon af dem jag då
nämnde, är verkan af ohämmadt könsurval på två eller
tre följande generationer. Jag tror att då ni
noggrannare studerat vårt folk, skall ni finna en förbättring icke
blott i fysiskt, utan äfven i andligt och sedligt hänseende.
Det vore besynnerligt, om så ej vore fallet, ty icke blott
kan den nämnda stora naturlagen nu fritt arbeta på
släktets befrielse, utan en djup sedlig känsla har kommit till
dess undsättning. Det egna intresset, som på er tid var
samhällslifvets driffjäder, förkväfde ej blott all
förnimmelse af broderskap och gemensamhetsintresse inom den
lefvande generationen, utan äfven hvarje riktig
uppfattning af dennas ansvar gent emot den kommande. Nu
för tiden har denna ansvarighetskänsla, åt hvilken man
aldrig förr ägnat någon hänsyn, blifvit en af de stora
sedliga tankar, som med pliktkänslans hela öfvertygelse
och kraft understöder den naturliga böjelsen att i
äktenskapet söka förening med den bästa och ädlaste af det
motsatta könet. Följden häraf är, att alla de sporrar,
som vi använda för att uppmuntra flit, talanger, snille
och allahanda förträffliga egenskaper, icke på långt när
så kraftigt inverka på våra unga män som medvetandet
om, att våra kvinnor sitta som domare öfver täflingen
och förbehålla sig själfva som belöning åt segrarne. Af
alla pådrifvare, sporrar, lockelser och pris, finns det
intet, som kan jämföras med tanken på de strålande
ansikten, som vända sig bort från de försumliga.

"Nutidens ungkarlar äro nästan uteslutande män, som
misslyckats i att på ett aktningsvärdt sätt fullgöra sitt
kall. Den kvinna måste äga mod, och det ett ganska
dåligt slags mod, som af medlidande för en af dessa
olyckliga skulle låta förmå sig att trotsa den allmänna
meningen — ty i öfrigt står det henne fritt — därhän
att hon tager honom till man. Hon skulle finna sitt eget
köns hållning till frågan mycket mera fordrande och
svårare att motstå än männens. Våra kvinnor förstå att
till fullo uppskatta sitt ansvar såsom den kommande
generationens väktare, hvilka hafva framtidens nycklar i
sin hand. Deras pliktkänsla i detta fall gränsar nästan
till ett slags religiös hänförelse, en kult, hvari de
uppfostra sina döttrar från barndomen."

Sedan jag gått upp på mitt rum den aftonen, satt
jag länge uppe och läste en roman af Berrian, som Dr.
Leete lämnat mig. Handlingen rörde sig omkring den
fråga, som han med sina sista ord antydt, nämligen den
modärna uppfattningen af föräldraansvaret. Ett dylikt
förhållande skulle helt säkert af en romanförfattare i
nittonde århundradet behandlats på ett sådant sätt, att
läsarens sjukliga sympati väckts för de älskande, och hans
harm vändt sig mot den oskrifna lag, som de öfverträdde.
Jag behöfver icke skildra huru annorlunda den
ståndpunkt är, som Berrian intager — ty hvem har icke läst
Rut Elton — eller med hvilken fruktansvärd kraft han
framhåller grundsatsen; "öfver de ofödda är vår makt
densamma som Guds makt, och vårt ansvar detsamma
som hans gent emot oss. Må han handla med oss på
samma sätt som vi mot dem.”

*



Tjugosjette kapitlet.

Om någonsin det kunnat ursäktas en människa, att
hon kommit ur ordningen på veckodagarne, böra väl
omständigheterna hafva ursäktat mig. Ja, om man sagt
mig, att tidräkningen helt och hållet förändrats, och att
det nu räknades fem, tio eller femton dagar, i veckan i
stället för sju, skulle det alls icke hafva förvånat mig,
efter allt hvad jag redan hört och sett af det tjugonde
århundradet. Första gången det föll mig in att fråga,
hvilken dag i veckan det var, var morgonen efter det
samtal, som beskrifvits i föregående kapitel. Vid
frukostbordet frågade Dr. Leete, om jag hade lust att höra
en predikan.

”Är det söndag då?” utropade jag.

”Ja”, svarade han. ”Det var på fredagen i förra
veckan, som vi voro så lyckliga och upptäckte det
underjordiska rummet, hvilken upptäckt vi ha att tacka för
ert sällskap. Det var lördags morgon, strax efter
midnatt, då ni vaknade första gången och söndag
eftermiddag, då ni vaknade andra gången med fullt återställda
krafter.”

”Ni ha således ännu söndagar och predikningar",
sade jag. "Våra profeter förutsade, att långt före denna
tid skulle världen hafva gjort sig af med bådadera. Jag
är mycket nyfiken att få veta, huru ert kyrkoväsen
passar ihop med edra öfriga samhällsordningar. Ni ha väl
ett slags nationalkyrka med officiella präster.”

Doktor Leete skrattade och fru Leete och Edith
sågo mycket roade ut.

”Hvad ni måtte tycka vi äro för besynnerligt folk,
Herr West”, sade Edith. ”Redan i nittonde
århundradet hade ni öfvervunnit statskyrkoståndpunkten, och nu
trodde ni, att vi återgått till den?”

"Men huru kunna fria kyrkor och idel officiella
präster låta sig förenas med nationens äganderätt till alla
byggnader och alla medborgares plikt att tjäna i
industriarmén?" frågade jag.

"Folkets religiösa vanor hafva naturligtvis betydligt
förändrats på ett århundrade", svarade Dr. Leete, "men
i fall de hade förblifvit oförändrade, skulle vårt
samhällssystem mycket väl kunnat förlikas med dem. Nationen
förser hvarje individ eller antal individer med byggnader
mot ersättning för hyran, och så länge denna betalas,
stå byggnaderna till deras förfogande. Och hvad
prästerna beträffar, kunna ett antal personer, om de önska
begagna sig af en individs tjänster för något särskildt
ändamål utanför den allmänna nationstjänsten, alltid
försäkra sig därom — med hans eget samtycke, förstås
— på samma sätt som vi försäkra oss om våra
tidningsredaktörer, genom att medels bidrag från sina kreditkort
hålla nationen skadeslös för förlusten af hans tjänster i
industriarmén. Det skadestånd, som betalas åt nationen,
motsvarar den lön, som på er tid betaltes åt individen
själf. Denna regels tillämpning på åtskilliga förhållanden
lämnar fritt spel åt den enskilda företagsamheten i alla
de fall, där nationell kontroll icke kan komma i fråga.
Hvad nu slutligen åhörandet af en predikan i dag angår,
kan ni antingen gå i kyrkan eller stanna hemma."

"Huru skall jag kunna höra den, om jag stannar
hemma?"

"Helt enkelt genom att följa med oss till
musikrummet på bestämd tid och sätta er i en bekväm stol. Det
finns ännu sådana, som föredraga att höra
predikningarna i kyrkan, men de flesta af våra predikoföredrag
hållas i likhet med våra konserter, icke offentligt, utan
i akustiska rum, som genom telefontrådar stå i
förbindelse med subskribenternas hus. Om ni föredrager att
gå i kyrkan, skall jag gärna följa med er, men jag tror
knappt, att ni på något håll kunde få höra ett bättre
föredrag än det ni får lyssna till här hemma. Jag ser
af tidningen, att Herr Baston predikar i dag och han
predikar blott per telefon, stundom för 150,000 åhörare
på en gång."

"Det nya i att få höra en predikan under sådana
omständigheter skulle, om ej annat, förmå mig att bli
en af Herr Bartons åhörare", sade jag.

Ett par timmar senare, då jag satt och läste i
biblioteket, kom Edith och hämtade mig till musikrummet,
där doktor och fru Leete redan väntade. Vi hade knappt
hunnit sätta oss bekvämt, förr än en klocka ringde, och
några minuter därefter hörde vi en mansröst tilltala oss
i vanlig samtalston. Den gjorde intryck af att komma
från en osynlig person i rummet.

Herr Bastons föredrag.

Rösten sade:

"Vi ha under den förflutna veckan haft ibland oss
en kritiker från det nittonde århundradet, en lefvande
representant för våra farföräldrars föräldrars tidehvarf.
Det vore underligt, om en så utomordentlig tilldragelse
icke hade satt vår inbillningskraft i stark rörelse.
Kanske ha vi, många bland oss, kännt oss manade att söka
föreställa oss samhället för hundra år sedan och utmåla
för oss huru det hade varit, om vi lefvat då. I det jag
nu uppmanar eder att tillsammans med mig taga i
betraktande vissa ting i samband härmed, tror jag, att jag
snarare följer riktningen af edra egna tankar, än ledes
bort därifrån."

Här hviskade Edith någonting i sin fars öra, hvarpå
han nickade samtyckande och vände sig till mig.

"Herr West", sade han, "Edith förmodar, att det
skulle genera er att höra ett föredrag i den riktning, i
hvilken Herr Baston slagit in, men ni behöfver icke
därför gå miste om en predikan. Hon skall sätta oss i
förbindelse med Herr Sweetsers föredragsrum, om ni så
önskar, och äfven i detta fall kan jag lofva er en
mycket god predikan."

"Nej, nej", sade jag. "Tro mig, jag vill mycket
hellre höra, hvad Herr Baston har att säga "

"Som ni behagar", svarade min värd.

Edith hade, då hennes fader tilltalade mig, vidrört
en knapp i väggen, och herr Bastons röst hade tvärt
tystnat. Nu vidrörde hon knappen igen, och rummet
fylldes åter af samma allvarliga, sympatiska stämma,
som redan stämt mig till predikantens förmån.

"Jag vågar påstå, att en erfarenhet varit gemensam
för oss alla under våra bemödanden att kasta en
återblick på det förflutna, nämligen häpnad öfver den
ofantliga förändring, som ett enda kort århundrade
åstadkommit i mänsklighetens materiella och sedliga förhållanden.
Likväl är skillnaden mellan nationens och världens
fattigdom i det nittonde århundradet och dess välstånd nu
kanske icke större än som förekommit förut i
mänsklighetens historia, måhända icke större än till exempel
skillnaden mellan Amerikas fattigdom under den
tidigaste koloniperioden under det sjuttonde århundradet och
den jämförelsevis stora välmåga, som landet uppnått vid
nittonde århundradets slut, eller mellan Wilhelm
eröfrarens England och Viktorias. Ehuru nationens rikedomar
i sin helhet icke då såsom nu utgjorde något säkert
rättesnöre för bedömandet af de stora massornas
förmögenhetsförhållande, kunna vi dock ur dylika iakttagelser
finna jämförelsepunkter för de rent materiella
förhållandena inom nittonde och tjugonde århundradena. Men då
vi jämföra dessa båda sekels sedliga förhållanden stå vi
inför en företeelse, som saknar sitt motstycke i någon
föregående tid, huru långt tillbaka vi än må gå. Det
vore till och med ursäktligt, om man utropade: ’detta
är ju nästan ett underverk!’ Men då vi hämtat oss från
vår förvåning och börja att kritiskt granska den
skenbara gåtan, finna vi, att det alls icke är någon gåta,
ännu mindre något underverk. För att förklara nämnda
förhållande behöfva vi ingalunda antaga någon
mänsklighetens moraliska pånyttfödelse, ej heller något de
ondas fullständiga utrotande och de godas öfverlefvande.
Det finner sin enkla och ögonskenliga förklaring i de
förändrade omständigheternas återverkan på
människonaturen. Det innebär blott, att en samhällsform, som var
grundad på själfviskhetens så kallade ’egna intresse’ och
blott vädjade till människonaturens samhällsfientliga och
djuriska sidor, har ersatts af lagar och inrättningar, som
grunda sig på den förnuftsenliga oegennyttans sanna
’egna intresse’ och vädja till människornas sociala och
ädla instinkter.

"Mina vänner, om I åter viljen göra människorna
till sådana rofdjur, som de synbarligen voro i det
nittonde århundradet, behöfven I endast återställa det gamla
samhällsskicket och det gamla industrisystemet, som lärde
dem att i sina medmänniskor se sitt naturliga rof och i
andras förlust sin egen vinning. Utan tvifvel synes det
eder, som om intet skulle kunnat fresta eder att lifnära
eder af hvad öfverlägsen skicklighet eller styrka satte
eder i stånd till att frånrycka andra, som lika väl
behöfde det som I. Men antag, att det icke vore blott
edra egna lif, som I voren ansvariga för. Vi veta väl,
att det måste hafva funnits mången bland våra förfäder,
som, om det endast hade gällt hans eget lif, hellre
offrat det än han närt det af bröd, som slitits ur andras
händer. Men han kunde det ej. Hans kärastes lif
berodde af honom. Män och kvinnor älskade hvarandra då
som nu. Gud allena vet, huru de vågade blifva föräldrar,
men de hade emellertid små barn, som utan tvifvel voro
lika älskliga i deras ögon, som våra barn äro i våra, och
som de måste föda, kläda och uppfostra. De mildaste
varelser blifva hänsynslösa, då de hafva barn att sörja
för, och i det vilddjurssamhälle jag talar om, var det just
de ömmaste känslorna, som gjorde brödkampen så
förtviflad och grym. För deras skull, som berodde af
honom, hade mannen intet val, han måste störta sig in i
den förnedrande striden — måste bedraga, öfvertrumfa,
uttränga, förfalska, köpa under och sälja öfver värdet,
ruinera sin granne och taga uppehället från honom och
hans familj, locka människor att köpa, hvad de icke borde
köpa, och sälja hvad de icke borde sälja, utsuga sina
arbetare, utprässa sina gäldenärer och lura sina borgesmän.
Om man än under tårar sökt därefter, hade det
knappast varit möjligt att finna någon utväg, hvarigenom man
kunnat lefva och försörja en familj, utan att undantränga
någon svagare medtäflare och taga brödet från hans
mun. Icke ens religionens förkunnare voro fritagna från
denna grymma nödvändighet. Under det de varnade
sina församlingar för girighet, tvungos de af hänsyn till
sina familjer att hålla blicken fäst på ämbetets
pekuniära fördelar. Stackars människor, de hade sannerligen
icke någon lätt uppgift: att predika ädelmod och
oegennytta, då de själfva så väl som alla andra visste att
under då rådande samhällsförhållanden en hvar, som sökte
utöfva dessa dygder, snart skulle bringas till
tiggarstafven. De predikade en sedelag, som själfbevarelsedriften
tvang människorna att bryta. Det mänskliga skådespel,
som samhället erbjöd, kom dem att bittert beklaga
människonaturens fördärf, alldeles som om icke en ängels
natur skulle hafva fördärfvats i en sådan djäfvulsk skola!
Ack, mina vänner, tron mig, det är icke nu, i denna
lyckliga tidsålder, som människonaturen uppenbarar sitt
gudomliga ursprung. Det var snarare i de onda
dagarne, då icke ens kampen för lifvet, för blotta
tillvaron, i hvilken det var dårskap att visa barmhärtighet,
helt och hållet kunde bannlysa ädelmod och godhet från
jorden.

"Det är icke svårt att föreställa sig med hvilken
förtviflan män och kvinnor, som under andra
förhållanden skulle hafva varit fulla af mildhet och kärlek refvos
och sletos om pänningarna, om man betänker, hvad det
ville säga att vara utan, att vara fattig på den tiden.
För kroppen betydde det hunger och törst, plåga genom
hetta och köld, i sjukdom vanvård, i hälsa ändlös möda;
i moraliskt hänseende innebar det förtryck och förakt,
tåligt uthärdande af ovärdig behandling, ohyfsadt
umgänge från de spädaste barnaåren, förlusten af all
barndomens oskuld, af kvinnlighetens behag, af mandomens
värde; i intellektuellt hänseende innebar det okunnighet,
förslösandet af alla de förmögenheter, som skilja oss från
djuren, lifvets reducerande till en kretsgång af blotta
kroppsförrättningar.

"Ack, mina vänner, om I och edra barn icke haden
annat val än mellan ett sådant öde och framgång i
kampen efter rikedomar, huru länge tron I det skulle dröja,
innan I skullen sjunka ned till edra förfäders
ståndpunkt?

"För omkring två eller tre hundra år sedan begicks
det i Indien en grymhet, som, ehuru blott ett par tjog
människor därigenom gingo förlorade, beledsagades af
sådana ohyggliga biomständigheter, att minnet däraf
sannolikt aldrig kommer att utplånas. En del engelska
fångar hade inspärrats i ett rum, som icke innehöll nog
luft för tiondedelen af deras antal. De olyckliga voro
rättskaffens människor, goda kamrater och tappra i
striden, men då de voro nära att kväfvas, glömde de i
dödsångesten allt annat och började en gräslig kamp, hvar
och en för sig själf och mot alla de andra, för att bana
sig väg till en af de små öppningar i fängelseväggen, vid
hvilka ensamt det var möjligt att få litet luft. Det var
en kamp, som gjorde människor till vilddjur, och de få
öfverlefvandes berättelser om dess fasor uppskakade till
den grad våra förfäder, att vi under ett helt århundrade
därefter finna det framhållet i literaturen såsom ett
betecknande exempel på den yttersta grad af mänskligt
elände, lika ohyggligt i moraliskt som fysiskt hänseende.
Men våra förfäder kunde knappast hafva haft en aning
om att ’den svarta hålan i Kalkutta’ med sin hop af till
vansinnets rand bragta män, som söndersleto och
nedtrampade hvarandra i kampen om en plats vid
andningshålen, skulle förefalla oss som en träffande bild af
samhället på deras egen tid. Men det fattades någonting i
bilden för att den skulle vara fullstännigt typisk; i
Kalkuttas svarta håla fanns det nämligen icke några svaga
kvinnor, icke några små barn eller gamla gubbar och
gummor eller krymplingar. Det var åtminstone idel
starka och härdade män, som ledo här.

"Då vi besinna, att den gamla samhällsordning, om
hvilken jag talat, ägde bestånd ända till slutet af det
nittonde århundradet, då däremot den nya ordning, som
följde därpå redan förefaller oss gammal, eftersom icke
ens våra föräldrar vetat af någon annan, kunna vi icke
annat än förvåna oss öfver den hastighet, med hvilken
denna genomgripande förändring, som sträcker sig
utöfver all föregående mänsklig erfarenhet, måste hafva
åvägabragts. Några iakttagelser öfver sinnesstämningen bland
människorna under sista fjärdedelen af nittionde
århundradet skola emellertid till stor del skingra denna
förvåning. Ehuru det icke kan sägas, att allmän upplysning
i detta ords modärna bemärkelse härskade i något
samhälle på den tiden, kan man dock kalla den då lefvande
generationen, i jämförelse med de föregående, upplyst.
Den oundgängliga följden af denna jämförelsevis höga
upplysningsgrad var en allmännare insikt än någonsin
förr om samhällsordningens brister. Det är visserligen
sannt, att dessa brister under föregående åldrar varit
mycket större. Men massornas stigande upplysning gjorde
skillnaden, alldeles som dagsljuset uppenbarar hela
ruttenheten i förhållanden, som i mörkret kanske förefallit
drägliga. Genom tidehvarfvets litteratur gick en
underton af medlidande för de fattiga och olyckliga, och ett
rop af förtrytelse öfver samhällsmaskineriets oförmåga
att lindra mänsklighetens elände. Det framgår tydligt
häraf, att den tidens ädlaste män till fullo insågo den
moraliska ruttenheten i de dem omgifvande
förhållandena, och att lifvet för de känsligaste och mest högsinta
bland dem på grund af deras starka medkänsla blef
nästan outhärdligt.

"Ehuru de voro långt ifrån att lika klart som vi
fatta den obestridliga sanningen i begreppet om
människosläktets andliga enhet och sanna broderskap, vore det
dock ett misstag, om man trodde, att de alls icke ägde
några känslor, som motsvarade våra. Jag skulle kunna
föreläsa många sköna bitar ur den tidens författare, som
bevisa, att några få hade ett ganska klart begrepp om
denna sak; många andra fattade den nog, ehuru dunkelt.
Dessutom få vi ej glömma, att det nittonde århundradet
var, åtminstone till namnet, kristet, och den
omständigheten, att samhällets hela handels- och industrisystem
antikrists anda förkroppsligad, torde hafva legat tungt
(ehuru icke mycket tungt, det medger jag,) i vågskålen
för dem, som bekände sig vara Jesu Kristi efterföljare.

"Om vi fråga, hvarför icke denna omständighet var
af mera vikt för dem, hvarför öfverhufvud de sociala
missförhållandena ännu tåltes, sedan den stora
majoriteten redan insett deras skriande orättvisa, eller hvarför
man nöjde sig med att öfverlägga om småreformer — då
stöta vi på ett sällsamt förhållande. Det var en
uppriktig öfvertygelse hos äfven de äldste på den tiden, att
människonaturens sämsta drifter var den enda fasta
grundval, på hvilken ett samhällsskick tryggt kunde
byggas. Man hade fått lära och trodde äfven, att girighet
och själfviskhet allena sammanhöllo människorna, och att
alla band människorna emellan skulle falla isär, om dessa
bevekelsegrunder på något sätt förslöades eller
hämmades i sin verkan. Med ett ord, man trodde — äfven då
man intet bättre önskade än att få tro annorlunda —
raka motsatsen till hvad vi anse själfklart. Man trodde
nämligen, att det var människornas samhällsfientliga och
icke deras samhällsvänliga egenskaper, som utgjorde den
bindande kraften i samhället. Man ansåg det helt
riktigt, att människor lefde i samhällen blott för att
öfverlista och förtrycka hvarandra, och att ett samfund, som
gaf fritt rum åt dylika drifter, kunde äga bestånd, då
däremot ett samfund, som grundades på samverkan till
allas förmån, vore dömdt att gå under. Det vore nästan
orimligt, om man väntade att någon skulle tro, att folk
någonsin på allvar hyst dylika åsikter. Dock är det ett
lika välgrundadt historiskt faktum som något, att dessa
åsikter icke blott hystes af våra förfäder, utan att de
voro orsaken till det långa dröjsmålet med den gamla
ordningens afskaffande, sedan öfvertygelsen om dess
outhärdliga missgrepp gjort sig allmänt gällande. Häri
finner man förklaringen till den djupt misströstande och
bittra andan i literaturen, den melankoliska tonen i
poesien mot slutet af nittonde århundradet.

"Man kände, att förhållandena voro outhärdliga, men
hade intet klart hopp om någonting bättre. Man trodde
att mänsklighetens utveckling fört in i en återvändsgränd,
och att det nu vore omöjligt att komma vidare.
Sinnesstämningen på denna tid belyses på ett slående sätt
genom en del skrifter, som räddats undan åt oss och nu
kunna studeras i våra bibliotek. Efter en sorgfällig
utredning bevisas det att det, trots människornas sorgliga
tillstånd, på grund af några lätt öfvervägande skäl i ena
vågskålen, vore mera värdt att lefva lifvet än att lämna
det. Människorna föraktade sig själfva och föraktade
därför äfven sin skapare. Religionen var stadd i allmänt
förfall. Blott svaga och bleka strålar kunde genom tjocka
moln af tvifvel och fruktan sprida en glimt af ljus öfver
jordens mörker. Att människorna skulle tvifla på honom,
som skänkt dem lifvet, eller frukta den hand, som danat
dem, är i sanning beklagligt oförnuftigt; men vi böra
komma ihåg att barn, som om dagen äro oförskräckta,
om natten emellanåt äro dåraktigt mörkrädda. Det har
dagats sedan dess. Det är mycket lätt i det tjugonde
århundradet att tro att Gud är vår fader.

"I korthet, såsom det anstår ett föredrag af detta
slag, har jag antydt några af de företeelser, som
förberedde människornas sinnen för förändringen från den
gamla ordningen till den nya, så väl som några af
orsakerna till den förtviflans konservatism, som för en tid
hindrade den mogna frukten att falla i mänsklighetens
sköte. Att nu undra öfver den hastighet, hvarmed denna
förändring åvägabragtes, sedan man väl börjat inse dess
möjlighet, vore detsamma som att glömma, hvilken
berusande verkan hoppet måste ha på sinnen, som länge
försmäktat i förtviflan. Soluppgången måste efter en
sådan lång och mörk natt ha haft en bländande verkan.
Från det ögonblick, då människorna vågade tro, att
människosläktet dock icke vore någon dvärg, som redan nått
sin högsta möjliga utveckling, utan att det stod vid
ingången till en ändlöst stigande utvecklingsbana, har
reaktionen säkerligen varit öfverväldigande. För visso har
ingenting kunnat motstå den nya trons hänförelse.

"Här åtminstone måste människorna hafva känt, att
de hade en sak att kämpa för, i jämförelse med hvilken
de största historiska rörelser varit obetydliga. Troligen
var det emedan millioner gärna och villigt offrat sig
för saken, som det icke behöfdes några martyrer denna
gång. En palatsrevolution i gamla världens
småfurstendömen kostade ofta flera lif än som kräfdes af den
omhvälfning hvilken ändtligen ledde mänskligheten in på
den rätta vägen.

"Utan tvifvel anstår det illa den, som haft lyckan
att födas in i vår härliga tid, att önska sitt öde
annorlunda, men jag har dock ofta tänkt, att jag gärna skulle
utbyta min lott i dessa fridfulla, gyllene dagar mot en
hjältes roll i den stormiga öfvergångstid, då reglarna
sprängdes från framtidens portar, och det hopplösa
släktet, i stället för de dystra murar, som hindrande stått i
dess väg, plötsligt stod inför ett perspektiv af
framåtskridande, hvars mål icke ens vi för idel bländande ljus
kunna se. Ack, mina vänner! hvem vågar påstå, att
icke lifvet på den tiden, då äfven det ringaste inflytande
var en makt, som kom århundraden att skaka i sina
grundvalar, vore värdt att bytas mot den nuvarande
lyckan och friden?

"Vi känna alla denna sista, största och oblodigaste
af alla revolutioners historia. Under loppet af en enda
generation lade man bort alla barbariska gamla
samhällsbruk och seder och antog en samhällsordning, som var
värdig förnuftiga människor. De upphörde med sina
röfvarseder och funno i samverkan och broderskap
källan till rikedom och lycka. Så länge frågan ’hvad skall
jag äta och hvad skall jag dricka, och hvad skall jag
kläda mig med’ ständigt rörde sig kring det egna jaget,
hade den förorsakat oändliga bekymmer. Men då man
icke längre såg den ur den enskildes, utan i stället ur
samhällets synpunkt: ’hvad skola vi äta och dricka och
hvad skola vi kläda oss med’, bortföllo alla svårigheter.

"Fattigdom och slafveri hade för den stora massan
blifvit följden af försöket att lösa denna fråga från den
enskildes ståndpunkt; men icke förr hade nationen
blifvit ensam kapitalist och arbetsgifvare, än öfverflöd trädde
i fattigdomens ställe och sista spåret af den ena
människans underdånighet under den andra försvann ifrån
jorden. Människoslafveriet, mot hvilket man så ofta
förgäfves riktat sina hugg, fick ändtligen dödsstöten.
Lifsuppehället skänktes icke längre som en allmosa af män
åt kvinnor, af arbetsgifvare åt arbetare, af rika åt fattiga,
utan fördelas ur ett gemensamt förråd såsom bland barn
vid deras faders bord. Ingen kunde längre använda sina
medmänniskor till verktyg för egen vinning. Deras
aktning var den enda vinst han numera kunde draga af
dem. Det fanns nu hvarken öfvermod eller kryperi i
människornas förhållande till hvarandra. För första
gången sedan människans skapelse kände sig en hvar stå
upprätt inför Gud. Fruktan för nöd och lystnad efter
vinning upphörde att vara driffjädrar för våra handlingar,
då alla voro tillförsäkrade sitt rikliga underhåll och ingen
kunde skalfa sig omåttliga ägodelar. Det fanns icke mer
hvarken tiggare eller allmosetagare. Jämlikheten
lämnade icke rum åt barmhärtighetsverk. De tio buden
blefvo nästan öfverflödiga i en värld, som hvarken
erbjöd frestelser till stöld eller tillfällen till lögn, vare sig
af fruktan eller inställsamhet, i hvilken det hvarken fanns
rum till afund, emedan alla voro likställda, eller
anledning till våldsamhet, emedan människorna förlorat
makten att skada hvarandra. Mänsklighetens gamla under
så många århundraden gäckade dröm om frihet,
jämlikhet och broderskap, var ändtligen förverkligad.

"Liksom i det gamla samhället de ädelmodiga, de
rättvisa och ömhjärtade hade haft en svår ställning, just
emedan de ägde dessa egenskaper, så var det i det nya
samhället de hårdhjärtade, de giriga och själfviska, som
icke stämde öfverens med omgifningen. Sedan
lifsvillkoren för första gången upphört att verka som drifkraft
på människans djuriska egenskaper, och den lön, som
själfviskheten hittills fått icke blott borttagits, utan
öfverflyttats på oegennyttan, först då blef det möjligt att
se, hvad den oförfalskade människonaturen verkligen var
värd. De låga böjelser, som förut i så hög grad frodats
på de bättres bekostnad, vissnade nu bort som
grottalger i friska luften, och de ädlare egenskaperna visade
en hastig utveckling, som förvandlade cynikern till
loftalare och för första gången i historien frestade
människosläktet till att älska sig själf. Det uppenbarades snart till fullo,
hvad den gamla världens präster och tänkare aldrig skulle
hafva trott, att människorna i grunden äro goda, icke
onda, att de af naturen äro ädelmodiga och icke
själfviska, medlidsamma och icke grymma, kärleksfulla och icke
öfversittare, gudalika i sina sträfvanden, fulla af
ömhetens och själfuppoffringens heligaste instinkter, en Guds
afbild och ej en vrångbild af honom. De tryckta
lefnadsförhållanden, som fortgått under många generationer och
kunnat fördärfva änglar, hade icke väsentligen förmått
ändra människans naturliga ädelhet; och då dessa
förhållanden en gång för alla borttagits, rätade hon upp sig
igen, lik en böjd vidja.

"För att framställa hela saken inom ramen af en
liknelse vill jag jämföra mänskligheten i forna tider vid
ett rosenträd, som planterats i en sumpig trakt, vattnats
med svart kärrvatten, inandats giftiga dunster om dagen
och bitits af frosten om natten. Otaliga generationer af
trädgårdsmästare hade gjort sitt bästa för att få det att
blomma, men så när som på en och annan
halfutsprungen, maskstungen knopp, hade alla deras bemödanden
varit utan framgång. Många påstodo verkligen, att
trädet alls icke var något rosenträd, utan en giftig växt,
som borde ryckas upp med roten och brännas. Men de
flesta trädgårdsmästarne höllo fast vid, att trädet hörde
till rosornas släkte, men hemsöktes af någon outrotlig
sjukdom, som hindrade knopparne från att springa ut och
gåfvo förklaring på dess eländiga tillstånd för öfrigt.
Några få sade visserligen, att trädet var godt nog, men
att felet låg i den sumpiga jorden, och att under
gynnsammare omständigheter trädet nog skulle trifvas bättre.
Men dessa personer voro icke några riktiga
trädgårdsmästare och då de af yrkesmännen afspisades som blotta
teoretiker och fantaster, betraktades de äfven af folket
som sådana. En del framstående moralfilosofer påstodo
till och med, att äfven om man för argumentets skull
medgaf, att busken möjligen kunde trifvas bättre på en
annan plats, vore det dock en mycket värdefullare
fostran för trädet, om det försökte blomma i ett kärr, än
under gynnsammare villkor. De knoppar, som lyckades
slå ut, blefve kanske mycket sällsynta och blommorna
bleka och doftlösa, men de utgjorde ju bevis för en
mycket större moralisk kraft än om de slagit ut utan
ansträngning i en trädgård.

”Yrkesträdgårdsmästarne och moralfilosoferna fingo
sin vilja fram. Rosenträdet fick stå kvar i träsket, och
det gamla behandlingssättet fortsattes. Nya slag af
gödningsämnen lades oupphörligt kring rötterna och otaliga
preparat, hvart och ett förordadt som det bästa och
lämpligaste, användes för att döda masken och larverna. Och
så fortgick det en mycket lång tid. Emellanåt var det
någon, som påstod, att han märkte spår af förbättring,
under det att andra förklarade, att trädet såg sämre ut
än någonsin. Slutligen, under en tid af allmän
förtviflan öfver trädets framtidsutsikter, togs
omplanteringsfrågan upp igen, och vann denna gång gehör. ’Låtom oss
försöka’, sade man, ’kanske det trifs bättre annorstädes,
och det är verkligen tvifvel underkastadt, om det lönar
sig att odla det här längre’. Så hände det sig, att
mänsklighetens rosenträd omplanterades och sattes i god varm
och torr jord, där solen badade det, stjärnorna blickade
ned på det och sunnanvinden smekte det. Och då fick
man se, att det verkligen var ett rosenträd. Mask och
larver försvunno, och trädet betäcktes af de skönaste röda
rosor, som med sin doft uppfyllde världen.

”Det finns en borgen för den framtid, som är oss
förbehållen, däri att skaparen i våra hjärtan nedlagt en
oändlig måttstock för hvad vi kunna åstadkomma, enligt
hvilken det, som vi redan uppnått, alltid synes
obetydligt och målet aldrig närmre. Om våra förfader haft en
aning om ett samhälle, i hvilket människorna skulle lefva
tillsammans i endräkt som bröder, utan kif och afund,
utan våldsamhet eller konkurrens; hvarest de, mot ett
arbete i fritt valda yrken, som ej är tyngre än hälsan
fordrar, helt och hållet skulle befrias från all omsorg om
morgondagen och lämnas lika bekymmerslösa för
uppehället som träd, hvilka vattnas af ständigt rinnande
bäckar — hade de kunnt ana ett dylikt tillstånd, skulle de
hafva ansett det för ingenting mindre än paradiset. De
skulle hafva förblandat det med sina föreställningar om
himmelen och aldrig kunnat drömma, att det bortom
detsamma möjligen kunde finnas någonting mera att önska
eller sträfva efter.

”Men hur är det med oss, som stå på denna höjd,
till hvilken de blickade upp? Redan hafva vi i det allra
närmaste glömt, utom då vi vid särskilda tillfällen, såsom
det närvarande, påminnas därom, att det icke alltid stod
så till med människorna som nu. Det är redan en
ansträngning för vår inbillningskraft, att söka föreställa oss
våra nära förfäders samhällsförhållanden. Vi finna dem
vidunderliga. Lösningen af frågan om det fysiska
underhållet på ett sådant sätt, att bekymmer och brott äro
bannlysta, synes oss så långt ifrån att vara slutmålet, att vi
blott betrakta det som en ringa början till verkligt,
mänskligt framåtskridande. Vi hafva blott befriat oss från ett
efterhängset och onödigt hinder, som afhöll våra förfäder
från att ägna sig åt tillvarons verkliga mål. Vi hafva
blott bortkastat de bördor, som hindrade vårt lopp. Vi
äro såsom barn, hvilka just lärt sig stå upprätt och gå.
Det är en stor tilldragelse, detta, från barnets synpunkt.
Kanske föreställer det sig, att föga mera kan uppnås,
men om ett år har det redan glömt, att det icke alltid
kunnat gå. Dess horisont vidgades blott, då det reste
sig, och blef större, allt efter som det rörde sig. Dess
första steg var i sanning en stor tilldragelse, men blott
i en bemärkelse, som en början, ej som mål. Det
inträdde först då på sin verkliga utvecklingsbana.
Mänsklighetens frigörelse i det förra århundradet från att både
i intellektuellt och kroppsligt hänseende uppgå i det rent
fysiska näringsarbetet, kan betraktas såsom en släktets
andra födelse, utan hvilken dess första födelse till en
tillvaro, som blott var en börda, aldrig hade kunnat
rättfärdigas. Sedan dess har mänskligheten inträdt i ett
nytt skede af andligt framåtskridande, en utveckling af
högre förmögenheter, hvilkas blotta tillvaro i
människonaturen våra förfäder knappt kunde ana. I stället för
det nittonde århundradets förtviflade hopplöshet, dess
djupa misströstan om framtiden, träder nu, såsom vår
tids stora tanke, det storslagna medvetandet om vår
naturs och jordiska tillvaros obegränsade
utvecklingsmöjligheter. Man har lärt sig att betrakta människosläktets
kroppsliga, sedliga och andliga förbättring från led till
led såsom det enda värdiga målet för våra
ansträngningar och offer. Vi tro att människosläktet nu först
inträdt på den väg, som leder till förverkligandet af Guds
afsikter med detsamma, och att hvarje generation måste
taga ett steg uppåt.

”Och frågen I hvad vårt hopp är, när otaliga
generationer hafva gått förbi, så svarar jag, att vägen ligger
framför oss, men dess mål är förloradt i ljus. Ty
tvåfaldt är människans återvändande till Gud, till vårt rätta
hem: den enskilda människans återvändande genom
döden, och släktets genom utvecklingens fulländning, då
den gudomliga hemligheten, som låg dold i fröet, skall
framstå i full klarhet. Med en tår för det mörka
förflutna må vi vända oss mot den bländande framtiden
och skynda framåt med beslöjade ögon. Släktets långa,
dystra vinter är tillända. Dess sommar har börjat.
Mänskligheten har sprängt sin puppa. Himmelen är
dess mål.”

*



Tjugosjunde kapitlet.

Jag har aldrig rätt kunnat förklara hvarför jag i mitt
gamla lif på söndags eftermiddagen alltid särskildt var
benägen för melankoli; lifvet föreföll mig då oförklarligt
färglöst och allting dystert och intresselöst. Tiden, som
i allmänhet tycktes flyga undan med mig på sina vingar.
gick ofantligt långsamt och tycktes mot aftonen knappt
kunna släpa sig fram. Kanske berodde det till en del
på gamla idéförknippelser att jag, trots den fullkomliga
förändringen i mina förhållanden, föll i en djup
nedslagenhet på eftermiddagen af denna min första söndag i
tjugonde århundradet.

Vid detta tillfälle var det emellertid ej en
nedslagenhet utan särskild anledning, en sådan där obestämd
melankoli, som den jag nyss beskrifvit, utan en
sinnesstämning, som framkallades och fullkomligt
rättfärdigades af min ställning. Herr Bastons predikan med sina
beständiga häntydningar på det ofantliga sedliga svalget
mellan det århundrade jag tillhörde och det, i hvilket
jag nu befann mig, hade i hög grad skärpt min känsla
af ensamhet. Huru hänsynsfullt och vist han än talat,
kunde hans ord näppeligen undgå att upplysa mig om
den blandning af medlidande, nyfikenhet och motvilja,
som jag såsom en representant för en afskydd tid måste
väcka hos alla omkring mig.

Den utomordentliga välvilja, som jag rönt af Dr.
Leete och hans familj, och i all synnerhet Ediths
godhet, hade hittills hindrat mig från att fullt inse, att
deras verkliga känslor gent emot mig naturligtvis måste
vara identiska med hela generationens. Hvad Dr. Leete
och hans älskvärda hustru beträffar, hade jag, om än
med smärta, kunnat vänja mig vid denna tanke, men
öfvertygelsen. om att Edith måste dela dessa känslor, var
mera än jag kunde uthärda.

Den förkrossande verkan, som den sena upptäckten
af en så naturlig sak hade på mig, öppnade mina ögon
helt för något, som läsaren kanske redan gissat — att
jag älskade Edith.

Var detta så underligt? Det uppskakande tillfälle,
då vår förtrolighet började, och hennes hand ryckt mig
från vansinnets rand, det förhållandet, att hennes
sympati varit den lifsluft, som gifvit mig kraft att lefva och
uthärda detta nya lif samt min vana att betrakta henne
som en medlare mellan mig och den yttre världen —
dessa omständigheter måste nödvändigt leda till ett
resultat, som lätt kunnat åstadkommas af hennes skönhet
och älskvärdhet allena. Det var alldeles oundvikligt, att
hon, i en helt annan bemärkelse än den vanliga, för mig
skulle hafva blifvit den enda kvinna i världen. Då jag
nu plötsligt kommit till insikt om hopplösheten af min
kärlek, erfor jag icke blott en försmådd älskares vanliga
lidande, utan kände mig dessutom så gränslöst ensam,
så ytterligt öfvergifven, att ingen annan, om än så
olycklig älskare, kunnat erfara detsamma.

Tydligen märkte mitt värdfolk min nedslagenhet och
gjorde allt hvad de kunde, för att förströ mig. Jag
kunde märka, att i synnerhet Edith var ledsen för min
skull, men som fallet är med alla älskare, då jag en
gång varit dåraktig nog att drömma om någonting mera,
kunde jag icke längre känna tillfredsställelse i en
välvilja, som jag visste blott kom af medlidande.

Sedan jag tillbragt nästan hela eftermiddagen
ensam på mitt rum, gick jag i skymningen ned i
trädgården för att röra på mig. Det var en mulen dag med
höstdoft i den varma, stilla luften. Då jag fann mig i
närheten af min underjordiska kammare, gick jag in där
och sätte mig ned. ”Detta”, mumlade jag, ”är mitt enda
hem. Jag vill stanna här och aldrig gå ut mera.” Med
tillhjälp af den välbekanta omgifningen sökte jag finna
ett slags melankolisk tröst i att upplifva minnet af det
förflutna och i inbillningen framkalla de gestalter och
ansikten, som omgåfvo mig i mitt förra lif. Men det var
förgäfves. Gestalterna voro liflösa. Under nära hundra
år hade stjärnorna blickat ned på Edith Bartletts och
hela mitt släktleds grafvar.

Det förflutna var dödt, krossadt under ett sekels
tyngd, och från det närvarande var jag utestängd. Det
fanns intet rum för mig, ingenstädes. Jag var hvarken
död eller lefvande.

”Förlåt, att jag följde er!”

”Jag såg upp. Edith stod i dörren till den
underjordiska kammaren och betraktade mig småleende, men
med ögon, fulla af medlidande och oro.

”Skicka bort mig, om jag stör er”, sade hon. ”Vi
märkte, att ni var nedslagen, och som ni vet, lofvade ni
att tala om för mig, om det skulle inträffa. Ni har icke
hållit ord.”

Jag steg upp och gick fram till dörren med ett
försök till leende, som dock måtte misslyckats grundligt, ty
då jag såg henne, blef jag blott ännu djupare nedslagen.

”Jag kände mig litet ensam, det var allt”, sade jag.
”Har det aldrig fallit er in, att jag är den ensligaste
varelse, som någonsin funnits till, och att man egentligen
behöfver ett nytt ord, för att uttrycka mitt tillstånd?”

”Åh, ni får ej tala på det sättet, ni får ej känna
det så! Ni får ej!” ropade hon med tårar i sina ögon.
”Äro icke vi edra vänner? Det är ert eget fel, om ni ej
vill låta oss vara det. Ni behöfver icke känna er ensam.”

”Ni är så god mot mig, att jag icke kan fatta, huru
det är möjligt”, sade jag, ”men tror ni icke att jag vet,
att det endast är medlidande, idel medlidande. Jag vore
en narr, om jag icke förstod, att ni icke kan betrakta
mig på samma sätt som ni betraktar en man af er egen
generation, utan såsom en underlig, sällsynt varelse, som
drifvits i land här från något okändt haf, och hvars
hjälplöshet väcker ert medlidande, trots hans otympliga
framträdande. Tack vare er godhet har jag varit
dåraktig nog att nästan glömma detta och inbilla mig, att jag med
tiden skulle, såsom vi brukade säga, blifva naturaliserad
i detta tidehvarf, att jag skulle kunna känna mig som
en af er och synas för er lik andra män i er omgifning.
Men herr Bastons predikan har lärt mig, huru fåfängt
det är att inbilla sig något dylikt, huru stort svalget
mellan oss måste förefalla er.”

”Ack den eländiga predikan!” utropade hon
gråtande. ”Jag önskade förskona er från att höra det. Hvad
vet han om er? Han har läst i gamla mögliga luntor
om er tid, det är allt. Hvad bryr ni er om honom, och
hvarför skulle ni bli nedslagen af hans ord? Betyder
det ingenting för er, att vi, som känna er, tänka
annorlunda? Bryr ni er icke mer om vår mening än hans,
han som aldrig sett er? O, herr West, ni vet icke, ni
kan icke föreställa er, huru svårt det känns, då jag ser
er så förtviflad. Jag kan icke stå ut med det. Hvad
skall jag säga, som kan öfvertyga er om, huru vi känna
för er helt annorlunda än hvad ni tror?”

Liksom förra gången, då hon kommit till mig vid
den där andra vändpunkten i mitt öde, sträckte hon ut
händerna, som om hon ville hjälpa mig, och jag fattade
dem liksom då och slöt dem i mina. Hennes barm
häfdes och hennes fingrar darrade af en djup rörelse. I
hennes ansikte kämpade medlidandet med de hinder, som
sökte förtaga det dess verkan. För visso har kvinnligt
förbarmande aldrig uppenbarat sig i en älskligare gestalt.

Så mycken skönhet och godhet besegrade mig
fullständigt, och jag tyckte, att det enda rätta vore att
upplysa henne om sanningen. Naturligtvis hade jag ej en
gnista hopp, men å andra sidan fruktade jag icke, att
hon skulle vredgas. Därtill var hon för god.

”Det är mycket otacksamt af mig att ej vara nöjd
med all den godhet ni visat och ännu visar mig”, sade
jag. ”Men är ni så blind, att ni icke ser, hvarför den
ej kan göra mig tillfreds? Förstår ni icke, att jag är
dåraktig nog att älska er?”

Vid mina sista ord rodnade hon djupt och slog ned
ögonen, men försökte ej att draga undan sina händer.
Under några ögonblick stod hon så med flämtande
andedräkt. Och så såg hon upp, rodnade djupare än förut
och sade med ett bedårande leende:

”Är ni säker på, att det icke är ni, som är blind?”

Det var allt, men det var nog, ty det sade mig,
huru oförklarligt och otroligt det än låter, att denna
härliga dotter af en gyllene tid skänkt mig icke blott sitt
medlidande, utan sin kärlek. Likväl trodde jag ännu till
hälften, att jag var offer för någon lycklig villa, till och
med då jag tryckte henne i mina armar och utbrast:

”Om jag är utom mig, så låt mig förbli det!”

”Det är jag, som ni måste tro vara utom mig”,
flämtade hon och drog sig ur mina armar, då jag knappt
hunnit smaka huru ljufva hennes läppar voro. ”O, hvad
skall ni tänka om mig, som nästan kastar mig i armarna
på en man, som jag endast känt en vecka? Jag
ämnade visst icke låta er finna ut det så snart, men jag
var så ledsen för er skull, att jag icke tänkte på, hvad
jag sade. Nej, nej, ni får icke röra mig, förr än ni vet
hvem jag är. Och då, min herre, skall ni ödmjukt be
om ursäkt för att ni tror, som jag vet att ni gör, att
jag väl hastigt blifvit kär i er. Då ni vet, hvem jag är,
skall ni nödgas medge, att det var ingenting mindre än
min skyldighet att bli kär i er från första stund, och
att ingen flicka med hjärtat på rätta stället kunnat göra
annat under mina omständigheter.”

Som man lätt kan förstå, hade jag gärna afstått från
alla vidare förklaringar, men som Edith bestämdt
vidhöll, att det icke skulle vankas flera kyssar, förr än hon
fritagits från all misstanke för att förhastadt hafva skänkt
bort sitt hjärta, hade jag intet annat val än att följa
den älskliga, men gåtfulla varelsen in i huset. Då vi
kommit in till hennes mor, hviskade hon rodnande några
ord i örat på denna och sprang sedan sin väg, lämnande
oss ensamma.

Huru sällsamt mitt öde än varit, såg det ut som om
jag först nu skulle få veta det allra sällsammaste däri.
Fru Leete berättade mig, att Edith var sondotters
dotter till ingen annan än min förlorade fästmö, Edith
Bartlett. Sedan denna hade sörjt mig i fjorton år, hade
hon gift sig med en man, som hon högaktade, och
efterlämnat en son, som var fru Leetes far. Fru Leete hade
aldrig sett sin farmor, men hade hört mycket talas om
henne och uppkallade sin dotter efter henne. Denna
omständighet bidrog möjligen till att öka den uppväxande
flickans intresse för allt, som angick hennes stammoder,
i synnerhet för den tragiska berättelsen om hennes
tillämnade brudgums förmodade död vid den eldsvåda, som
förtärde hans hus. Denna historia var väl ägnad att
väcka en romantisk flickas medkänsla, och Ediths
intresse ökades naturligtvis i hög grad af medvetandet om,
att den olyckliga hjältinnans blod flöt i hennes egna
ådror. Ett porträtt af Edith Bartlett och en del af
hennes papper, däribland mina egna bref, funnos bland
hennes kvarlåtenskap. Porträttet framställde en mycket
vacker ung kvinna, om hvilken det var lätt att inbilla sig
allahanda rörande och romantiska saker. Mina bref
gåfvo Edith stoff till att bilda sig en ganska tydlig
föreställning om min karaktär, och följden blef, att den
vemodiga gamla historien stod mycket lefvande för hennes själ.
Hon brukade halft på skämt säga till sina föräldrar, att
hon aldrig skulle gifta sig, förr än hon fann en man som
Julian West, och någon sådan funnes det icke numera.

Allt detta var naturligivis endast fantasier af en
flicka, som aldrig själf haft någon kärleksaffär, och skulle
naturligtvis ha försvunnit af sig själf, om ej upptäckten
af det underjordiska hvalfvet i hennes faders trädgård
hade inträffat och jag blifvit igenkänd. Då den
skenbart liflösa gestalten blifvit inburen, hade man genast
känt igen Edith Bartletts porträtt i medaljongen, som
hängde vid min hals, och då de satte denna
omständighet i samband med allt hvad de förut visste, förstodo
de, att jag icke var någon annan än Julian West. Om
det också, såsom de först trodde, alls icke hade kunnat
blifva fråga om att väcka mig till lif igen, ansåg fru
Leete, att händelsen skulle hafva haft ett afgörande
inflytande på hennes dotter för hela lifvet. Föreställningen
att någon ödets nyck förbundit hennes lif med mitt
skulle under alla omständigheter ha utöfvat en
oemotståndlig tjusningskraft på nästan hvilken kvinna som helst.

Då jag några timmar senare kvicknade vid igen hade
jag från allra första stund känt ett egendomligt beroende
af henne och funnit en särskild tröst i hennes sällskap.
Därför kunde jag nu själf, sade hennes moder, afgöra,
om hon varit för snar att skänka mig sin kärlek så fort
hon såg min. Om jag tyckte så, borde jag komma ihåg
att detta var tjugonde och ej nittonde århundradet, och
att kärleken utan tvifvel nu både växer hastigare och
yttrar sig oförbehållsammare än på min tid.

Från fru Leete gick jag till Edith. Då jag fann
henne, tog jag henne vid båda händerna och stod en
lång stund försjunken i betraktande af hennes ansikte.
Och då upplifvades åter mitt minne af den andra Edith,
hvilket varit liksom bedöfvadt till följd af det fasansfulla
öde, som skilt oss åt. Mitt hjärta bäfvade af vemodig
rörelse, men äfven af lycka. Ty hon, som kom mig att
så djupt känna min förlust, skulle äfven godtgöra
densamma. Det var som om Edith Bartlett blickat på mig
genom hennes ögon och tröstande smålett mot mig. Mitt
öde var icke blott det sällsammaste, utan äfven det
lyckligaste, som någonsin kommit en man till del. Ett
dubbelt underverk hade skett för min skull. Jag hade icke
kastats upp på denna främmande strand för att känna
mig ensam och öfvergifven. Min älskade, som jag sörjt
såsom förlorad, hade födts på nytt för att bli min tröst.
Då jag slutligen i öfversvallande tacksamhet och ömhet
slöt den älskliga flickan i mina armar, blandades den
döda och den lefvande Edith i min föreställning, och jag
har aldrig sedan rätt kunnat skilja dem åt. Det dröjde
ej länge, förr än jag märkte, att det äfven å Ediths sida
fanns en motsvarande identitetsförblandning. Aldrig har
det väl mellan nyförlofvade förekommit ett sällsammare
samtal än mellan oss denna afton. Hon var mera
angelägen om att höra mig tala om Edith Bartlett än om
henne själf; ville hellre höra om huru jag älskat den
förra, än huru jag älskade henne, och hon belönade mina
ömma ord om en annan kvinna med tårar, ljufva
leenden och handtryckningar.

”Du får ej älska mig för mycket för min egen skull”,
sade hon. ”Jag kommer att bli mycket svartsjuk å
hennes vägnar, och skall ej låta dig glömma henne. Jag
skall berätta dig någonting, som du kanske skall finna
underligt. Tror du ej, att andar stundom komma
tillbaka till jorden för att fullborda något värf, som låg
dem nära om hjärtat? Hvad säger du, om jag talar om
för dig, att jag ibland har tänkt att hennes ande bor i
mig, att mitt verkliga namn är Edith Bartlett, icke Edith
Leete. Jag vet det icke; vi kunna naturligtvis aldrig
veta, hvilka vi verkligen äro, men jag känner det. Kan
du undra öfver, att jag känner det så, då du vet,
hvilket inflytande hon och du, äfven innan du kom hit, haft
på mitt lif. Således, ser du, behöfver du egentligen icke
älska mig alls, om du blott är trofast mot henne. Jag
skall nog ej bli svartsjuk.”

Dr. Leete var utgången, och jag fick ej samtala med
honom förr än senare. Han var synbarligen icke alldeles
oförberedd på den underrättelse, jag hade att meddela
honom, och skakade hjärtligt hand med mig.

”Under vanliga förhållanden, herr West, skulle jag
hafva sagt, att detta steg tagits efter en alltför kort
bekantskap, men detta är helt visst icke vanliga
förhållanden. För att vara uppriktig”, tillade han leende, ”borde
jag kanske tala om för er, att ehuru jag med glädje
samtycker till föreningen, behöfver ni egentligen alls icke
känna er förbunden mot mig, ty mitt samtycke är blott
en formalitet. Från det ögonblick, då medaljongens
hemlighet upptäcktes, måste det så bli, antar jag. Och om
icke Edith hade varit och kunnat inlösa sin morfars mors
löfte fruktar jag verkligen, att min hustrus kärlek till
mig satts på ett hårdt prof.”

Senare på aftonen badade trädgården i det klaraste
månsken, och Edith och jag vandrade ända till midnatt
fram och tillbaka där och försökte sätta oss in i vår lycka.

”Hvad skulle jag hafva tagit mig till, om du icke
hade brytt dig om mig?” utropade hon. ”Jag fruktade
att du icke skulle göra det. Hvad skulle jag gjort, då
jag kände, att jag tillhörde dig? Så snart du återkom
till lif, kände jag så visst som om hon sagt mig det, att
jag skulle bli för dig, hvad hon ej kunde, men det kunde
ju endast ske, om du lät mig bli det. O, hvad jag
längtade att säga dig hvem jag var, den där morgonen, då
du kände dig så förskräckligt främmande bland oss. Men
jag vågade icke öppna mina läppar eller låta pappa
eller mamma —”

”Det var således detta, som du ej ville, att din far
skulle berätta för mig!” utropade jag med hänsyftning
på det samtal jag råkat höra, då jag vaknade upp ur
min dvala.”

”Naturligtvis”, log Edith. ”Har du först nu gissat
det? Pappa, som endast är en man, trodde att du skulle
känna dig mera hemmastadd, om han berättade dig,
hvilka vi voro. Han tänkte icke alls på mig. Men mamma
visste hvad jag menade, och därför fick jag min vilja
fram. Jag kunde aldrig ha sett dig i ansiktet, om du
vetat hvem jag var. Det skulle ha varit att rent af
tvinga mig på dig. Jag fruktar att du, när allt kommer
omkring, tycker att jag gjorde det i dag. Men jag
försäkrar, att det alls ej var min mening, ty jag vet, att
på din tid ansåg man, att flickor skulle dölja sina
känslor, och jag var förskräckligt rädd för att stöta dig. O,
hvad det måtte ha varit svårt för dem att alltid nödgas
dölja sin kärlek, som om den varit ett fel! Hvarför
ansågo de det för en sådan skam att älska, innan de fått
tillåtelse? Det är så lustigt att tänka sig, att man skulle
vänta på lof att bli kär. Var det därför, att männen på
den tiden blefvo förargade öfver att flickor älskade dem?
Så skulle icke kvinnor känna, och icke män heller nu
för tiden, skulle jag tro. Jag kan icke alls begripa det
där. Det är en af de besynnerliga saker angående
kvinnans ställning på er tid, som du skall få förklara för
mig. Men jag tror ej, att Edith Bartlett var så dum
som de andra.”

Efter åtskilliga fåfänga försök att skiljas åt, yrkade
hon slutligen på att vi skulle säga god natt. Jag skulle
just ge henne den allra sista kyssen, då hon med
obeskriflig skalkaktighet sade:

"En sak oroar mig. Är du alldeles säker på, att
du har förlåtit Edith Bartlett, att hon gifte sig med en
annan? Enligt böcker från din tid voro älskarne då mera
svartsjuka än ömma, och det är därför jag frågar. Det
vore en stor lättnad för mig, om jag bestämdt visste, att
du ej vore det ringaste svartsjuk på min morfars far för
att han gifte sig med din fästmö. Får jag säga min
morfars mors porträtt uppe på mitt rum, att du förlåter
henne att hon var dig otrogen?”

Vill läsaren tro mig eller icke, detta oskyldiga lilla
koketteri rörde mig verkligen och botade mig, om
afsiktligt eller oafsiktligt lämna vi därhän, från den obestämda
förnimmelse af en orimlig svartsjuka, som jag känt, ända
sedan fru Leete berättat mig om Edith Bartletts
giftermål. Till och med då jag hållit Edith Bartletts
sondotters dotter i mina armar hade jag ej haft klart för mig,
att jag hade just detta äktenskap att tacka härför.
Orimligheten i denna känsla kunde blott uppvägas af den
hastighet, hvarmed den förflyktigades, då Ediths
skalkaktiga fråga skingrade det dunkel, som hvilat öfver mina
föreställningar. Jag kysste henne skrattande.

”Du kan försäkra henne, att hon har min fulla
förlåtelse”, sade jag, ”men om hon hade gift sig med
någon annan än din mormors far, hade det varit en helt
annan sak.”

Då jag kommit upp på mitt rum den natten,
öppnade jag icke musiktelefonen för att söfvas af dess milda
toner, såsom jag vant mig vid att göra. För en gång
voro mina tankar bättre musik än till och med det
tjugonde århundradets orkestrion, och de höllo mig fången
till fram mot morgonen, då jag somnade.

*



Tjugoåttonde kapitlet.

”Det är litet senare än herrn ville bli väckt. Men
herrn vaknade ej så hastigt som vanligt.”

Det var min betjänt Sawyers röst. Jag for upp i
sängen och stirrade omkring mig. Jag låg i mitt
underjordiska rum. Det matta skenet från lampan, som alltid
brann, då jag uppehöll mig där, upplyste svagt de
välbekanta väggarna och möblerna. Vid sängen stod
Sawyer med ett glas sherry i handen, hvilket jag enligt
dr Pillsburys föreskrift måste intaga, så snart jag
vaknade ur hypnotisk sömn, för att återupplifva de
afstannade lifsfunktionerna.

”Det är bäst att herrn tager det här med detsamma”,
sade han, då jag frånvarande stirrade på honom. ”Det
behöfs nog, ty herrn ser nästan litet feberaktig ut.”

Jag sväljde hastigt drycken och började tänka efter
hvad som händt. Det var naturligtvis mycket enkelt.
Allt det där om tjugonde århundradet hade blott varit
en dröm. Jag hade blott drömt om det nya, upplysta,
och sorgfria människosläktet och deras sinnrikt enkla
samhällsinrättningar, om det nya, härliga Boston med
dess torn och tinnar, dess trädgårdar och springbrunnar
och allmänna välstånd. Den älskvärda familj, som jag
lärt känna och värdera, min snillrike värd och lärare, Dr
Leete, hans hustru och dotter, den andra och fagrare
Edith, min trolofvade — äfven de hade varit drömbilder.

En lång stund satt jag stilla i sängen, sedan jag
kommit till denna insikt och stirrade framför mig med
frånvarande min, allt under det jag sökte påminna mig
de olika scenerna och tilldragelserna i min underliga
dröm. Sawyer blef förskräckt öfver mitt utseende och
frågade ängsligt, huru det stod till med mig. Slutligen
erinrade jag mig, hvar jag var, samlade med
ansträngning mina tankar och försäkrade den trogna tjänaren, att
jag mådde fullkomligt bra.

”Jag har haft en märkvärdig dröm, Sawyer, det är
allt”, sade jag. ”En högst märk — vär — dig dröm!”

Jag klädde mig mekaniskt med en besynnerlig,
virrig känsla i hufvudet, och satte mig ned till den bricka
med kaffe och smörgåsar, som Sawyer brukade hämta
åt mig, innan jag gick ut på morgonen. Morgontidningen
låg bredvid tallriken. Mina blickar föllo på datum, den
31 maj 1887. Jag hade naturligtvis från det ögonblick,
då jag öppnade ögonen, förstått att allt, hvad jag
upplefvat i ett annat århundrade, varit en dröm, men dock
spratt jag till vid detta afgörande bevis på, att världen
blott var några timmar äldre, än då jag gått till sängs.

Då jag genomsåg innehållsförteckningen och
öfversikten af morgonens nyheter, läste jag följande:

”Utrikes. — Det hotande kriget mellan Frankrike
och Tyskland. Franska kammaren röstar för nytt
militäriskt lån för att möta Tysklands rustningar.
Sannolikt invecklas hela Europa i händelse af krigets utbrott.
— Stor nöd bland de arbetslösa i London. De fordra
arbete. Jättedemonstrationer. Myndigheterna bli oroliga.
— Omfattande strejker i Belgien. Regeringen vidtager
åtgärder för att förhindra oroligheters utbrott.
Upprörande afslöjanden angående flickors användande i
belgiska kolgrufvor. — Massvräkningar i Irland.

Inrikes. — Häjdlös svindelepidemi. Två millioner
försnillade i New York. — Bedrägeri af
testamentsexekutorer. Föräldralösa barn beröfvade allt. — Skickligt
utförda tillgrepp af en bankkassör; 200,000 kr.
förskingrade. Kolbaronerna besluta höja kolpriserna och inskränka
tillförseln. — Spekulanter bilda en stor hvetering i
Chicago. — Ett syndikat uppdrifver kaffeprisen. — Ett
syndikat i Västern slår under sig ofantliga landområden. —
Upptäckt af skamlig mutning bland ämbetsmän i Chicago.
Ordentligt mutsystem. — Processen mot New Yorks
magistrat fortsättes. — Talrika stora bankrutter. Affärskris
befaras. — En stor mängd inbrott och stölder. — En
kvinna mördas för sina pängars skull i New Haven. —
En husägare skjuten här i staden i natt af en
inbrottsljuf. — En man begår själfmord i Worcester, emedan
han förgäfves sökt arbete. En stor familj lämnad på bar
backe. — Ett åldrigt par i New Jersey begår själfmord
för att slippa komma på fattighuset. — Beklagansvärd
nöd bland de kvinnliga arbetarne i våra stora städer. —
Öfverraskande tillväxt af okunnighet i Massachusetts. —
Behof af flere dårhus. — Tal på dekorationsdagen.
Professor Browns föredrag om den moraliska storheten i
nittonde århundradets civilisation.”

Jag hade verkligen vaknat i det nittonde
århundradet; det var omöjligt att tvifla på det. Denna
sammanfattning af nyheter för dagen gaf en fullständig bild af
det, ända ned till detta sista omisskänneliga drag af
inbilsk själfbelåtenhet. Efter ett sådant tidens
syndaregister, som denna enda dags lista på blodsutgjutelse,
girighet och tyranni, kom denna själfberömmelse som ett
stycke hån, värdigt en Mefistofeles; och likväl var jag
kanske den ende af alla tidningsläsare denna morgon,
som uppfattade hånet, och ännu i går skulle det hafva
gått mig förbi som alla andra. Det var den märkvärdiga
drömmen, som gjorde hela skillnaden. Återigen glömde
jag för en lång stund min omgifning och rörde mig i
denna lefvande drömvärld, i den härliga staden med dess
enkla, trefliga hem och praktfulla offentliga palats. Åter
såg jag omkring mig ansikten, som icke vanställdes af
öfvermod eller kryperi, af afund eller girighet, af
ängslande bekymmer eller feberaktig ärelystnad; jag omgafs
af ståtliga män och kvinnor, som aldrig känt fruktan för
en medmänniska eller beroende af en annans gunst, utan
alltid, som det hette i den predikan, hvars ord ännu
ljödo i mina öron, ”stodo upprätt inför Gud.”

Med en djup suck och en känsla af en oersättlig
förlust, som icke var mindre bitter, därför att förlusten
omfattade något, som aldrig verkligen funnits, vaknade
jag slutligen upp ur mina drömmar och lämnade kort
därefter huset.

Väl ett dussin gånger måste jag stanna och samla
mina tankar under vägen från min dörr till Washington
Street, till den grad hade drömmen om framtidens
Boston förmått göra det verkliga Boston främmande för
mig. Så snart jag satte foten på gatan, lade jag märke
till smutsen och stanken, såsom om jag aldrig förr
upptäckt dessa omständigheter. Ännu i går hade det
förefallit mig alldeles naturligt, att somliga af mina
medborgare skulle gå klädda i siden, andra i trasor, att somliga
skulle se välfödda ut och andra utsvultna. Nu däremot
stötte mig vid hvartenda steg den skriande motsatsen i
klädsel och kroppsligt befinnande mellan de människor,
som trängdes om hvarandra på trottoarerna; men ännu
mer sårades jag af den fullkomliga likgiltighet, som de
lyckligare lottade visade för de olyckligares förnedring.
Var det mänskliga varelser, som kunde se sina
medbrö-ders elände utan att ändra en min? Och likväl visste
jag hela tiden mycket väl, att det var jag, som
förändrats, och icke mina samtida. Jag hade drömt om en stad,
vars innevånare voro som barn af samma familj, hade
samma rättigheter och togo vara på hvarandra i allting.

En annan af det verkliga Bostons egendomligheter,
som föreföll mycket underlig, då jag nu såg den i ett
nytt ljus, var den öfverhandtagande annonseringen. Det
hade ej funnits någon enskild annonsering i det tjugonde
århundradets Boston, emedan sådan var öfverflödig, men
här voro husväggar, fönster, yttersidorna af de tidningar,
som syntes i hvar mans hand, själfva stenläggningen på
gatan, ja, allt som föll i ögonen utom himlahvalfvet,
betäckt med upprop af personer, som under otaliga
förevändningar sökte få bidrag af andra till sitt uppehälle. Huru
ordalydelsen än växlade, var innehållet alltid detsamma:

”Hjälp John Johnson. Bry er ej om de andra. De
äro bedragare. Jag, John Johnson, är den rätte. Köp
af mig. Gif mig arbete. Kom till mig. Hör mig, John
Johnson. Se på mig. Tag icke fel. John Johnson är
den rätte och ingen annan. Låt de andra svälta, men
för Guds skull, kom i håg John Johnson!”

Om det var den rörande eller den motbjudande
sidan af detta skådespel, som gjorde djupast intryck på
mig, som så plötsligt blifvit en främling i min egen stad,
kan jag ej afgöra. Olyckliga människor, var jag nära att
utropa, emedan de icke vilja lära att hjälpa hvarandra,
äro de dömda att tigga af hvarandra, från det minsta till
det största! Hvad är detta förskräckliga Babel af oblygt
själfberöm och ömsesidigt förtal, denna bedöfvande kor
af skryt, nödrop, edliga försäkringar, detta
häpnadsväckande system af fräckt tiggeri, hvad är det annat än den
oundvikliga följden af en samhällsordning, i hvilken man
måste slåss om tillfällen att tjäna världen efter bästa
förmåga, i stället för att hvar och en borde äga detta
tillfälle såsom sin första medborgarrätt!

Då jag kom till den lifligaste delen af Washington
Street, måste jag stanna och skratta högt, till de
förbigåendes stora förargelse. Om det gällt mitt lif, hade
jag icke kunnat låta bli, så löjligt föreföll det mig att se
den ändlösa raden af bodar på ömse sidor om gatan, så
långt ögat kunde nå; och för att göra skådespelet ännu
orimligare, inom ett stenkast tjogtals bodar, som utbjödo
samma slags varor. Bodar, bodar, bodar! Milslånga
sträckor af bodar, tio tusen bodar för att fördela
förnödenheterna åt denna enda stad, som i min dröm försetts
med allt från ett enda centralvarumagasin, till hvilket
order insändes genom ett stort profmagasin i hvarje
stadsdel, där köparen utan tids- och arbetsförlust kunde
göra sitt val bland artiklar från hela världen. Där hade
arbetet med förnödenheternas fördelning varit så
obetydligt, att det blott i försvinnande grad ökat priset för
förbrukaren. Hon betalte egentligen blott
tillverkningskostnaden. Här däremot ökar ensamt varornas fördelning
och handterande priset med fjärdedelen, tredjedelen,
hälften eller mer. Alla dessa tiotusen bodar måste betalas,
deras hyra, deras stab af uppsyningsmän, deras plutoner
af försäljare, deras härar af kontorister, agenter och
biträden, tillika med allt hvad de slösa bort på att
annonsera sig själfva och skada sina konkurrenter. Och det
är köparen, som måste betala. Hvilken ypperlig metod
att bringa ett folk till tiggarstafven!

Var det allvarliga män eller barn, som skötte sina
affärer på ett sådant sätt? Kunde det vara förnuftiga
varelser, som icke insågo, huru dåraktigt det är att, då
varorna äro färdiga att användas, slösa bort så mycken
tid på att tillställa dem åt förbrukaren? Är det icke
antagligt, att man får gå hungrig från bordet, om man
äter med en söndrig sked, som låter hälften af sitt
innehåll rinna ut mellan tallriken och munnen?

Jag hade tusentals gånger förut gått upp för
Washington Street och gifvit akt på köpmännen, men i dag
betraktade jag deras tillvägagående med en nyfikenhet,
som om jag aldrig gått där förr. Jag såg med undran
skyltfönstren, fyllda med varor, på hvilkas artistiska
ordnande man nedlagt ofantlig möda, blott för att locka de
förbigåendes blickar. Jag såg damer trängas däromkring
och bodägarne otåligt vänta på napp. Inuti bodarne såg
jag föreståndarne med sina skarpå blickar späja efter
affär, öfvervaka och drifva på biträdena, att de icke
försummade sitt värf att förmå kunderna att köpa, köpa,
köpa för pänningar, om de hade några och för kredit,
om de icke hade några, att köpa hvad de icke behöfde,
köpa mera än de behöfde, mera än de hade råd till.
Emellanåt förlorade jag för ett ögonblick ledtråden, och
hela skådespelet blef obegripligt för mig. Hvarför dessa
ansträngningar att förmå folk att köpa? Helt säkert
hade det icke något samband med den lofliga uppgiften
att fördela varor bland dem, som behöfva sådana.
Sannerligen, var det icke rent slöseri att påtruga människor,
hvad de icke behöfva, men som kunde vara nyttigt för
någon annan! Nationen blef blott så mycket fattigare
för hvarje sådant lyckadt försök. Hvad tänkte dessa
bodbiträden på? Då kunde jag åter erinra mig, att de icke
handlade i egenskap af sådana distributörer som dem
jag sett i min dröms Boston. De handlade ej i
allmänhetens intresse, utan i sitt eget, och det betydde
ingenting för dem, hvad slutlig verkan deras handlingssätt
hade på det allmänna välståndet, om de blott ökade
sina egna skatter; ty dessa varor voro deras egna, och
ju mera de sålde och ju mera de fingo betaldt, desto
större blef deras vinst. Ju slösaktigare människorna
voro, ju mer man kunde förmå dem att köpa hvad de
icke behöfde, desto bättre för de säljande. Att uppmuntra
slöseri var uttryckliga afsikten med Bostons tio tusen bodar.

Men dessa bodägare och deras biträden voro ej en
bit sämre än hvilka andra Bostonbor som helst. De
måste förtjäna sitt uppehälle och försörja sina familjer, och
huru skulle de kunna finna ett yrke, som icke tvang dem
att sätta det enskilda intresset öfver det allmänna? Man
kan icke begära, att de skulle svälta, under det de
väntade på en sådan tingens ordning, som jag sett i min
dröm, där hvarje enskild persons intresse var liktydigt
med allas. Men hvad låg det väl för underligt däri, att
staden var så snuskig, människorna så tarfligt klädda och
många bland dem trasiga och utsvultna under ett sådant
samhällsskick!

En stund därefter råkade jag in i södra Boston bland
dess fabriksbyggnader. Jag hade varit i denna stadsdel
hundratals gånger förut, liksom i Washington Street, utan
att förr än nu inse den egentliga betydelsen af hvad
som försiggick omkring mig. Förut hade jag varit stolt
öfver, att Boston hade omkring fyra tusen sins emellan
oberoende fabriker, men nu upptäckte jag just i denna
mångfald och detta oberoende orsaken till den
jämförelsevis obetydliga afkastningen af deras arbete.

Om Washington Street erinrat om ett dårhus, var
detta skådespel så mycket sorgligare, som
förnödenheternas tillverkning är så mycket viktigare än deras
fördelning. Ty dessa fyra tusen fabriker arbetade icke
blott utan endräkt och följaktligen under mycket
ogynnsamma villkor, utan liksom om detta icke inneburit
tillräcklig kraftförlust, bemödade de sig till det yttersta
att tillintetgöra hvarandras ansträngningar och arbetade
dag och natt på att kullkasta hvarandras företag.

Dånet och rasslet af hammare och hjul, som
genljödo rundt omkring, var ej bruset från fredlig
näringsverksamhet, utan svärdsklang från kämpande fiender.
Dessa fabriker och verkstäder voro fästen, hvart under
sin egen flagga, som riktade sina kanoner mot
kringliggande fabriker och verkstäder och sände ut sina sappörer
att lägga minor under dem.

Inom hvart och ett af dessa fästen upprätthölls den
strängaste arbetsordning, de olika arbetargrupperna stodo
under samma öfvermyndighet. Ingen inblandning och
intet onödigt försvårande af arbetet tilläts En hvar
hade sin bestämda uppgift, och ingen var sysslolös.
Genom hvilket språng, hvilken förlorad länk i tankegången,
förklaras då den omständigheten, att man icke inser,
huru nödvändigt det är att tillämpa samma grundsats på
nationalindustrien i dess helhet, att den brist på
sammanslutning, som vore fördärflig för verkstaden, skulle
hafva ännu mycket fördärfligare följder för den
nationella industrien öfver hufvud, då denna är så mycket
omfångsrikare och mera invecklad?

Man skulle ganska snart förlöjliga en här, i hvilken
det funnes hvarken kompanier, bataljoner, regementen,
brigader, divisioner eller armékårer — hvars största
enhet vore plutonen, och hvars högsta befälhafvare vore
korpraler, hvilka alla hade samma rang och myndighet.
Och likväl var det nittonde århundradets industriella
Boston just en sådan här af fyra tusen oberoende
plutoner, anförda af fyra tusen oberoende korpraler, af hvilka
hvar och en följde sin egen fälttågsplan.

Hopar af sysslolösa män syntes här och där. Några
voro sysslolösa, emedan de icke kunde finna arbete till
hvad pris som helst, andra emedan de ej erhöllo, hvad
de ansågo för ett skäligt pris.

Jag samtalade med några af de senare, och de
framställde sina klagomål för mig, men jag hade föga tröst
att gifva dem.

"Jag är bedröfvad för er skull", sade jag. "Ni få
litet nog, det är visserligen sannt, men hvad jag
förundrar mig öfver, är icke att näringar, som skötas på detta
sätt icke betala er höga löner, utan att de förmå betala
er några löner alls."

Jag begaf mig tillbaka till staden på halfön och mot
tretiden på eftermiddagen stod jag på State Street och
stirrade, som hade jag aldrig sett dem förr, på bankerna,
mäklarekontoren och de öfriga pänningeinrättningarna, af
hvilka det ej funnits ett spår i min drömsyn.
Affärsmän, kontorister och springpojkar trängdes ut och in i
bankdörrarna, ty det fattades blott några minuter i
stängningstiden. Midt emot mig låg den bank, med hvilken
jag brukade göra affärer. Jag gick tvärs öfver gatan,
följde in med strömmen occh ställde mig i en nisch i
väggen och betraktade huru kontoristhären handskades
med penningarne och kunderna trängdes kring
kassörernas platser. En gammal herre, som jag kände, en af
bankens direktörer, gick förbi, och då han märkte min
tankfulla uppsyn, stannade han ett ögonblick.

”En intressant syn, eller hur, herr West”, sade han.
”En underbar mekanism; äfven jag kan icke låta bli att
beundra den. Jag brukar ibland stanna och betrakta det,
just som ni gör nu. Det är ett poem, herr West, ja,
just ett poem. Har ni någonsin tänkt på, herr West, att
banken är affärslifvets hjärta? Från och till densamma,
i ändlöst kommande och gående, strömmar affärsvärldens
blod. Det strömmar in nu, och i morgon bittida skall
det strömma ut igen.”

Förtjust öfver sitt kvicka infall gick gubben
småleende vidare.

I går skulle jag hafva ansett liknelsen träffande nog,
men sedan dess hade jag besökt en ojämförligt mycket
rikare värld än denna, en värld i hvilken penningen var
okänd och utan någon tänkbar användning. Jag hade
fått veta, att den behöfdes i min omgifning, blott
emedan man åt enskildas ovissa ansträngningar öfverlämnat
produceringen af nationens lifsförnödenheter, då denna
angelägenhet i stället borde hafva betraktats som den
till sitt väsen mest allmänna och därför öfverlämnats åt
nationens ledning. Detta grundliga misstag
nödvändiggjorde ett ändlöst utbyte för att någonting liknande en
allmän förnödenhetsfördelning skulle komma till stånd.
Detta utbyte förmedlades genom penningen — huru pass
jämt, kan man lära känna genom en promenad från
arbetardistrikten till Bach Bay. För att hålla
penningerörelsen i gång tog man en hel här af arbetskrafter från
det fruktbärande arbetet, och dock råkade maskineriet
oupphörligt i olag, många ruinerades och ett allmänt
sedefördärf utbreddes bland människorna, hvilket gör att man
från äldsta tider kallat penningen för ”roten till allt ondt.”

Stackars gamle bankdirektör med sitt poem! Han
hade misstagit pulseringen i en böld för hjärtats slag.
Hvad han kallade ”en underbar mekanism”, var ett
ofullkomligt läkemedel för ett onödigt fel, en själfförvållad
krymplings otympliga krycka.

Då bankerna stängts, vandrade jag på måfå omkring
i affärskvartéren under ett par timmars tid. Sedan satte
jag mig på en bänk i parken och fann nöje i att blott
se på folket, alldeles som man roar sig med att studera
folkhvimlet i en okänd stad; så främmande hade mina
medborgare och deras seder blifvit för mig sedan
gårdagen. Under trettio år hade jag lefvat bland dessa
människor, och dock tyckte jag mig aldrig förut hafva märkt,
huru fårade och bekymrade deras ansikten voro, de
rikas som de fattigas, de bildades förfinade, uttrycksfulla
drag, så väl som de okunnigas slöa, okänsliga. Och detta
var icke underligt, ty jag såg nu tydligare än någonsin
förr, huru en hvar oupphörligt vände sig om för att lyssna
till ovisshetens spöke, som var bakom honom och
hviskade i hans öra: ”Om du än arbetar så godt du kan,
sträfvar från bittida till sent, röfvar med slughet eller
tjänar med trofasthet — du skall dock aldrig känna dig
trygg. Du kan vara rik nu och dock blifva fattig till
slut. Du må lämna huru mycket som helst åt dina barn,
du kan med alla dina penningar dock icke köpa visshet
om, att icke din son en gång kommer att tjäna din betjänt
eller att icke din dotter skall nödgas sälja sig för bröd.”

En förbigående stack ett annonskort i handen på
mig. Det framhöll fördelarna hos ett
lifförsäkringsföretag på nya grunder. Händelsen påminde mig om den
enda utväg, som erbjöds dessa stackars jäktade män och
kvinnor att åtminstone delvis skydda sig mot en oviss
framtid. Inrättningen var ett rörande medgifvande om
tillvaron af det allmänna behof, som hon dock i en så
ringa mån kunde fylla. Jag erinrade mig, att åtminstone
den välbärgade på detta sätt kunde köpa sig något så
när visshet om, att icke hans kära efter hans död genast
skulle trampas under fotterna af andra. Men detta var
allt, och det var endast för dem, som kunde betala bra.
Hvilken föreställning ägde väl dessa olyckliga innevånare
i ett land, där hvar mans hand var lyft mot hvarje
annans, om den verkliga lifförsökring, som jag lärt känna
i mitt drömland. Där hade hvar och en blott på grund
af medlemskap i den stora nationella familjen, en af
hundra millioner medborgare underskrifven borgen för,
att han aldrig skulle behöfva lida nöd af något slag.

En stund senare stod jag på trappan till en
byggnad på Tremont Street och såg på en militärparad. Ett
regemente marscherade förbi. Det var den första syn
på denna dystra dag, som ingaf mig andra känslor än
undrande medlidande och häpnad. Här åtminstone fanns
det ordning och reda, ett bevis på hvad kraftig
samverkan kan åstadkomma. Var det möjligt, att de
människor, som sågo på med strålande ansikten icke hade
annat intresse för saken, än som för ett vackert skådespel?
Var det möjligt, att de icke insågo, att det var deras,
fullkomliga samverkan och sammanslutning under
enhetlig kontroll, som gjorde dessa soldater till ett
fruktansvärdt maskineri, som vore i stånd att besegra en tio
gånger så stor, oordnad folkhop? Och om de insåge
detta, kunde de då underlåta att jämföra det
vetenskapliga sätt, på hvilket nationen förde krig, med det
ovetenskapliga sätt, hvarpå hon utförde sitt industriella arbete?
Skulle de icke fråga sig själfva, sedan hvilken tid det
ansetts för en så mycket viktigare uppgift att slakta
människor, än att föda och kläda dem, att blott en fullt
utbildad armé skulle lämpa sig för det förra ändamålet,
under det att en oordnad folkhop vore god nog för det
senare?

Skymningen hade nu inträdt, och gatorna hvimlade
af arbetare från bodarne, verkstäderna och fabrikerna.
Jag drefs med den starkare strömmen och befann mig,
då det mörknade, midt i en scen af smuts och
mänsklig förnedring, sådan blott arbetarkvarteren i South Cove
kunna uppvisa. Jag hade redan sett det vansinniga
slöseriet med mänsklig arbetskraft och såg nu nöden i den
gräsligaste gestalt, som detta slöseri skapat.

Från de öfverfyllda kyffenas nedrökta dörrar och
fönster kommo dunster af förskämd luft. Gator och
gränder stunko som mellandäcksrummet på ett slafskepp.
Inifrån husen såg jag skymtar af bleka småbarn, som
kvedo i sina motbjudande trashögar, af kvinnor med
förtviflan målad i sina ansikten och så vanstälda af
umbäranden, att intet annat kvinnligt drag än svagheten kunde
upptäckas hos dem. Flickor med fräck uppsyn sneglade
ut genom fönstren. Likt de hopar af utsvultna hundar,
som oroa vandraren på de muhamedanska städernas
gator, slogos och tjöto halfnakna, förvildade barnskaror,
där de tumlade om bland afskrädet, som fyllde
bakgårdarne.

Det var ingenting nytt för mig i allt detta. Jag
hade ofta gått genom denna statsdel och betraktat dessa
scener med en med afsmak blandad filosofisk undran
öfver de ytterligheter, dödliga varelser kunna uthärda, och
dock hänga fast vid lifvet. Men sedan jag i drömmen
sett detta andra århundrade, hade fjällen fallit från mina
ögon, så att jag såg icke blott tidens ekonomiska
dårskaper, utan också dess moraliska uselhet. Jag kunde
ej längre med känslolös nyfikenhet betrakta de olyckliga
invånarne i detta jordiska helvete såsom knappt
mänskliga varelser. Jag såg i dem mina bröder och systrar,
mina föräldrar, mina barn, kött af mitt kött, blod af mitt
blod. Den pest af mänskligt elände, som omgaf mig,
sårade numera icke blott mina känslor, utan fyllde min
själ med smärta, så att jag ej kunde låta bli att sucka
och stöna högt. Jag icke blott såg, utan kände
kroppslig smärta vid allt hvad jag såg.

Då jag närmare betraktade de eländiga varelserna,
märkte jag med ens, att de alla voro döda. Deras kroppar
voro lefvande grafvar. På hvarenda en af dessa djuriska
pannor stod tydligt skrifvet att anden därinom var död.

Då jag slagen af fasa blickade från den ena af dessa
dödsskallar till den andra, kom det öfver mig en sällsam
hallucination. På hvar och en af dessa djuriska masker
såg jag likt ett genomskinligt andeansikte deras ideal,
deras möjliga ansikten, som skulle varit de verkliga, om
anden hade lefvat, om själen ej gått under i last. Först
nu, då jag varseblef dessa spöklika ansikten och den
oemotsägliga förebråelse, som låg i deras ögon, insåg jag
klart, hvilken hjärtskärande förödelse här
åstadkommits. Jag greps af den djupaste ångest och förkrosselse,
ty jag hade ju varit en af dem, som stillatigande tålt
dessa förhållanden. Jag hade hört till dem, som väl
visste att de funnos, men icke hade velat höra talas om
dem eller tvingas att tänka mycket på dem, utan hade
gått min väg fram, som om de icke varit och blott sökt
min egen lycka och vinning. Därför tycktes det mig nu,
som om mina kläder vore fläckade af mina medbröders
själars blod. Deras blods röst ropade emot mig ifrån
jorden. Hvarje sten i den nedsölade trottoaren, i de
päststinkande kyffena ropade efter mig, då jag flydde:
hvad har du gjort af din broder?

Nu minnes jag intet vidare, förr än jag stod på den
skulpterade stentrappan till min trolofvades präktiga hem
vid Commonwealth avenyen. Jag hade knappast ägnat
henne en tanke under denna på intryck rika dag, men
mina fötter hade lydt någon omedveten impuls och fört
mig den välbekanta vägen till hennes port. Man sade
mig, att familjen satt vid middagsbordet, men önskade,
att jag skulle komma in och taga plats. Utom familjen
fann jag flere gäster, som jag redan kände. På bordet
glänste silfver och dyrbart porslin. Damerna voro
präktigt klädda och buro furstliga juveler. Det hela var en
bild af dyrbar elegans och slösande prakt. Sällskapet
var i bästa stämning, blixtrande skämt aflöstes af
hjärtliga skrattsalvor.

Det förekom mig som om jag på min vandring
genom dödens dal, hvars scener förvandlat mina tårar i
blod och fyllt min ande med sorg, medlidande och
förtviflan, plötsligt råkat in i en skogsglänta bland en hop
glada rumlare. Jag satt tyst, till dess Edith började
skämta med mig öfver min "begrafningsmin". Hvad
fattades mig? De andra började snart deltaga i detta
skämtsamma angrepp, och jag blef en skottafla för skämt
och stickord. Hvar hade jag varit, och hvad hade jag
sett, som kunnat göra mig till ett så tråkigt sällskap?

"Jag har varit på Golgata", svarade jag ändtligen.
"Jag har sett mänskligheten hänga på ett kors. Vet
ingen af er, hvad det är för ett skådespel, som solen
och stjärnorna blicka ned på, eftersom ni kunna tänka
och tala om annat? Veta ni icke, att tätt utanför edra
dörrar hopar af människor, kött af ert kött, män och
kvinnor, lefva lif, som äro ett enda kval från vaggan
till grafven? Lyssna! Deras boningar äro så nära, att
om ni tystna med skrattet, skola ni få höra deras
jämmer, det ömkliga skriket af späda barn, som dia
eländets bröst, hesa svordomar af half vilda, i nöd försänkta
män, grälet från en hel här af kvinnor, som sälja sig
för bröd. Hvad ha ni stoppat i edra öron, eftersom ni
icke höra dessa hemska ljud? Hvad mig beträffar, kan
jag ej höra annat."

Djup tystnad följde på mina ord. Jag hade talat,
öfverväldigad af det djupaste medlidande, men då jag
såg mig om bland de församlade, märkte jag blott kall
och högdragen förvåning i deras blickar. Ediths ansikte
uttryckte därtill ytterlig förödmjukelse, hennes fars
däremot vrede. Damerna sågo ut som förnärmade oskulder,
och en af herrarna tog upp sin pince-nez och beskådade
mig, som om jag vore ett vetenskapligt under. Då jag
såg, att förhållanden, som för mig voro rent af
outhärdliga, icke rörde dem alls, att ord, som jag blott med
bäfvande hjärta kunnat uttala, blott hade uppretat dem
mot mig, blef jag först bedöfvad och sedan gripen af
den djupaste förtviflan och misströstan. Huru kunde det
finnas något hopp för vidden, för de elända, då tänkande
män och ömhjärtade kvinnor icke rördes af dessa ting!
Då kom jag att tänka på, att jag kanske icke lagt mina
ord rätt. Utan tvifvel hade jag talat illa. De voro onda,
emedan de trodde, att jag klandrade dem, då Gud vet,
att jag blott var uppfylld af tanken på de rysliga
omständigheterna, och var långt ifrån att vilja anklaga någon.

Jag tyglade min rörelse och försökte tala lugnt och
sansadt för att borttaga detta intryck. Jag sade dem,
att jag icke ville tadla dem, som om de eller de rika
öfverhufvud vore ansvariga för eländet i världen.
Visserligen vore det sant, att hvad de slösade bort på
öfverflöd kunde, om det användes på annat sätt, lindra
månget bittert lidande. Dessa kostliga rätter, dessa
dyrbara viner, dessa präktiga tyger och glittrande juveler
representerade lösepenningen för många lif. De voro
därför visserligen icke utan skuld, såsom de där slösa i
ett af hungersnöd hemsökt land. Men allt hvad de rika
förslösade skulle om det sparades, ej räcka långt att bota
världens fattigdom. Det fanns så litet att dela, att
äfven om de rika finge lika lotter med de fattiga, en hvar
blott skulle få sitt torftiga bröd, hvilket dock skulle
förljufvas af broderskärleken.

Människomas dårskap, ej deras hårdhjärtenhet vore
den förnämsta orsaken till världens fattigdom. Det vore
icke brott, hvarken enskild persons eller hel
samhällsklass brott, som föranledde släktets elände, utan ett
ohyggligt, kolossalt, världsförmörkande misstag. Och så
visade jag dem, huru fyra femtedelar af människornas
arbete helt och hållet förslösas genom inbördes
konkurrens samt brist på sammanslutning och enhetlig ledning.
För att göra saken riktigt tydlig, anförde jag som
exempel att torra landsträckor blott genom omsorgsfull,
konstgjord bevattning kunna afkasta, hvad som behöfs till
människornas uppehälle. Jag visade, huru det i sådana
länder är regeringens förnämsta uppgift att se till, att
vattnet icke bortslösas genom enskildas själfviskhet eller
okunnighet, emedan det annars kunde uppstå
hungersnöd. Därför regleras bevattningssystemet noggrant, och
privatpersoner tillåtas icke att på eget bevåg uppdämma
eller afleda vattnet, eller på annat sätt missbruka det.

Det mänskliga arbetet, förklarade jag, är den
befruktande ström, som allena gör jorden beboelig. Äfven
i bästa fall har den blott ringa vattenmängd, och det
erfordras därför ett regleringssystem, som på
fördelaktigaste sätt tillgodogör hvarje droppe, om världen skall
få sitt rikliga underhåll. Men huru långt ifrån
systematiskt går man ej i verkligheten till väga! Hvarje enskild
människa förfogar som hon behagar öfver det dyrbara
ämnet, endast besjälad af tanken att rädda sin egen skörd
och fördärfva sin grannes, så att hans må betinga desto
högre pris. Dels af girighet, dels af ondska
öfversvämmas somliga fält, då andra uttorkas, och hälften af
vattnet går fullkomligt till spillo. I ett sådant land kunna
visserligen några få genom öfvermakt och list vinna
öfverflöd, men den stora massans lott blir fattigdom, de svagas
och okunnigas gnagande brist och ständig hungersnöd.

Låt blott det hungrande folket åtaga sig den
uppgift, det försummat, och för det allmänna bästa reglera
den lifgifvande flodens lopp, och jorden skall blomstra
som en trädgård, och intet af dess barn skall sakna
någon god gåfva. Jag beskref den fysiska välmåga, den
andliga upplysning och sedliga lyftning, som då skulle
inträda för alla. Jag talade med hänförelse om den nya
världen, om dess välsignelse och öfverflöd, dess renhet
och rättvisa, dess kärlek och förbrödring, om den värld,
som jag visserligen blott hade drömt, men som så lätt
kunde göras till verklighet. Men nu, då jag så säkert
väntat, att ansiktena omkring mig skulle ljusna, blefvo
de allt mörkare, vredare och hotfullare. I stället för
hänförelse visade damerna blott afsky och fruktan, under
det herrarne afbröto mig med ogillande och föraktfulla
utrop: "Galning!" "Skojare!" "Fanatiker!" "Samhällets
fiende!" skreko de om hvartannat, och den som
betraktat mig genom pince-nez, utbrast: "han säger, att vi
icke skola ha några fattiga mera... ha ha!"

"Kör ut karlen!" ropade min trolofvades fader, och
därvid rusade herrarne upp från sina stolar och
skyndade emot mig.

Det kändes som skulle mitt hjärta brista af ångest,
då jag fann, att det som för mig var så enkelt och
betydelsefullt, var meningslöst för dem, och att jag icke
hade förmåga att göra det annorlunda. Mitt hjärta hade
varit brinnande i mig, så att jag med dess glöd trott
mig kunna smälta ett isbärg, och nu fann jag, att deras
fruktansvärda köld började gripa omkring sig i mitt eget
inre. Det var icke fientlighet, som jag kände mot dem,
då de kastade sig öfver mig, blott medlidande, med dem
och med världen.

Ehuru nära att förtvifla, ville jag ej ge vika. Jag
sökte fortfarande öfvertyga dem. Tårarna strömmade ur
ögonen på mig, mina ord blefvo orediga. Jag flämtade,
jag snyftade och suckade — för att ögonblicket därefter
finna mig sittande upprätt i min säng i Dr. Leetes hus
under det morgonsolen klart strömmade in genom det
öppna fönstret. Jag drog djupt efter andan. Tårarne
runno ned för mitt ansikte, och jag skälfde i hvarje led.

Som en straffånge, hvilken sluppit ut och drömt, att
han gripits på nytt och återförts till sin mörka och
smutsiga cell, men vaknar och ser den klara himmelen öfver
sitt hufvud, så kände jag mig, då jag märkte, att mitt
återvändande till det nittonde århundradet varit
drömmen och min närvaro i det tjugonde var verkligheten.

De skakande syner, som jag bevittnat i min dröm,
och som så väl stämde öfverens med mina erfarenheter
från mitt förra lif, ha ty värr en gång varit verklighet
och måste ända till tidens slut, så ofta vi blicka tillbaka,
röra den medlidsamme till tårar. Men de äro nu, Gud
vare lof, för alltid borta. Förtryckare och förtryckta,
profet och bespottare, hafva redan länge varit stoft.
Sedan generationer tillbaka äro rik och fattig förgätna ord.

Men under det jag ännu med outsäglig tacksamhet
tänkte på storheten i världens frälsning och min lycka
att få skåda densamma, kände jag plötsligt ett stygn af
blygsel, samvetskval och undrande själfförebråelse, som
kom mig sänka hufvudet mot bröstet och önska, att grafven 
dolt mig tillika med mina samtida för solens strålar.
Ty jag hade varit medborgare i den tiden. Hvad hade
jag gjort för att påskynda den befrielse, åt hvilken jag
nu djärfdes gläda mig? Hvad hade jag, som lefvat under
denna grymma, oförnuftiga tid, gjort för att upphäfva
dess missförhållanden? Jag hade varit fullt ut så
likgiltig för mina medbröders elände, fullt så cyniskt
klentrogen gent emot en bättre tingens ordning, så förhärdad
dyrkare af kaos och den långa natten som någon af mina
vänner. Så vidt mitt personliga inflytande angår, hade
jag snarare användt det till att hindra än befordra den
släktets frigörelse, som redan då förbereddes. Hvilken
rätt hade jag att jubla öfver en frälsning, som utgjorde
en förebråelse mot mig, att fröjdas öfver en dag, hvars
gryning jag hånat?

”Det hade varit bättre för dig, mycket bättre”, ljöd
en röst inom mig, ”om den där elaka drömmen hade
varit verklighet och denna sköna verklighet en dröm;
det hade varit en härligare roll för dig att tala för den
lidande mänskligheten bland en generation af bespottare,
än att gå här och dricka ur brunnar, dem du ej gräft
och plocka frukterna af träd, hvilkas planterare du
stenat.” Och min ande svarade: ”ja, visserligen.”

Då jag slutligen lyfte upp mitt nedböjda hufvud, och
såg ut genom fönstret, varseblef jag Edith, som morgonfrisk 
och glad kommit ned i trädgården och plockade
blommor. Jag skyndade ned. Knäböjande framför henne
med ansiktet gömdt i hennes knä, bekände jag under tårar,
huru ovärdig jag var att andas detta gyllene århundrades
luft och ännu mer att äga dess härligaste blomma.

Lycklig den, som i ett så förtvifladt fall som mitt,
finner en så mild domare.





BERÖMDA BÖCKER.
I. BERTHA von SUTTNER:
NED MED VAPNEN! En lefnadssaga.
Pris 1 krona.
II. EDWARD BELLAMY:
EN ÅTERBLICK. Sociala iakttagelser efter ettuppvaknande år 2000.
Pris 75 öre.
Omslaget tryckt å Aktiebolaget Varias Boktryckeri, Stockholm, 1906.

