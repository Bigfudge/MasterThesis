
Framsida







BIRGER KAJANUS

BIOLOGISKA SKISSER

STOCKHOLM

P. A. NORSTEDT & SÖNERS FÖRLAG

Pris 1 kr. 50 öre.





BIOLOGISKA SKISSER

AV

BIRGER KAJANUS

STOCKHOLM

P. A. NORSTEDT & SÖNERS FÖRLAG




STOCKHOLM

KUNGL.  HOFBOKTR.  IDUNS TRYCKERI-A.-B.

1911

[110693]




TILL ELSIE.




Livslängden.

När en människa blir hundra år, tycker man
nästan, hon är för gammal, och när ett barn dör några
veckor efter födseln, anser man, att det knappt funnits till.
Men hur kort tid har inte den stapplande hundraåringen
levat i jämförelse med de afrikanska apbrödträden,
vilkas tio meter tjocka stammar började växa, då
pyramiderna byggdes; och hur lång ter sig inte spädbarnets
flyktiga tillvaro, om man tänker på amöban, som hinner
åldras och bli barn på nytt inom loppet av en kvart.
Livstråden är olika tillmätt för skilda individer, men
inte endast inom arterna förefinnas stora differenser,
utan även mellan dem, ty varje art har sin särskilda
livstid, mellan vars gränsvärden individernas liv växlar.
Vad är det månne, som bestämmer livslängden, speciellt
artens ?

Den tanken ligger nära till hands, att det råder ett
visst samband mellan organismens storlek och dess
livstid, i det artens livslängd kan tänkas proportionell till
individernas normala volym. Så förhåller det sig
obestridligen i många fall: djurrikets jättar, valen och
elefanten, bli ungefär 200 år, hästen däremot endast 40,
svinet 20 och råttan 6 år, många insekter endast ett par
veckor.   Men 200 år kunna även gäddan och karpen bli,



40 års ålder kan också paddan uppnå, och lika gammal
som svinet blir kräftan, om den får leva. Därav följer,
att storleken endast kan betraktas som ett underordnat
moment med relativ betydelse.

En annan omständighet, som till en viss grad
spelar in, är organismens byggnad. Ju mera komplicerad
en växt eller ett djur är, desto längre tid erfordras för
utbildningen. En encellig organism utvecklas på
kortare tid än en flercellig av samma omfång, och en
organism, som huvudsakligen består av ett slags celler,
utformas fortare än en, som differentieras i celler av
flera slag. Man behöver i detta avseende endast tänka på
svamparna, som på en enda natt kunna växa lika
mycket som de flesta blomväxter anslå veckor och
månader till.

Storlek och byggnad bidraga emellertid endast till
att bestämma den tid, som organismen nödvändigt
behöver för att uppnå sin definitiva gestalt. Men denna
tidslängd är endast en mindre del av den ålder, som
organismen uppnår eller kan uppnå.

Månne yttre faktorer påverka artens livslängd
likaväl som individens? Det vore ju tänkbart, därför att
artens existens är beroende av individernas.
Medellivslängden för varje art skulle då motsvara den tid, som
individerna eller åtminstone en del av dem måste leva
för att artens bestånd skall vara tryggat, d. v. s.
livslängden skulle stå i omvänd proportion till
fortplantningsförmågan och i direkt proportion till allehanda
förstörande faktorer. 


Låtom oss först betrakta djuren från denna
synpunkt. Vi frapperas då av fåglarnas långa livslängd.
De små sångfåglarna, t. ex. näktergalen och trasten,
leva åtminstone ett tiotal av år, göken kan nå över
trettiotalet, ejdrar och gäss kunna bli hänemot hundra år,
örnar, falkar, gamar och papegojor ännu äldre. Bland
däggdjuren uppnå endast de största lika hög ålder som
fåglarnas äldsta, men tänker man samtidigt på
kroppsstorleken, komma däggdjuren samt och synnerligen
långt efter i fråga om livslängden: björnen blir högst
50 år, lejonet 35, räven 14, haren 10 och ekorren 6 —
kungsörnen, som i vikt står mellan haren och räven,
blir tio gånger så gammal.

Hur skall nu denna åldersskillnad mellan fåglar
och däggdjur förklaras? — Fruktsamheten är det
förlösande ordet. De flesta fåglar lägga ett eller två ägg
om året; endast ett fåtal, t. ex. hönsfåglarna, lägga
flera, men just hos dessa är avkomman mest blottställd
gentemot fiender. Faror hota emellertid alla fåglars
ägg och ungar, inte endast genom mäktigare fienders
rovlystnad, utan även genom väderleks- och
näringsförhållanden. Inte ens den fruktade kungsörnen går
fri från förstörelsen, fastän han bygger sitt bo på
oåtkomliga klippväggar; ty nattfroster och snö kunna
släcka livsgnistan i ägget, och hungerns kval kunna
förgöra den senfödda ungen under vinterbristen. Men då
fåglarna sålunda i allmänhet utmärka sig genom klen
fruktsamhet och tillika ha många besvärligheter att 

kämpa med under första delen av sin tillvaro, är det
tydligt, att naturen måste beskära dem ett långt liv, för
att de ej skola dö ut.

Vad åter däggdjuren angår, utmärka sig de
mindre bland dem genom sin storartade fruktsamhet, t.
ex. kaniner, råttor och lemlar; detta förklarar deras
korta livstid, i det ynglet räcker till för artens bestånd,
även om en stor procent förstöres. Hos större
däggdjur avtager fruktsamheten, men detta står säkerligen
i samband med det skydd, som föräldrarna ge sina
ungar under den första uppväxttiden; de kraftigare
däggdjurens livslängd kan därför vara relativt kort i
förhållande till såväl utvecklingstid som produktivitet.

Särskilt intresse förtjäna insekterna, vilkas
livslängd är högst variabel både på utvecklat stadium och
dessförinnan. Larvstadiets längd synes kunna sättas i
direkt samband med näringsförhållandena: binas larver
t. ex. förpuppa sig på 5—6 dagar tack vare riklig
tillgång på kraftiga födoämnen (honung och frömjöl),
varmed de unga telningarna matas, och nästan lika kort
tid behöva sådana insektlarver, som leva parasitiskt i
levande djur eller saprofytiskt i döda. Sex veckor och
mer behöva däremot de bladätande fjärilslarverna i
samband med grönfodrets mindre näringsvärde, 2—3
år varar larvstadiet för insekter, som leva av trä, och
ollonborrens larv måste gnaga växtrötter i fyra år för
att bli puppa.

I motsats till larverna äro de utbildade insekterna
bekanta för sin korta livstid. Enligt de förutsättningar, 
som ovan gjorts, skulle detta tyda på en hög grad av
fruktsamhet; så förhåller det sig också: insekterna höra
till jordens fertilaste djur, i det de icke blott förmå
producera massor av ägg, utan tillika kunna göra det på
otroligt kort tid. Detta senare förhållande står utan
tvivel i samband med den starka förföljelse, för vilken
de fullväxta insekterna utsättas; fortplantningstidens
reduktion till det kortast möjliga blir därigenom icke
blott önskvärd, utan rent av nödvändig för artens
existens. Undantag finnas visserligen, men dessa kunna
utan svårighet förklaras genom djurets organisation
och levnadsvanor.

Ovanligt pregnant är livslängdens beroende av
levnadssättet hos de i socialt hänseende högst stående
insekterna, t. ex. bin och myror, där på samma gång
livslängdens verkliga innebörd framträder synnerligen
skarpt. Bidrottningen blir 2—3, ja ända till 5 år
gammal, under det drönarna leva högst 4—5 månader;
myrhonorna kunna hållas vid liv ända till 7 år, medan
hannarna dö efter några veckor. Här råder alltså en
betydande åldersskillnad mellan könen, som uppenbarligen
beror därpå, att hannarna spelat ut sin roll efter
befruktningen och sedan gärna kunna dö, under det
honan behöver tid för äggläggningen. Hos bina får den
äktenskapliga hannen ett tragiskt slut, ty han dör redan
under bröllopsresan; erektionen anstränger honom
nämligen till den grad, att han får slag på kuppen, varefter
drottningen biter honom av. De drönare, som ej fått
bidraga till släktets bestånd — det stora flertalet alltså 
— överleva bröllopsflykten, men drivas snart i döden av
arbetarna, som tydligtvis förstå, att hannarna nu äro
överflödiga, allra helst som de ej hjälpa till vid de
dagliga göromålen.

Men några år tycker man ändå är märkvärdigt
lång tid för honorna att leva, då man jämför dem med
insekter i allmänhet. Emellertid kan den långa livstiden
förklaras därav, att drottningen har en trygg och säker
bostad i kupan och att hon ej behöver besvära sig med
födans anskaffande, utan får maten buren till sig av
arbetarna. Då därtill äggen ej mogna på en gång, utan
successivt, och sperman är ovanligt hållbar hos dessa
djur, som endast idka samlag en gång i sitt liv, faller det
sig helt naturligt, att bidrottningen får leva i det längsta.
Det blir på samma gång begripligt, varför myrhonorna
få ligga och vegetera i stackens inre år efter år, till dess
käkarna slitits upp, benen fallit av och hudskelettet gått
sönder för tidens tand.

Även åtskilliga andra djurgrupper förete en
utpräglad skillnad i ålder mellan de båda könen, så
t. ex. bladlöss, virveldjur, rankfotingar och vissa
parasitiska kopepoder, där hannarna sakna både mun, mage
och tarm, så att de äro ur stånd att äta; de fungera
endast som könsapparat och dö sedan.

Av de nämnda exemplen torde framgå, att
livslängden hos djuren är omvänt proportionell till
produktiviteten, reducerad av de yttre förhållandena. Rikta vi
nu blicken mot växtriket, finna vi där fakta, som tala i
samma riktning. Man kan t. o. m. här ännu lättare än 
hos djuren konstatera livslängdens samband med de
yttre betingelserna, i det växternas vegetationstid ej
blott befinner sig i harmoni med de för vederbörande
arter normala klimatförhållandena, utan i många fall
förkortas eller förlänges, allt eftersom levnadsvillkoren
ändras.

Sålunda kan en typiskt flerårig växt bli ettårig, om
den kommer att utveckla sig i ett kallare klimat än den
egentligen tillhör. Ett exempel härpå är den i våra
trädgårdsgrupper förekommande Ricinus-växten, vilken
i Europa är en ört, som fryser bort för vintern, sedan den
blommat och satt frö, men i sitt varma hemland blir ett
flerårigt träd. Ett annat exempel utgör tusenskönan,
som hos oss är flerårig, men i trakten av Petersburg
lever endast för året. — Temperatursänkningen kan
emellertid också verka raka motsatsen, i det livslängden
uttänjes genom blomningstidens förskjutning. Sålunda
har man sett tidlösan (Colchicum), som normalt
blommar på hösten, vänta med blomningen till följande vår,
om vintern inträder ovanligt tidigt.

Även en stegring av temperaturen kan förkorta eller
förlänga växternas livstid. Under det att t. ex.
höstrågen i vårt land efter sådd i mitten av september är
färdig att skördas i juli följande år, så kan man på Malta
så rågen i början av december och ha den mogen i
mitten av maj, därför att där inte finns någon vinter, som
vållar avbrott i vegetationsperioden såsom hos oss. —
Å andra sidan är det inte ovanligt, att växter, som i
våra trakter äro ettåriga örter, i tropikerna förvandlas 
till mångåriga växter med mer eller mindre förvedad
stjälk, i det utvecklingen hämmas av den starka och
kontinuerliga värmen; en dylik förvandling har bl. a.
konstaterats hos gyllenlacken, lövkojan, månviolen och resedan.

Uppkomsten av vedartade växter befordras f. ö.
alltid av ett jämnt och milt klimat, som tillika influerar
på bladen, så att även de ofta nog bli fleråriga.
Ständigt gröna träd och buskar med läderartade blad ha
därför betydligt större utbredning i t. ex.
Medelhavsländerna än här uppe i vårt land, och som ett extremt
fall må nämnas den märkvärdiga welwitschian, en
lågvuxen, med barrträden besläktad växt, som
förekommer i Kalahariöknen i Sydvästafrika; den utvecklar
aldrig mer än två blad, som vila på ökensanden, men dessa
blad kunna fortsätta att växa ett helt århundrade.

Vi ha sålunda funnit, att det i huvudsak är samma
orsaker, som betinga åldersskillnaden inom de båda
organiska rikena. Nu kvarstår emellertid frågan, vad det
är, som klipper av livstråden eller, rättare sagt,
begränsar individens liv. Ty det finns organismer, som under
normala förhållanden aldrig dö, nämligen de encelliga
växterna och djuren, vilka fortplanta sig genom
tudelning. Hos dem äro kroppscell och könscell ett, de
måste därför evigt leva, om de ej skola dö för alltid.

Men de flercelliga organismerna, på vilket sätt dö
de? — I de flesta fall genom skador och sjukdomar:
men ifall någon dylik orsak ej inträffar? —
Mekanismen blir uppsliten ? — Éh bien! Men hur ? Kroppens
celler förnyas beständigt, kunna åtminstone tänkas göra 
det så länge näringsomsättningen fortgår. Eller kanske
antalet cellgenerationer bestämmes i könscellerna?

I allmänhet bör nog den spontana döden hos
människor och djur uppfattas såsom slutresultatet av en serie
degenerationsprocesser, som utgå från
matsmältningskanalen och som verka desto hastigare, ju sämre
organismen skötes och ju svagare den är i sig själv. Men
växterna, vad förorsakar deras död, om ej
temperaturförhållandena göra slut på dem? Varför dör t. ex. ett
träd, som levat tusen år? — Det kan finnas åtskilliga
orsaker: näringstillgången minskas alltmer inom
rötternas räckvidd, på samma gång ämnestransporten
försvåras med tilltagande distans för rotspets till grenknöpp;
stammens döda inre sönderfaller successivt, på samma
gång regn och blåst attackera ytan, där tillika
allehanda snyltgäster husera; undermineringen fortskrider i
det hungrande trädet — det börjar knaka i fogningarna
— en stark storm, och den stolta byggnaden faller.

Det blir således ändå alltid yttre omständigheter,
som vålla organismens död, vare sig det gäller växter
eller djur, ty även dessas självdöd beror, som nämnt, på
faktorer, som äro någonting yttre i förhållande till
cellkroppen, även om de uppstå i dess håligheter. Naturen
har således inrangerat de flercelliga djuren och
växterna i den mekaniska växlingen av tillväxt och förstöring,
förtätning och sönderdelning; endast deras könsceller
bära det eviga livet inom sig liksom de encelliga
organismerna, som äro för enkla för att dö.

*




Egenskapers ärftlighet.

Vilka egenskaper äro ärftliga, och vad är villkoret
för att en egenskap går i arv?

Man skiljer mellan egenskaper, som äro inherenta
eller inneboende i organismen, och sådana, som erhållits
under individens utveckling. För dessa båda grupper
av egenskaper ställa sig ärftlighetsförhållandena rätt
olika: inherenta egenskaper äro i regeln ärftliga,
möjlighet förefinnes åtminstone alltid för deras nedärvning;
»förvärvade» egenskaper däremot äro endast i vissa fall
ärftliga, nämligen då deras inverkan på organismen blir
lika djupgående som ifråga om inherenta egenskaper.

För att fullt förstå innebörden av det antydda
inflytandet på organismen är det nödvändigt att ett
ögonblick dröja vid själva ärftlighetsprocessen eller det sätt,
varpå egenskaper överföras från en generation till en
annan. Vi kunna då lämpligen välja befruktningen som
utgångspunkt, eftersom individens utveckling börjar
med könscellernas förening.

Vid befruktningen sammansmälter en hanlig
könscell (spermatozoen eller spermatozoiden) med en honlig
(äggcellen) till en s. k. zygot; denna 


hopsmältningsprodukt klyver sig, och genom upprepade 
celldelningar bildas embryot (fostret eller grodden). I detta
utdifferentieras efter hand olika organ och vävnader: hos människor
och djur hud, muskler och ben, nerver och
sinnesorgan; hos växter rot, stam och blad med deras olika
vävnadspartier. Alla cellerna bidraga emellertid ej till
denna specialisering, utan en del förbli på
begynnelsestadiet och fullfölja endast de primära celldelningarna.
Men just i dessa odifferentierade cellpartier, som hos
växterna särskilt påträffas i vegetationspunkterna, bildas
hos de utvuxna individerna könscellerna. Den
cellkomplex, som ger upphov till könscellerna, befinner sig
således under individens hela utveckling på embryonalt
stadium, den utgör en bildningsvävnad för sig, som
intar en självständig ställning i förhållande till
organismens övriga vävnader. Prof. Weismann i Freiburg,
som särskilt skarpt pointerat embryots båda
utvecklingsriktningar, benämner den embryonala bildningsvävnaden
groddplasma till skillnad från organismen i övrigt, som
han kallar soma.

Det ar tämligen självklart, att könscellerna
innehålla anlag för alla de egenskaper, som inherent prägla
de av dem uppkommande organismerna, men därav
följer, att groddplasmat, som alstrar könscellerna, också
måste äga dessa anlag, och att inga andra anlag än de,
som finnas i groddplasmat, kunna överföras på
ärftlighetens väg. Egenskaper, som ej äro inherenta, måste
alltså på något sätt afficiera groddplasmat, om de skola
gå i arv; hur emellertid denna process försiggår, därom 
vet man ingenting med visshet, men det är sannolikt, att
de förändringar, som under individens utveckling äga
rum i groddplasmat genom yttre inflytelser, hos
människor och djur överföras genom nervbanorna och hos
växterna med hjälp av plasmodesmerna, d. v. s. de fina
slemtrådar, som förena cellernas innehåll. Ej heller om
egenskapernas materiella underlag kan ännu något med
bestämdhet sägas, dock förmodar man på goda grunder,
att det framför allt är cellernas s. k. kärnor, som spela
den ansvarsfulla rollen av egenskaps- och
ärftlighetsbärare.

Om vi efter denna hastiga överblick av
ärftlighetens väsen vända oss till de företeelser, som kunna öva
inflytande på organismernas individuella utveckling, så
finna vi, att en dylik påverkan kan ske genom skador
och sjukdomar, genom vana och övning samt genom
förändrade levnadsförhållanden.

Skadorna nämndes först, och däri inbegripas då
amputationer, operationer och dylikt. Är det sant, att
ett inslaget öga förorsakar blindhet hos barnen, eller att
förfrusna fingrar äro skuld till missbildade händer hos
avkomlingarna, eller att stubbsvans hos hundar och
kattor beror på, att svansen avhuggits hos någon av
föräldrarna? — Nej, alla dylika påståenden äro endast
Münchhausen-historier utan annat stöd än en
godtycklig tro. Amputation av lemmar eller organ påverkar
groddplasmat lika litet som den uråldriga stympningen
av kinesiskornas fötter, som alltjämt måste upprepas
för varje flicka, som födes i Kina, eller de judiska 
gossarnas omskärelse, som naturen ej velat övertaga,
fastän proceduren företagits i ungefär 4,000 år.

Att det emellertid finns både hundar och kattor och
andra djur också, som fötts utan svans, trots det ett
sådant bihang utmärker arten, äger sin riktighet, det
existerar t. o. m. svanslösa raser av t. ex. kattor och
får. Men det har vid anatomisk undersökning visat sig,
att en dylik »brist» ej förorsakats av någon
stympning i föregående generation, utan beror på spontan
tillbakabildning eller förkrympning av svansen. Man
har dessutom genom försök med råttor funnit, att
svansens avhuggning ej medför den ringaste minskning i
svanslängden hos avkomman, inte ens om stympning
utföres å båda föräldrarna och upprepas i 22
generationer, ty av 1,592 ungar, som på detta sätt föddes av
svanslösa föräldrar, fanns det ingen enda, som hade på
något sätt defekt svans.

Det kan sålunda anses som säkert, att stympningar
och amputationer ej utöva det ringaste inflytande på
avkommans fysiska beskaffenhet, men därmed är dock ej
sagt, att kroppsliga skador alltid äro utan betydelse för
följande generationer. Om nämligen nervsystemet
skadas, är det stor risk för att avkomman på ett eller annat
sätt lider av följderna; detta tyckes åtminstone framgå
av de mycket omtalade Brown-Séquard'ska
operationerna på marsvin. Nämnde forskare fann, att, om t. ex.
ryggmärgen partiellt genomskäres, dessa djur efter
någon tids förlopp få epileptiska anfall, och att även deras
ungar mer eller mindre lida av epilepsi. Det genom 
operationen uppkomna ärret ärves emellertid ej, det är
alltså endast det nervösa lidandet, som på något sätt
inverkar på groddplasmat.

Med avseende på egentliga sjukdomar gäller
detsamma som för fysiska skador, nämligen att endast de,
som beröra nervsystemet, äro direkt ärftliga, således
huvudsakligen sinnessjukdomar. Förr trodde man
visserligen, att även åtskilliga andra sjukdomar voro
ärftliga, framför allt lungsot, som man ansåg uteslutande
överföras på ärftlighetens väg. Innan man visste, att
lungsot var en infektionssjukdom, låg ju också tanken
på dess ärftlighet nära till hands, i synnerhet som man
statistiskt kunde påvisa, att barn av lungsiktiga
föräldrar mycket oftare angrepos av lungsot än barn av
friska föräldrar. Tuberkelbacillens upptäckt har emellertid
ställt frågan i annan dager; man vet nu, att lungsot
endast fortplantas genom smitta, och det har dessutom
fastställts, att tuberkelbacillerna ej överföras i
moderlivet, utan först efter födseln. Om ärftlighet av
sjukdomen kan det alltså i detta fall ej vara tal, på sin höjd
kan man diskutera frågan, om en eventuell disposition
för lungsot förefinnes hos lungsiktiga personers barn,
men även denna fråga synes vara av underordnad
betydelse att döma av de undersökningar, som i Danmark
företagits angående tuberkulos hos nötboskap. Att barn
av lungsiktiga föräldrar lättare få lungsot än andra,
skulle då framför allt bero på, att möjligheterna för
smitta i dylika hem äro större än annorstädes.

Något annorlunda ter sig saken i fråga om syfilis, 
som ju i många fall bevisligen är medfödd. Denna
sjukdom kan nämligen överföras såväl med
könscellerna vid befruktningen som genom moderns blod under
havandeskapet. I senare fallet bli barnen emellertid
inte alltid behäftade med syfilis, de kunna tvärtom vara
mer eller mindre immuna mot sjukdomen. Utgången
står i samband med förhållandena under graviditeten.
Fostret får som bekant sin näring från moderns blod,
och deras blodkärl mötas i moderkakan (placentan).
Denna verkar därvid som ett filter, som i friskt tillstånd
endast låter lösta ämnen passera, men stänger vägen för
fastare partiklar, alltså även för bakterier. Om nu
modern är syfilitisk, kunna de lösta giftämnen (toxiner),
som bakterierna avsöndra, med lätthet överföras från
modern till fostret och göra detta oemottagligt för
syfilissmitta, på samma sätt som vaccin medför immunitet
mot smittkoppor. Syfilisbacillerna däremot hindras i
sin framfart av placentan, så länge den är frisk; blir
den emellertid inficierad, kunna även bacillerna
passera och föras då direkt in i fostrets blod, som snart nog
kan bli alldeles fullt av bakterier. Ofta dör det sålunda
smittade fostret redan före födseln, men om smittan
varit relativt lindrig eller inträffat sent under
havandeskapet, kan fostret hålla sig vid liv, dock ha syfilitiska
barn vanligen en svag kroppskonstitution, som oftast
vållar deras död i späda år. Även barn, som endast
fått syfilistoxiner i kroppen, lida merendels av en viss
svaghet, som i de flesta fall verkar hämmande på deras
utveckling.

En viss likhet med det svaghetstillstånd, som
präglar barn av syfilitiska föräldrar, erbjuda de lidanden,
som alkoholförgiftning förorsakar hos avkomman.
Alkohol verkar vid omåttligt bruk som ett gift på
groddplasmat och sätter spår i såväl mannens som kvinnans
könsceller. Följderna för barnen bli olika alltefter
graden av groddplasmats förändring hos föräldrarna, men
är förgiftningen svår, kan resultatet bli en krympling,
en idiot eller en epileptiker. Och en person, som genom
t. ex. faderns alkoholism blivit svagsint eller epileptisk,
behåller tendensen att överföra sin sjukdom på sina
eventuella avkomlingar, även om vederbörande själv
fullständigt avhåller sig från alkohol. Det är sålunda
uppenbart, att obegränsad förtäring av alkohol innebär
en stor fara för samhället; men lika säkert är, att
alkohol, liksom vissa andra gifter, i små kvantiteter kan
vara synnerligen välgörande för den enskilde individen.

Alkoholförtäringen står på övergången till nästa
grupp av »förvärvade» egenskaper, i så måtto nämligen
att den kan bli en vana. Denna vana tyckes t. o.
m. ibland gå i arv; om emellertid verklig ärftlighet här
föreligger, torde knappast vara utrett; det skulle
nämligen i detta fall kunna råda samma förhållande som med
avseende på många andra vanor eller rättare ovanor,
som till synes nedärvas, men i verkligheten överföras
genom ett slags psykisk smitta i form av efterapning
eller härmning. Egenskaper och färdigheter, som
vunnits genom övning och ihärdighet, äro nämligen ej
ärftliga, fastän det i många fall kunde vara önskvärt 
nog. Lärdom, hur djupgående den än må bli, scenisk
konst, hur fulländad den än må te sig, akrobatisk
skicklighet, hur nervkittlande den än må vara: allt dylikt blir
aldrig annat än privat lösöre. Endast anlagen kunna gå
i arv; men för att dessa skola göra sig gällande, måste
de utvecklas.

Uppfostran är alltså en nödvändig betingelse för
att inneboende talanger skola framträda, uppfostran
erfordras, vare sig individens läggning gäller vetenskap
eller konst. En storslagen begåvning förnekar sig
visserligen aldrig, utan banar sig väg trots vanvård och
hinder, men även i dylika fall kan utbildningen ha sin
stora betydelse.

Det återstår nu att se till, i vad mån förändrade
levnadsförhållanden kunna utlösa ärftliga egenskaper. I
detta hänseende föreligga synnerligen intressanta
resultat med insekter och växter. Sålunda har man gjort
åtskilliga experiment med fjärilar, vilkas puppor avkyldes
några grader under fryspunkten. Det befanns då, att
de ur dessa puppor utvecklade fjärilarna hade mörkare
vingar än vanligt, i det de mörka strimmorna och
fläckarna i vingteckningen betydligt tilltagit i omfång. På
detta sätt förändrade fjärilar fingo kopulera med
varandra, äggen kläcktes ut, och de sedermera uppkomna
pupporna förvarades i vanlig rumstemperatur. Efter
avslutad vilotid utvecklades fjärilar, som till större
delen buro normal vingteckning, men somliga liknade
föräldrarna, hade alltså ärvt den mörkare vingfärgen. 
Uppkomsten av den nya färgteckningen stod utan
tvivel i samband med en av kölden förorsakad fysiologisk
störning i pigmentbildningen, ty samma förändring
erhölls, om pupporna förvarades i stark värme eller
undergingo några timmars eternarkos. Tydligtvis hade
även groddplasmat till en viss grad afficierats, eftersom
färgförändringen delvis gick i arv.

En dylik påverkan av groddplasmat är emellertid
ännu mera påtaglig i de försök, som gjorts med
skalbaggar av bladätarnas grupp, särskilt med den illa
beryktade Coloradobaggen, som åstadkommer
fruktansvärda härjningar i Amerikas potatisland.
Coloradobaggens honor lägga sina ägg portionsvis med ungefär
en veckas mellanrum. Tack vare denna intermittenta
äggläggning kunde högst säregna experiment anställas.
Så t. ex. fingo några par skalbaggar under utvecklingen
av de tre första äggportionerna leva i 35° värme, men
äggen bragtes omedelbart efter framkomsten under
normala förhållanden. Så skedde sedan även med
föräldrarna, som därefter lade två äggportioner till. Alla
äggen utkläcktes på samma sätt, men under det att de
skalbaggar, som utvecklades av de efter värmeperioden
bildade äggen, överensstämde med typen, hade de, som
alstrats under värmeperioden, till största delen en
avvikande blek färgton. Denna blekhet visade sig ärftlig i
de följande generationerna, varav alltså tydligt
framgår, att groddplasmat påverkats av den abnorma
värmen, fastän den därav uppkomna förändringen,
egendomligt nog, ej varade längre än under värmeperioden, 
eftersom de därefter lagda äggen gåvo upphov till
normalt tecknade individer.

De hithörande botaniska försöken gälla framför allt
låglandsväxter, av vilka frö såddes i Alperna och
Pyrenéerna på mer än 2,000 meters höjd över havet. De
sålunda uppkomna plantorna antogo mer eller mindre
det för alpfloran karakteristiska utseendet: de blevo
lägre i växten och mera håriga samt visade benägenhet
att breda ut sig på marken, bladen blevo mindre och
tjockare, blommorna större och mera intensivt färgade.
De alpina egenskaperna förstärktes för varje år och
bibehöllo sig sedan vid kultur i lägre trakter, dock ej
längre än under de närmaste åren. Klimatet i fjällen
åstadkom således endast en övergående förändring av
groddplasmat.

Till slut må de experiment omnämnas, som
anställts med jästsvampar. Det har konstaterats, att dessa
för alltid förlora förmågan att bilda sporer, om de
någon tid odlas vid höga temperaturer; groddplasmat
förändras tydligen i detta fall så starkt, att cellerna
sedan endast kunna föröka sig genom vegetativ delning.
Man har med avseende på jästsvamparna även funnit,
att en och samma art vid olika temperatur bildar olika
cellformer, men dessa variationer kunna ej fixeras, inte
ens genom mycket långvarig kultur vid respektive
värmegrader; formdifferenserna stå här alltså ej i
samband med någon förändring i groddplasmat.

En rekapitulation av innehållet i denna redogörelse
ger vid handen, att egenskaper, som uppkommit under 
den individuella utvecklingen, endast äro ärftliga i den
mån de inverka på groddplasmat, och att de ej alls gå
i arv, om de endast tangera somatiska partier. Då det
nu är sannolikt, att egenskaperna äro morfologiskt
betingade, alltså motsvaras av vissa detaljer i cellernas
struktur, måste man antaga, att fysiologiska
förändringar äga rum i groddplasmat, då egenskaper bli ärftliga.
En fysiologisk process synes sålunda vara nödvändig
för att en »förvärvad» egenskap skall gå i arv, och
påståenden, som vila på annan grund, böra därför
mottagas med en viss skepsis. Så t. ex. har man all anledning
att förhålla sig reserverad gentemot den gamla åsikten,
att den första befruktningen sätter en avgörande
arftlighetsprägel på modern, så att en rashynda, som
befruktats av en vanlig hund, därefter skulle vara
oförmögen att föda rasrena ungar, även om hon paras med
de ädlaste djur. Och vad Goethe berättar i
»Wahlver-wandtschaften» om Charlottes son, som varken liknade
henne eller baronen, utan i stället påminde om kaptenen
och Ottilia, husvännerna, som föräldrarna olovligt
älskade, och vilkas drag livligt föresvävade dem i
konceptionens ögonblick, får väl snarast betraktas som en
intressant och något omoralisk saga.

*




Mendelska lagen.

Gregor Mendel var egentligen katolsk präst, men
verkade därjämte som lärare i naturalhistoria i den
mähriska staden Brünn under mitten av förra
århundradet. Dock är det varken hans kyrkliga nit eller hans
pedagogiska skicklighet, som gjort honom
världsbekant, utan hans banbrytande undersökningar på
bastardlärans område. Emellertid fick han inte själv någon
glädje av sitt rykte, ty först år 1900, d. v. s. sexton år
efter hans död, »upptäcktes» de skrifter, som varje
nutida ärftlighetsforskare känner till. Han hade nämligen
begått den oförsiktigheten att publicera sina experiment i
en obetydlig lokaltidskrift, och för övrigt var samtiden
ej mogen att rätt uppskatta värdet av hans iakttagelser,
som offentliggjordes på 1860-talet, då
ärftlighetsproblemet ännu ej börjat entusiasmera biologiens
representanter. Darwins bok om arternas uppkomst hade dessutom
utkommit några år förut och för lång tid givit
mänskligheten nog att tänka på.

Men vad förstås då med »mendelism», och vad
menas med, att en växt eller ett djur »mendlar»? — Jo,
dessa begrepp uttrycka en viss lagbundenhet i
egenskapernas fördelning hos avkomman efter bastarder och 


innebära på samma gång, att egenskaperna nedärvas
oberoende av varandra. Upptäckten av dessa förhållanden
blev Mendels, därför att han var den förste, som
undersökte saken exakt och sålunda kunde få bestämda
resultat; korsningar hade annars utförts långt före honom,
men endast rent dilettantmässigt.

Materialet för Mendels analyser omfattade skilda
växtgrupper, men särskilt arbetade han med den vanliga
ärtväxten (Pisum sativum). Denna växt är också
särdeles lämplig för ärftlighetsstudier, därför att dess
blommor i regeln befrukta sig själva, varjämte den består
av en mängd raser med synnerligen distinkta
egenskaper. Sålunda finns det högväxta former, som uppnå en
höjd av ända till 2 m., och dvärgformer, som aldrig
bli högre än 1/2 m.; vidare kunna blommorna vara röda
eller vita och fröna runda eller kantiga, gula eller
gröna. Mendel undersökte dylika egenskapspar var för
sig, i det han korsade sådana raser med varandra, som
endast skilde sig i det ena eller andra hänseendet.

Det visade sig nu, att de individer, som uppkommo
ur korsningsfröet, ej voro mellanformer mellan
föräldrarna, utan till synes fullständigt överensstämde med
endera av dem, på så sätt att av varje egenskapspar
alltid samma egenskap präglade hybriden. Vid korsning
mellan en högväxt ras och en dvärgras blevo hybriderna
sålunda alltid högväxta, och vid korsning mellan
rödblommiga och vitblommiga exemplar blevo de
rödblommiga. De egenskaper, som på detta sätt framträdde hos
hybriderna, kallade Mendel dominerande till skillnad
från dem, som undertrycktes, vilka han benämnde
recessiva. Hög växt dominerade alltså över dvärgväxt och
röd blomfärg över vit. Likaså fann Mendel, att hos
fröna rund form dominerade över kantig och gul färg
över grön.

Det i första generationen erhållna fröet såddes ut,
och i den därur uppkomna generationen framträdde
både dominerande och recessiva egenskaper, men alltjämt
inga mellanformer. I den försöksserie t. ex., som avsåg
stjälkens längd, erhöll Mendel 1,064 plantor, av vilka
787 voro högväxta och 277 dvärgar, och i den serie, som
gällde fröfärgen, lämnade 258 hybrider tillsammans
8,023 frön, av vilka 6,022 voro gula och 2,001 gröna.
Granskar man de erhållna talen närmare, finner man i
det första exemplet förhållandet 2,84: 1 och i det andra
3,01: 1. På motsvarande sätt konstaterade Mendel, att
rödblommiga och vitblommiga exemplar framträdde i
förhållandet 3,15: 1, och att runda och kantiga frön
producerades i förhållandet 2,96: 1. Liknande
talförhållanden erhöllos i fråga om de övriga undersökta
egenskapsparen, så att genomsnittsförhållandet av alla
försöksserierna blev 2,98: 1. Dominerande och
recessiva egenskaper framträdde alltså genomgående i
proportioner, som närmade sig förhållandet 3: 1.

Vid fullföljandet av sina experiment fann Mendel,
att de recessiva formerna ej varierade i den tredje
generationen, utan förhöllo sig konstanta. Annorlunda
däremot de dominerande formerna, vilka nämligen
gåvo upphov till två slags individer. Av 519 plantor t. ex., 

som uppdrogos ur gula frön från andra generationen,
gåvo 166 uteslutande gula, medan 353 hade både gula
och gröna frön ungefär i förhållandet 3: 1; plantorna
med båda fröfärgerna förhöllo sig alltså till dem med
endast gula frön som 2,13: 1. Och av 565 plantor efter runda
frön från andra generationen hade 193 endast runda
frön, under det att 372 lämnade såväl runda som
kantiga i förhållandet 3: 1; de variabla plantorna förhöllo
sig således till de konstanta som 1,93: 1. Liknande
talförhållanden gåvo de andra försöksserierna, och
genomsnittsförhållandet i hela avkomman efter andra
generationens dominanter blev därigenom i det närmaste 2: 1.
Förhållandet 3: 1 mellan dominerande och recessiva
egenskaper i andra generationen upplöstes sålunda i
tredje generationen i förhållandet 2: 1: 1 eller 1: 2: 1,
där tvåan betecknar individer av hybridkaraktär och
ettorna individer med konstanta egenskaper. Härav
framgår, att ursprungshybriderna bildade två slags frö,
varav den ena hälften åter gav hybrider, medan den
andra hälften lämnade konstanta plantor, av vilka
hälften präglades av den dominerande och hälften av den
recessiva egenskapen, vilket åter är liktydigt med att
hälften av konstanterna överensstämde med den ena av
föräldrarna och hälften med den andra.

Mendel undersökte emellertid även förhållandena
vid flera olika egenskapers förening genom korsning.
Så t. ex. framställde han bastarder mellan en ras med
runda, gula frön och en annan ras med kantiga, gröna
frön. Bastardernas frön blevo därvid alla runda och 
gula, präglades sålunda av egenskaper, som i de
enklare försöken visat sig dominerande. De därav
uppdragna plantorna lämnade fyra slags frön, ofta i en och
samma fruktbalja. Sammanlagt erhöllos av 15 plantor 556
frön, och av dessa voro

315runda och gula,
108runda och gröna,
101kantiga och gula,
32kantiga och gröna.


Vad visa nu dessa siffror? Stämma de överens
med dem, som Mendel fick vid sina försök med enskilda
par av egenskaper?

Det nämndes på tal om korsning av raser med en
differenspunkt, att förhållandet mellan individer med
dominerande och recessiva egenskaper i andra
generationen var 3: i, d. v. s. att tre fjärdedelar av avkomman
präglades av den dominerande och en fjärdedel av den
recessiva egenskapen. Korsas nu två egenskapspar och
dessa därvid äro oberoende av varandra, bör 3/4 X 3/4 =
9/16 präglas av två dominerande egenskaper, 3/4 X 1/4 =
3/16 ha endast den ena och 1/4 X 3/4 = 3/16 endast den
andra dominerande egenskapen, medan 1/4 X 1/4 = 1/16
endast äger recessiva egenskaper. Förhållandet skulle
alltså bli 9: 3: 3: 1.

I det givna fallet hade vi

315:108:101:32.

Omräknas dessa talvärden i förhållande till 16,
få vi

9,06:3,11:2,91:0,92. 


Det nämnda konkreta exemplet stämmer alltså
mycket nära överens med den teoretiska beräkningen.
Mendel kompletterade försöket, och därav framgick
ytterligare, att ärftlighetsförhållandena vid kombination av
två par egenskaper gestalta sig liksom i fråga om enskilda
par, och vidare, att egenskapsparen äro alldeles
oberoende av varandra.

Liknande resultat erhöllos vid kombination av
raser, som skilde sig med avseende på tre par
egenskaper. Det uppkom då förhållandet 27: 9: 9: 9: 3: 3: 3: 1,
vilket innebär, att av 64 individer 27 hade tre
dominerande egenskaper, 27 två på tre olika sätt och 9 en på tre
olika sätt, medan i individ fullständigt saknade
dominerande egenskaper.

Man har prövat både växter och djur med avseende
på de av Mendel erhållna talvärdena och därvid i många
fall konstaterat dessas giltighet såväl i fråga om
morfologiska som fysiologiska egenskaper. Sålunda har man
funnit, att hårighet och taggighet hos åtskilliga växter
dominerar över glatthet och jämnhet, röd ytter färg hos
betor och tomater över gul färg, vitt kött hos rovor och
kålrötter över gult kött, borstlöshet hos vete och korn
över borstighet, mottaglighet för gulrost hos vete över
motståndskraft, tidig mognad hos samma sädesslag över
sen mognad, tvåradskorn över sexradskorn o. s. v.

Med avseende på djur har bl. a. konstaterats, att
grå pälsfärg hos möss och kaniner förhåller sig
dominerande till den vita färgen hos albinos, att frånvaro av
horn hos nötboskap dominerar över deras närvaro, 
brunaktig äggfärg hos höns över vit äggfärg, enfärgat
skal hos trädgårdssnäckor över randigt o. s. v.

Även mänskliga egenskaper ha granskats med
avseende på den Mendelska lagen, och fastän
svårigheterna vid dylika undersökningar måste vara ovanligt
omfattande, när det gäller människor, har man dock
lyckats reda ut åtskilligt. Bl. a. har ögonfärgen
synnerligen noga studerats, varvid man indelat ögonen i två
grupper: enkelt och dubbelt färgade. Enkelfärgade
ögon få sin grundfärg av näthinnans svarta inneryta,
men sakna pigment i regnbågshinnan, så att de te sig blå
eller blågrå alltefter den senare hinnans struktur.
Dubbelfärgade ögon ha utom den svarta bottenfärgen ett gult
eller brunt pigment inlagrat i regnbågshinnan och synas
därigenom bruna i olika nyanser alltefter graden av
pigmentering, ibland också gröna, om nämligen pigmentet
förekommer sparsamt i det »blå».

Det har nu visat sig, att dessa egenskaper följa den
Mendelska lagen, och att dubbel ögonfärg dominerar
över enkel. Om båda föräldrarna äro blåögda eller
grå-ögda, alltså recessivt färgade, ha alla barnen
enkelfär-gade ögon, och om båda föräldrarna ha bruna eller
gröna ögon, bli alla barnens ögon dubbel färgade, såvida
inte föräldrarnas ögon ha bastardkafaktar, ty i så fall
inträder klyvning hos avkomman enligt förhållandet 3:1,
eller, med andra ord, barnens ögon bli antingen
dubbel-färgade eller enkelfärgade i nämnda proportioner. Har
den ena av föräldrarna dubbelfäfgade ögon och den
andra enkelfärgade, få alla barften dubbelfärgade ögon, 
såvida inte dubbelfärgen hos fadern eller modern är av
hybridkaraktär, i vilket fall nämligen hälften av barnen
få dubbelfärgade och hälften enkelfärgade ögon.

Vad ögonen i övrigt angår har det konstaterats, att
medfödd blindhet liksom också färgblindhet dominerar
i förhållande till normal synförmåga; detsamma gäller
även vissa andra ögonanomalier. Beträffande håret vet
man, att rött hår förhåller sig recessivt till brunt och
svart, samt att åtskilliga hårsjukdomar dominera över
normal hårväxt. Likaså förhålla sig vissa
hudsjukdomar som dominanter ävensom blödarsjukdomen
(hemofilien).

Ibland fördela sig egenskaperna efter korsning på
ett sätt, som tyckes strida mot Mendels lag. I somliga
fall har man dock kunnat visa, att oegentligheten endast
är skenbar. Som exempel kunna vi välja en korsning,
som framställts mellan vita och gula lövkojor, båda utan
färgad cellsaft i blommorna, i det nämligen den gula
färgen förorsakas av färgade småkroppar i cellerna
(kromoplaster). I första generationen erhöllos endast
plantor med röda eller violetta blommor, vilkas cellsaft
alltså var färgad. I andra generationen delade sig
avkomman i plantor med färgad och plantor med ofärgad
cellsaft, ungefär i förhållandet 9:7, i det nämligen av 223
individer 128 hade röda eller violetta och 95 vita eller
gula blommor. Detta förhållande förefaller
svårbegripligt, men beror därpå, att cellsaftens färg i föreliggande
fall betingas av två självständiga faktorer, vilka var för
sig ej framkalla någon färgning av cellsaften. De 7 
individerna utan saftfärg låta nämligen dela sig i 3 gula
med den ena faktorn för saftfärg och 4 vita, vilka
utgöras av 3 med den andra faktorn för saftfärg och i utan
båda faktorerna. Vi få alltså det lagenliga förhållandet
i fråga om två par av egenskaper, nämligen 9:3:3: i.

Liknande resultat har erhållits med luktärter
(Lathyrus odoratus), i det man vid korsning mellan
vitblommiga raser fått endast rödblommiga individer i
första generationen, men sedan i andra generationen
rödblommiga och vitblommiga i förhållandet 9:7.
Ifrågavarande vitblommiga raser skilde sig till synes endast
med avseende på blommornas eller frömjölskornens
form.

Hur skola nu de Mendelska talförhållandena
förklaras?   Vad ligger under det hela?

Redan Mendel uppställde den hypotesen, att en
hybrid producerar lika många slag av könsceller, som det
kan uppkomma konstanta kombinationer mellan
föräldrarnas egenskaper, och att hanliga och honliga celler
utbildas i lika antal av varje slag.

Vi kunna antaga, ätt det gäller två plantor, som
skilja sig i ett avseende, t. ex. blomfärgen, i det att den
ena har röda och den andra vita blommor. Betecknas
den röda färgen med A och den vita färgen med a, så
producerar hybriden följaktligen könsceller med anlag
för A och för a, lika många av varje, varjämte av
vartdera slaget hälften äro hanliga och hälften honliga. Vid
självbefruktning finnas lika stora möjligheter för 
samtliga  tänkbara kombinationer,  och  fröna  utvecklas
sålunda i lika antal enligt följande schema:
äggcell A med frömjölscell A ger frö AA,
äggcell A med frömjölscell a ger frö Aa,
äggcell a med frömjölscell A ger frö aA,
äggcell a med frömjölscell a ger frö aa.
I andra generationen böra därför uppkomma 25 %
AA, 25 % Aa, 25 % aA och 25 % aa. Men Aa och
aA äro identiska, och vi kunna därför också skriva 25
% AA, 50 % Aa och 25 % aa. Nu ha vi antagit, att
A betecknar röd blomfärg och a vit, och vi veta förut,
att den röda färgen dominerar över den vita.
Fördenskull te sig inte blott de 25 % AA röda, utan också de
50 % Aa, och endast de 25 % aa bli vita, eftersom
anlag för den röda färgen där saknas. Men då få vi
förhållandet 3:1, som ju fullständigt överensstämmer med
den konkreta verkligheten. - På motsvarande sätt har
Mendel genom  teoretiska beräkningar fått relationerna
för två och tre differenspunkter i överensstämmelse med
de experimentellt funna resultaten.

Mendels geniala undersökningar bilda
utgångspunkten för en ny riktning inom biologien, en riktning, som
visserligen ej tog fart förrän vid sekelskiftet, men dock
numera kan betraktas som centrum för alla intelligentare
biologers intresse. Likväl har ärftlighetsforskningen ej
hunnit över det första stadiet, ty endast en obetydlig
bråkdel av organismerna är ännu undersökt. Och tillika
ha en mängd fakta framkommit, som ej kunna förklaras
på grundvalen av de Mendelska talvärdena, åtminstone 


ej på forskningens nuvarande ståndpunkt. Trots de
lysande resultat, som framgått av det gångna decenniets
ärftlighetsundersökningar, måste man därför ge den
engelske biologen Punnett rätt, då han säger: »To-day we
are only at the beginning. The prologue is nearing
completion, the drama is yet to be written — and played.»

*




Ärftlighet och kön.

Schopenhauer, vars snille räckte till för allt, har även
spekulerat över könets inflytande på ärftligheten.
Enligt sin grundtanke, att viljan är det primära och
väsentliga hos människan, och att intellektet har en mera
sekundär betydelse, sluter han redan a priori, att fadern
såsom aktiv princip levererar viljan, under det att
modern såsom passiv princip överlämnar intellektet; han
menar alltså, att individen ärver sin energi, sin karaktär
och sina böjelser från fadern, sin intelligens däremot
från modern. »Mor och son kunna vara de största
kontraster i moraliskt avseende, liksom far och son kunna
vara det intellektuellt.» Han tillfogar emellertid, att
arvedelarna från föräldrarna på olika sätt kunna influera
på varandra, så att det ibland kan vara svårt nog att
konstatera det verkliga förhållandet mellan barnens och
föräldrarnas egenskaper: en faders lidelsefulla
temperament kan t. ex. tyglas och undertryckas hos ett barn,
som av modern ärvt en hög grad av intelligens, så att
det kanske verkar helt annorlunda än sin fader, om
denne nämligen genom för liten hjärna är ur stånd att
behärska sina känslor och lustar.



Schopenhauer finner sin åsikt överensstämma med
verkligheten ej blott vid betraktande av sig själv och
sina bekanta, utan också vid studiet av biografiska
uppgifter i fråga om andra ryktbarheter. Som exempel på
det speciella fadersarvet nämnas bl. a. Alexander den
store, Nero, Miltiades' son Cimon, Hamilkars son
Hannibal, Henrik VIII:s döttrar »den blodiga Maria» och
Elisabet; med avseende på arvet från modern anföras
Rousseau, Hume, Kant, Goethe, Schiller, Bürger, Scott
m. fi.

Schopenhauer kommer genom dessa sina
reflexioner till den utopiska slutsatsen, att en verklig och
grundlig förädling av människosläktet skulle kunna uppnås
icke blott utifrån genom bildning och uppfostran, utan
ännu mer inifrån på fortplantningens väg. »Kunde
man kastrera alla skurkar och sätta alla dumma gäss
i kloster, ge män med ädel karaktär ett helt harem och
skaffa alla förståndiga flickor verkliga män, så skulle
snart en generation uppstå, som vore mera värd än
Perikles' tidevarv.»

Geniernas vanliga öde blev också Schopenhauers:
hans smidiga fantasi ilade i väg med hans kritiska
förstånd, och han erkände för sanning, vad som endast
bar spår därav. Hans teori om ärftlighetens samband
med könet vittnar i sin mån om denna brist på exakthet,
på samma gång den ger oss en vink om, i vilket läger
sanningen bör sökas.

Varken filosofien eller historien kan lösa frågan
om sambandet mellan ärftlighet och kön, utan det är och 
måste vara biologiens privilegium. Men den biologiska
vetenskapen har endast kort tid diskuterat problemet,
och därför kan man ännu ej vänta att av den få ett
i alla hänseenden tillfredsställande svar. Vad som
redan gjorts, erbjuder emellertid fasta utsiktspunkter,
även om de ej ligga så högt, att man kan överblicka hela
fältet.

Om vi först granska de undersökningar, som
föreligga angående människan, så visar det sig, att
iakttagelserna härvidlag huvudsakligen gälla vissa
patologiska egendomligheter, speciellt färgblindhet. Denna
anomali, som vanligen består i oförmågan att skilja rött
och grönt, förekommer övervägande hos män. Dessas
barn bli emellertid inte färgblinda, varken deras söner
eller döttrar, och inte heller sönernas barn, men
dottersönerna bli det. Härav framgår, att en färgblind mans
könsceller innehålla anlag för anomalien, fastän denna ej
framträder hos hans barn; men dottern, om han har
någon, bär arvet i sitt inre och för det vidare, varvid
det aktiveras hos hennes söner, så att de bli
färgblinda, under det att hennes döttrar förhålla sig liksom
hon själv, såvida inte hennes man är färgblind, ty i så
fall, då färgblindhetsanlag från båda föräldrarna
hopkopplas, kan naturen inte underlåta att göra även
flickorna färgblinda.

En viss motsvarighet till färgblindheten, med
tanke på ärftlighetsförhållandena, har man konstaterat hos
får vid korsning mellan en ras, där både hannar och
honor äro behornade, och en annan ras, där båda könen 
sakna horn. Resultatet i första generationen blev
baggar med horn och tackor utan horn. Då dessa
bastarder i sin tur korsades med varandra, erhöllos ungefär
lika många behornade som hornlösa, men i olika
könsproportioner, ty av 4 baggar voro 3 försedda med horn
och 1 utan, under det av 4 tackor endast 1 var
behornad och de andra 3 hornlösa. För att tala Mendels
språk var alltså hornanlaget dominerande hos de
hanliga individerna, men recessivt hos de honliga.

Även vid fågelkorsningar ha synnerligen
intressanta fakta påvisats. Så t. ex. har man korsat
silkes-höns och leghorns, den förra rasen med dunliknande
fjäderbeklädnad och blå hudfärg, som förorsakas av ett
svart pigment i underhuden, den andra rasen, d. v. s.
de vanliga bondhönsen, med typiska fjädrar och vitt
skinn. Om nu en silkeshöna blev befruktad av en
bondtupp, fingo alla ungarna vitt skinn; om däremot en
silkestupp blev fader med en bondhöna, fingo somliga
ungar blått och andra vitt skinn, men alla de vita växte
upp till tuppkycklingar, under det de blåhyade blevo
höns. Vad fjädrarna angår, sågo emellertid alla
ungarna ut som bondhöns, vare sig fadern eller modern bar
silkesdräkt. Dessa korsningar visa, att den mörka eller
ljusa hudfärgen står i samband med könet, medan de
nämnda olikheterna i fjäderbeklädnaden äro könlösa.

Kanariefåglarna ha också givit värdefulla
upplysningar, tack vare sina färgskiftningar. Det finns
nämligen inte endast gula kanariefåglar, utan även
gulgröna och gulbruna, de sistnämnda tillika brunögda, 
under det de andra ha svarta ögon. Korsas en brun hona
med en grön hanne, blir hela avkomman grön, både
hannar och honor; om däremot en grön hona befruktas av
en brun hanne, uppkomma både gröna och bruna ungar,
men alla de gröna äro hannar och alla de bruna honor.
Korsas en brun hona av ren ras med en grön
bastardhanne, får hon gröna och bruna ungar av båda könen,
en grön hona däremot får med en grön bastardhanne
visserligen gröna och bruna honor, men endast gröna
hannar. Dessa fakta visa, att grönt dominerar, medan
brunt är recessivt, men de tyda samtidigt på att en grön
hanne endast har anlag för grönt, under det en grön
hona tillika i latent form har anlag för brunt.

De omfångsrikaste undersökningarna i hithörande
frågor ha gjorts på en fjärilsart, krusbärsspinnaren
(Abraxas grossulariata) och en varietet till densamma
(lacticolor); huvudarten har tämligen stora svarta
fläckar på de gulvita vingarna, hos varieteten däremot, som
i fria naturen endast anträffas i honliga exemplar, äro
vingarna nästan utan fläckar. Då man nu lät en
fläckfri hona befruktas av en fläckig hanne, fick man en
avkomma, som alltigenom var fläckig, men då dessa
fläckiga bastarder överlämnades åt sig själva, alstrades icke
blott fläckiga individer av båda könen, utan också
fläckfria honor; någon fläckfri hanne syntes dock inte till.
Korsades emellertid en fläckfri hona med en fläckig
bastardhanne, fick man inte endast fläckiga och fläckfria
honor och fläckiga hannar, utan även fläckfria hannar
— de första man någonsin sett. Lät man en dylik 
fläckfri hanne befrukta en fläckig hona, uppkommo märkligt
nog endast fläckiga hannar och fläckfria honor;
fläckiga honor och fläckfria hannar såg man ingenting av.
Likadant blev resultatet, om en fläckfri hanne korsades
med en fläckig hona av artificiell bastardnatur.

Söker man nu tyda dessa kombinationer, visar
det sig, att de äro ganska tvetydiga; lättast
förklaras de emellertid genom antagandet, att honorna äro
könsbastarder och att hannarna äro exklusivt hanliga.
I så fall producera honorna både hanliga och honliga
ägg, medan hannarnas alla könsceller äro hanliga.
Vidare kan man antaga, att disposition för honligt kön inte
finns i samma ägg som anlag för fläckighet, utan alltid
är förenad med fläckfrihet, medan alla ägg med hanlig
disposition ha anlag för fläckighet, likaså samtliga
sädesceller. För att emellertid förklaringen skall stämma helt
med fakta, måste man underförstå, att vid könscellernas
sammankomst den honliga dispositionen dominerar över
den hanliga.

En motsvarande tolkning ha vissa forskare,
framför allt engelsmannen Bateson, velat giva de i denna
uppsats förut omtalade fallen. Emellertid står en
sådan uppfattning av individens sexuella konstitution i
strid med den åsikt, som prof. Correns i Leipzig
proklamerat med stöd av undersökningar på botaniska objekt.
Ty han har tvärtom trott sig finna, att de hanliga
individerna äro bastarder, medan de honliga äro homogena.

Prof. Correns grundar sin åsikt framför allt på
korsningar mellan två arter av hundrovan  (Bryonia), 
ett släkte tillhörande gurkväxternas familj. De arter,
med vilka han arbetade, alba och dioica, ha båda
enkönade blommor, den förra på samma, den senare på
olika stånd, den ena är alltså, på vetenskapligt språk,
monecisk, den andra diecisk. Correns befruktade nu
dels honblommor av dioica med frömjöl av alba, dels
honblommor av alba med frömjöl av dioica; i förra
fallet blevo alla bastardplantorna honliga, i senare fallet
hälften hanliga och hälften honliga. Han befruktade
även honblommorna av dioica med frömjöl av samma
art och fick då hanliga och honliga plantor i lika antal.

Dessa försök äro intressanta på mer än ett sätt.
De visa, att dieci dominerar över moneci, ty i båda
korsningsförsöken blevo samtliga bastarder enkönade (i
första försöket honliga alla, i andra försöket hälften
hanliga och hälften honliga). De tyda emellertid också
på, att äggen i föreliggande fall av naturen ha en
honlig tendens, eftersom hela avkomman i första försöket
blev honlig; men denna honliga tendens manifesterade
sig endast hos halva antalet plantor i andra och tredje
försöken. Detta förklarar Correns så, att de hanliga
könscellerna äga inneboende tendenser dels till hanligt,
dels till honligt kön. Hos en sambyggare, t. ex. B. alba,
som har hermafrodit prägel, har varje frömjölskorn
både hanliga och honliga tendenser, och hela avkomman
blir därför vid befruktning inom arten monecisk; hos en
tvåbyggare däremot, t. ex. B. dioica, äro
frömjölskornen antingen hanliga eller honliga och i lika
antal: vid befruktning med frömjöl av en tvåbyggare 

blir därför avkomman jämnt fördelad på båda könen
(såsom i andra och tredje försöken), i det honligt ägg
med honligt frömjölskorn ger honlig planta, honligt ägg
med hanligt frömjölskorn däremot hanlig planta genom
det hanligas dominans (som förutsättes). Om denna
teori ägde allmän giltighet, vore männen sålunda
bastarder mellan man och kvinna, men kvinnorna rena
kvinnor; i vad mån dock detta är riktigt, får framtiden
utvisa.

Vissa iakttagelser på zoologiskt håll kunna
emellertid tydas i överensstämmelse med Correns' åsikt; det
gäller insekter av skinnbaggarnas ordning och speciellt ett
släkte, Protenor. Honorna hos dessa djur ha i
kroppscellernas kärnor 14 segment eller kromosomer, under
det hannarna endast ha 13. Vid den s. k.
reduktionsdelningen, som inleder bildningen av könscellerna, få
därför äggen vardera 7 kromosomer, under det
sädescellerna få antingen 7 eller 6. Vid befruktningen, då
en hanlig könscell sammansmälter med en honlig, bildas
alltså både celler med 14 och med 13 kromosomer; i förra
fallet blir resultatet en hona, i senare fallet en hanne.
Antager man, att äggen äro exklusivt honliga och att
sädescellerna med 7 kromosomer äga honlig och de med
6 kromosomer hanlig tendens, så får man en vacker
analogi till hundrovans hypotetiska könsförhållanden.

Liknande iakttagelser ha gjorts på bladlöss. Hos
könsgenerationen av Aphis saliceti t. ex. ha honorna 6
och hannarna 5 kromosomer; vid reduktionsdelningen
få därför samtliga ägg 3 kromosomer, men 
sädescellerna antingen 3 eller 2. De spermatozoer, som endast få
2 kromosomer, degenerera emellertid, så att endast
könsceller med 3 kromosomer komma att sammansmälta.
Könsprodukten blir därigenom alltid en cell med 6
kromosomer, som utvecklar sig till en hona, vilken
fortplantar sig partenogenetiskt, d. v. s. på könlös väg.

Det är sålunda tvenne rakt motsatta åsikter, som
på lika goda grunder framställts angående individernas
sexuella konstitution. Vilken av dessa teorier, som är
riktigast, låter sig f. n. ej med säkerhet avgöra; kanske
båda kunna tillämpas på skilda områden, men kanske
också vardera endast innehåller halva sanningen och att
Weininger har rätt, som påstår, att inga individer äro
sexuellt enkla, utan alla i olika grader kombinationer av
man och kvinna.

*




Darwin och de Vries.

Få vetenskapsmän torde i våra dagar diskuteras
livligare än Charles Darwin och Hugo de Vries såsom
huvudpersoner i skådespelet om artbildningen.
Debatterna gälla framför allt, i vilket förhållande de båda
forskarnas åsikter om organismernas fylogenetiska
utveckling stå till varandra: om den berömde holländarens
mutationsteori väsentligt skiljer sig från den engelske
mästarens lära eller den snarast bör uppfattas som en
modifikation av Darwins tänkesätt. En dylik utredning har
icke blott historiskt intresse, utan är av särskild
betydelse därigenom att den i avsevärd grad kan bidraga till
en skarpare fixering av hithörande begrepp. Mest
ingående har nog de nämnda forskarnas åskådningar
undersökts av den tyske zoologen prof. Plate, som i
skarpsinniga analyser framdragit likheter och olikheter
mellan de båda märkesmännens evolutionsteorier. Hans
undersökning utformar sig till ett praktfullt
Darwin-monument, som i det stora hela vinner ens uppriktiga
sympati, även om man ej kan undertrycka känslan av att
apoteoseringen i viss mån sker på de Vries' bekostnad.

Darwin skilde mellan två slag av ärftliga
egenskaper, bestämda och obestämda. De förra 


uppkomma genom inverkan av yttre omständigheter, som
på ett visst bestämt sätt influera på samtliga eller
flertalet individer inom verkningssfären; de obestämda
egenskaperna däremot uppstå till synes oberoende av
livsbetingelserna och te sig planlösa. Egenskaper av den
senare kategorien ger Darwin även benämningen
individuella, därför att de framkomma hos enstaka
individer ; han kallar dem tillika fluktuerande,
eftersom de uppträda i olika grader, och slutligen
spontana, därför att ingenting med säkerhet kan sägas
om orsakerna till deras uppkomst.

Darwin ansåg, att både bestämda och obestämda
egenskaper kunde nedärvas och sålunda bidraga till
den fylogenetiska utvecklingen; likväl tillskrev han de
obestämda egenskaperna, fluktuationerna, den största
betydelsen såsom artbildande faktorer. Dessa
fluktuationer äro enligt Darwin vanligen obetydliga
förändringar, som emellertid framträda mycket ofta; emellanåt
te sig dock avvikelserna synnerligen stora, såsom t. ex.
i fråga om höns med befjädrade ben, duvor med
påfågelsstjärt och hundar med trubbnos, vilkas
karakteristiska drag uppstått plötsligt, om ock egendomligheterna
sedermera genom planmässigt urval stegrats. Dylika
större förändringar kallar Darwin »single variations»
eller »sports»; på grund av deras sällsynthet tillerkänner
han dem emellertid ingen större betydelse för
artbildningen.

De Vries åter säger: de individuella egenskaperna
äro inte ärftliga; den individuella variabiliteten beror på 

näringsförhållanden o. d. och rör sig omkring ett visst
centrum, närmast vilket flertalet individer i
formkretsen låta gruppera sig, under det att individantalet
avtager åt plus- och minushållen, d. v. s. de riktningar, som
beteckna den graduella ökningen eller minskningen av
egenskapen. Individuella förändringar äro enligt de
Vries fluktuerande, i det de försvinna vid lämplig kultur,
de måste från hans synpunkt betraktas som
obeständiga former. Inte den individuella, fluktuerande
variabiliteten bildar därför enligt honom nya arter, utan den
mutativa. Endast mutationerna nedärvas, dessa
förändringar, som uppträda plötsligt och mer eller mindre
starkt avvika från stamformen.

Vems tänkesätt är nu riktigast? — »De Vries har
missförstått Darwin och återgivit hans åsikter
felaktigt», påstår Plate, och däri måste man nog ge honom
rätt. Vad de Vries betecknar som fluktuerande,
individuella variationer visar sig nämligen vid närmare
granskning vara någonting helt annat än vad Darwin
avsåg med samma ord. De Vries använder detta
uttryck för icke ärftliga förändringar, som alltefter yttre
omständigheter till- eller avtaga i förhållande till ett
visst medelvärde, under det att Darwin menar små,
ärftliga olikheter, identiska med de Vries' mutationer.
Enligt de Vries äro endast Darwins »single variations»
liktydiga med mutationer, men i själva verket böra hans
»individual differences» till en viss grad med lika rätt
inrangera? under de Vries' formellt nya begrepp, ty för
Darwin voro »single variations» och »individual 
differences» endast olika grader av till synes plötsliga
förändringar utan påvisbar yttre orsak. Med individuella
variationer i den betydelse, de Vries tar orden, befattade
sig Darwin inte alls: »Any variation which is not
inherited is unimportant for us.»

Darwin och de Vries använda sålunda samma ord
i olika betydelse. Plate menar nu, att man bör
reservera uttrycket »individuell variation» = »fluktuation» för
Darwins definition och kalla de Vries' »individuella
variationer» för somationer, vilket ord just innebär, att
ifrågavarande förändringar ej äro ärftliga.

Sådana somationer äro t. ex. bladens olika längd
och frönas olika storlek hos en och samma växt eller
strålblommornas växlande antal hos representanter för de
korgblomstrigas familj. Gynnsam väderlek och kraftig
jordmån höjer medelvärdet, men detta sjunker igen i
följande generation, om denna växer under mindre
»drivande» förhållanden. Analoga exempel har man från
djurriket: många insektarter variera sålunda avsevärt
i storlek alltefter födans riklighet; salthalten i
havsvattnet påverkar i många fall fiskäggens storlek o. s. v.

Ärftliga variationer (mutationer) och icke ärftliga
(somationer) kunna emellertid inte alltid utan vidare
skiljas åt, allra minst när det gäller smärre avvikelser,
utan kulturförsök erfordras, för att ett dylikt fall skall
kunna definitivt avgöras. Dvärgväxt t. ex. kan bero
på dålig näring, sjuklighet eller andra skadliga
faktorer eller också stå i samband med en förändring i
könscellerna; i sistnämnda fall blir egenskapen ärftlig, men 
inte annars. En blek färgton hos gröna växter kan
förorsakas av bristfällig belysning, då den ej nedärves,
eller ock vara uttryck för en inre förändring, som går
i arv. En viss sockerhalt hos sockerbetor kan vara
ärftlig, men också tvärtom; man har urskilt olika raser med
olika genomsnittsvärde, men extrema variationer ha
visat sig bero på tillfällig övernäring. Sålunda omtalas
i litteraturen betor med nära 23 % socker, som man
funnit vid skörd av rötter med ett medelvärde av endast
12 %; man fäste stora förhoppningar vid dessa
rariteter, men utan resultat, ty fröet efter dem gav
uteslutande medelmåttiga rötter — ett eklatant bevis på
flyktigheten hos en plusvariation, uppkommen genom
superlativa näringsförhållanden.

Denna kulturens betydelse har de Vries kraftigt
pointerat och därigenom tagit ett stort steg förbi Darwin,
som nog var alltför benägen att anse relativt distinkta
förändringar för ärftliga. Detta står utan tvivel i
samband med hans tro på förvärvade eller — som han sade
— bestämda egenskapers ärftlighet, i vilket avseende
han kvarstod på sin föregångare Lamarcks ståndpunkt,
fastän han hade svårt att försvara sin ställning. Det
var för att stödja sin uppfattning härvidlag, som han
uttänkte sin pangenesisteori, vilken dock knappast
tillfredsställde honom själv. Denna teori innebär, att små
ärftlighetskroppar, pangenerna, från kroppens olika
organgenom blodkärlen transporteras till könscellerna och
där liksom inlagra sig till permanenta anlag för de 
genom yttre omständigheter uppkomna förändringarna i
organismens perifera delar.

Förvärvade egenskaper äro emellertid i allmänhet
ej ärftliga, såsom framför allt Weismann framhållit,
vilkens uppfattning de Vries i detta avseende delar.
Visserligen förfäktar denne en pangenesislära liksom
Darwin, men i modifierad form, i det han nämligen liksom
Weismann och före honom Galton lämnar
transportavdelningen i Darwins pangenesisteori åt dess öde och
endast behåller hypotesen om pangenerna, vilka
lokaliseras i groddplasmat, där könscellerna bildas. Även från
de Vries' synpunkt utgöra emellertid pangenerna 
morfologiska enheter för organismens ärftliga egenskaper,
men de uppstå alla enligt honom från första början
genom förändringar i groddplasmat, direkt utlösta under
sensibla perioder.

De Vries utvecklar dessutom pangenesisläran
vidare. Hans föregångare ansågo nämligen, att
pangenerna hade sina bestämda verkningsområden, så att varje
pangen dirigerade en viss del av organismen.
Ohållbarheten av en dylik föreställning har de Vries påvisat
genom förekomsten av korrelativa egenskaper, vilka, av
allt att döma, leda sitt ursprung från ett och samma
inre anlag. Sådana korrelationer konstaterade de Vries
bland sina Oenothera-former; såsom andra exempel må
nämnas blålupinen, som vanligen har djupt blå blommor
och mörkspräckliga frön, men ibland påträffas i en form
med nästan vita blommor och ljusa frön; ärtväxten,
som antingen har vita blommor, vitskaliga frön och helt
gröna blad eller röda blommor, gråskaliga frön och en
röd fläck vid bladfästet; och slutligen rovor och
kålrötter, hos vilka gulköttig rot och blekgula blommor
följas åt lika troget som vitköttighet och citrongula
blommor. Varje sådan egenskapskomplex står
uppenbarligen i samband med en enda ärftlighetsfaktor.

Men månne de Vries har rätt, då han fortfar att
hålla på pangenernas morfologiska karaktär? — Nej
knappast; det finns åtminstone åtskilligt, som talar
däremot, särskilt bland de senaste årens iakttagelser.
Detta framhålles också av den framstående danske
ärftlighetsforskaren prof. Johannsen, som finner antagandet
av morfologiska egenskapsenheter lika orimligt som
vildens föreställning om en häst i det framrusande
lokomotivet. Vad det emellertid är, som projicierar anlagen
utåt organismens periferi, därom vill han inte med
bestämdhet yttra sig; likväl förefaller det honom
sannolikt, att olikheten mellan ärftlighetsenheterna eller
generna — som han kallar dem — snarast är av kemisk
natur. Och liksom i kemien ett ämne eller en
atomkomplex kan föranleda olikartade reaktioner alltefter de
ämnen, med vilka det förenas, på samma sätt kan ett
gen tänkas föranleda olika yttre egenskaper alltefter
beskaffenheten av de gener, med vilka det kombineras.
När sålunda t. ex. två vitblommiga växtraser vid
korsning ge rödblommig avkomma, så skulle detta fenomen
i viss mån kunna jämföras med stärkelsens blåfärgning
vid tillsats av jod eller orseillelavens rödfärgning med
klorkalk.

*



Växtförädling.

»Mina iakttagelser angående egenskapers ärftlighet
hos växter ha fört mig till den åsikten, att man måste
individualisera så mycket som möjligt. Jag brukar
därför, när det gäller att frambringa en konstant ras,
skörda och så fröet av varje utvalt exemplar särskilt i stället
för att, såsom vanligen sker, endast sortera ut så många
exemplar, som behövas för erhållande av en viss mängd
frö. Det har därvid alltid visat sig, att somliga
exemplar ge högre avkastning än andra, och jag har
beslutat att endast använda denna egenskap som måttstock
vid förädlingen.»

I ungefär dessa ordalag uttryckte den ryktbare
franske växtförädlaren Louis Lévêque de Vilmorin år
1850 en av grundprinciperna för den moderna
växtförädlingen. Vilmorin arbetade speciellt med sockerbetor,
vilkas sockerhalt han ville öka. Då han konstaterat, att
sockerhalten hos betor från ett och samma fält kunde
variera från 7 till 14 %, valde han ut de bästa till
separat frötäkt och sådde ut fröet av varje beta för sig för
att undersöka sockerhaltens ärftlighet. Resultatet blev
synnerligen märkligt, ty han fann ej blott, att 

sockerhalten varierade inom varje familj, så att äen hos
enstaka exemplar gick upp ända till 21 %, utan också,
att genomsnittssockerhalten var olika hos familjer efter
t. o. m. lika beskaffade moderbetor, i det medelvärdet hos
avkomman än överensstämde med moderbetan, än åter
visade en stegring eller minskning av sockerhalten.
Vilmorin utvalde nu de sockerrikaste betorna i de bästa
familjerna och lyckades på så sätt efter hand avsevärt
höja genomsnittssockerhalten.

Mycket lik Vilmorins princip ter sig Halletts
förädlingsmetod. Hallett, som var bosatt i Brighton i
södra England, började sin verksamhet som
växtförädlare år 1857. Hans strävan gick ut på att till det
yttersta stegra produktiviteten hos de spannmålssorter, med
vilka han arbetade. I detta syfte uppsökte han de
kraftigaste exemplaren på sina fält, planterade dem i sin
trädgård, gödslade rikligt och vårdade dem på bästa sätt.
Av dessa plantor utvalde han sedan den frodigaste och
utsökte här det största och kraftigaste axet. Kärnorna
i detta enda ax såddes ut, de uppkomna plantorna
sköttes omsorgsfullt, och det bästa axet på den frodigaste
plantan utvaldes ånyo. Så fortgick det i varje
generation, och Hallett lyckades därigenom uppnå en mycket
hög avkastning. Han benämnde sitt tillvägagångssätt
»pedigree culture» (stamträdskultur).

Att ett fält av en spannmålssort kan innehålla en
mängd habituellt olikartade typer, hade emellertid redan
förut insetts. En dylik iakttagelse låg till grund för Le
Couteurs stråsädsförädling på ön Jersey i Engelska 
kanalen, och likaså för den taktik, som sedermera upptogs
av den berömde växtförädlaren Shirreff i Haddington,
Skottland. Dessa uppsökte på sina sädesfält exemplar
av mer eller mindre skilda typer, skördade dem separat
och sådde ut kärnorna av varje exemplar för sig.
Avkastningen jämfördes, och de bästa familjerna
förökades till försäljning. På så sätt kommo flera utmärkta
sorter av vete och havre i marknaden, av vilka somliga
ännu odlas rätt mycket utomlands.

Le Couteur och Shirreff nöjde sig med att utvälja
plantor i biandbestånd och att anställa vägningsförsök
med dessas avkomma; de bästa stammarna förökades
direkt till försäljning, något nytt urval gjordes aldrig
bland ursprungsplantans avkomlingar. Vilmorins och
Halletts metod däremot vilade på upprepat urval, deras
arbete innebar en fortsatt förbättring av rasen. De
förra ville endast åstadkomma sorter, som voro bättre än
den gängse handelsvaran, de senare sökte stegra
stammens produktivitet till maximum. De förra urskilde
typer, som representerade raser med relativt konstanta
genomsnittsegenskaper, de senare utbildade kontinuerligt
vissa egenskaper till en viss höjdpunkt, som emellertid
ej kunde fixeras, utan fordrade ett ständigt urval för att
vidmakthållas. Den avkastningsförmåga, vartill
Hallett uppdrev sina sorter, var dessutom i ovanligt hög
grad beroende av jordens växtkraft.

Samtliga dessa växtförädlare utgingo emellertid
från enskilda plantor, använde alltså individurval; i
motsats därtill står gruppurvalet, tyskarnas  
»Massenauslese». Man utväljer då ett flertal till synes likartade
plantor och skördar dem tillsammans. I det bestånd,
som uppkommer av detta blandade elitfrö, utväljas ånyo
de bästa exemplaren till gemensam frötäkt, och på
samma sätt i varje följande generation. Denna metod har
särskilt tillämpats i Tyskland, där den länge ansågs som
den enda möjliga vid växtförädlingen. Även med
denna metod kunna i vissa fall goda resultat ernås, fastän
det dröjer längre; på grundvalen av denna princip har t.
ex. Rimpaus Schlanstedter-råg kommit till stånd, en
förädling som påbörjades 1867 och gjorde stor succés,
då den efter mångårigt urval släpptes ut i handeln. —
Den bästa av alla rågsorter, Lochows Petkuser-råg,
härstammar emellertid från en enda planta, som uttagits
i en gammal sachsisk landsort.

Även i Sverige användes gruppurvalet en tid vid
förädlingen. Sålunda låg det till grund för
Utsädesföreningens arbete under de första fem åren av dess
verksamhet, men då man ej kunde komma någon vart på det
sättet, »återupptäcktes» Vilmorins princip; och sedan
dess har föreningen uppdragit flera utmärkta sorter av
stråsäd och ärtväxter genom pedigree- eller
»Svalövs»-metoden.

Liknande erfarenheter ha gjorts vid Weibullsholms
växtförädlingsanstalt, där man till en början använde
gruppurval vid förädlingen av foderrotfrukter utan att
dock komma i väsentlig grad framåt. Då upptogs
pedigreemetoden som arbetsprincip, och därmed var
grunden lagd till städse nya framgångar.

Men vari ligger då pedigreemetodens stora
betydelse? Varför kan man ej genom elituttagning i grupp
uppnå lika säkra och snabba resultat? — Det beror
därpå, att varje växtslag består aven mängd raser eller
livstyper, vilka till stor del utmärka sig genom
distinkta yttre karaktärer, men ofta endast skilja sig genom
graden av någon fysiologisk egenskap, t. ex.
vinterhärdighet eller mottaglighet för växtsjukdomar, eller
genom medelvärdet av någon kemisk beståndsdel, såsom
socker eller äggviteämnen, ja skillnaden kan t. o. m.
yttra sig blott och bart i genomsnittsstorleken. Om
man därför på ett vetefält, särskilt av en oförädlad sort,
söker upp två lika stora och kraftiga plantor, mellan
vilka ej ens vid närmare granskning någon olikhet kan
upptäckas, så är därmed ej alltid givet, att de
verkligen tillhöra samma ras. Ty jorden är aldrig fullt
likartad och näringstillgången därför växlande. Den ena
plantan kan sålunda tillhöra en sämre livstyp än den
andra, men den växer på en fläck, där jorden är i högre
kraft och kommer därför att te sig lika bra som den
andra plantan, som växer på ordinär jord. Skördas och
sås fröet av varje planta särskilt, kan man på
totalintrycket lätt konstatera skillnaden mellan de båda
bestånden, blandar man däremot ihop fröet, upptäcker man ej
någon typskillnad; och om två plantor ånyo
utväljas, är det lika sannolikt, att man får av båda typerna,
som av den ena, då ju jordförhållandena nu
likaväl som förut kunna vilseleda iakttagaren. — Söker
man förädla efter principen gruppurval, rör man sig allt-
så i allmänhet med flera typer och lyckas i bästa fall
först efter mångårigt urval vinna något gynnsamt
resultat, lägger man däremot pedigreemetoden till grund
för förädlingen, äro utsikterna till ett framgångsrikt
arbete betydligt större.

Men det är ej nog med ett första urval av enskilda
plantor, man måste fortsätta urvalet generation efter
generation, ej blott då det gäller att höja den kvantitativa
avkastningen, utan vanligen också, då man vill
åstadkomma en fullt likformig sort, En planta, som tages till
utgångspunkt vid förädlingen, kan naturligtvis mycket
väl vara rasren och lämna en avkomma, som
överensstämmer med den, men oftast är utgångspunkten en
korsningsprodukt. I så fall blir avkomman emellertid
mer eller mindre olikartad, och denna mångformighet
kan fortfara i flera generationer, varför man måste
upprepa urvalet oavbrutet en längre tid, innan rasen
blivit ren. Men ej ens nu bör urvalet upphöra, ty faran
för planlös korsning med andra raser genom vind eller
insekter föreligger ständigt och manar till fortsatt
elituttagning.

Pedigreekultur bildar grundvalen för all modern
växtförädling. Enligt denna metod förädlas de
europeiska sädesslagen liksom även majs, vidare rotfrukter,
ärtväxter, klöver och fodergräs, bomull och åtskilliga andra
kulturväxter. Av särskilt aktuellt intresse för vårt land
är vallväxtförädlingen, som har till syfte att frambringa
mera vinterhärdiga och avkastningsrika sorter till bete
och slåtter. Denna förädlingsriktning bedrives 
huvudsakligen i Sverige (Svalöv och Weibullsholm),
Danmark (Lyngby och Tystofte) och Förenta Staterna, dock
har även Tyskland på senaste tid börjat taga aktiv del
i hithörande arbete.

Men renodlingen har sina gränser, ty varje ras
representerar en bestämd kombination av egenskaper, en
viss möjlighetskomplex, utöver vilken man ej kan
komma genom enbart urval. Likväl har en växtförädlare
teoretiskt obegränsade möjligheter, och han kan med
intelligens och energi även i praktiken flytta gränserna och
erövra nytt land. Vägen heter planmässig korsning.
Genom korsning sammanbindas besläktade rasers fördelar
och bortarbetas deras nackdelar, genom korsning
kombineras blomfärger och förändras frukters smak.
Korsningsarbetet sätter en viss oändlighetsprägel på
förädlingsverksamheten.

Korsningar utföras numera överallt, där rationell
växtförädling bedrives, i Sverige sålunda i Svalöv
(särskilt med stråsäd) och å Weibullsholm (speciellt med
rotfrukter). Som ett exempel må vetesorten Extra
Squarehead II anföras, som framställts genom korsning
mellan Extra Squarehead och Grenadier. Denna sort
förenar Extra Squarehead-vetets vinterhärdighet och
motståndskraft mot gulrost med Grenadier-vetets
stråstyvhet och höga avkastning och utgör sålunda en
kombination av föräldrarnas bästa egenskaper.

Mångfalden av pelargonior och fuchsior, begonior
och petunior, tulpaner, primulor och penséer har
framgått ur korsningar mellan ett fåtal stamformer, likaså
den bisarra och brokiga prakten av chrysantèmer och
astrar, lackvioler och lövkojor, luktärter, nejlikor och
rosor.

Med avseende på fruktkorsningar är Burbank i
Kalifornien den förnämste; vad denne geniale
trädgårdsmästare frambragt, har väckt sensation t. o. m. i
Amerika. Han har korsat björnbär med hallon,
plommon med aprikosor och persikor med mandlar och på så
sätt »trollat» fram frukter med underbar arom, han har
hugnat mänskligheten med vita björnbär, kärnfria
äpplen och doftande valnötter. Plommon äro emellertid
hans specialitet: hans plommonförädlingar beteckna ett
nytt skede i Kaliforniens fruktodling. Burbank har
åstadkommit sorter, som tåla frost under blomningen
och därför kunna trivas i trakter, där plommonkultur
förut var omöjlig; han har framställt sorter med
hållbara frukter för export, sockerplommon, plommon med
päronsmak och plommon utan stenar. Den sistnämnda
sorten —- Miracle — har uppstått genom korsning mellan
små körsbärsliknande, stenfria plommon och stora
plommon med stenar; den påminner om vanliga blå
plommon, men skiljer sig därigenom att det stenhårda skalet
omkring fröet ersättes av ett geléartat hölje, som man
äter med nästan samma välbehag som fruktkött och
kärna.

Men Burbank tänker ej blott på de
njutningslystna, han vill förbättra hela jorden. Sålunda har han
uppdragit en valnötshybrid, som växer mycket fortare än
andra valnötsträd, men likväl lämnar hård och tät ved.
Han har därvid utgått från det faktum, att hybrider
ofta överträffa föräldrarna i frodighet och styrka.
Årsringarna i stammen hos nämnda korsning mäta ända till
5 cm., och höjdtillväxten står i proportion därtill.

Burbanks största underverk är dock hans tagglösa
jättekaktus, uppkommen genom korsning mellan en liten
obetydlig Opuntia-art utan taggar och storvuxna,
taggiga sorter av samma släkte. Hybriden med sina stora,
plattade, saftiga skott utgör ett välsmakande och
näringsrikt foder, och frukterna, som likna fikon,
betraktas som en verklig delikatess. Torra, regnfattiga
stäpper och öknar äro, som bekant, kaktusväxternas
naturliga hemvist, och alla dylika trakter skulle genom den
nämnda Opuntia-hybriden kunna göras tillgängliga för
boskapsskötsel och fruktodling. Det är ofantliga
områden, som sålunda kunde läggas under kultur, och
Burbank beräknar, att jordens folkmängd tack vare dessa
landvinningar så småningom skall fördubblas.

Ja, därhän kan det nog gå, såvida inte
tvåbarnssystemet blir universellt.

*



Växtkultur i djurvärlden.

På tal om djurens förstånd nämner man nog alltid
med nöje bina, dessa både prosaiskt och poetiskt
ryktbara varelser, som genom sin feminina styrelse borde
vara alla kvinnosakskvinnors speciella favoriter. Av
betydligt större intresse är emellertid förekomsten av
jordbrukare och växtförädlare i djurriket: dessa
biologiska typer ge oss betydligt mer att tänka på.
Agrikulturens representanter bland djuren tillhöra liksom
bina insekternas klass, denna märkvärdiga djurgrupp, som
företer så mycken intelligens och företagsamhet;
särskilt träffa vi dem bland myrorna, som ju också stå
högst bland leddjuren.

Man finner bland myrorna olika stadier av
agrikulturell utveckling: somliga äro tämligen anspråkslösa
jordbrukare, som föra ett relativt enkelt levnadssätt;
andra ha hunnit längre i kultur och raffinement. Den
primitive lantbrukaren bland myrorna heter
Pogonomyrmex barbatus och lever på grässlätterna i Mexiko och
Texas. Dess vidsträckta underjordiska bon markeras
ovan jord av en vall, som omger mynningen, och
närmast denna jordvall är marken runtom bevuxen med en

viss gräsart, som på vetenskapens språk kallas Aristida
oligantha. Någon annan vegetation än detta »myrgräs»
tolereras ej av åkerbruksmyran, allt annat avbites och
bortskaffas. Vi ha alltså här att göra med en ordentlig
jordbrukare, som vill ha rent bestånd och avskyr ogräs.
Myrorna utså själva sitt gräs omkring jordvallen, och
då fröet är moget och faller till marken, inhöstas det av
dem för att användas dels till föda, dels till ny sådd.

Vända vi oss nu från den vilda västern till våra
egna trakter, så träffa vi här en myrart, som intar en
något högre kulturell ståndpunkt. Det är murarmyran
(Lasius fuliginosus), en svartglänsande art, som
huvudsakligen lever i murkna trädstammar. Dessas inre
förstår den att förvandla till konstnärliga bostäder i flera
våningar, vardera avdelad i rum och korridorer, vilkas
lodräta väggar äro försedda med öppningar, som ibland
göras så stora, att väggarna se ut som pelarrader.
Byggnadsmaterialet utgöres av den murkna veden i stammens
inre, vilken söndersmulas fint och sammanklibbas med
en slemmig vätska, som avsöndras från myrornas starkt
utvecklade käkkörtlar.

Det märkvärdigaste är emellertid, att väggarna äro
liksom beklädda med svartbrun sammet. Vad är det för
något? — Jo, ett svampöverdrag av ganska egendomlig
beskaffenhet. Myrboets väggar genomvävas nämligen
av tunna svamptrådar, som vid väggytorna utväxa till
bruna hår, vilka för blotta ögat te sig som ett fint ludd.
Myrorna avbita dessa hår i spetsen, och där växer då
ut en mycket tunnväggig, näringsrik tråd, som tjänar 
myrorna till föda. Mögel finns aldrig i dessa bon,
fastän »jordmånen» är synnerligen lämplig därför. Här är
det uppenbarligen fråga om en svampodling, och därtill
en sådan, som bedrives rationellt; murarmyran kan
emellertid inte leva på svampen enbart, utan använder
den endast som ett slags delikatess.

Liknande svampodling som binäring bedrives i stor
utsträckning av tropikernas »vita myror», termiterna,
dessa leddjurens förnämsta statsorganisatörer.
Termiterna bo i veritabla palats: de bygga upp åt sig
pyramidlika kullar, som kunna vara ända till två meter höga.
Kullens yttervägg är nästan cementartad och ofta
fots-tjock. Dess inre består av välvda kamrar, förbundna
med gångar; väggarna äro här tämligen mjuka och
fuktiga. Dessa kamrar utfyllas nästan helt av gula,
bruna eller grå bildningar, som likna grovporiga
tvättsvampar och bestå av vegetabilier, genomvävda av
svamptrådar, som merendels tillhöra arter av hattsvamparnas
grupp. Normala förökningsorgan utvecklas ej i
termiternas bon, utan i stället bildas i de håligheter, som
genomkorsa svampbildningarna, små rundade, vanligen
Oskaftade huvuden, som äro tämligen fasta och av
glänsande vit färg. Termiterna äta dessa »kålhuvuden», men
leva ej endast av dem, utan förtära därjämte andra
växtdelar.

Ännu längre i utveckling ha emellertid de
sydamerikanska Atta-arterna hunnit; de äro de mest
framstående växtförädlarna bland myrorna. Resande i det
tropiska Amerika berätta om vandrande strömmar av 
bladstycken, stora som ettöringar, som de sett på sina
promenader i skogen eller trädgården. Det är
bladskärarmyrorna, som tåga fram med bladbitar, som de själva
skurit ut, och som de bära upprätt i munnen, varför de
också kallas parasollmyror. Man undrade länge över
ändamålet med dessa bladmängder, som myrorna ofta
transportera hundratals meter, i det de endast använda
bladen av vissa växtarter och därjämte tyckas önska en
viss omväxling, eftersom de skära ut några blad av en
art och några av en annan och aldrig helt ödelägga en
växt. För transporterna ha de anlagt riktiga vägar,
som kunna vara flera centimeter breda, och som alla
sammanstråla i en viss medelpunkt, där deras dolda bo
är beläget. De hemvändande myrorna mötas av andra,
som äro stadda på vandring efter mera bladmaterial,
men här och där i massan ser man dessutom individer,
söm patrullera av och an utan att hjälpa till med
bördorna. De ha till uppgift att liksom poliskonstaplar
hålla passagen fri, och de undanröja på kort tid alla
småhinder, som kunna verka störande på trafiken.

Tittar man efter i dessa myrors ofta meterstora
bon, så finner man i deras inre en mjuk och lucker,
gråaktig massa, som liksom en tvättsvamp är genomsatt av
större och mindre gångar, i vilka det vimlar av myror.
Väggarna bestå av ytterst fint söndertuggade växtdelar,
sammankittade med ett klibbigt ämne och genomvävda
av svamptrådar, som skjuta ut på ytan av håligheterna
och där bilda ett tätt överdrag av i spetsen mer eller
mindre klubblikt uppsvällda hår. Man har liknat dessa
bildningar vid kålrabbihuvuden, och det har
konstaterats, att myrorna leva uteslutande av dem.

Uppkomsten av dessa Atta-myrors svampodlingar
har blivit. mycket noga studerad, och man har därvid
funnit, att myrorna själva bygga upp de porösa
bildningarna. När transportmyrorna komma hem med sin
börda, mottagas de av ett annat slags individer,
arbetarna, som äro mindre än de förut nämnda
yrkesutövarna. Dessa arbetare skära med sina kraftiga käkar
sönder de hemburna bladstyckena i mindre bitar, vilka de
sedan ytterligare söndertugga och med hjälp av
framfötterna knåda till små mjuka kulor. Bearbetningen
utföres mycket omsorgsfullt: en myra kan hålla på en hel
kvart med förfärdigandet av en sådan kula. Sedan
denna emellertid blivit ordentligt knådad, infogas den på
något lämpligt ställe, och efter några timmar har den
genomträngts av svamptrådar.

De svamptrådar, som genomväva
bladskärarmyrornas bon, tillhöra en hattsvampart, som dock inte
utbildar förökningsorgan i kulturtillståndet, utan här
endast tillväxer rent vegetativt. Ingen annan svampart
tillåtes utbreda sig i boet; mögel och dylikt »ogräs»
hålles noggrant borta. Denna tillsyn åligger andra
arbetare än byggmästarna; de individer, som ha
renhållningen om hand, äro ännu mindre. Dessa arbetare
reglera även svampens växt, i det de förhindra
framkomsten av andra luftskott än de kålrabbiliknande, som
därigenom bli både större och talrikare. Avlägsnar man
nämligen myrorna ur boet, fyllas gångarna snart av 
tunna svamptrådar, som alldeles inhölja kålrabbiskotten;
men redan närvaron av ett ringa antal av de minsta
arbetarna är nog för att hämma dessa obehöriga luftskott
i deras utveckling.

Varför myrorna förfara så, är ganska lätt att förstå.
Tunnskotten äro relativt fattiga på näring och kunde
lätt växa myrorna över huvudet och bilda en riktig
urskog för dem; tjockskotten däremot innehålla en
betydande mängd näring och äro på samma gång kortare, så
att de ej på något sätt kunna inkräkta på myrornas
trevnad. Systemet går uppenbarligen ut på att
myrorna med svampen som mellanhand skola erhålla en för
dem mera lättsmält och välsmakande föda, än de annars
skulle kunna få, och de ha till den grad vant sig vid
denna förädlade kost, att det aldrig kan falla dem in
att förtära vare sig blad eller annan »råvara».

Även hos vissa skalbaggar har man påträffat
svampodlingar; det anförda torde emellertid vara
tillräckligt för att belysa saken i fråga. Det framgår ju
därav otvetydigt, att det bland djuren, och t. o. m. bland
de föraktade småkrypen, finns en kultur, som måste
väcka både undran och beundran. Att det här ej kan
vara tal om instinkthandlingar, behöver väl knappast
nämnas; de olika individernas handlingssätt liksom
också planen i dessa märkvärdiga odlingar vittna om en
kombinationsförmåga, som verkligen är storartad. Och
dock rymmes allt detta förstånd, all denna
tankeverksamhet i en hjärna, som ej är större än ett dammkorn.

*



Växtvärldens brottslingar.

Liksom det mänskliga samhället ej alltigenom
utgöres av rättsinniga medborgare, som förtjäna sitt bröd
på hederligt sätt, utan till en del består av brottsliga
individer, som leva på andras krafter och ej ens sky att
med våld förgöra sin nästa, på samma sätt är växternas
värld en brokig blandning av i moraliskt avseende högst
olikartade element. De flesta reda sig med små
tillgångar: jord, vatten och luft, men många äro också de, som
ej själva arbeta ihop vad de behöva, utan helt eller delvis
livnära sig av andra organismer, som de därigenom
skada eller t. o. m. bringa om livet.

Det finns riktiga »rovdjur» bland växterna; det
låter som en paradox, men många växter äro verkligen
djurfångare. En sådan är den på fuktiga ängar rätt
vanliga tätörten (Pinguicula), vars violliknande
blommor likt troskyldiga flickögon andaktsfullt blicka upp
mot himlen. Men vid foten av de graciöst böjda
stänglarna utbreder sig en rosett av tunglika, gulgröna,
fettglänsande blad på marken. Kanterna av dessa blad
böja sig något uppåt, och hela den övre ytan är klibbig av
ett färglöst slem, som avsöndras från otaliga körtlar.
Om en liten fluga eller mygga råkar komma i beröring

med bladets ovansida, fastnar den och kan ej komma
loss, hur mycket den än bemödar sig. Dess rörelser
verka i stället irriterande på körtlarna, så att
slemavsöndringen blir livligare, och därtill avskiljes en
magsaftliknande vätska, som löser de mjuka delarna av
insektkroppen och endast lämnar vingar och ben kvar. En dylik
matsmältningsprocess räcker ungefär ett dygn.
Fastnar insekten vid bladkanten, där körtlarna äro mindre
talrika, rullas denna in, och insekten föres på detta sätt
hän mot bladets mitt, där slemmet avsöndras rikligare.

En annan insektfångare, daggörten (Drosera),
växer särskilt i vitmossekärr. På slanka stänglar lyftas
glesa klasar av oskuldsvita blomklockor i höjden, men
på marken ligger en stjärna av köttfärgade blad, som
på ovansidan äro beklädda med långa, slemavsöndrande
tentakler. Körtelhårens huvuden glänsa som
daggdroppar i solen; en intet ont anande insekt flyger dit och är
förlorad. Ty dess sprattlingar föra den blott
närmare kvävningsdöden i den klibbiga vätskan, och växten
själv påskyndar processen, i det de tentakler, som ej
vidrörts, böja sig hän över det fångna djuret, som efter
ett par timmar är omslutet liksom av en hand med
hundratals blodfärgade fingrar. På tämligen kort tid ha
insektens smältbara delar upplösts och förtärts, varefter
tentaklerna åter resa sig, färdiga till ny fångst.
Myggor, flugor, myror, små skalbaggar och fjärilar, ja t. o.
m. sländor bli den glupska daggörtens offer.

Närbesläktad med daggörten är daggbladet
(Drosophyllum), som växer på torra, steniga platser i 
Portugal och Marocko. Från glesa tuvor av gräsliknande
blad resa sig fotshöga stänglar, som upptill bära några
stora blommor. Ovansidan av de rännformiga bladen
glittrar av idel slempärlor, som avsöndras av talrika
röda körtelhår. Kommer en insekt flygande mot
daggbladet, fastnar den ögonblickligen och är inom kort
alldeles insmord av den sega och klibbiga vätskan. De
mjuka delarna av insektens kropp upplösas hastigt och
absorberas av andra körtlar, som äro färglösa och
oansenliga och vid beröring med insekten avskilja ett
mag-saftliknande sekret. Man ser ofta hundratals smådjur
på en enda planta, levande och döda om varandra. — På
landsbygden kring Oporto brukar man hänga upp
växten i boningsrum för att fånga flugor.

En något mera differentierad insektfångare,
flugfällan (Dionaea), förekommer i östra Nordamerikas
sumptrakter. En decimeterhög stängel bär upptill en
bukett vackra vita blommor och omgives nedtill av en
samling strållikt grupperade blad. Dessa blad bestå
av ett tvåvingat skaft och en därifrån skarpt skild skiva,
som av mittnerven delas i två symmetriska hälfter, vilka
bilda 60—90o vinkel med varandra. Skivans
sidokanter löpa ut i ett flertal långa, spetsiga tänder, och på
övre ytan sitta på vardera sidan om mittnerven tre kortare,
nedtill ledade, styva borst samt en stor mängd
purpurfärgade körtlar. Berör en insekt något av de nämnda
borsten, viker bladskivan på några sekunder ihop sig,
varvid de sex borsten fällas ned som bladen i en fickkniv
och kanttänderna gripa in i varandra ungefär som 

händer, vilka hopknäppts till bön. Samtidigt börja de
dittills torra körtlarna avsöndra ett färglöst slem, som
efter hand upplöser det inneslutna djuret.
Matsmältningsprocessen går hos flugfällan tämligen långsamt: det kan
dröja fjorton dagar, innan bladet åter öppnar sig efter
slutad måltid.

Även i vattnet leva djurfångande växter. En
sådan är den i våra torvmossar allmänt förekommande
blåsörten (Utricularia), vars långskaftade, lysande gula
blommor sticka av mot det svarta vattnet liksom lyktor
i natten. Men bland de nedsänkta bladen sitta talrika
fångstinrättningar i form av små blåsor, vilka i ena
ändan ha en öppning, som på insidan täckes av en klaff och
på utsidan omgives av ett knippe styva, spetsiga borst.
Blåsorna äro utmärkta fällor för vattenloppor och
andra smådjur, varav det vimlar i mossen; klaffen ger
nämligen mycket lätt efter för tryck och slår sedan
hastigt igen: ett litet djur som stöter emot klaffen, är
därför tillspillogivet. Fångstblåsan är ett fängelse, varur
ingen slipper ut; förr eller senare dö de inneslutna
djuren av svält, övergå i förruttnelse och absorberas av de
i blåsans väggar befintliga sugcellerna.

Insektfångarnas furstar äro emellertid de tropiska
kannväxterna, Nepenthes-arterna framför allt. Dessa
leva på sumpiga ställen i urskogarna, där de klättra i
buskar och träd. De erbjuda en högst egendomlig
anblick genom sina blad, som i sin märkliga omgestaltning
nästan väcka tanken på ett av naturen inrättat värdshus.

Närmast fästpunkten är bladet plattat, sedan 
utdraget till en lina, som snor sig ett varv om närmaste
trädgren och därefter fortsätter nedåt, där den förtjockas
och i en djärv båge svänger upp till ett urholkat organ,
en riktig kanna, som t. o. m. är försedd med lock. Detta
lock, som till en början täcker kannans öppning, men
sedan lyfter sig uppåt för att kvarstanna i denna ställning,
är den egentliga bladskivan, allt det andra tillhör
skaftet, som således undergått en storartad förvandling.
Kannorna bli hos flertalet arter 10—15 cm. höga, men
kunna hos Nepenthes rajah nå upp till mer än 1/2 m.
i höjd och 1 dm. tvärs över. De kunna vara vita som
snö eller röda som blod, oftast äro de dock gulgröna med
fläckar och ådror av purpur. Den uppsvällda
mynningen glänser av honung och skiftar i någon av himmelens
färgnyanser: i morgonens ömtåliga skärhet, middagens
lätta blå eller solnedgångens bländande orange.

Tittar man ned i kannans inre, ser man en brunn
med likblå väggar, till tredjedelen eller hälften fylld med
en vätska, vars yta grumlas av mer eller mindre
förtärda smådjur. Kannan är en dödens avgrund; ve den
insekt, som, lockad av färgprakten och honungsdoften,
sätter sig på kanten och börjar krypa omkring. Det
okända gapet väcker hans nyfikenhet, han närmar sig,
halkar och faller ner. Förgäves anstränger han sig att
komma upp: väggarna äro glättade med vax och ge
honom intet fäste. Inom kort ha hans krafter uttömts,
och han sjunker utmattad ned i djupet.
Upplösningsprocessen vidtager, och snart återstå endast några
osmältbara rester av det muntert surrande djuret.

De hittills omtalade missdådarna fånga sitt byte
med snaror, men det finns andra, som lömskt överfalla
sina offer. Så gör Cordyceps, en svamp, som slår sig
ned på insektlarver. När ett svampfrö, en spor av t. ex.
Cordyceps Taylori fastnar på någon fjärilslarv, gror det
och sänder fina, trådliknande hyfer in i den mjuka
kroppen, där de förgrena sig till ett s. k. mycelium. Larven
fortfar att växa någon tid, men blir alltmer olustig och
kryper förr än vanligt ned i jorden för att förpuppa sig.
Någon förpuppning blir dock ej av, ty larven dör
dessförinnan, och från myceliet, som nu genomträngt hela
larven, börjar en tjock tingest skjuta upp strax bakom
det döda djurets huvud. Redan under jordytan delar
sig den rotstocksliknande svampkroppen något, men först
ovan jord når den sin fulla utveckling i form av en
hjorthornslikt förgrenad buske, som breder ut sig till en
dekorativ växtgrupp på gravplatsen.

Liksom Cordyceps går Empusa anfallsvis till väga.
En art av detta släkte är flugpestsvampen (Empusa
muscae), som på sensommaren och hösten angriper
husflugor och ofta åstadkommer verkliga epidemier bland
dem. De klibbiga sporerna, som häfta vid flugan,
sända hyfer in i dess kropp, som snart nog är alldeles
genomvävd av myceliet. Flugan avtynar, under det
svampen utvecklar sig i dess inre, och efter någon tid
sätter den sig fast någonstädes och dör. Överallt på
flugans kropp börja nu hyfer skjuta fram, vilka i spetsen
avsnöra sporer, som slungas ut och därvid ofta träffa
passerande flugor. En stor mängd klibba emellertid
fast vid fönsterrutan eller väggen och omge den döda
flugan med en strålande vit martyrgloria.

Parasitsvamparnas skara är ofantlig och omfattar
den organiska världens värsta fiender. De två nämnda
arterna äro endast ett par typer ur det rikhaltiga
galleriet; dit höra alla de organismer, som alstra
smittosamma sjukdomar bland växter, djur och människor.
Rovornas klumprotssjuka, betornas rotbrand, potatisens
bladmögel, vetets gulrost och havrens flygsot förorsakas
sålunda av mikroskopiska parasitsvampar, tillhörande
skilda grupper; och bakterierna, det osynliga upphovet
till pest och kolera, lunginflammation och tuberkulos,
influensa, difteri och tyfus, räknas också till svamparnas
klass, om de ock intaga den lägsta rangplatsen.

Men låtom oss återvända till blomväxterna, det
finns bland dem fler förbrytartyper att skildra. Misteln
t. ex., som bildar gröna buskar i grenverket av åtskilliga
trädslag, framför allt popplar och äppleträd. Den suger
dock endast upp oberedd näring ur värdväxten, i det de
rötter den sänker ned i trädgrenen uteslutande sätta
sig i förbindelse med de fibrer, som leda vatten och däri
lösta mineralämnen upp från jorden. Misteln är således
en skonsam parasit, som endast vill vara fri från en del
grovarbete.

Betydligt större skada göra de snyltväxter, som
beröva sina gelikar organisk näring; dylika »blodsugare»
sakna grönskans friska färg och få därigenom ett mer
eller mindre degenererat utseende. Särdeles utpräglad i
så måtto är snärjan (Cuscuta), som med tunna, 
bladlösa stänglar slingrar sig omkring klöver, humle och lin,
i vilkas stjälkar den sticker in haustorier, som suga
kraften ur offren. Här och där på slingorna placerar
parasiten, liksom för att smycka eländete, små
blomgyttringar, som i viss mån mildra förgängelsens och
ynklighetens tröstlösa anblick.

En så trist prägel ha dock långt ifrån alla
helparasitiska blomväxter. Se vätterosen (Lathrsea), som i
hasselbuskens hägn prunkar med sin ljusröda fägring, se den
bruna snyltroten (Orobanche), som från rötterna av
vägkantens klintarter reser upp sina ståtliga ax på
alnshöga stjälkar, se gulltoppen (Monotropa), där den i
skogens dunkel vördnadsfullt bugar sig för överheten.
Eller »maltesersvampen» (Cynornorium), som på
Medelhavets stränder stolt höjer sina mörkröda
blomsterkolvar bland saltörter, tamarisker och myrten, och som
gråter blod, då man sårar dess välvuxna kropp. Sådana
växter förete onekligen en ganska imponerande anblick.

Men de ståtligaste parasiterna förekomma i
tropikerna, framför allt på öarna i Stilla havet. På Sumatra
t. ex. växa i urskogens skymning såsom passande
sevärdheter för de kringströvande elefanterna de
gigantiska kronorna av Rafflesia Arnoldi. Dessa gåtfulla
blommor leva på vissa vedartade vinranksväxter, ur
vilkas ytligt liggande rötter de komma fram. Det groende
fröet växer in i rotens näringsvävnader och utbildar där
ett system av hyfliknande trådar, som motsvara både rot
och stam, ty blomknoppen anlägges inne i värdväxtens
rot, vars bark sålunda genombrytes. Den 
framsprungna knoppen, som sitter omedelbart på roten, har till en
början en valnöts storlek, men tillväxer i omfång och
antager så småningom ett vitkålshuvuds skepnad.
Äntligen spricker den, och fem ofantliga kalkblad breda ut
sig kring ett med höga papiller dekorerat bord i
blommans mitt. Åsynen av underverket, som mäter 1 m.
tvärsöver och 3 m. runt om, är emellertid ingen
njutning för en estetiker, utan gör ett odelat hemskt intryck:
de rödfärgade och med ljusare skrovligheter försedda
kalkbladen se nämligen ut, som vore de skulpterade i
ruttet kött, och denna illusion förtages ej av den
obehagliga liklukt, som strömmar ut från världens största
blomma.

Naturen handlar nyckfullt, men hon är ju också
feminin; regler och tvång vill hon ej veta av, lagar följer
hon aldrig konsekvent. Har man detta klart för sig,
förvånar man sig inte över att hon, som utstakat två
skilda utvecklingsriktningar för den organiska världen,
överlät en del av djurens privilegier åt växterna, i det
hon lärde dem konsten att fånga insekter och att
överfalla och plundra andra organismer. Man finner detta
ej mera godtyckligt, än att hon satte fast havsrosor och
sjöliljor liksom växter på havets botten, medan hon lät
blåsörten sväva fritt i vattnet och tillstadde åtskilliga
växter att som »vindhäxor» tidvis rusa omkring på
stäppen.

*



Samliv mellan växter.

Sammanslutning, den moderna genomsnittsmänniskans 
lösen, är en företeelse med djupt rotade och vitt
utbredda anor. Bolagsystem av olika slag och
föreningar av individer med likartade intressen möta oss
nämligen litet varstädes bland växter och djur, och
sällskapslivets olika faser framträda även bland lägre varelser.
Några hithörande botaniska fall av särskilt intresse
bilda ämne för följande framställning.

Överallt där ej kulturen satt sin prägel: i skogar,
berg och ödemarker, lever ett slags växter, som väl i
allmänhet knappast beaktas, men som för den invigde
utgöra ett fantastiskt panorama av färger och linjer.
Ibland växa de alldeles samman med underlaget och te
sig som reliefer, uthuggna i barken eller stenen, ibland
bilda de rosetter av upprepat tvådelade band eller
miniatyrbuskar av trådlikt förgrenade stjälkar. De äro
bruna och gröna, gula, svarta och grå i olika nyanser och
prydas vanligen av små skålar eller tallrikar, som vid
förstoring visa sig innehålla mängder av sporer eller
förökningsorgan. Mossa kallas dessa växter ibland,
men lavar är deras rätta namn.


Ända till för några tiotal år sedan trodde man, att
dessa lavar voro enkla organismer liksom verklig mossa,
men det är numera bevisat, att vi här ha med ett slags
dubbel väsen att göra. Varje lav representerar en
komplexbildning av två olika organismer med skilda
livsbetingelser: den består av en dominerande svampvävnad,
som inom sig hyser massor av encelliga alger,
tillhörande olika arter, men merendels alla av samma slag hos
varje särskild lavart. De i laven förekommande algerna
leva även i fritt tillstånd såsom tunna överdrag i grönt
eller brunt på stenar, träd och jord, men lavsvamparna
äro beroende av dem, ty liksom andra svampar sakna
de förmågan att upphämta kolsyra ur luften och måste
därför taga den i bunden form från andra organismer,
levande eller döda.

De groende lavsporerna, som alltid utgå från
svampen, anfalla algerna och uppföra sig i stort sett som
parasiter, dock döda de försiktigtvis ej strax sina offer,
utan ge dem tid och rum att till en viss grad föröka sig
och växa. Men undan för undan omspinna de
algcellerna för att förr eller senare suga ut deras must. Helt
förgöras algerna likväl ej, ty då skulle svampen gå
under, utan denna hushållar med hjorden, så att ständigt
en del är vid liv till parasitens tillväxt och trevnad. Men
algerna nöja sig med vad de få ur vattnet och luften
bland svampens hopflätade celltrådar. Laven kan
sålunda liknas vid ett bolag, där svampen utgör den
styrande kraften och algindividerna representera det
nödiga kapitalet för bolagets och chefens existens.

Det finns emellertid även exempel på alger, som
leva inuti andra växter utan att spela slavens roll.
Sålunda påträffar man mikroskopiska alger hos ett par
levermossor (Anthoceros och Blasia), hos en liten
vattenormbunke (Azolla) samt hos vissa högre växter
(Gunnera och åtskilliga cykadéer). Algerna förekomma här
konstant i gångar och håligheter, dit de spontant tränga
in genom yttre öppningar. Ofta komma de genom
värdväxtens tillväxt att bli alldeles avstängda från
yttervärlden, men tyckas ändå trivas bra. Uppenbarligen föra
de ett slags parasitliv, till en början väl mest för logiets
skull, men sedan också för födans. Att de äro
värdväxten till någon nytta, torde i varje fall vara
fullkomligt uteslutet.

Ett mycket egendomligt samlivsförhållande företer
den s. k. mykorizan. Hos en mängd växter finner man
rotspetsarna beklädda med ett skikt av hopvävda
svamptrådar, som delvis växa in i väggarna mellan rotens
yttre celler, men aldrig borra sig in i själva cellerna.
Rothår saknas och ersättas av svamptrådsgrenar, som
skjuta ut runt om, bildande ett tätt ludd av ungefär samma
utseende som ett rothårshölje. Från vanliga rötter
skilja sig svamprötterna dessutom genom minskad
längdtillväxt och rikare förgrening, varigenom de få en
korallik eller buskig form; tillika äro de yttersta
förgreningarna merendels cylindriskt uppsvällda. För övrigt
förhålla de sig emellertid som rötter i allmänhet, även
därutinnan att endast ett bälte nära rotspetsen står i 
näringsupptagningens tjänst, i det bakomliggande partier
successivt torka och skrumpna på ytan.

Mykorizorna ha varit föremål för talrika
undersökningar, utan att man dock lyckats klargöra förhållandet
mellan värdväxt och svamp. Tvivelsutan rör det sig
här om ett anpassningsförhållande från värdväxtens
sida, som trots frånvaron av rothår utvecklar sig kraftigt
och normalt. Svamprötter av det nämnda slaget
förekomma mest hos den vedartade humusvegetationen, d.
v. s. skogarnas och myrarnas träd och buskar: bok,
ek och asp, fur och gran, björk, hassel och pil.
Dylik jordmån med sin rikedom på multnande
vegetabilier är svamparnas speciella hemvist, och den
förmodan ligger då nära till hands, att dessa genom sin
snabba utveckling och hastiga utbredning tendera att
utestänga högre växter, som medelst rothår måste
upptaga erforderliga näringsämnen ur jorden;
konkurrensen torde bli så mycket svårare, som den dåliga
genomluftningen i humus jorden nedsätter rötternas förmåga
att uppsuga vatten. Mykorizaväxterna kunna därför
tänkas ha slutit förbund med vissa svampar, vilka
lättare än dem upptaga näringsämnen ur den organiska
myllan. Vilka dessa svampar äro, har man i många fall
lyckats utreda; det har därvid visat sig, att de
representera vitt skilda grupper: ett flertal skivsvampar höra hit,
bi. a. flugsvampen, vidare arter av hjortsvampsläktet
(Elaphomyces), vissa röksvampar (Geaster) o, s. v.;
det är dessa svampars underjordiska system, myceliet,
som omspinner mykorizaväxternas rötter.

De nu omtalade mykorizorna kallas ektotrofa,
därför att svamptrådarna bilda lager utanpå rötterna; men
det finns också endotrofa mykorizor, där svampen lever
inuti rötterna. Även sådana rotsvampar förekomma
huvudsakligen på humusväxter, men särskilt på den
ris-och örtartade vegetationen. Hit höra sålunda vanlig
ljung och klockljung, blåbär, lingon, tranbär och
kråkris, orkidéer, gentianor, smultron, violer och en hel mängd
andra örter av olika familjer och släkten. Hos dessa
växter utvecklar sig svampen till större delen inuti
rötterna, där den bildar ett skikt strax innanför ytan.
Svamptrådarna slingra ihop sig till nystan, som nästan
helt utfylla cellerna, och dessa nystan stå i förbindelse med
varandra och med utåtgående svamptrådar, som sannolikt
upptaga kvävehaltig näring. Rothår saknas även här, men
svampinnehållet i cellerna förstöres efter hand, och dess
rika äggvitehalt kommer därvid värdväxten till godo,
medan dess osmältbara delar sammanpackas till klumpar,
som omges med cellulosaöverdrag. I vissa celler
fortsätter dock svampen sin utveckling och bildar på bekostnad
av värdväxtens cellslem förökningsorgan, som
övervintra och nästa år inficiera nya plantor. Vilka släkten
eller arter svamptrådarna i de endotrofa mykorizorna
tillhöra, är ännu oavgjort; för ljungväxternas
vidkommande har man inrangerat dem i släktet Phoma,
varmed dock föga är vunnet, eftersom detta släkte endast
utgör ett interimstillhåll för former, vilkas levnadslopp
man känner mindre väl till.

En viss likhet med de endotrofa mykorizorna 
erbjuda fröna av dårrepet (Lolium temulentum), ett bland
korn och havre ingalunda sällsynt ogräs, som kan bli
ganska ödesdigert, om dess frön följa med sädeskornen
och malas samman med dem. Ty dessa frön hysa
nästan alltid mellan skalet och frövitan ett svampskikt, som
innehåller ett gift, vilket vid förtäring medför huvudvärk,
svindel, konvulsioner och ibland t. o. m. döden;
stundom har det åstadkommit verkliga
förgiftningsepidemier. Man har påträffat liknande svampskikt i fröna av
engelskt och italienskt rajgräs, om ock mindre ofta.
Inficierade frön kunna till det yttre ej skiljas från de
normala, och de gro lika bra. Någon egentlig skada tycks
svampen således ej vålla fröna, men det är också sannolikt,
att den ej heller gör någon nytta. Förhållandet ter sig
så mycket mera egendomligt, som svampen följer
värdväxten i dess utveckling ur fröet och slutligen vandrar
in i de nybildade fröna för att således gå direkt i arv.
Denna arvshistoria lär dessutom vara mycket gammal,
ty det uppgives, att svampskikt påträffats i dårrepefrön
från Egyptens 4,000-äriga konungagravar.

En analogi till mykorizorna bilda baljväxternas
bakterieknölar. Dessa växters ovanliga förmåga att
samla kväve beror därpå, att de associerat sig med vissa
bakterier, som assimilera luftens fria kväve, i den mån
det tränger ned i jorden. Bakterierna, som äro olika
för olika baljväxtarter, vandra vid frönas groning
genom rothåren in i rotens celler, där de rikligt föröka sig,
på samma gång de utöva en lokal retning, som har till
följd bildningen av de oregelbundna ansvällningarna på
rötterna. Efter hand förändras bakteriernas form, så
att de från att vara små och stavformiga bli relativt
stora och rundade, ofta antaga de också en mer eller
mindre förgrenad gestalt. Dessa s. k. bakteroider, som
innehålla mycket äggviteämnen, ätas successivt upp av
värdväxten. Inte alla bakterier förvandlas emellertid
till bakteroider, utan en del bibehålla sin ursprungliga
form under hela vegetationstiden; dessa frigöras, då
rötterna ruttna, och inficiera följande år andra
baljväxtindivider.

Baljväxternas förmåga att medelst bakterier binda
fritt kväve är mycket olika, men saknas ej hos någon
art. Särskilt framstående äro lupiner, som därför
också i stor utsträckning användas i jordbrukets tjänst som
gröngödslings växter på näringsfattig sandjord, där de
nedplöjas vid blomningen. De bli på detta sätt till
ovärderlig nytta, ty stora jordområden, som annars skulle
ligga öde, göras därigenom tillgängliga för andra
kulturväxter. Utan bakterier går det dock ej, men dessa
kunna flyttas, och man låter därför också mångenstädes
transportera bakteriehaltig jord till sterila fält, som man
önskar uppodla. Företagsamt folk har även försökt sig
på renodling av baljväxtbakterier i handelssyfte; av de
preparat, som sålunda släppts ut i marknaden, har
emellertid det engelska nitrobakterinet, som säljes i torr
form, visat sig fullständigt värdelöst, medan det tyska
nitraginet, som utgöres av flytande bakteriekultur, i
många fall givit synnerligen goda resultat. Ibland har
dock även det slagit fel, något som ej heller är att 
förundra sig över, då det naturligtvis måste vara
synnerligen svårt för de känsliga bakterierna att en längre tid
hålla sig vid liv på artificiell kost i kamp med
mögelsvampar och andra föroreningar, som ofta förekomma
i kulturvätskan.

Vad själva förhållandet mellan baljväxter och
bakterier angår, så är det obestridligt, att bakterielivet i
rötterna gagnar värdväxten genom den rikedom på
äggviteämnen, som den därigenom kommer att disponera.
Fördelen för bakterierna synes däremot mera mystisk,
dock torde det vara tämligen säkert, att de från
rötternas cellslem erhålla vad de utom kväve behöva till sitt
uppehälle. De äro sålunda ett slags parasiter, som
emellertid uppföra sig relativt sympatiskt, i det de vid sin död
i förräntad form lämna tillbaka vad de under livstiden
tagit.

*



Växternas förnimmelser.

»O gid jeg kunde gjætte dine tanker, hyazinth!
Ønsker du mindre vand?
mindre sol?
Ak, mit sprog er så fattigt.
Dit duftsprog er så rigt, så ømt.»

Skaldens syn på tingen sammanfaller ej alltid med
vetenskapsmannens, men är ej därför mindre
berättigad. Ty samma betydelse, som vetenskapen har för
förnuftet, äger poesien för känslan, och båda dessa
själsriktningar torde, stort sett, i ungefär lika grad
utmärka all högre kultur. Obstfelders avskedsdikt till den
döende hyacinten, varur ovanstående citat är hämtat, inger
en stämning av vördnad och andakt, därför att
blommans bild framstår i förklarad gestalt, men de spröda
orden avspegla ej hyacintens, utan skaldens inre liv.

Växterna äro älskvärda, men de sakna intelligens,
deras själ har ej på långt när nått djurets nivå.
Emellertid förete de en reaktionsförmåga, som i många fall
är förvånande, och det är därför ej underligt, om
personer med livlig fantasi, som gärna sätta likhetstecken
mellan analoga företeelser i världsalltet, få den 

föreställningen, att växternas själsliv står ungefär lika högt som
djurens. Men snillena kunna på så sätt råka ganska
illa ut; så har det t. ex. gått vår store Strindberg i hans
»Sylva sylvarum», som gör ett alldeles barockt intryck,
därför att författaren är okritisk nog att simulera
forskarens ståndpunkt i sina ytliga jämförelser.

Man bör ej betrakta växternas sinnesliv på samma
sätt som djurens, om man vill förfara exakt; att
parallellisera växters och djurs livsyttringar är riskabelt på
grund av den stora väsensdifferensen mellan de båda
organiska rikena. Beröringspunkter och likheter saknas
visserligen ej, men i stort sett är växternas
utvecklingshistoria en helt annan än djurens. Självständighet blev
djurets förmån — men också dess olycka, ty i frihetens
fotspår följer oron, som just givit upphov till
djurvärldens rika själsliv; växten åter blev bunden — en olycka
kan det kallas, men också en förmån, ty denna rotfasthet
lade grunden till växtens sorglösa tillvaro och dess
mystiska tjusningskraft.

Varpå beror det, att skogen skänker vila åt en
uppriven människosjäl, eller att anblicken av ett träd kan
vara en välgörande njutning? Hur kommer det sig, att
man glömmer sig själv för en ört på ängen eller en
buske vid vägen ? — Jag tror, att det är växtens
harmoniska gestalt, som magnetiskt drar till sig och helar
människans splittrade, ande och skänker henne ro.
Detaljerna i växtens utseende kunna väl vara tämligen
oregelbundna och bisarra, men helhetsintrycket är under
normala förhållanden alltid harmoniskt. Och grunden
härtill ligger i växtens trygga väsen, i dess lugna och
kontinuerliga jämviktssträvan.

Under hela sitt liv håller växten sig å jour med
existensförhållandena. Redan då fröet gror, böjer
roten sig ned i jorden, medan stjälken skjuter upp åt
motsatt håll: alltifrån första stund är alltså framtidsbanan
klar. Men den beror ej på eget val, utan växten tvingas
därtill, ty växtsättet är en lagbunden företeelse, som
betingas av tyngdkraften och benämnes geotropism. Att
det verkligen är tyngdkraften, som spelar in, framgår
av de krökningar, som äga rum, då växten lägges
horisontalt: rotändan böjer sig nämligen då nedåt,
stamspetsen däremot uppåt.

Växten förnimmer alltså tyngdkraften och
reagerar för den. Men vad är det, som förmedlar detta
intryck av situationen; finnes någon särskild inrättning
inom organismen, som hjälper växten härvidlag? —
Frågan kan anses nöjaktigt besvarad genom den s. k.
statolitteorien, som med varje år vinner i styrka. Denna
teori utgår från förekomsten av relativt stora, rörliga
stärkelsekorn, statoliter, dels i rotspetsen, dels i vissa
cellstråk omkring fibrerna i mjuka stamdelar. Dessa
stärkelsekorn äro vid normalt läge samlade i cellernas
botten, men rulla över på ena sidan, då växten kommer
på sned; därvid erfar cellslemmet, som bekläder
cellernas inre, en tryckförändring, som resulterar i att de
växande partierna ställa in sig i jämviktsläget.

En variation på detta tema erbjuda strålederna eller
knäna hos gräsen; det är dessa leder, som utföfa de 
krökningar, genom vilka t. ex. en veteplanta reser sig
upp efter ett slagregn, och de innehålla också celler med
statoliter, som signalera nederlaget och förmedla
återgången till normalläget. — Som ett indirekt bevis för
statolitteoriens riktighet må dessutom anföras, att
växtdelar, som ej reagera geotropiskt, t. ex. sidorötter,
sakna stärkelsekorn av särskild beskaffenhet. — En
motsvarighet till växternas statoliter äro otoliterna eller
hörstenarna hos fiskar och många andra lägre djur;
otolitapparaten har nämligen ej alls med hörseln att göra,
utan är ett statiskt organ.

Men växterna behärskas ej endast av tyngdkraften,
de stå även under ljusets herravälde. Bladen, växtens
matsmältningsorgan, som behöva ljus för sin nutritiva
verksamhet, visa detta beroende genom sina
ställningsförhållanden. Först placeras de genom den inherenta
byggnadsplanen på ett sådant sätt, att de alla kunna
belysas förmånligt, antingen de sitta i rosett på marken
eller mer eller mindre åtskilda längs stjälkar och grenar.
Men sedan ombesörja bladen själva den finare
inställningen, nämligen så, att de komma att stå vinkelrätt mot
det starkaste ljuset, dock ej mot det direkta solljuset, som
skulle belysa dem alltför starkt, utan mot det kraftigaste
diffusa, d. v. s. från rymden utstrålande dagsljuset;
ändras ljusets infallsriktning, följer en motsvarande
frontförändring av bladverket: bladen äro på
vetenskapligt språk transversalt heliotropiska.

Vid denna heliotropiska inställning är det
bladskivan, som förnimmer ljusets infallsriktning, och 
bladskaftet, som utför den erforderliga rörelsen. Skaftet är
visserligen också ljuskänsligt, men spelar ingen roll vid
ljusperceptionen, ty även om det omlindas med stanniol,
som utestänger ljuset, ställer bladet lika fullt in sig på
förmånligaste sätt.

Men hur förhåller det sig med själva
ljusperceptionen: fungerar hela bladskivan som öga eller är
ljuskänsligheten lokaliserad till vissa celler eller cellkomplex? —
Åtskilligt tyder på att bladskivans översta cellskikt,
epidermis, tjänstgör som växtens synorgan; för detta
antagande talar framför allt den omständigheten, att dessa
celler äro särskilt danade för ljusperception: vanligen
färglösa, inuti beklädda med ett tunt överdrag av
cellslem, som omsluter den klara cellsaften, ytterväggarna
välvda utåt, de inre fondväggarna platta. På så sätt
blir varje epidermiscell en plankonvex samlingslins, som
bryter de vinkelrätt mot bladytan infallande
ljusstrålarna så, att dessa konvergera mot innerväggens mitt, som
därigenom belyses mycket starkt, under det kantpartiet
utsättes för betydligt svagare ljus. Man kan genom
mikroskopisk observation övertyga sig om att en dylik
ljuskoncentration verkligen äger rum; likaså genom att
lägga en försiktigt avdragen epidermishinna på
ljuskänsligt kopieringspapper, som fuktats med vatten, och
därefter utsätta den för vinkelrätt belysning; sedan den
fotografiska bilden fixerats, kan man med ett vanligt
förstoringsglas tydligt urskilja mörka punkter,
omgivna av ljusare partier, alltså en negativ bild av
epidermis-cellernas optiska funktion.

I överensstämmelse med den skildrade
konstruktionen av epidermis får man antaga, att cellslemmet på
cellernas insida är ljuskänsligt, och att detta är så stämt,
att heliotropisk jämvikt råder, när själva mittfältet
belyses starkast. Men så snart ljuset faller snett mot
bladskivan, inträder en förskjutning av ljusintensiteten:
denna förändring förnimmer bladet, och en krökning av
bladskaftet utlöses, så att bladskivan åter kommer i sitt
fördelaktiga normalläge.

Växten märker emellertid ej endast ljusets
infallsriktning, även belysningsgraden utövar i många fall ett
visst inflytande. Sålunda åstadkommas de s. k.
nyktitropiska rörelserna genom växlingen mellan dag och
natt: leguminosernas sammansatta blad vika ihop sig
vid mörkrets inbrott, varvid småbladen antingen läggas
nedåt, såsom hos klöver, bönor och lupiner, eller uppåt,
såsom hos vicker, vialer och gigel; vid dagens inbrott
breda bladen ut sig igen. Nattställningen är till nytta
i så måtto, att den minskar bladens värmeutstrålning och
därmed skyddar växten mot för stark avkylning.

Fullkomligt lik nattställningen är den
profilställning, som vissa växter intaga i för starkt ljus, harsyran
t ex., som under varma sommardagar ger en frappant
illusion av middagssömn i skogsgläntorna, då den fäller
ned småbladen för att minska transpirationen, liksom
den gör om nätterna för att ej förkyla sig.

I detta sammanhang böra också några av de
blommor nämnas, som periodiskt öppna och sluta sig vid
bestämda tider på dygnet: maskrosen, som tidigt på 
morgonen breder ut sitt soliga ansikte, på samma gång
linet slår upp sina oskuldsögon, och sedan sluter det
vid middagstid; tusenskönan, som liksom sippan sover
hänåt förmiddagen, men sedan vakar till kvällen, då
nattviolen, som älskar månens bleka ljus, öppnar sina
doftande kalkar. Dessa blommornas egendomliga
rörelser bero på ojämn tillväxt i samband med den
skiftande belysningen, i det blomman sluter och öppnar sig
allteftersom utsidan eller insidan växer livligast.

Minst lika märklig som växternas känslighet för
belysningen är deras temperatursinne. Tidigt på våren
finner man alltid en hel del annars upprätta växter
tryckta till jorden: rödplistern, stjärnblomman,
styvmorsviolen m. fi. Och de växa längs marken, så länge
det är kallt; först då vårsolen börjat värma, böja de sig
uppåt. Man kan på experimentell väg mycket lätt
framkalla denna rörelse: odlas nämligen någon av de
nämnda växterna vid t. ex. +5° C., breder den ut sig, men
höjes temperaturen, reser den sig så småningom, tills
den vid + 20° C. växer rakt upp. Avkyles luften
därefter, sänkas stjälkarna igen, tills de vid + 5° C- ånyo
ligga längs jorden.

Meningen med dessa lägeförändringar är ej svår
att förstå. Hithörande växter äro nämligen späda
örter, som även vegetera under vintern, men om de vid
denna tid växte upprätt, skulle de alldeles säkert duka
under genom vattenavdunstning, ty ur den frusna
jorden kan intet vatten uppsugas; de lägga sig därför ned
på marken och undgå sålunda den förtorkande
vinterblåsten.

Av växternas förnimmelser har deras känsel väckt
mest uppseende, och det måste medges, att de företeelser,
som stå i samband med en särskild utveckling av detta
sinne, äro i hög grad ägnade att framkalla både undran
och häpnad. Sensitivan, som fäller ihop sina eleganta
blad vid minsta stöt, daggörten, vars körtelhår girigt
kasta sig över en stackars insekt, som råkar beröra de
förrädiska bladen, klöversnärjan, som liksom en orm
omslingrar och förgör sitt byte, var och en av dessa
växter förtjänar sitt särskilda kapitel. Men jag vill här
endast uppehålla mig vid de griparmar, med vilka många
gurk- och ärtväxter klättra mot solen.

Dessa växter ha mer eller mindre greniga klangen,
som spontant utföra långsamma kretsrörelser, vilka
göra det lättare för växten att få tag i ett stöd, och så snart
klanget kommit i kontakt med en käpp, en gren eller en
stjälk, kröker det sig hastigt och snor sig krampaktigt
om stödet; finner det däremot intet stöd, rullar det sig
efter hand tillsammans och tynar bort. Somliga arters
klangen äro ytterst känsliga, man har exempel på, att
reaktion inträtt för en bit bomullsgarn, som ej vägde mer
än 0,00025 mg. Och likväl kan en regnskur gjuta en
betydande vattenmassa över klanget, utan att detta på
något sätt förändrar sig. Villkoret för
känselförnimmelsen är nämligen, att närbelägna punkter på klanget
beröras olika starkt; endast fastare kroppar med något
ojämn yta kunna därför åstadkomma en känselreaktion,
medan flytande ämnen ej inverka, eftersom de likartat
och kontinuerligt utbreda sig över klanget. Detta är ju
till stor fördel för växten, som annars skulle bli lurad,
var gång det regnade.

De celler, som mottaga känselintryck, modifieras
mer eller mindre för sitt ändamål, hos gurkväxternas
klangen t. ex. finnas i de yttre cellväggarna gångar, som
från cellhåligheten löpa tvärs igenom väggen och endast
genom en ytterst tunn membran avstängas från
yttervärlden. Då känselintrycket består i en deformation av
cellslemmet och detta löper ut i de nämnda gångarna,
är det tydligt, att genom en dylik anordning
känselförnimmelsen i väsentlig grad underlättas.

Smaksinne torde växterna sakna, de ha visserligen
ett i många fall väl utbildat kemiskt sinne, men detta
bör snarare rubriceras som luktsinne. Sålunda kunna
många parasiter, vare sig de tillhöra svamparnas eller
blomväxternas klass, endast leva på vissa djur eller
växter, och just det, att de exklusivt hålla sig till en eller
några få arter, torde bero på, att de liksom lukta sig
till rätta.

Aven äggcellens attraktionsförmåga,
befruktningens nödvändiga betingelse inom både djur- och
växtvärlden, torde vara förknippad med sädescellernas
luktsinne; man har åtminstone experimentellt gjort
iakttagelser, som tyda därpå. Sålunda störta sig
ormbunkarnas hanliga könsceller med förtjusning in i ett
kapillärrör, som innehåller 0,1 eller 0,01 % äppelsyra, men bry
sig ej om andra saker; lövmossornas spermatozoider 
låta på samma sätt endast locka sig av rörsocker, medan
levermossornas sädesceller blott finna äggviteämnen
tilldragande. Blomväxternas frömjölskorn synas vara
mindre beroende, ty deras groddslangar åtrå med
samma livlighet ett stycke äggula som en sockerlösning,
måhända med en dunkel förkänsla av den högre stående
individens övertygelse, att den ena vägen bär till
saligheten lika bra som den andra.

Av det sagda framgår, att växterna ha ett sinnésliv,
som t. o. m. är ganska utvecklat, och såsom ovan
anförts, finnas i fråga om de viktigaste förnimmelserna
särskilda sinnesorgan, som till sin konstruktion
påminna om djurens. Men hur frestande det än kan vara att
på grundvalen av dessa fakta tillskriva växterna ett
högre själsliv, måste man dock avstå därifrån, ty
betingelserna för ett verkligt medvetande saknas.
Växterna ha nämligen ej något centralorgan, som skulle
kunna motsvara hjärna och ryggmärg, det finns ej ens ett
egentligt nervsystem, utan växten har i detta avseende
endast vanliga celler till sitt förfogande, och
»nervledningen» blir kontinuerlig tack vare plasmodesmerna,
d. v. s. de ytterst fina kanaler, som genomsätta
väggarna och äro fyllda med cellslem. Växternas skenbara
själsyttringar, som inspirerat skalder och vållat
filosofer huvudbry, äro således endast reflexrörelser, i viss
mån jämförliga med en halshuggen grodas sprättlingar.

*



Frusna och förfrusna växter.

Hur kommer det sig, att en växt fryser och
förfryser, och varpå beror det, att den ena tål kölden, men
inte den andra?

Växtens värme ökas och minskas med luftens;
faller luftens temperatur, utstrålar växten värme, ofta så
starkt, att den själv blir kallare än luften. Men
lufttemperaturen måste, vanligen sjunka till —2 eller —3o
C, eller ännu lägre, innan någon is bildas i växten, ty
cellsaften fryser ej vid 0°, därför att den består av lösta
salter, vilka ofta kunna avkylas till 5 och 10° C. utan att
övergå till is. Är temperaturen emellertid tillräckligt
låg, börja små isnålar bildas på cellernas utsida på
bekostnad av det vatten, varmed cellväggarna äro
indränkta. Men denna vattenförlust måste täckas, för att
jämvikt åter skall inträda; vatten strömmar därför ut från
cellernas inre — och fryser i sin ordning till is, och
mera vatten suges ut ur cellsaften. Sålunda minskas
cellernas vattenhalt alltmer, och på samma gång
koncentreras deras innehåll, ty de däri lösta salterna kvarhållas
av cellslemmet, så länge det är vid liv.

Men så småningom förändras cellernas struktur,
om vattensugningen fortfar, och slutligen går 


mekanismen isär, och livet slocknar. När det sedan blir
mildare luft, flyter cellsaften ut genom de slappnande
väggarna; dessa förvandlas, och cellerna sjunka ihop: den
förfrusna växten är stadd på förgängelsens väg.

Frysningen innebär således en minskning av
cellvattnet och kan därför jämföras med uttorkning genom
värme, och man har t. o. m. påstått, att denna
vattenminskning är dödsorsaken vid växtens förfrysning.
Så är emellertid ej fallet, utan kölddöden beror på
cellstrukturens förstöring genom isbildningen. Därjämte
är det antagligt, att genom köldens inverkan cellernas
kemiska verksamhet förändras till skada för växten. En
dylik kemisk förändring torde t. o. m. i vissa fall
vara nog, för att livsgnistan skall slockna, man har
åtminstone ingen annan förklaring till drivhusväxternas
kölddöd utan isbildning. Många sådana tropiska
växter, t. ex. orkidéer, begonior och gloxinior, bli förkylda
redan vid + 3o C, få bruna fläckar på bladen och dö
på några dagar. Det har genom försök ådagalagts, att
vissnandet i dylika fall ej beror på vattenavdunstning,
såsom förhållandet är med tobaksplantor och
gurkväxter, då deras blad skrumpna efter en kall natt. Dessa
växter vissna, därför att rötternas förmåga att upptaga
vatten ur jorden nedsättes, då temperaturen faller, så att
de ej kunna ersätta den vattenförlust, som följer av
transpirationen.

Men varför är växternas känslighet så olika
gentemot köldens verkningar? Förfoga de
motståndskraftiga över bättre skyddsmedel än de ömtåliga?
Den tron var länge allmän, att den förfrusna
växtens liv eller död berodde på om upptinandet gick fort
eller sakta, så att växten kunde räddas, om den fick tina
upp långsamt. Men numera vet man, att, om växten ej
dör vid isbildningen, det vanligen ingenting betyder, i
vilket tempo töprocessen går.

Utan betydelse är det yttre mediet dock ej, ty
resistensen beror i viss mån på temperaturen före frostens
inträdande. Det framgår t. ex. av försök, som gjorts
med vitgröe och korsört. Exemplar av dessa växter
sattes vintertid i varmhus efter att oskadda ha tålt en
temperatur av —9° C. Då de efter fjorton dagar togos ut
igen, fröso de ihjäl vid —7° C, under det att andra
exemplar, som hela tiden stått ute, ej togo någon
skada. Man har också funnit, att groddplantor förfrysa
lättare, om de uppdragits vid +20° C, än om de växt
upp vid +8° C. Den varma luften gör alltså växterna
till veklingar, som stupa, då de överraskas av köld. En
dylik »bortskämdhet» är också orsaken till den dåliga
vinterhärdigheten hos utsädesvaror från länder med
relativt milda vintrar, och därför sår ingen jordbrukare i
vårt land numera rödklöverfrö från Italien och
Frankrike eller höstvete från England, ty plantbeståndet går
vanligen till större delen ut under vintern, om det ej
helt förstöres.

Det är också en allmän regel, att växter eller
växtdelar desto lättare förstöras av frost, ju spädare och
vattenrikare de äro. Bokens och ekens löv bli brunsvedda,
om temperaturen en vårnatt går under 0°, men höstetid
kunna de motstå frost efter frost. — Tvärtom utmärka
sig torra organ, såsom frön och sporer, för en
utomordentligt hög resistens, och trädens bark och knoppfjäll
äro tillika ett förträffligt skydd för underliggande
saftiga partier.

Åtskilliga anatomiska egendomligheter, såsom
förtjockade yttre cellväggar, vaxöverdrag och dylikt, kunna
i många fall vara till fördel i kölden, men alla dylika
skyddsmedel äro dock, hur raffinerade de än må te sig,
endast till en viss grad effektiva; sjunker temperaturen
under ett visst minimum, är det förbi även med de till
synes bäst skyddade växterna. Och likväl finns det späda
örter, såsom stjärnblomman, rödplistern och maskrosen,
som uthärda våra nordiska vintrar, fastän de äro
fullständigt blottade på yttre skydd. Frosten kan göra dem
spröda och sköra, så att de gå i kras, då man tar i dem,
men de behålla dock livet, om ej avkylningen blir alltför
stark eller vårar för länge.

Men hur är det då möjligt? — Jo, dessa till synes
så vanlottade växter äro ej alldeles utan skydd. Ty det
har konstaterats, att de vintergröna växterna i vårt
klimat under den kalla årstiden fullständigt sakna
stärkelse, d. v. s. den assimilationsprodukt, som annars
alltid finns i växtens gröna delar, och att de i stället
innehålla stora mängder socker. Denna sockerrikedom är
emellertid endast en temporär företeelse, ty dessa växter
bilda stärkelse på vanligt sätt under årets varmare
månader; men då vintern nalkas och kölden kommer,
förvandlas stärkelsen till socker. Man förmodade, att denna
stärkelsens omvandling i socker vore liktydig med en
ökning av växtens motståndskraft mot köld, och försök
ha också bekräftat riktigheten av detta antagande. Blad
och groddplantor av åtskilliga växter fingo stå någon
tid i sockerlösningar och placerades därefter jämte
likadana blad och plantor utan föregående sockerbehandling
i en frysapparat, där alltsammans fick ligga, tills det var
stelfruset Efter upptinandet befanns det, att de blad
och groddplantor, som uppsugit socker, till större delen
levde, medan de andra voro bruna och alltså, hade dött.

Men huru kan sockret ha en dylik konserverande
förmåga? undrar man med skäl. Även detta spörsmål
har fått sin förklaring. — Det är redan nämnt, att
vatten vid isbildningen utsuges ur cellen, så att cellsaften
blir alltmera koncentrerad, och man har genom kemiska
experiment kommit till det resultatet, att de lösta salterna
i denna koncentrerade cellsaft verka denaturerande på de
däri lösta äggviteämnena, så att dessa utfällas och sedan
ej kunna lösas, då den frusna cellsaften tinar upp. Man
har sedermera vid mikroskopisk analys direkt
iakttagit denna äggviteämnenas koagulering hos vissa
mycket köldkänsliga vattenväxter, och den tanken låg då
nära till hands, att sockeröverflödet vintertid möjligen
motverkade den livsfarliga utfällningen av
äggviteämnena. Några enkla försök besvarade denna fråga.
Äggvitelösningar av olika slag försattes med mineraliska
salter, så att de i kemiskt avseende så mycket som
möjligt liknade växtcellernas innehåll. Dessa blandningar
hälldes i provrör, av vilka somliga innehöllo socker,
andra ej, och rören fingo stå i köldblandningar, till dess
innehållet var alldeles fruset. Efter upptinandet visade
det sig, att de sockerhaltiga lösningarna voro alldeles
klara, medan de andra voro grumliga med en tydlig
äggvitefällning på bottnen. Genom dessa försök är det
bevisat, att sockret skyddar växten mot förfrysning,
därigenom att det förhindrar den koagulering av cellernas
lösta äggviteämnen, som genom den starka
vattenminskningen inträder vid isbildningen,

I samma riktning peka de iakttagelser, som gjorts
angående potatis, vilken som bekant ofta får en mer
eller mindre söt smak, då den utsättes för köld. Den
söta smaken inträder emellertid endast, om temperaturen
långsamt sjunker under fryspunkten, t. ex. —1 eller —2°
C.; utsättes potatisen helt plötsligt för starkare köld, t.
ex. —10° C, förfryser den utan att bli söt. Saken är
den, att potatisen fryser först vid —3° C; går
avkylningen ej så långt, inträder ingen isbildning, men det
rika stärkelseförrådet förvandlas delvis till socker,
varav då potatisen får en mer eller mindre tydlig bismak
alltefter den sockerkvantitet, som bildats. Sockerhalten
blir nämligen individuellt olika, men belöper sig dock i
allmänhet till ett par procent. Den söta potatisen är
emellertid på intet sätt skadad, ty lägger man den i ett
varmt rum, går den söta smaken bort, i det att sockret
övergår till stärkelse igen. Sockerbildningen är tvärtom
till fördel för potatisen, därför att denna på så sätt
skyddas mot frosten; försök ha nämligen visat, att den söta
potatisen förfryser betydligt senare än den som ej
förändrats.

Nå, då är väl problemet utrett, när vi lärt känna
sockrets undergörande kraft? — Å nej, sockret ger inte
alltid tillräckligt skydd; vi behöva endast tänka på de
växter, som äro sockerindustriens underlag.
Sockerröret fordrar tropikernas värme för att trivas, fastän dess
saft innehåller 20 % socker, och sockerbetans
ömtålighet skulle nog vara jordbrukarens bekymmer, även om
dess sockerhalt vore högre än sockerrörets.

Men om det förhåller sig så, beror väl
motståndskraften i själva verket på en viss fysiologisk
beskaffenhet hos växten, den är väl då ett inre privilegium, som
tillkommer vissa men saknas hos andra ? — Utan tvivel
kommer den tanken sanningen närmast. Förmågan att
uthärda köldens plåga står i samband med en osynlig
förmån, som tämligen nyckfullt kommit växterna till del.
Den är en egenskap, som i olika grad präglar och
särskiljer grupper, arter och raser, och som ofta gör de
skenbart mest värnlösa bättre rustade än dem, som
omgärdats med tjocka barrikader, men sakna den inre styrkan.

*



Ljus och grönska.

Solen är den organiska världens Vischnu, dess
livgivande princip och dess upprätthållare: direkt eller
indirekt stå växter och djur under dess spira. Framför
allt äro de gröna växterna beroende av dess kraft, ty
endast i ljus kunna dessa sönderdela luftens kolsyra och
under avskiljande av syre uppbygga kolhydrater, som
utgöra grundstommen för vidare ämnessynteser i
växtkroppen.

Kolassimilationen i växtens gröna delar betingas
emellertid ej i första hand av den strålande soten, utan
av det i rymden reflekterade ljuset, alltså den lysande
atmosfären. Solen har mera till uppgift att belysa himlen
och därigenom alstra ett milt ljus för växterna än ätt
omedelbart inverka på dem. För starkt ljus skadar
nämligen växterna, om de ej genom lämpliga skyddsmedel
kunna dämpa dess inverkan.

En av vår tids snillrikaste botanister, prof. Stahl i
Jena, har sökt visa, att växternas grönska står i ett visst
förhållande till ljusets sammansättning. Hans teori
står i intimt samband med gängse åsikter om ljus och
färger. Envar vet ju, vilken färgprakt en tänd 

kristallkrona utvecklar genom ljusstrålarnas brytning i
glasprismorna, då det till synes enhetliga, vita ljuset upplöses
i en serie färger, som omärkligt övergå i varandra.
Bland dessa färger kan man dock synnerligen väl
urskilja sex, nämligen rött, orange, gult, grönt, blått och
violett, och man säger därför, att det vita ljuset består
av sex olika sorter. Låter man ljus av alla dessa färger
stråla samman, får man åter vitt ljus; men vitt ljus kan
också erhållas, om vissa av dessa färger parvis förenas
genom strålning: dylika färger sägas vara komplementära 
till varandra; sådana färgpar äro rött och grönt,
orange och blått, gult och violett.

Beträffande föremålen omkring oss hyser man som
bekant den uppfattningen, att deras färg beror på huru
respektive föremål eller deras beståndsdelar förhålla sig
till ljuset. Olika ämnen absorbera nämligen ljus i olika
grad; somliga upptaga allt ljus och te sig därigenom
svarta, andra reflektera tvärtom allt ljus och synas
därför vita eller färglösa, åter andra kvarhålla en större
eller mindre mängd ljusstrålar och reflektera resten:
blandningen av dessa reflekterade strålar bestämmer
föremålets färg.

Stahl utgick från en del erfarenheter, som gjorts
angående ljusets inflytande på kryptogama
vattenväxters färg. Så t. ex. hade man iakttagit, att vissa alger
(oscillarior) förändrade färg alltefter ljusets
beskaffenhet: i rött ljus blevo de gröna, i grönt ljus röda, i blått
brungula och i brungult blågröna; växten antog sålunda
städse en till belysningen komplementär färg. »Månne
inte blomväxternas gröna färg står i ett analogt
förhållande till det ljus, som påverkar dem?»

Växtens grönska är inte enhetlig, utan
sammansättes av två skilda färgämnen: blågrönt klorofyll och
och gult xantofyll, och bladen förefalla gröna, därför att
de av det ljus, som träffar dem, reflektera gult och
grönt, under det att de absorbera rött, orange, blått och
violett. Ifall alla ljusstrålarna reflekterats, hade bladen
fått en vit färgton, om däremot allt ljus absorberats,
hade bladen varit svarta.

Men varför äro bladen inte svarta? Varför låta de
en del ljus gå förlorat? — Vore de svarta, skulle de
uppvärmas för mycket, särskilt vid stark belysning.— Nå,
men de kunde ju vara grå? De skulle då dämpa ljuset
och likväl upptaga alla ljuskvaliteterna. Varför göra
bladen ett urval? — Ja, månne inte det beror just därpå,
att bladen ej blott träffas av direkt solljus, utan framför
allt av det i rymden reflekterade och därigenom
förändrade ljuset, och att bladen ha anpassat sig för de
strålar, som där förekomma rikligast?

Stahl har verkligen på grundvalen av
spektroskopiska undersökningar lyckats göra plausibelt, att bladens
färg står i ett visst samband med de i rymden
förhärskande ljusstrålarna: det i bladfärgen ingående gula
xantofyllet absorberar himlavalvets blåvioletta ljus, och det
blågröna klorofyllet.tillgodogör sig de gulröda
ljusstrålarna, vilka man särskilt observerar vid solens upp- och
nedgång.

Men grönskan är föränderlig, vi se den skifta från
vårens späda nyanser till sommarens fylliga toner, från
skuggans sjukliga blekhet till soldagerns yppiga vällust.
Beror det också på ljuset? — Också det är solens verk.
Ty så länge de små bladen ligga hopkrupna inom
knoppfjällen, som skyddat dem mot vinterkölden, äro de vita,
eftersom ljuset ej når dem i deras fängelse. Först då
vårsolen givit dem mod att kasta av vinterkappan, börja
de få grönskans friska färg. Men det går långsamt, ty
de skola också växa, och därför bli de ej fullt gröna,
förrän de växt ut. Den djupa grönskan fördrar
emellertid rikligt ljus, och därför bli många blad hela sitt liv
bleksiktiga, de nämligen, som undanskymmas av andra
och aldrig få komma fram i dagsljuset.

Men även solöppna platser sakna ofta den djupa
grönskans livfullhet och präglas i stället av en gulaktig
färgton. För mycket ljus innebär nämligen också en
fara, i det bladen kunna uppvärmas för starkt och
därigenom komma att transpirera för livligt. Vid intensiv
belysning händer det därför ofta, att klorofyllet delvis
förstöres, så att bladen få en ljusare färgton. Genom
denna partiella förstöring inträder en minskning i
ljus-absorptionen, och bladen äro relativt skyddade.

Talrika växter ha emellertid speciellt anpassat sig
för att leva i sol: somliga dämpa ljusets verkningar
genom hårbeklädnad, andra genom vaxöverdrag, andra
åter genom att reducera bladsystemet. Särskilt ryktbara
i sistnämnda hänseende ha kaktusväxterna blivit, som ju
i allmänhet sakna blad. Men man tycker, att de skulle
förtorka i stenöknarnas glödande hetta, och dock bli de
saftiga och frodiga och växa ibland upp till veritabla
giganter. De förfoga väl över någon hemlig kraft, som
avkyler solens brand?

Hemligheten är närmare till hands, än man tror, ty
skyddet ligger framför allt i deras yttre gestalt. Hur
mångskiftande former de än erbjuda, äro de nämligen
alla byggda så, att solstrålarna ej träffa dem lodrätt,
utan snett, varigenom solens värmeverkan i väsentlig
grad nedsättes. De plattade leden hos Opuntia och
Phyllocactus likna blad, men stå vertikalt; de klotformiga
eller pelarlika stammarna hos Mammillaria, Cereus och
Echinocactus ha också en lodrätt ställning, och deras yta
är dessutom ej slät, utan omdanad till vårtor eller
längsgående lister. Alla dessa inrättningar minska solens
inflytande avsevärt, därigenom att solstrålarna träffa
växten under spetsiga vinklar, framför allt vid middagstid,
då faran för förbränning är störst.

Att kaktusväxternas form verkligen innebär ett
effektivt skydd, har man experimentellt bevisat. Om t. ex.
en Cereus får ligga några timmar horisontalt i stark
middagsbelysning, gulnar den och mjuknar, under det
att samma växt i vertikalt läge utan skada tål den
intensivaste insolation; Och om man en het sommardag låter
Opuntia-skott i olika lägen bestrålas av solen, skall man
finna, att temperaturen i det inre av de horisontalt
utbredda skotten blir ända till 9o högre än i de kantställda.

Men ej blott kaktusarnas utseende står i samband
med belysningen, alla växters utveckling beror på
ljustillgången, vare sig det gäller örter eller träd. Se er
omkring i parker och trädgårdar: vilken harmoni hos de
ensamma träden på gräsplanerna, hos hästkastanjer och
lindar och körsbärsträd t. ex., i motsats till
trädgruppernas trångbodda individer, som skymma för varandra och
endast växa åt ett håll. Jämför alléernas rader av
allsidigt utbildade träd med de baktill plattade trädfronterna
utmed byggnader, som stänga vägen för ljuset. Och vilken
skillnad mellan grönskan i kronornas solbelysta omkrets
och nakenheten i deras inre, dit ljuset knappast når.
Träden behöva ej ordets gåva för att förkunna solens makt.

Även växtligheten inomhus bär vittnesbörd om
ljusets betydelse: tänk på alla krukväxter, som »gå ut».
Varför? De få vatten varje dag, och likväl vissna de.
Man skyller på rumsluften, att den är för torr, och däri
ligger nog åtskillig sanning: det kan man förstå av
frodigheten i drivhusens fuktiga atmosfär. Men mer än
luftens bristfällighet bär den olämpliga belysningen
ansvaret för rumsväxternas tynande tillvaro. Ofta är
rummet så mörkt, att det knappast lämpar sig för
skuggväxter, och dock förvånar man sig kanske över att inte
palmer och andra solväxter vilja växa i hörnen, där
t. o. m. en aspidistra skulle finna det tråkigt. Ibland är
rummets läge tvärtöm för soligt för många växter, som
därför gulna i ljusflödet.

Att med framgång odla växter i boningsrum går ej
av sig själv. Man måste ägna växterna tid och intresse,
öm man vill ha glädje av dem, man måste lära sig förstå
deras fordringar på livet Våra odlade växter ha
kommit från skilda håll med olika förhållanden, varje växt
har av naturen anpassat sig för vissa livsvillkor, som
blivit mer eller mindre nödvändiga för dess existens.
Växterna foga sig efter oss, så mycket de förmå, men
deras motståndskraft har sina gränser, och dem måste
vi taga reda på, om vi önska se växter trivas omkring
oss.

*



Röda blad och vita.

Då man en tidig vårdag strövar utåt markerna, ser
rött, men granskar man samma fält och åkrar en månad
senare, finner man rodnaden borta och allt grönt.
Växterna buro en rödaktig färgton, så länge kölden fortfor,
men när det blev varmt, försvann den. Vad är orsaken
till denna färgväxling, och varför rodnar en växt?

Den röda färgen hos växterna förorsakas av ett
ämne, som kallas antocyan. Rättare vore dock att säga
erytrofyll, såsom somliga göra, ty det betyder just
bladrött, medan antocyan, språkligt taget, först och främst
avser blommornas blå och violetta färger. Det är
emellertid alldeles samma sak, som betecknas på dessa olika
sätt, eftersom det ifrågavarande röda ämnet blir blått
vid närvaro av alkalier. Man kan därför gärna följa
majoriteten och säga antocyan.

Detta antocyan förekommer mycket allmänt i
växternas vegetativa delar, men icke desto mindre har man
ännu ej kommit fullt på det klara med betingelserna för
dess uppkomst och betydelsen av dess existens. Den 

berömde botanisten prof. Kerner i Wien ansåg, att den
röda färgen fungerade som ett slags parasoll, varmed
växterna kunde dämpa belysningen; han menade, att
vissa för klorofyllet och därmed också för
ämnesomsättningen skadliga ljusstrålar på så sätt utestängdes. Nu
bildas antocyanet visserligen i allmänhet i de yttre
cellskikten, och därtill huvudsakligen på sådana ytor, som
direkt träffas av solljuset — tänk t. ex. på äpplen och
päron, som endast rodna på solsidan! — men denna
åsikt har ändå visat sig mindre tillfredsställande. Det
har nämligen konstaterats, att ljusabsorptionen i
antocyanet är komplementär till absorptionen i det
underliggande klorofyllet, så att de ljusstrålar, som kraftigast
absorberas av klorofyllet, lättast genomsläppas av
antocyanet.

Riktigare förefaller då en annan tydning, som
särskilt förfäktats av prof. Stahl i Jena. Enligt honom bör
antocyanet snarast uppfattas som en värmeapparat, där
de ljusstrålar absorberas, som klorofyllet ej upptager
och som sålunda skulle gå förlorade för växten. Redan
Kerner misstänkte för övrigt, att hans teori om
antocyanet ej alltid höll streck, utan att det ofta i första hand
spelade rollen av värmemagasin. En dylik funktion
tyckes nu antocyanet i verkligheten alltid ha, att döma av
de experiment, som utförts. Om man t. ex. har två kärl
med lika mycket vatten i båda och lägger ett visst antal
gröna blad i det ena och ett lika stort antal röda blad av
samma växtart i det andra samt ställer båda kärlen på
någon solig plats, så finner man efter en stund, att det
är varmare bland de röda bladen än bland de gröna. Och
genom att placera röda och gröna blad pä 3 decimeters
avstånd från en gaslåga har man konstaterat en
temperaturdifferens på 1,5° till förmån för de röda bladen.

Betänker man, huru årets tidigaste vegetation litet
varstädes präglas av rött, så måste man erkänna, att
Stahls åsikt onekligen verkar synnerligen plausibel. I
antocyanet äger växten ett medel att påskynda
ämnesomsättningen, något som särskilt är av vikt under
vårnätterna, då kölden lätt åstadkommer en stagnation i
ledningen. Att därvid huvudsakligen de yngsta
partierna, t. ex. bladspetsarna, förete rödfärgning,
harmonierar fullständigt med teorien, ty just de spädaste delarna
äro de livligaste produktionscentra för
byggnadsmaterialet. På liknande sätt kan man förklara, varför röda
och violetta färgtoner dominera i alpina och arktiska
trakter: de tjäna till att binda det värme, som annars
skulle gå förlorat, men som så väl behövs i snöns och
isens regioner. Antocyanet kan sålunda betraktas som
ett skyddsmedel mot kölden; växter, som äga förmågan
att utbilda detta färgämne, intaga en säkrare position
»in the struggle for life».

I överensstämmelse härmed skulle sådana växter,
som alltid äro röda, vara härdigare än de gröna; så är
det också. I botaniska trädgården i Dorpat t. ex. hade
man planterat både grönbladig och rödbladig bok, men
endast den rödbladiga stod sig, den andra gick ut. Det
visar ju, att blodboken kan gå längre mot norr än
vanlig bok. Likaså har man funnit, att röda varieteter av
åtskilliga andra träd tåla kölden bättre än motsvarande
gröna former.

Emellertid kunna även röda växter frysa ihjäl, t o.
m. lättare än gröna. Ett dylikt fenomen iakttogs härom
året av prof. Lidforss på hans försöksfält utanför Lund.
På dessa fält förekommer liksom överallt nere på
slätten rikligt med revor av ett slags ärenpris (Veronica
hederæfolia), som även vegeterar om vintern. Den får
då vanligen en rödaktig anstrykning på stjälk och blad,
men ter sig dock i allmänhet övervägande grön.
Emellertid fann prof. Lidforss på våren bland de rödgröna
exemplaren ett femtiotal, som voro alldeles blodröda.
Alla, båda de gröna och de röda, hade utan skada gått
igenom vintern. Men i slutet av mars inträffade det
märkliga, att de rödbladiga individerna helt eller delvis
fröso bort, under det att de grönbladiga förblevo oskadda.

Prof. Lidforss ger en fullt tillfredsställande
förklaring på företeelsen. — Liksom hos alla vintergröna
växter här i norden äro bladen hos den nämnda ärenprisen
under vintern fria från stärkelse, i det denna övergått
till socker, som äger en avsevärd förmåga att dämpa
köldens verkningar. Detta socker förvandlas emellertid
vid stigande temperatur åter till stärkelse, och då nu de
röda bladen uppvärmas starkare än de gröna, börjar
stärkelsebildningen givetvis tidigare och förlöper
hastigare hos dem än hos de andra. Då emellertid
stärkelsebildningen  förorsakar socker förlust, nedsättes 
därigenom växtens motståndskraft mot köld. Kommer det
då efter soliga dagar nattfroster, måste de röda växterna
duka lättare under än de gröna. I föreliggande fall
stämmer denna utredning fullständigt med verkligheten,
ty just hänåt slutet av mars var temperaturen om dagen
uppe i + 7 till 8° C, medan den om natten sjönk till under
—2° C.

Nå, men då äro väl inte heller de rödbladiga
träden i grund och botten bättre situerade än de
grönbladiga?

Åjo, det är litet skillnad. Träden grönska inte
om vintern — det gäller ju här endast lövträden;
ärenprisen däremot hör till de vintergröna växterna, som
behöva skyddas mot förfrysning. Och det sker just genom
stärkelsens omvandling i socker. Men träden slå vanligen
ej ut förrän frostens tid är förbi; för dem är sålunda den
röda färgen till fördel på våren, i det de därigenom kunna
assimilera vid lägre temperatur än de gröna.

På sommaren ser man emellertid röda växter endast
undantagsvis, därför att antocyanet då inte längre
behövs; det försvinner efter hand som temperaturen
stiger. Det skulle t. o. m. kunna vara till skada i
sommarvärmen. Ty den värmestegring, som antocyanets närvaro
innebär för växten, befordrar ej blott ämnesomsättningen,
utan också transpirationen, som alltid ökas med värmen.
Om emellertid antocyanet stannade kvar under
sommaren, kunde det lätt hända, att transpirationen blev för
stark, så att växterna vissnade. Visserligen saknas
antocyan i klyvöppningscellerna, växternas säkerhetsventiler
med avseende på vattenavdunstningen, men det kunde
bli besvärligt nog ändå i torktider. Emellertid kan
antocyanet undvaras under sommaren, såvida inte växterna
leva på skuggiga lokaler, men där stannar också
antocyanet kvar, om det är nödvändigt.

Men de ständigt röda växterna, hur skall man
förklara deras existens? — Jo, antocyanbildningen står i
samband med en viss inre disposition, som i allmänhet
endast framträder temporärt, d. v. s. då yttre
förhållanden försätta den i aktion: den har sålunda oftast
karaktären av biegenskap. Men i vissa fall har
antocyanbildningen blivit en förhärskande egenskap, som växten
måste bära på hela sin livstid och som sedan går i arv,
såvida inte den permanenta rödfärgningen vållar
växtens undergång. Vem vet, hur många röda varieteter,
som kommit till världen och försvunnit igen. Tänk
på den blodröda ärenprisen, som till större delen frös
bort! Andra rödblädiga raser ha kunnat torka ihjäl.
Organismerna variera i grund och botten planlöst, och
de yttre förhållandena bestämma över egenskapernas
fortsatta tillvaro; det är miljön, som drager riktlinjerna
i det materiel, som alltjämt bildas.

Rödfärgade blad äro emellertid på det hela taget
rätt vanliga i jämförelse med blad, som skifta i vitt.
Den vita färgen i växternas vegetativa delar bildar en
skarp kontrast till den röda ej blott såsom yttre
egenskap, utan ock såsom fysiologiskt fenomen. Den röda
bladfärgen betecknar ett plus för växten, men den vita
är tvärtom ett minus. Ty den anger saknad av 
bladgrönt och därmed också oförmåga att assimilera luftens
kolsyra. Vitheten är en konstitutionssjukdom ungefär
som bleksot hos unga flickor. Vita växter äro
sjuklingar; deras vithet tyder på allmän svaghet

Vita blad uppkomma ofta genom otillräcklig
näringstillförsel; växten kan då bli kry igen, om den
planteras i bättre jord. Köld kan också ge anledning till
klorofyllbrist, det talas t. ex. om en bladkålsvarietet, som
blir vitbrokig vid låg temperatur, men får en jämn grön
färg, då det är varmare.

En växt, som lider av klorofyllbrist, är aldrig helt
vit, utan alltid mer eller mindre grönbrokig. En helt vit
växt skulle inte kunna existera såsom självständig
organism. Man ser någon gång groddplantor, som äro
alldeles vita, men deras liv räcker inte längre än
upplagsnäringen i fröna; när den tar slut, är det förbi med dem.
Det är alldeles som med parasiterna, som ej kunna reda
sig själva. Vita växtdelar kunna rent av betraktas som
parasiter, vilka för sin utbildning använda av det
material, som de gröna delarna bereda. De verka också
störande därigenom, att de ej kunna utveckla sig lika raskt
som växten i övrigt. Om man ger närmare akt på
vitbrokiga blad, finner man, att de gröna delarna äro mer
eller mindre skrynkliga och buckliga, under det att de
vita te sig alldeles släta. Det visar tydligt, vilken
skillnad i växthastighet det är mellan de friska och de sjuka
delarna.

Men parkernas vitspräckliga träd och rabatternas
vitfläckiga bladväxter, äro de verkligen sjuka? — Ja,
sjuka äro de verkligen liksom alla andra dylika raser;
det finns ju också krukväxter, som utmärka sig genom
partiell vithet. Vitbrokiga pelargonior t. ex. ser man
ej så sällan; de äro riktigt vackra med sin vita bård på
bladen. Men all dylik vithet tyder på svaghet, även när
den går i arv. Det är en tärande sjukdom, som blivit
konstant. Hos de röda varieteterna har en egenskap
stabiliserats, som under vissa förhållanden kan bli till
skada; hos de vitbrokiga raserna är den nya egenskapen
redan från början ofördelaktig. Det vita verkar bisarrt
i det gröna, och därefter taga trädgårdsmästarna vara
på dylika former och vårda dem, annars hade de nog
snart gått under i konkurrensen med livskraftigare
individer. Här har man ett slående bevis för utvecklingens
godtycklighet, ty i detta fall har ju typen direkt
försämrats.

*



Lövfällningen.
»Nu vissna mina blommor,
nu falla alla blad.
Nu är det höst och dagar grå
i ändlöst långan rad.»
Hösten är en underlig tid. Sällan ter sig naturen så
ståtlig som i den höstliga soluppgången, då allting
glittrar i den skimrande luften och träden stråla i
orientalisk färgprakt. Men höstetid lägra sig också dimmorna
tyngre än annars över marken, blåsten plockar efter
hand sönder trädens brokiga slöjor, och man känner
samma tristesse, som dikterat Ola Hanssons
vemodsfyllda ord. Ty man ser blott förgängelsen och tänker
ej på att bladen i fallet bereda väg för det nya släktet,
och man tror att vindens hänsynslösa lek med löven är
en fysisk våldsåtgärd i stället för den nödvändiga
slutakten i en fysiologisk anpassningsprocess.

När bladen börjat gulna, falla de snart av; man har
sett det år efter år, därför vet man det. Men varför
gulna de egentligen? Varför grönska de ej, tills de
ryckas bort? En dylik fråga kan tyckes obehövlig, ty
vad ligger det för märkvärdigt i att bladen vissna i 


höstkylan? Men de gulnade bladen äro i verkligheten ej
alls vissna, det bli de nämligen ej, förrän cellerna sjunkit
ihop och bladen fått en brunaktig färgton.

Frågan om de gulnade löven är en ekonomisk fråga,
ty man har funnit en avsevärd skillnad i de gröna och
de gula bladens kemiska beskaffenhet. Sålunda innehålla
gula höstblad av bok och ek en fjärdedel mindre kväve och
fosforsyra än de gröna bladen, och i platanens gulnade
löv finnes knappt hälften så mycket fosforsyra, kväve
och kali som i de gröna. Samma olikheter med avseende
på nämnda ämnen har man iakttagit hos många andra
växter; vad däremot övriga beståndsdelar angår, variera
resultaten rätt mycket efter försöksmaterialet. I
allmänhet tyckes dock bladens innehåll av magnesia och
järn minskas, medan halten av kalk och natron,
svavelsyra, klor och kiselsyra snarare till- än avtager.

Kvintessensen av dessa detaljer ligger däri, att
bladen höstetid undergå vissa kemiska förändringar, som
resultera i en minskning av de värdefulla
beståndsdelarna, medan kvantiteten av andra ämnen antingen ökas
eller blir ungefär som förut.

Hur tillgår nu denna minskning av de viktigare
näringsämnena? Att just dessa skulle delvis förstöras,
förefaller osannolikt; rimligast är tvärtom att antaga en
partiell utvandring genom bladskaften. Detta kan också
lätt bevisas; gör man t. ex. på hösten ett snitt tvärsöver
mittnerven av ett ännu grönt blad, skall man finna, att
partiet under snittet inom kort gulnar, medan bladet i
övrigt håller sig grönt, tills det skrumpnar; den del av
bladet, som ej haft något organiskt avlopp för
sönderdelningsprodukterna, vissnar således utan att gulna. Och
blad, som plockas av gröna, skrumpna och vissna i
allmänhet utan att gulna, under det blad, som sitta kvar,
förr eller senare antaga den gula färgen. Dylika
förhållanden tala ju obestridligen för en kontinuerlig vandring
av vissa produkter från bladen genom ledningsbanorna
(»nerverna») in i grenarna; och att dessa produkter i
huvudsak motsvara de kvantiteter, som saknas i de gula
bladen, torde väl kunna anses otvivelaktigt.

De gulnade bladen hos träd och buskar vittna alltså
om en viss organisk ekonomi, som står i skarp kontrast
till det överflöd, som i många avseenden utmärker
växterna. Emellertid är det mer än den vedartade
vegetationen, som fäller sina blad; dylikt förekommer rätt ofta
bland orterna, då assimilationsorganen av en eller annan
orsak ej längre fungera ordentligt. Även här gulna då
bladen, innan de falla av, och deras viktigare
beståndsdelar vandra in i stjälken för att vara till nytta vid den
fortsatta utvecklingen. Mycket ofta gulnar hela plantan
hänåt fruktmognaden, säkerligen ej meningslöst, utan i
syfte att tillföra fröna så mycket näring som möjligt;
samma tydning får man nog ge den gula färg, som
frukter ofta antaga vid mognaden: den innebär utan tvivel
en minskning av näringshalten i de för artens bestånd
relativt betydelselösa yttre delarna till förmån för de i
deras inre liggande fröna.

Den framstående biologen prof. Stahl i Jena har
uttalat den förmodan, att bladens olika färgning sommar
och höst står i ett visst förhållande till sammansättningen
av de gröna bladens färg. Denna har nämligen visat
sig bestå av blågrönt klorofyll och gult xantofyll, det
senare bildat av kol, väte och syre, det förra dessutom av
kväve och magnesium. Höstetid skulle klorofyllet
sönderdelas och vandra in i stammen, medan xantofyllet
stannade kvar i bladen, en onekligen både intressant och
plausibel hypotes.

Lövfällningens karaktär av anpassningsfenomen
framgår tydligast av de anatomiska förändringar, som
efter gulfärgningen äga rum i bladskaften. Strax ovan
dessas bas börja cellerna vid den tidpunkten dela sig och
växa, så att några skikt små, runda, tunnväggiga celler
uppkomma, vilka efter hand gå något isär. Likaså
luckras fibrerna i den nedre delen av bladskaftet, varför
bladen till slut endast kvarhållas av hudskiktet, som vid
blåst lätt nog sönderslites. Samtidigt med uppluckringen
bildas vid bladskaftets fästpunkt några cellskikt med
förkorkade väggar, varigenom sårytan efter bladets
avslitande genast läks.

Lövfällningen inledes sålunda av organismen själv
och är alltså i huvudsak en organisk process, som
emellertid i allmänhet till synes framkallas av yttre orsaker.
Den ordinarie lövfällningen hos våra träd och buskar
tyckes sålunda stå i samband med dagsljusets avtagande
och temperaturens sänkning höstetid. Men lövfällning
kan också inträffa på våren, t. ex. hos syren och
jasmin, lind och hästkastanj. Det är då de först utslagna
bladen, som gulna och falla av. Ty dessa sitta längst
ned på grenarna och skymmas därför snart av de senare
utslagna bladen, som ha sin plats längre utåt
grenspetsarna. De äldsta bladen upphöra då att assimilera av
brist på ljus; de äro ej längre till någon nytta och kastas
därför av såsom onödig ballast. Blad lossna också under
sommarens lopp, så snart midsommar är förbi och
dagarna bli kortare. De inåt kronan sittande bladen börja
gulna och falla till marken, och så fortgår det successivt
hela eftersommaren i sakta stegrat tempo, till dess
hösten kommer.

Ibland fällas bladen på grund av stark värme eller
torka, framför allt då omslaget sker plötsligt, så t. ex.
hos lind och alm. Av samma skäl gulna ofta
drivhusväxter och förlora sina blad, då de från varmhusens
fuktiga luft flyttas in i boningsrummen.

Den periodiska lövfällningen sammanfaller i regeln
med början av växtens vilotid, vare sig denna är förlagd
till vintern, såsom hos oss, eller inträffar under torktid,
såsom i stäpp- och ökentrakter. Man kan därför säga,
att den periodiska lövfällningen avslutar bladens
utveckling, att de alltså spelat ut sin roll, då de gulna och falla
till marken.

Men bladen fällas ej alltid vid vilotidens början.
Hos stenek och de flesta barrträd t. ex. vegetera
assimilationsorganen mer än ett år, tallens barr leva sålunda
2—4 år, granens ända till 8.

Huvudorsaken till lövfällningen ligger nog i en
växelverkan mellan de delar av organismen, som äro under
bildning och därför behöva riklig näring, och äldre 
organ, som hava tjänat ut och därför kunna avstå sina
förråd. Detta framgår ganska tydligt av förhållandena
i sådana trakter, där året ej företer några avsevärda
växlingar i väderleken, såsom i vissa delar av tropikerna.
I dylika fall är bladfällningen lika oregelbunden som
knoppsprickning och blomning.

Även vissa experiment tala i samma riktning. Man
kan t. ex. göra ettårsväxter fleråriga genom ätt avlägsna
deras blomknoppar eller hindra frösättningen, och man
kan förmå delvis tömda frön och rotstockar till
nybildning av stärkelse genom att sätta dem i kontakt med en
relativt stark sockerlösning.

*



Skendöd i växtvärlden.

Plantorna vissna och träden förlora sina blad,
vinterns köld kommer, och snön lägger sig över den
falnande grönskan; växternas brokiga färgspel är förbi,
och naturens sorgdräkt dominerar. Men då våren
nalkas med sol och värme, brytes markens enformighet, och
träden stänkas med grönt; jordens melankoli försvinner
— växterna voro ej döda, de sovo endast sin vintersömn.

Vedstammar, rotstockar, lökar och frön uppehålla
de sovande växternas liv under den kalla årstiden. Men
det är ej kölden, som är den egentliga orsaken till
domningen, även om livskoncentrationen kan sägas vara en
anpassning för vintern. Ty förberedelserna för vilan
börja långt före köldens inträdande, i det utbildningen
av vinterknoppar och förökningsorgan går parallellt med
individens egen utveckling. Växtens vinterreduktion är
uttryck för ett periodiskt återkommande stillestånd,
varunder ej ens de bästa livsvillkor kunna försätta växten
i verksamhet.

Viloperioder förekomma nästan överallt i växtriket,
fastän de i vissa fall äro mycket kortvariga, så t.ex. 
hos råg och vete, som vid fuktig väderlek kunna gro

i axen, vidare hos s. k. efemära växter, som utveckla
flera generationer under årets lopp. I trakter med
växlande klimat sammanfaller vilotiden vanligen med den
årstid, som är minst gynnsam för växten; därför är
växternas vilotid i vårt land förlagd till vintern, i
Sahara däremot till årets torraste månader. Dock gäller
denna regel ej alltid, ty våra vårväxter, såsom vitsippan
och vårlöken, ha sin vilotid under sommaren, och deras
viloorgan, rotstockar och lökar, börja tillväxa på hösten
för att efter det avbrott, som vinterkölden vållar, så
snart som möjligt kunna fullborda sin utveckling, då
blidare väderlek inträder. Dessa växter tyckas vara
anpassade för de goda belysningsförhållanden, som råda
i våra skogar och lundar på föråret, innan trädens
lövvalv börjat dämpa ljuset.

Om växternas vila kan sägas vara bunden till en
viss årstid i trakter med olika temperatur under olika
delar av året, så äro förhållandena helt annorlunda i
trakter med jämn och fuktig värme året om. I
tropikernas urskogar finns det varken sommar eller vinter,
varken vår eller höst, skogen står i ständig
blomsterskrud; men likväl ha växterna där sina viloperioder,
även om de äro synnerligen oregelbundna. Ty de olika
växtindividerna och t. o. m. de enskilda skotten kunna
ha sin vila på olika tider och ibland ett par gånger om
året; särskilt träden i dessa tropiska skogar erbjuda
därför ofta vid närmare påseende en egendomlig anblick,
i det olika grenar på ett och samma exemplar befinna sig
i olika utvecklingsstadier.

Dessa oregelbundna levnadsvanor antaga även
många växter, som från ett tempererat klimat förflyttas
till varmare regioner. På Java blomma persikoträd och
smultronplantor året igenom, i Venezuela och
Centralafrika behöver man aldrig sakna druvor, och på Ceylon
grönska körsbärsträden utan avbrott. Inte alla växter
äro emellertid lika plastiska, så att de kunna ändra sin
vilotid vid klimatombyte, utan somliga behålla sina
gamla vanor, så t. ex. ek, bok, äpple- och päronträd, som på
Madeira fälla sina blad och ha sin viloperiod på vanligt
sätt, fastän medeltemperaturen där under årets kallaste
månad, januari, är ungefär +15o C.

Vilotiden kan indelas i tre skeden: förvilan,
mittvilan och eftervilan; under för- och eftervilan kunna
viloorganen genom vissa medel bringas till fortsatt
utveckling, under mittvilan däremot kan en dylik störning
ej ske. Under förvilan har nämligen fullständig
stabilitet ännu ej inträtt, ett sådant tillstånd inträder först med
mittvilan; under eftervilan börjar vilotillståndet så
småningom åter bli labilt. Man kan på åtskilliga sätt upphäva
vilotillståndet under för- och eftervilan; behandlas t. ex.
pilkvistar med kloroform- eller eterångor, får man på
några dagar se hängeknopparna svälla och kasta av
knoppfjällen; avkylning till fryspunkten användes även
ofta till drivning, likaså upphettning till över 25 à 30o C,
särskilt när det gäller syrener, som då samtidigt hållas i
mörker; hastig torkning är också i många fall ett
verksamt medel att förkorta vilotiden, framför allt med
avseende på frön.

Men hur gestaltar sig växternas vila egentligen, är
det en verklig eller endast en skenbar ro? Är fröet
liksom ett ur, som är uppdraget, men behöver en liten stöt
för att komma i gång? Eller är det ej fråga om en
fullständig vila, företer den skendöda växtdelen
livsyttringar, fastän de äro så svaga, att de ej beaktas ? Framför
allt, hur förhåller det sig med andningen, den process,
som alltid försiggår hos en växt, som är i verksamhet?

Man har vid försök funnit, att 1 kg. korn under ett
dygn andas ut 3,6 mg. kolsyra vid 20 % vattenhalt, 1,4 mg.
vid 15 % och 0,3 mg. vid 10 %. Andningsprocessen är
sålunda tämligen livlig vid 20 % vattenhalt, som kornet
håller strax efter skörden, men avtar mycket hastigt vid
uttorkning, så att den vid 10 % vattenhalt, d. v. s- hos
lufttorrt korn, får ett värde, som praktiskt sett är lika
med noll. Ty först på 100 år skulle 1 % av fröets vikt ha
åtgått för den ämnesomsättning, som äger rum vid
andningen. Men fröna kunna utan skada uthärda ännu
starkare uttorkning, vid vilken andningen blir så svag, att
den ej kan mätas. Man har t. ex. konstaterat, att korn,
som torkats, tills det endast innehöll 2 % vatten, likväl
grott efter nära 3 månader.

Härav framgår, att växtens liv kan uppehållas utan
märkbar .andning, åtminstone till en viss tid, och så är
just förhållandet med alla organ, som vila i lufttorrt
tillstånd, såsom frön .och sporer. Men om vattenhalten är
större, såsom hos rotknölar ocsh lökar, äro därmed
betingelserna givna för en någorlunda normal andning, och
en sådan äger också rum hos dylika organ.

Ej att förväxla med växternas vila är det tillstånd
av dvala, vari de befinna sig genom inverkan av köld
eller torka. Viloperioden har sin grund i växtens natur
och står ej i direkt orsaksförhållande till yttervärlden,
dvalan däremot är ett genom yttre omständigheter
påtvunget overksamhetstillstånd. I dvala befinner sig t. ex.
ett träd, som på våren är färdigt att slå ut, men hindras
av kölden, likaså ett frö, vars vilotid är över, men av
brist på vatten ej kan gro. Vila och dvala kunna
naturligtvis även vara samtidiga, så t. ex. vid stark frost
vintertid.

Växternas förmåga att uthärda dvala är mycket
olika. Frön kunna i allmänhet bevara sin grobarhet
ganska lång tid, i vissa fall ända till 50 år, men
knappast längre. Man har visserligen påstått, att vetekorn,
som anträffats i de gamla egypternas gravar, skulle ha
grott efter tusentals år av vila, men alla dylika
meddelanden äro falska; gronings försök med dessa frön från
forntiden ha aldrig lyckats. De oriktiga uppgifterna ha
uppkommit genom affärsbedrägeri från arabernas sida,
som ofta smuggla in sädeskorn i gravarna och sedan
sälja dem som »mumievete»; t. o. m. majs, som ju är
av amerikansk härkomst, går ibland under detta namn.

Men varpå beror det då, att groningsförmågan så
småningom försvagas och slutligen upphör hos fröna,
även vid den bästa förvaring; att orsaken ej ligger i
ämnesförlust genom andning, torde kunna anses som säkert.
Saken är ännu ej utredd, men det är antagligt, att livets
upphörande står i samband med vissa förändringar i
cellslemmet, vilka medföra, att detta efter hand upphör
att fungera. Man har nämligen iakttagit, att åtskilliga
reserväggviteämnens löslighet så småningom avtar i
torra frön, vilket tyder på, att en viss kemisk förändring
försiggått.

Lavar, dessa gula, grå och bruna bålväxter, som
ofta i överflöd bekläda träd och stenar, kunna uthärda
torka i 3 månader, och somliga mossor fortsätta vid
tillsats av vatten sin normala utveckling efter ända till 10
månaders uppbevaring i torrt tillstånd. Vissa ormbunkar
har man lyckats förmå att utveckla sig vidare, sedan de
legat flera månader i herbariet, Asplenium Pringlei efter
mer än 2 år. Ännu märkligare är dock Selaginella
lepidophylla, en mexikansk ökenväxt, som i form av
nystan är en ganska vanlig marknadsartikel. Man har
funnit, att denna lummerväxt kan slå nya rötter och leva
upp igen efter ända till 12 års torkdvala.

Att ett Selaginella-nystan breder ut sig vid tillsats av
vatten, är emellertid intet livstecken, utan en rent fysisk
företeelse, som står i samband med bladens anatomiska
mekanik och är till nytta för växten under dess
naturliga levnadsförhållanden. Liknande s. k. hygrokastiska
inrättningar ha de i Nordafrikas och Västasiens öknar
förekommande »Jerikorosorna», där rörelserna stå i
fröspridningens tjänst.

En växt, som i särskilt hög grad fogar sig efter
väderleksförhållandena, är mannalaven, varmed israeliterna
livnärde sig under sin vandring genom öknen. Denna
lav växer i klippiga stäpp- och ökentrakter, där den 
dar torra skorpor, som med tiden bli spröda och då lätt
lösgöra sig från underlaget. Dessa skorpor föras sedan
bort av vind eller regnvatten och hopas ofta i stora
mängder i fördjupningar, där de kunna bilda lager på
mer än en decimeters tjocklek. Denna manna användes
under nödår till brödbakning; en person kan på en dag
samla in ända till 20,000 dylika lavbitar från en ärtas
till en hasselnöts storlek.

Såsom av det ovan anförda framgår, är latent liv
en mycket vanlig företeelse i växtriket, och vi ha sett, att
denna skenbara livlöshet antingen beror på ett visst
behov av vila eller står i samband med ogynnsamma
existensförhållanden. Att en växt av yttre faktorer kan
tvingas till långa perioder av nedsatt vitalitet är ju en
beaktansvärd företeelse, men ännu intressantare är
likväl växternas regelbundet återkommande vilöperioder.
Här möter oss en egendomlig variation av den gåtfulla
livsrytm, som utmärker allt levande, såväl organismer
som celler, och som människan kanske tydligast märker
hos sig själv, vare sig hon tänker på den enskilde
individen eller kastar en blick på sin nations eller sitt
släktes utvecklingshistoria.

*



INNEHÅLL.


------
Sid.
Livslängden ............................................1
Egenskapers ärftlighet .............................10
Mendelska lagen ....................................21
Ärftlighet och kön ...................................32
Darwin och de Vries ...............................41
Växtförädling ..........................................48
Växtkultur i djurvärlden ...........................57
Växtvärldens brottslingar .........................63
Samliv mellan växter ................................72
Växternas förnimmelser ...........................80
Frusna och förfrusna växter .....................90
Ljus och grönska ....................................97
Röda blad och vita .................................104
Lövfällningen ..........................................112
Skendöd i växtvärlden ............................118









Baksida


